<doc id='voa_5320304' type='mono' source_url='https://www.voathai.com/a/southeast-asia-coronavirus/5320304.html' term='COVID'>
ประเทศอาเซียนหามาตรการรับมือผลกระทบทางเศรษฐกิจจากโคโรนาไวรัส
สิงคโปร์ได้รับผลกระทบอย่างหนักจากการระบาดของเชื้อโคโรนาไวรัส โควิด-19 ขณะที่จำนวนนักท่องเที่ยวตามชายหาดที่ประเทศมาเลเซียและไทยลดน้อยลง รวมทั้งการชะลอตัวของบรรดาโรงงานซึ่งเกิดจากการที่คนงานพากันอยู่บ้านเพื่อหลีกเลี่ยงการติดโรค และความต้องการสินค้าของอินโดนีเซียก็ลดลง
นักวิเคราะห์ในเอเชียตะวันออกเฉียงใต้คาดว่า ภูมิภาคที่มีประชากร 654 ล้านคนนี้จะสามารถรอดพ้นจากวิกฤติการณ์โรคระบาดนี้ไปได้ แต่ผลลัพธ์ที่ตามมานั้นรุนแรงเนื่องจากอุตสาหกรรมการท่องเที่ยว เงินทุนและวัตถุดิบที่เข้ามายังยังเอเชียตะวันออกเฉียงใต้นั้น ขึ้นอยู่กับประเทศจีนอย่างมาก
ในขณะที่เวียดนามและฟิลิปปินส์ต่างคาดหวังว่าจะมีการลงทุนเพิ่มขึ้นจากนักลงทุนต่างชาติที่หลีกเลี่ยงความเสี่ยงในประเทศจีน รัฐบาลของประเทศต่าง ๆ ในเอเชียตะวันออกเฉียงใต้ต่างกำลังพิจารณาปรับลดอัตราดอกเบี้ย และอนุมัติมาตรการกระตุ้นเศรษฐกิจสำหรับบริษัทที่ได้รับผลกระทบจากโควิด-19
Tham Siew Yean ศาสตราจารย์กิตติคุณที่มหาวิทยาลัย Kebangsaan Malaysia กล่าวว่า บรรดาบริษัทผู้ผลิตในเอเชียตะวันออกเฉียงใต้อาจต้องกระจายแหล่งจัดหาวัตถุดิบและชิ้นส่วนต่าง ๆ จากที่พึ่งพาจีนเพียงแหล่งเดียว ซึ่งเรื่องนี้อาจจะส่งผลกระทบต่อต้นทุนสินค้าเนื่องจากแหล่งทางเลือกด้านวัตถุดิบที่มีอยู่นั้นมีราคาที่แพงกว่าจีน
หลายประเทศในเอเชียตะวันออกเฉียงใต้ต่างหวังว่า มาตรการลดอัตราดอกเบี้ยจะช่วยกระตุ้นการปล่อยสินเชื่อทางการค้าได้
ธนาคารกลางอินโดนีเซียปรับอัตราดอกเบี้ยลงมาอยู่ที่ 4.75% เมื่อเดือนที่แล้ว เพื่อกระตุ้นเศรษฐกิจ ขณะที่ประเทศไทยลดอัตราดอกเบี้ยลงไปอยู่ที่ 1% และมาเลเซียอาจปรับลดอัตราดอกเบี้ยเมื่อความต้องการของผู้บริโภคลดลงเช่นกัน
สมาคมอาเซียนระบุไว้เมื่อปีที่แล้วว่า จะลงนามในข้อตกลงความร่วมมือทางเศรษฐกิจระดับภูมิภาคกับออสเตรเลีย จีน ญี่ปุ่น นิวซีแลนด์ เกาหลีใต้ และอาจรวมถึงอินเดียด้วยในช่วงปีนี้ โดยข้อตกลงดังกล่าวจะลดภาษีซึ่งจะเป็นประโยชน์ต่อผู้ส่งออก และถือเป็นการช่วยสนับสนุนการค้าระหว่างประเทศ แม้จะมีผลกระทบด้านลบต่อการค้าจาก COVID-19 ก็ตาม
</doc>
<doc id='voa_5311079' type='mono' source_url='https://www.voathai.com/a/corona-virus-covid-10-update-deaths-us-measures/5311079.html' term='COVID'>
อัพเดท COVID-19: หลายประเทศยกระดับมาตรการ หลังพบผู้เสียชีวิตรายแรกเพิ่มขึ้น
ยอดผู้เสียชีวิต และผู้ติดเชื้อโคโรนาไวรัสรายใหม่เพิ่มขึ้นทั่วโลกในช่วงสุดสัปดาห์ที่ผ่านมา หลังจากที่สหรัฐอเมริกา ออสเตรเลีย และไทย รายงานผู้เสียชีวิตรายแรกของประเทศ ทำให้รัฐบาลในหลายประเทศประกาศยกระดับมาตรการป้องกันการระบาด
ผู้เสียชีวิตในไทยเป็นชายวัย 35 ปี ซึ่งป่วยด้วยโรคไข้เลือดออก ก่อนที่จะติดเชื้อ COVID-19 ร่วมด้วย ส่วนที่ออสเตรเลีย เป็นชายวัย 78 ปี ซึ่งเป็นผู้โดยสารคนหนึ่งของเรือสำราญไดมอนด์ พรินเซสส์ ที่กลายเป็นแหล่งแพร่เชื้อ ทำให้มีผู้ป่วยอย่างน้อย 700 คน
ในสหรัฐฯ ผู้เสียชีวิตเป็นชายวัยห้าสิบกว่า ๆ ที่อาศัยอยู่ในรัฐวอชิงตัน ซึ่งมีปัญหาด้านสุขภาพมาก่อน แต่ชายคนนี้ไม่มีประวัติว่าติดเชื้อจากการเดินทาง จึงทำให้คาดการณ์กันว่านี่จะเป็นการระบาดภายในชุมชน ทำให้ผู้ว่าการรัฐวอชิงตันออกมาประกาศภาวะฉุกเฉิน
ในวันอาทิตย์ยังพบผู้ติดเชื้อเพิ่มอีก 2 คนในรัฐวอชิงตัน เป็นชายอายุประมาณ 60 ปี และมีปัญหาทางสุขภาพอยู่ก่อนแล้ว นอกจากนี้ยังมีการสงสัยว่าอาจจะเกิดการระบาดในสถานดูแลผู้สูงอายุแห่งหนึ่งในรัฐอีกด้วย
นอกจากนี้ รัฐโรด ไอส์แลนด์ ยังแถลงในวันอาทิตย์ว่ามีผู้เข้าข่ายติดเชื้อเป็นรายแรกของรัฐ เป็นชาวอเมริกันในช่วงวัย 40 ปี ที่เดินทางไปอิตาลีเมื่อกลางเดือนกุมภาพันธ์ ทำให้สหรัฐฯ มีผู้ติดเชื้อและเข้าข่ายติดเชื้อทั้งหมด 74 คน โดย 24 คนเกิดจากการติดเชื้อภายในประเทศ
ด้านบริษัทยา Gilead Sciences ของอเมริกาเผยว่าจะเริ่มนำยา remdesivir ไปทดลองใช้ทดลองกับผู้ป่วยประมาณ 1,000 คนในเดือนนี้ ซึ่งยา remdesivir ถือว่าเป็นยาที่น่าจะมีประสิทธิภาพมากที่สุดในขณะนี้ที่จะใช้รักษาโคโรนาไวรัส ก่อนหน้านี้ มีการนำไปทดลองใช้มาก่อนที่เมืองอู่ฮั่น
นอกจากนี้ หลาย ๆ ประเทศ ยังรายงานว่าพบการติดเชื้อ COVID-19 รายแรก ในช่วงสุดสัปดาห์ เช่น กาตาร์ เอกวาดอร์ สาธารณรัฐโดมินิกัน อาร์มีเนีย ลักเซมเบอร์ก และไอร์แลนด์
ส่วน สก็อตแลนด์และสาธารณรัฐเชค รายงานว่าผู้ติดเชื้อรายแรกของประเทศได้เดินทางไปยังตอนเหนือของอิตาลี ​
APTOPIX Vatican Pope
ด้านพระสันตะปาปา ฟรานซิส ยังคงประชวรเพราะหวัด และยกเลิกกิจกรรมต่าง ๆ เป็นเวลาสามวันแล้ว ในขณะที่ยอดการติดเชื้อและผู้เสียชีวิตในอิตาลียังเพิ่มขึ้นอย่างรวดเร็ว
ในเอเชีย จำนวนผู้ติดเชื้อในเกาหลีใต้และอิหร่านพุ่งสูงขึ้นอย่างต่อเนื่อง โดยเกาหลีใต้มีผู้ติดเชื้อทั้งหมด 3,150 คน ส่วนทางการอิหร่านรายงานในวันอาทิตย์ว่า ยอดผู้เสียชีวิตเพิ่มขึ้นเป็น 54 คน หลังจากที่ยอดผู้ติดเชื้อพุ่งสูงขึ้นเกือบหนึ่งพันคน
นั่นทำให้รัฐบาลสหรัฐฯ ได้ออกกฎเพิ่ม โดยห้ามไม่ให้ชาวต่างชาติที่เดินทางไปยังอิหร่านในช่วงสิบสี่วันที่ผ่านมาเดินทางเข้าประเทศ และยังยกระดับคำเตือนพลเมืองเป็น “ห้ามเดินทาง” ไปยังอิตาลี และเกาหลีใต้ ซึ่งเป็นประเทศที่ได้รับผลกระทบจาก COVID-19 มากที่สุดรองจากจีน
ประธานาธิบดีทรัมป์ ยังได้ทวีตในวันอาทิตย์ว่า ผู้ที่เดินทางมากจากกลุ่มประเทศที่มีความเสี่ยงสูง จะถูกตรวจคัดกรองหาไวรัสก่อนขึ้นเครื่องและอีกครั้งเมื่อเดินทางมาถึงอเมริกา
ทางฝั่งยุโรป ฝรั่งเศสประกาศห้ามไม่ให้มีการชุมนุมของผู้คนมากกว่า 5,000 คนเพื่อป้องกันการระบาดของไวรัส ซึ่งรวมถึงงานวิ่งปารีส ฮาล์ฟ มาราธอนในวันอาทิตย์ที่ต้องถูกยกเลิก ในขณะที่พิพิธภัณฑ์ลูฟวร์ ในกรุงปารีส ซึ่งเป็นพิพิธภัณฑ์ยอดนิยมที่สุดในโลก ปิดให้บริการหลังจากที่พนักงานออกมาแสดงความกังวล ส่วนสวิตเซอร์แลนด์ยกเลิกงานเจนีวามอเตอร์โชว์ และห้ามจัดงานที่จะทำให้มีคนรวมกันมากกว่า 1,000 คน
ในวันอาทิตย์ ตัวเลขผู้ติดเชื้อโคโรนาไวรัสทั่วโลกอยู่ที่อย่างน้อย 87,000 คน และมีผู้เสียชีวิตมากกว่า 3,000 คน
</doc>
<doc id='voa_5335125' type='mono' source_url='https://www.voathai.com/a/covid-19-second-wave-ct/5335125.html' term='COVID'>
ชาวจีนต่างแดนแห่กลับไปหลบภัยในจีน สร้างความกังวลเรื่องการระบาดระลอกสอง
ในการแถลงข่าวที่ทำเนียบขาววันพุธ ประธานาธิบดีทรัมป์ตอบคำถามของผู้สื่อข่าวในเรื่องที่ว่า เหตุใดเจ้าหน้าที่ทำเนียบขาวคนหนึ่งจึงใช้คำพูดพาดพิงถึงไวรัส COVID-19 ว่า ”กังฟลู” ซึ่งดูจะเป็นการส่อเสียดถึงเชื้อไวรัสที่ทำให้มีอาการคล้ายไข้หวัดดังกล่าวว่าเป็นของจีน
โดยผู้สื่อข่าวตั้งข้อสังเกตว่า ทัศนคติทำนองนี้อาจส่งผลต่อการปฏิบัติในทางที่ไม่เหมาะสมต่อคนเชื้อสายเอเชียในสหรัฐได้หรือไม่ แต่ประธานาธิบดีทรัมป์ตอบว่า ตนเชื่อว่าไวรัสดังกล่าวเป็นโรคจากประเทศจีน
ขณะนี้ดูเหมือนสหรัฐกับจีนกำลังพยายามชี้นิ้วกล่าวโทษซึ่งกันและกันเกี่ยวกับไวรัสโควิด-19 นี้ และการเพิ่มขึ้นของผู้ติดเชื้อในสหรัฐอย่างก้าวกระโดดทำให้นักศึกษาชาวจีนจำนวนมากในสหรัฐตัดสินใจหนีภัยกลับประเทศ อย่างเช่น เจน ซาง นักศึกษาจีนผู้หนึ่งในนครนิวยอร์ก เชื่อว่าขณะนี้จีนเป็นสถานที่ปลอดภัยกว่า จากการที่ทางการจีนสามารถควบคุมสถานการณ์ได้ รวมทั้งให้ความสนใจอย่างจริงจังเรื่องความปลอดภัยของสาธารณชน
นอกจากนั้น รัฐบาลจีนยังรับผิดชอบค่ารักษาพยาบาลสำหรับผู้ป่วยซึ่งตรงกันข้ามกับระบบประกันสุขภาพของสหรัฐ แต่ที่สำคัญที่สุด คุณเจน ซาง นักศึกษาจีนผู้นี้ให้เหตุผลว่า คนอเมริกันดูจะไม่ค่อยให้ความสนใจกับการระบาดของไวรัส COVID-19 อย่างจริงจัง
เซียน ยวน ลี นักศึกษาจีนอีกคนหนึ่งในรัฐเพนซิลเวเนีย บอกว่าเหตุผลสำคัญที่ทำให้เขาตัดสินใจเดินทางกลับจีนตอนนี้ เพราะการเรียนส่วนใหญ่สามารถทำได้ออนไลน์ แต่ที่สำคัญมากกว่าก็คือ ข้อจำกัดและความล่าช้าของการตรวจหาผู้ติดเชื้อไวรัส COVID-19 ที่จะทำให้ตัวเลขและสถานการณ์ที่เป็นจริงเลวร้ายกว่าตัวเลขที่รายงาน
ในช่วงไม่กี่สัปดาห์ที่ผ่านมา จีนได้เปลี่ยนฐานะจากศูนย์กลางของการระบาดมาเป็นประเทศที่ค่อนข้างปลอดภัย จากมาตรการควบคุมอย่างจริงจัง ทำให้ชาวจีนในต่างประเทศหลายหมื่นคนตัดสินใจเดินทางกลับ
ตัวเลขขณะนี้แสดงว่า มีพลเมืองจีนเดินทางทางอากาศกลับประเทศวันละราวสองหมื่นคนขณะที่ตัวเลขผู้เดินทางทางบกและทางเรือกลับประเทศนั้นสูงกว่าถึงวันละห้าเท่าตัว
อย่างไรก็ตาม การที่ชาวจีนในต่างประเทศมองว่าประเทศของตนปลอดภัยมากกว่าในขณะนี้ ได้สร้างปัญหาด้านสาธารณสุขตามมา เพราะในช่วงสี่วันที่ผ่านมามีผู้ติดเชื้อที่เดินทางเข้าประเทศมากกว่าผู้ติดเชื้อในประเทศเอง คือมีถึง 143 คน โดยส่วนใหญ่เดินทางกลับจากอิหร่านและอิตาลี
ทางการจีนได้รับมือกับพลเมืองผู้อาจติดเชื้อที่เดินทางกลับประเทศ ด้วยการตรวจหาเชื้อผู้โดยสารทุกคนบนเครื่องบิน และจะทราบผลในวันรุ่งขึ้น นอกจากนั้น สำหรับผู้ที่จะเดินทางเข้ากรุงปักกิ่งหรือเข้าไปในบางพื้นที่ รัฐบาลท้องถิ่นได้บังคับใช้มาตรการกักตัว 14 วันที่โรงแรม โดยผู้เดินทางต้องรับผิดชอบค่าใช้จ่ายเอง โดยไม่มีทางเลือกสำหรับการกักตัวเองที่บ้านด้วยความสมัครใจ และรัฐบาลจีนยังใช้ระบบติดตามบุคคลผู้ฝ่าฝืนคำสั่งและดำเนินคดีอาญาด้วย
นอกจากในประเทศจีนแล้ว ขณะนี้กำลังมีความกังวลเรื่องการระบาดรอบสองในประเทศหรือพื้นที่ซึ่งก่อนหน้านี้เคยได้รับคำชมว่าสามารถจัดการควบคุมการระบาดของโรคได้อย่างรวดเร็ว ได้ผล และจริงจัง เช่น ในสิงคโปร์ ไต้หวัน และฮ่องกง จากการที่พลเมืองของพื้นที่เหล่านี้เดินทางกลับจากยุโรปและตะวันออกกลางเช่นกัน
โดยเมื่อวันอังคาร มีรายงานผู้ติดเชื้อรายใหม่ในสิงคโปร์ 23 คน ในไต้หวัน 10 คน และ 5 คนในฮ่องกง
มาตรการรับมือกับการระบาดของไวรัส COVID-19 ที่ยังลักลั่นและแตกต่างกันอยู่ในแต่ละประเทศ รวมทั้งความกังวลว่าอาจกลับมีการระบาดใหม่ระลอกสองในพื้นที่ที่เคยควบคุมโรคได้นั้น ทำให้คุณพอล อนันตราจาห์ ทัมยาห์ ประธานสมาคมจุลชีวะคลินิกแห่งภาคพื้นเอเซียแปซิฟิค เตือนว่า "จะไม่มีใครในจุดใดของโลกที่ปลอดภัยจากโรคนี้ จนกว่าทุกคนในโลกจะปลอดจากเชื้อไวรัส COVID-19"
</doc>
<doc id='voa_5306316' type='mono' source_url='https://www.voathai.com/a/business-news-ct/5306316.html' term='COVID'>
หุ้นเรือสำราญราคาตก! สวนทางหุ้นบริษัทเภสัชกรรมผู้พยายามคิดค้นวัคซีนโควิด-19
ราคาหุ้นของบริษัทเรือสำราญ เช่น Royal Caribbean Cruises และ Carnival Cruise Line ลดลงถึงราว 30% ในช่วงไม่กี่สัปดาห์หลังข่าวการระบาดของโคโรนาไวรัส ซึ่งก็เป็นเรื่องที่เกิดกับสายการบินและธุรกิจท่องเที่ยวอื่นเช่นกัน
อย่างไรก็ตาม ผู้บริหารของสมาคมที่ปรึกษาการท่องเที่ยวอเมริกันได้ชี้ว่า ธุรกิจเรือสำราญในย่านทะเลแคริบเบียนกับทะเลเมดิเตอร์เรเนียนนั้นยังไม่ได้รับผลกระทบโดยตรง
และขณะนี้องค์การอนามัยโลกก็มีความเห็นว่า การท่องเที่ยวโดยเรือสำราญนั้นเป็นความเสี่ยงที่ยังสามารถบริหารจัดการและควบคุมได้อยู่
ขณะเดียวกัน ราคาหุ้นในสหรัฐส่วนใหญ่ยังตกลงเป็นวันที่สามติดต่อกันในวันพุธ แต่หุ้นของบริษัทเภสัชกรรมบางรายซึ่งทดลองวัคซีนเกี่ยวกับโคโรนาไวรัสกลับสูงขึ้น เช่น ราคาหุ้นของบริษัท Novavax กับบริษัท Moderna สูงขึ้นราว 20%
โดยบริษัท Novavax เปิดเผยเมื่อวันพุธว่า มีความคืบหน้าในการพัฒนาวัคซีนใหม่เพื่อป้องกันการติดเชื้อ COVID-19 และคาดว่าจะเริ่มทดลองในมนุษย์ได้ราวปลายเดือนพฤษภาคมนี้ ส่วนอีกบริษัทหนึ่งคือ Moderna ซึ่งราคาหุ้นสูงขึ้น 20% เช่นกัน ก็รายงานว่า ทางบริษัทได้เริ่มส่งวัคซีนทดลองให้สถาบันโรคภูมิแพ้และโรคติดเชื้อแห่งชาติของสหรัฐแล้ว
</doc>
<doc id='voa_5317169' type='mono' source_url='https://www.voathai.com/a/coronavirus-us-election-economic-impact/5317169.html' term='COVID'>
'โควิด-19' กลายเป็นประเด็นการเมืองในการเลือกตั้งปธน.สหรัฐฯ
สถานการณ์การระบาดของโคโรนาไวรัสสายพันธุ์ใหม่ กำลังกลายมาเป็นประเด็นร้อนทางการเมืองในสหรัฐฯ หลังวิกฤตการณ์นี้ส่งผลกระทบชัดเจนต่อเศรษฐกิจของประเทศ ขณะที่ชาวอเมริกันจับตาดูว่ารัฐบาลของประธานาธิบดีโดนัลด์ ทรัมป์ จะสามารถรับมือกับปัญหานี้ได้ดีเพียงใด
ปัจจุบัน มีการยืนยันพบการติดเชื้อโคโรนาไวรัสสายพันธุ์ใหม่ หรือ โควิด-19 อย่างน้อยในพื้นที่ 16 รัฐทั่วสหรัฐฯ และตัวเลขผู้ติดเชื้อยังคงเพิ่มขึ้นรายวัน
สถานการณ์ที่ทำให้ชาวอเมริกันเริ่มกังวลเกี่ยวกับสวัสดิภาพและความปลอดภัยของตน ทำให้ประธานาธิบดีทรัมป์ ออกมายืนยันเมื่อต้นสัปดาห์ว่า รัฐบาลปัจจุบันได้ดำเนินมาตรการต่างๆ อย่างจริงจังเพื่อปกป้องพลเมืองของประเทศแล้ว
แต่คำยืนยันนี้กลายมาเป็นประเด็นที่นักวิเคราะห์บอกว่า ไม่น่าเชื่อถือเท่าที่ควร เนื่องจากเป็นเหมือนการกลับลำของผู้นำสหรัฐฯ ที่เคยบอกไว้ก่อนหน้าว่า วิกฤตการณ์นี้ไม่ได้น่ากลัวสักเท่าใด
Get Adobe Flash Player
‘โควิด-19’คร่าชีวิตเพิ่มในสหรัฐฯ จนท.สาธารณสุขสหรัฐฯแนะ "ไม่ต้องซื้อหน้ากากป้องกัน"
width
px
height
px
0:03:38
270p | 10.4MB
360p | 17.3MB
404p | 26.8MB
1080p | 94.0MB
ลาร่า บราวน์ จาก มหาวิทยาลัยจอร์จ วอชิงตัน ให้ความเห็นว่า ประธานาธิบดีทรัมป์เริ่มมีปัญหาเรื่องความน่าเชื่อถือ จากการที่ไม่พูดความจริงกับประชาชน ไม่ว่าจะเรื่องเล็ก หรือเรื่องใหญ่
ระหว่างการแถลงข่าวเกี่ยวกับทีมเฉพาะกิจด้านโคโรนาไวรัสสายพันธุ์ใหม่เมื่อเดือนที่แล้ว ผู้นำสหรัฐฯ ออกมาแถลงในลักษณะปัดคำเตือนของศูนย์ควบคุมและป้องกันโรคติดต่อแห่งสหรัฐฯ หรือ CDC ว่า สหรัฐฯ อาจจะไม่สามารถหลีกเลี่ยงการระบาดครั้งนี้ได้ ทั้งยังกล่าวด้วยว่า จำนวนผู้ติดเชื้อนั้น “น่าจะลดลงจนเหลือศูนย์ภายในไม่กี่วัน” ด้วย
นอกจากนั้น ประธานาธิบดีทรัมป์ยังกล่าวหาพรรคเดโมแครตที่ออกมาวิจารณ์การทำงานของรัฐบาลเกี่ยวกับการรับมือการระบาดนี้ ว่าเป็นเรื่องหลอกลวงเพื่อหาประโยชน์ทางการเมือง ทั้งยังบอกว่า บรรดาสำนักข่าวต่างๆ นั้นกำลังอยู่ในภาวะประสาทหวาดผวาที่จะรายงานประเด็นโควิด-19 ด้วย
ด้วยเหตุนี้ อาจกล่าวได้ว่า ความเชื่อมั่นของประชาชนในตัวผู้นำประเทศคนปัจจุบันอาจมีปัญหา หากรัฐบาลไม่สามารถดำเนินมาตรการที่มีประสิทธิภาพในการลดความกลัวและสร้างความมั่นใจให้ชาวอเมริกันได้โดยเร็ว แม้ว่าในช่วงที่ผ่านมา ทีมงานของประธานาธิบดีทรัมป์ จะเริ่มทำการแถลงข่าวโคโรนาไวรัสสายพันธุ์ใหม่รายวัน ที่นำทีมโดยรองประธานาธิบดีไมค์ เพนซ์ และผู้บริหารจากหน่วยงานต่างๆ ที่เกี่ยวข้อง พร้อมออกคำสั่งต่างๆ เพื่อควบคุมการแพร่กระจายของไวรัสนี้ อันมีทั้ง การสั่งจำกัดเที่ยวบิน การเฝ้าระวังอย่างเข้มงวดที่สนามบินและจุดผ่านแดน และอนุมัติงบประมาณเพื่อส่งเสริมความรู้เกี่ยวกับภัยของโควิด-19 แล้วก็ตาม
Get Adobe Flash Player
ลำดับเวลาการพัฒนาวัคซีน COVID-19
width
px
height
px
0:00:09
270p | 445.5kB
360p | 672.6kB
404p | 837.0kB
1080p | 4.6MB
ขณะเดียวกัน ปัญหาเศรษฐกิจที่อยู่ในภาวะที่น่าเป็นห่วง จากการที่ดัชนีหุ้นต่างๆ ตกอย่างต่อเนื่อง และสายการผลิตมากมายต้องหยุดชะงัก รวมทั้งอุตสาหกรรมการท่องเที่ยวที่หยุดนิ่ง กำลังกลายมาเป็นประเด็นสำคัญที่อาจประชาชนเริ่มสูญเสียความเชื่อถือในรัฐบาลปัจจุบัน ซึ่งชูเรื่องสภาพเศรษฐกิจที่แข็งแกร่งเป็นนโยบายหลักมาตลอด
นับแต่เกิดการระบาดในจีนเมื่อปลายปีที่แล้ว โรงงานนับไม่ถ้วนต้องปิดตัวลง ส่วนร้านอาหารต่างๆ โรงละคร และโรงภาพยนตร์ ประสบปัญหาลูกค้าลดลงอย่างมาก ขณะที่รายการแข่งขันกีฬาหลายรายการก็ต้องถูกยกเลิกไป และสายการบินต่างๆ ตัดสินใจระงับหรือยกเลิกเที่ยวบินเพิ่มขึ้นเรื่อยๆ
รายงานข่าวระบุว่า อุตสาหกรรมการท่องเที่ยวนั้นมีสัดส่วนการจ้างงานทั่วโลกอยู่ที่ราวร้อยละ 10 หรือประมาณ 319 ล้านตำแหน่ง ซึ่งอยู่ในภาวะที่มีความเสี่ยงที่จะต้องถูกกระทบหนักจากวิกฤติครั้งนี้
ในส่วนของประเด็นทางการเมืองนั้น นักวิเคราะห์มองว่า ผู้สมัครเป็นตัวแทนพรรคเดโมแครตเพื่อเข้าชิงตำแหน่งประธานาธิบดี ทั้งวุฒิสมาชิก เบอร์นี่ แซนเดอร์ส และอดีตรองประธานาธิบดี โจ ไบเดน มีโอกาสได้เสียงสนับสนุนจากประชาชนมากขึ้น เนื่องจาก แซนเดอร์ส์ มีนโยบายหาเสียงที่เสนอการบริการสาธารณสุขฟรีแก่ชาวอเมริกัน ส่วนไบเดนนั้นเคยมีประสบการณ์ในการรับมือวิกฤติต่างๆ มาแล้ว
อย่างไรก็ดี ก่อนที่การเลือกตั้งประธานาธิบดีสหรัฐฯ จะมีขึ้นในเดือนพฤศจิกายนนี้ ปัญหาโควิด-19 กลายมาเป็นประเด็นที่บางฝ่ายเริ่มแสดงความกังวลว่า อาจทำให้กระบวนการต่างๆ ที่เกี่ยวข้อง ทั้งการหาเสียงและการลงคะแนนของประชาชนในอนาคตอาจต้องถูกยกเลิกหรือเลื่อนออกไป แม้จะมีความหวังว่า อุณหภูมิที่สูงขึ้นในฤดูร้อนอาจช่วยลดความรุนแรง หรือแม้กระทั่งหยุดการแพร่กระจายของไวรัสนี้ได้
</doc>
<doc id='voa_5335120' type='mono' source_url='https://www.voathai.com/a/social-distancing-ct/5335120.html' term='COVID'>
เว้น 'ระยะห่างทางสังคม' อย่างไรจึงจะพอดี?
ศูนย์ป้องกันและควบคุมโรคของสหรัฐหรือ CDC ออกคำแนะนำเกี่ยวกับมาตรการเพื่อช่วยบรรเทาหรือลดการระบาดของเชื้อไวรัส COVID-19 ในชุมชนด้วยวิธี social distancing ซึ่งก็คือการสร้างระยะห่าง หรือเว้นช่องว่างทางสังคม ที่หมายถึงการถึงการตั้งใจใช้ความพยายามเพื่อลดโอกาสการรับหรือแพร่เชื้อ โดยการลดการติดต่อสัมผัสอย่างใกล้ชิดระหว่างบุคคล
และมาตรการ social distancing นี้อาจสามารถนำมาปรับใช้ขยายผลขึ้นหรือลงได้เมื่อพิจารณาถึงปัจจัยต่าง ๆ ที่มีลักษณะเฉพาะของชุมชน ลักษณะประชากรส่วนใหญ่ และโอกาสการเข้าถึงบริการสุขภาพ เป็นต้น
คำถามที่มักจะมีเกี่ยวกับ social distancing ก็คือ เราควรเลี่ยงการทานข้าวนอกบ้านหรือการเที่ยวบาร์หรือไม่ ผู้เชี่ยวชาญแนะนำว่า สำหรับในสถานการณ์ที่ยังไม่เข้าขั้นการระบาดขนานใหญ่ เราอาจยังไปทานข้าวนอกบ้านได้แต่ควรเลือกสถานที่ที่คนไม่แน่น และรักษาระยะห่างจากลูกค้ารายอื่นราว 1 – 2 เมตร
Get Adobe Flash Player
Social Distancing เว้นระยะแค่ไหนถึงจะพอดีและปลอดภัยจากโควิด-19
width
px
height
px
0:04:13
270p | 12.1MB
360p | 20.3MB
404p | 31.4MB
1080p | 109.2MB
คำถามต่อไปคือ เรายังสามารถไปออกกำลังกายที่พิตเนสเซ็นเตอร์หรือไม่ ซึ่งเรื่องนี้ผู้เชี่ยวชาญเห็นว่า ขึ้นอยู่กับวิจารณญาณของแต่ละคน แต่หากตัดสินใจจะไปแล้วควรเลือกไปในเวลาที่คนน้อย และเลือกสถานที่ซึ่งมีแนวทางการรักษาความสะอาดและการฆ่าเชื้อบนพื้นผิวอย่างจริงจัง
แนวทางพิจารณาดังกล่าวยังนำไปใช้ได้กับการไปซูเปอร์มาร์เก็ตที่ควรเลือกเวลาช่วงเช้าตรู่ หรือตอนดึก เพื่อเลี่ยงผู้คนเช่นกัน
สำหรับคำถามเกี่ยวกับการใช้ระบบขนส่งสาธารณะ ผู้เชี่ยวชาญแนะนำเช่นกันว่า เราควรเลือกอยู่ในจุดที่ห่างจากผู้โดยสารคนอื่นมากที่สุดเท่าที่จะทำได้ และในทางกลับกัน หน่วยงานของรัฐผู้รับผิดชอบเรื่องการขนส่งสาธารณะก็ควรเพิ่มจำนวนรถเพื่อช่วยลดความหนาแน่นของผู้โดยสารต่อพาหนะลง
และคำถามที่สำคัญสำหรับคนหนุ่มสาวซึ่งมีบทบาทเป็นอย่างมากในการช่วยลดโอกาสการติดหรือแพร่เชื้อ คือเรื่องการออกเดท การไปงานแต่งงาน และการร่วมกิจกรรมทางสังคมต่าง ๆ ซึ่งเรื่องนี้ผู้เชี่ยวชาญแนะว่า หากเราแน่ใจว่าคู่เดทหรือผู้จะไปร่วมงานสังคมนั้นมีจิตสำนึกเรื่องการรักษาสุขภาพเป็นอย่างดี เราก็อาจจะทำอย่างที่ต้องการได้
และหากสามารถเปลี่ยนสถานที่นัดพบจากพื้นที่ปิดให้เป็นพื้นที่เปิดโล่ง เรื่องนี้จะเป็นผลดีมากทีเดียว
</doc>
<doc id='voa_5289224' type='mono' source_url='https://www.voathai.com/a/mask-and-alcohol-sanitizers-emerged-this-valentine-due-to-coronavirus-02142020/5289224.html' term='COVID'>
ดอกไม้ไม่ต้อง! ชาวจีน-ฮ่องกงอยากได้ “หน้ากากอนามัย” ช่วงวาเลนไทน์ ภายใต้วิกฤตโคโรนาไวรัส
คู่รักที่จีนและฮ่องกงไม่หวั่น เฉลิมฉลองวันแห่งความรัก ท่ามกลางสถานการณ์การระบาดของโคโรนาไวรัส ขณะที่หน้ากากอนามัยและแอลกอฮอล์ล้างมือเป็นที่ต้องการของท้องตลาดมากกว่าดอกไม้และช็อคโกแลตรับวันแห่งความรัก
ระหว่างที่คู่รักชาวจีนและฮ่องกงหลายล้านคู่ต้องห่างไกลกันและต่างต้องอยู่แต่ภายในเคหะสถาน เพื่อป้องกันการระบาดของโคโรนาไวรัสสายพันธุ์ใหม่ ภายใต้ชื่อโควิด-19 (COVID-19) และในวันวาเลนไทน์ปีนี้ หน้ากากอนามัยและแอลกอฮอล์ล้างมือกลายเป็นของหายากยิ่งกว่าดอกไม้และช็อคโกแลตวาเลนไทน์เสียอีก
โดยบริษัทรับส่งสินค้าในประเทศจีน เปิดเผยว่าสินค้ายอดนิยม 3 อย่างช่วงวาเลนไทน์ปีนี้ คือหน้ากากอนามัย แว่นครอบตาป้องกันดวงตา และแอลกอฮอล์ล้างมือ
ขณะที่ร้านขายดอกไม้ในจีนและฮ่องกง ต่างพูดเป็นเสียงเดียวกันว่า ยอดขายดอกไม้ลดลงกว่า 50% เมื่อเทียบกับปีก่อน ขณะที่งานคอนเสิร์ตและกิจกรรมในช่วงวาเลนไทน์ต่างยกเลิกกันไปหมด เช่นเดียวกับห้างร้านและร้านอาหารที่ปิดทำการก่อนเวลาในวันแห่งความรักปีนี้
นอกจากนี้ทางสื่อสังคมออนไลน์เว่ยโป๋ (Weibo) มีเทรนด์วาเลนไทน์ที่ว่า “อยู่บ้านกับครอบครัว และใช้วิดีโอคอลส่งต่อความรักให้ผู้อื่น ส่วนของขวัญที่อยากได้ในปีนี้คงหนีไม่พ้นหน้ากากอนามัยอันล้ำค่า อย่าลืมมอบหน้ากากอนามัยและดอกกุหลาบให้กับคนรักในวาเลนไทน์ปีนี้”
ผลสำรวจจาก HK Romance เว็บไซต์หาคู่ในฮ่องกง เปิดเผยว่า 31% ของชายฮ่องกงและผู้หญิง 32% บอกว่าจะอยู่บ้านในวันวาเลนไทน์ปีนี้ ส่วนอีก 27% จะออกไปทานข้าวนอกบ้าน ซึ่งเป็นตัวเลขที่ลดลงอย่างชัดเจน จากเมื่อปีก่อนที่คู่รัก 80-90% จะออกไปทานข้าวนอกบ้านในวันวาเลนไทน์
HK Romance เพิ่มเติมอีกว่า หน้ากากอนามัยและแอลกอฮอล์ล้างมือ เป็นของที่ผู้หญิงอยากได้ในวันวาเลนไทน์ปีนี้ 30% ต้องการสิ่งเหล่านี้มากที่สุดในวันวาเลนไทน์ ส่วน 18% บอกว่ายังอยากได้ดอกไม้อยู่ 14% บอกว่าอยากได้เครื่องประดับหรือนาฬิกา ส่วนอีก 9% อยากได้ตั๋วเครื่องบินและที่พักโรงแรมสำหรับการท่องเที่ยว
สำหรับผู้ชายในการสำรวจนี้ บอกว่า 32% อยากได้หน้ากากอนามัยและแอลกอฮอล์ล้างมือ และ 11% อยากได้อุปกรณ์อิเล็กทรอนิกส์ในวันวาเลนไทน์ปีนี้
ทางการจีนและฮ่องกงออกคำแนะนำให้ประชาชนหลีกเลี่ยงการพบปะกันหรือออกไปในที่ชุมชน เพื่อป้องกันการติดเชื้อโคโรนาไวรัส ที่คร่าชีวิตเกือบ 1,523 ราย และติดเชื้อเกือบ 66,901 คนทั่วโลก ขณะที่ฮ่องกงเผชิญกับการขาดแคลนสินค้าจำเป็นในการดำรงชีพ หน้ากากอนามัยและแอลกอฮอล์ล้างมือ น้ำยาฆ่าเชื้อ กระดาษชำระ และข้าวสาร เนื่องจากผู้คนในฮ่องกงแห่ตุนสินค้าหลังการระบาดของโคโรนาไวรัส
</doc>
<doc id='voa_5289150' type='mono' source_url='https://www.voathai.com/a/china-coronavirus-update/5289150.html' term='COVID'>
อัพเดทสถานการณ์โคโรนาไวรัส - พบผู้ติดเชื้อเพิ่มขึ้นกว่า 5,000 รายในวันเดียว!
คณะกรรมการสาธารณสุขแห่งชาติของจีน เปิดเผยในวันศุกร์ว่า มีผู้เสียชีวิตจากเชื้อโคโรนาไวรัสเพิ่มอีก 121 รายในวันศุกร์ ทำให้ยอดผู้เสียชีวิตขณะนี้เกือบ 1,400 รายแล้ว นอกจากนี้ยังพบผู้ติดเชื้อเพิ่มอีกกว่า 5,000 รายภายในวันเดียว ทำให้จำนวนผู้ติดเชื้อในจีนเพิ่มเป็นกว่า 63,000 คน
รอง ผอ.คณะกรรมการสาธารณสุขแห่งชาติของจีน ระบุด้วยว่า จนถึงขณะนี้มีบุคลากรทางการแพทย์ของจีนติดเชื้อโคโรนาไวรัสไปแล้ว 1,716 คน และเสียชีวิตไปแล้ว 6 คน
ด้านโฆษกองค์การอนามัยโลก หรือ WHO กล่าวกับสำนักข่าวรอยเตอร์ แถลงว่า จำนวนผู้ติดเชื้อที่เพิ่มขึ้นอย่างรวดเร็วในช่วงไม่กี่วันที่ผ่านมา สะท้อนให้เห็นถึงการใช้คำจำกัดความใหม่สำหรับการวินิจฉัยเชื้อโคโรนาไวรัส และการปรับกระบวนการรายงานผลผู้ติดเชื้อไวรัสสายพันธุ์ใหม่ที่ WHO เรียกอย่างเป็นทางการว่า COVID-19
ส่วนที่เวียดนาม เมื่อวันพฤหัสบดี รัฐบาลสั่งปิดหมู่บ้านแห่งหนึ่งที่มีประชากรราว 10,000 คน ถือเป็นเขตปกครองแรกนอกประเทศจีนที่ถูกปิดตายเพราะเชื้อโคโรนาไวรัส
ที่ญี่ปุ่น เจ้าหน้าที่รายงานว่า สตรีวัย 80 ปีเสียชีวิตที่โรงพยาบาลชานกรุงโตเกียวจากอาการที่เกิดจากเชื้อโคโรนาไวรัส ถือเป็นผู้เสียชีวิตรายแรกในญี่ปุ่น
และที่สหรัฐฯ ศูนย์ควบคุมและป้องกันโรคของสหรัฐฯ หรือ CDC ประกาศว่าพบผู้ติดเชื้อรายที่ 15 ซึ่งเป็นหนึ่งในพลเมืองอเมริกันที่อพยพออกมาจากเมืองอู่ฮั่นโดยเครื่องบินลำเลียงของทางการสหรัฐฯ และกำลังถูกกักตัวไว้ที่ฐานทัพอากาศแห่งหนึ่งในรัฐเท็กซัส
ขณะเดียวกัน ผู้โดยสารและลูกเรือกว่า 2,200 คนบนเรือสำราญ "เวสเตอร์ดัม" ซึ่งเทียบท่าอยู่ที่เมืองสีหนุวิลล์ กัมพูชา ได้รับอนุญาตให้ขึ้นฝั่งแล้วในวันศุกร์ ท่ามกลางการต้อนรับอย่างอบอุ่นและยิ่งใหญ่จากนายกรัฐมนตรีฮุน เซ็น และประชาชนกัมพูชาจำนวนมาก
เรือสำราญลำนี้ลอยลำอยู่กลางทะเลมาตั้งแต่ต้นเดือน ก.พ. หลังจากถูกปฏิเสธจากหลายประเทศ รวมทั้ง ไทยและญี่ปุ่น ไม่ให้เทียบท่า เนื่องจากความกังวลเรื่องโคโรนาไวรัส
ก่อนหน้านี้ ผู้โดยสาร 20 คนถูกนำตัวไปตรวจหาเชื้อโคโรนาไวรัส หลังจากมีอาการไข้ขึ้นและปวดท้อง แต่ผลการตรวจที่ออกมาไม่พบเชื้อไวรัสดังกล่าว
</doc>
<doc id='voa_5333382' type='mono' source_url='https://www.voathai.com/a/coronavirus-vaccines-warning/5333382.html' term='COVID'>
นักวิทย์เตือน อาจเกิดผลเสียหากพัฒนาวัคซีนโคโรนาไวรัสเร็วเกินไป
ขณะนี้บริษัทผู้ผลิตยาต่าง ๆ พยายามพัฒนาวัคซีนต้านโคโรนาไวรัสสายพันธุ์ใหม่โดยเร็วที่สุดเพื่อชะลอการแพร่ระบาดของโรคนี้
แต่นักวิทยาศาสตร์และผู้เชี่ยวชาญด้านการแพทย์กังวลว่า การผลิตวัคซีนออกมาเร็วเกินไป อาจเป็นการเพิ่มความเสี่ยงในการทำให้เชื้อไวรัสแข็งแรงขึ้น กล่าวคือ หลังจากที่ฉีดวัคซีนแล้วผู้ติดเชื้ออาจมีอาการแย่ลง
นักวิทยาศาสตร์ไม่สามารถระบุได้ว่าเหตุใดวัคซีนจึงอาจทำให้เชื้อไวรัสแข็งแรงขึ้น แต่เรื่องนี้ทำให้การพัฒนาวัคซีนรักษาโคโรนาไวรัสยังไม่ประสบผลสำเร็จ
ทั้งนี้โคโรนาไวรัสมีอยู่หลายชนิดด้วยกัน เช่น ชนิดที่ทำให้เป็นโรคทางเดินหายใจเฉียบพลันรุนแรงในปีพ.ศ. 2546 หรือที่เรียกว่าโรคซาร์ส (SARS) ส่วนโคโรนาไวรัสตัวอื่นๆ ก็เป็นสาเหตุของโรคระบบทางเดินหายใจในตะวันออกกลาง หรือที่รู้จักกันในชื่อ MERS และแม้กระทั่งไข้หวัดธรรมดา ส่วน COVID-19 เป็นชื่อของโรคที่เกิดจากการติดเชื้อโคโรนาไวรัสสายพันธุ์ใหม่
โดยปกติแล้วนักวิจัยจำเป็นต้องทำการทดลองในสัตว์เป็นระยะเวลาหลายเดือน เพื่อศึกษาความเป็นไปได้ของการที่วัคซีนอาจจะทำให้เชื้อไวรัสในสัตว์แข็งแรงขึ้น แต่สำนักข่าวรอยเตอร์รายงานว่า ผู้ผลิตยาบางรายกำลังเดินหน้าต่อไปโดยใช้วิธีทดลองในมนุษย์ เนื่องจากมีการแพร่ระบาดของโคโรนาไวรัสสายพันธุ์ใหม่นี้อย่างรวดเร็วจนยากควบคุม
Peter Hotez หัวหน้าภาควิชา National School of Tropical Medicine ที่วิทยาลัย Baylor College of Medicine ในรัฐเท็กซัส ผู้ร่วมพัฒนาวัคซีนสำหรับโรคซาร์สในช่วงต้นคริสต์ศักราช 2000 กล่าวว่า นักวิจัยที่ทำงานในเวลานั้นพบว่า สัตว์ที่ได้รับวัคซีนบางตัวมีอาการเจ็บป่วยที่รุนแรงกว่า เมื่อเปรียบเทียบกับสัตว์ที่ไม่ได้รับวัคซีนในขณะที่ติดเชื้อ และว่า วิธีที่จะลดความเสี่ยงได้นั้น ก่อนอื่นจะต้องทดลองกับสัตว์เพื่อดูอาการหลังจากที่ถูกฉีดวัคซีน
Hotez กล่าวต่อคณะกรรมการรัฐสภาสหรัฐฯ ในเดือนนี้เกี่ยวกับความจำเป็นในการจัดหากองทุนสาธารณะสำหรับการวิจัยวัคซีน เพราะยังไม่มีวัคซีนใด ๆ ที่สามารถรักษาโคโรนาไวรัสที่ทำให้เกิดโรคระบาดตลอดช่วง 20 ปีที่ผ่านมาได้
อย่างไรก็ตาม ผู้เชี่ยวชาญด้านสุขภาพเชื่อว่า เวลานี้การเร่งพัฒนาวัคซีนนั้นคุ้มค่าต่อความเสี่ยง
องค์การอนามัยโลก (WHO) ได้เรียกประชุมเมื่อเดือนที่แล้วเพื่อหาทางรับมือกับโคโรนาไวรัสสายพันธุ์ใหม่ แต่การประชุมนั้นไม่ได้มีการเผยแพร่สู่สาธารณะชน
ในการประชุมดังกล่าว นักวิทยาศาสตร์ที่เป็นตัวแทนของกลุ่มวิจัยสนับสนุนจากรัฐบาลและบรรดาผู้ผลิตยาต่างเห็นพ้องว่าภัยคุกคามนั้นรุนแรง ผู้ร่วมประชุมสี่คนกล่าวกับผู้สื่อข่าวรอยเตอร์ว่า ผู้พัฒนาวัคซีนมีความคิดเห็นตรงกันว่าควรเร่งดำเนินการทดลองใช้วัคซีนในมนุษย์ ก่อนที่การทดลองในสัตว์จะเสร็จสิ้นลง
แต่ Marie-Paule Kieny แพทย์และอดีตเจ้าหน้าที่ของ WHO กล่าวว่า การเร่งผลิตวัคซีนอาจเป็นการสร้างความเสี่ยงใหม่ได้ ดังนั้นจำเป็นต้องหาวิธีให้มีความเสี่ยงน้อยที่สุด
เวลานี้นักวิจัยและบริษัทยาต่าง ๆ กำลังพัฒนาวัคซีนที่มีความเป็นไปได้อย่างน้อย 20 ชนิดเพื่อช่วยป้องกันการติดเชื้อโคโรนาไวรัสสายพันธุ์ใหม่
ตัวอย่างเช่น บริษัทเทคโนโลยีชีวภาพ Moderna ร่วมกับสถาบันสุขภาพแห่งชาติ (NIH) ที่ได้รับการสนับสนุนจากรัฐบาลสหรัฐฯ ในการผลิตวัคซีนหนึ่งชนิด ซึ่งทดลองใช้กับมนุษย์ไปแล้วเมื่อเร็ว ๆ นี้
NIH บอกกับรอยเตอร์ว่า การทดลองในสัตว์เพื่อดูว่าวัคซีนจะทำให้เชื้อไวรัสแข็งแรงขึ้นหรือไม่นั้น จะทำในเวลาเดียวกันกับการทดลองในของมนุษย์แบบควบคู่กันไป โดย NIH กล่าวว่า การทดลองนี้อาจใช้ระยะเวลา 14 เดือน
</doc>
<doc id='voa_5287183' type='mono' source_url='https://www.voathai.com/a/china-japan-coronavirus-deaths/5287183.html' term='COVID'>
จีนรายงานผู้เสียชีวิตจากโคโรนาไวรัสเพิ่มเกือบ 250 ราย-ญี่ปุ่นพบรายแรก
เจ้าหน้าที่จีนในมณฑลหูเป่ยระบุว่า มีผู้เสียชีวิตเพิ่มอีก 242 รายจากเชื้อโคโรนาไวรัส โควิด-19 (COVID-19) ทำให้ตัวเลขผู้เสียชีวิตในขณะนี้สูงกว่า 1,300 คน ขณะที่ผู้ติดเชื้อเพิ่มเป็นกว่า 60,000 คน
ตัวเลขผู้เสียชีวิตที่เพิ่มขึ้นสวนทางกับการเปิดเผยของเจ้าหน้าที่จีนที่ระบุว่า จำนวนผู้ติดเชื้อรายใหม่ลดลงเป็นวันที่สองติดต่อกัน
ส่วนที่ญี่ปุ่น เจ้าหน้าที่รายงานว่า สตรีวัย 80 ปีเสียชีวิตที่โรงพยาบาลชานกรุงโตเกียวจากอาการที่เกิดจากเชื้อโคโรนาไวรัส ถือเป็นผู้เสียชีวิตรายแรกในญี่ปุ่นจากจำนวนผู้ติดเชื้อ 28 คน และเป็นผู้เสียชีวิตรายที่สองนอกประเทศจีน หลังจากที่มีผู้ชายที่ฟิลิปปินส์เสียชีวิตไปแล้วก่อนหน้านี้หนึ่งคน
ขณะเดียวกัน พบผู้ติดเชื้อโคโรนาไวรัสบนเรือสำราญ Diamond Princess ที่ลอยลำอยู่นอกชายฝั่งโยโกฮามา เพิ่มอีก 44 คน ทำให้จำนวนผู้ติดเชื้อบนเรือดังกล่าวเพิ่มเป็น 218 คนแล้ว โดยผู้โดยสารทุกคนถูกจำกัดพื้นที่ให้อยู่ภายในห้องพักของตน และไม่สามารถเดินทางออกจากเรือได้จนถึงวันที่ 19 ก.พ.
ส่วนเรือสำราญ Westerdam ของบริษัท Holland American Line ขณะนี้เทียบท่าที่กัมพูชาแล้ว หลังจากถูกปฏิเสธจากทางการไทย ญี่ปุ่น ไต้หวัน และฟิลิปปินส์ เนื่องจากความหวาดกลัวเชื้อโคโรนาไวรัส
ทางการกัมพูชาได้ส่งเจ้าหน้าที่สาธารณสุขขึ้นไปบนเรือดังกล่าวเพื่อตรวจสอบผู้โดยสารและลูกเรือทุกคนรวมกว่า 2,200 คน ก่อนที่จะตัดสินใจว่าจะให้ขึ้นฝั่งได้หรือไม่
</doc>
<doc id='voa_5304159' type='mono' source_url='https://www.voathai.com/a/coronavirus-pol-ct/5304159.html' term='COVID'>
'ทรัมป์' เบิกงบฯ ฉุกเฉิน $2,500 ล้านรับมือโคโรนาไวรัส - เดโมแครตบอกน้อยไป
ประธานาธิบดีทรัมป์กล่าวระหว่างการแถลงข่าวที่กรุงนิวเดลีของอินเดียเมื่อวันอังคารว่า ขณะที่สหรัฐสามารถจัดการรับมือได้เป็นอย่างดีเพื่อควบคุมการแพร่ระบาดของโคโรนาไวรัสนั้น สหรัฐก็ติดต่อค้าขายกับหลายประเทศทั่วโลก และกำลังทำงานร่วมกับประเทศอื่น ๆ รวมทั้งต้องการให้ประเทศเหล่านี้มีสุขภาพที่ดีด้วย
คำกล่าวเพื่อช่วยสร้างความมั่นใจของผู้นำสหรัฐครั้งนี้มีขึ้นขณะที่ตลาดหุ้นสหรัฐตกต่ำลงเป็นวันที่สองติดต่อกัน ท่ามกลางความวิตกว่าไวรัส COVID-19 นี้กำลังจะแพร่ระบาดไปทั่วโลก
เฉพาะในอเมริกาเอง วันนี้ CDC หรือศูนย์ควบคุมโรคของสหรัฐ ให้ตัวเลขว่า มีผู้ติดเชื้อดังกล่าวรวม 57 คนแล้ว
ขณะเดียวกัน รัฐบาลของประธานาธิบดีทรัมป์ได้ของบประมาณฉุกเฉิน 2,500 ล้านดอลลาร์เพื่อรับมือกับการระบาดของโคโรนาไวรัส โดยในจำนวนนี้ครึ่งหนึ่งเป็นงบประมาณที่ขอใหม่ และอีกครึ่งเป็นเงินที่จะตัดมาจากงบประมาณของหน่วยงานอื่น รวมทั้งได้ขอให้สภาแบ่งงบประมาณราว 500 ล้านดอลลาร์ซึ่งจัดสรรไว้แล้วสำหรับการป้องกันและบำบัดเชื้ออีโบล่า มาใช้รับมือกับเชื้อไวรัสนี้
แต่ผู้นำพรรคเดโมแครตในสภาบางคนตำหนิประธานาธิบดีทรัมป์ที่ไม่ได้เตรียมรับมือกับโคโรนาไวรัสอย่างทันท่วงที รวมทั้งจากการให้ข่าวอย่างผิด ๆ ว่าการแพร่กระจายของไวรัสนี้จะหยุดลงในเดือนเมษายนเมื่ออากาศอุ่นขึ้น
วุฒิสมาชิกชัค ชูเมอร์ ของพรรคเดโมแครต กล่าวว่า ไม่มีสิ่งบ่งชี้ใดที่แสดงให้เห็นว่าประธานาธิบดีทรัมป์มีแผนอย่างจริงจังเพื่อรับมือกับเรื่องนี้ และว่า คำของบประมาณฉุกเฉิน 2,500 ล้านดอลลาร์ดังกล่าว "น้อยไปและมาล่าช้าไป" อีกทั้งประเทศยังต้องการผู้นำที่แท้จริงและอย่างรวดเร็วด้วย
Get Adobe Flash Player
รัฐบาลสหรัฐฯ เร่งของบเพิ่มรับมือ COVID-19
width
px
height
px
0:02:18
270p | 6.6MB
360p | 8.9MB
404p | 11.4MB
1080p | 43.5MB
ส่วน ส.ส. แนนซี เพโลซี ของพรรคเดโมแครต ประธานสภาผู้แทนราษฎรสหรัฐ ก็กล่าวว่า คำของบประมาณฉุกเฉิน 2,500 ล้านดอลลาร์จากประธานาธิบดีทรัมป์ไม่สมเหตุสมผล โดยเฉพาะหลังจากที่รัฐบาลสหรัฐขอตัดงบประมาณรายจ่ายประจำปี 2021 ของศูนย์ควบคุมโรค ของสถาบันสุขภาพแห่งชาติ และของหน่วยงานด้านสาธารณสุขอื่น ๆ ในรัฐบาลกลางสหรัฐลง
และเสริมว่า คนอเมริกันต้องการการตอบสนองต่อปัญหาสาธารณสุขที่ว่านี้ในลักษณะที่มีการทำงานอย่างประสานสอดคล้องเป็นองค์รวมจากรัฐบาล และได้รับงบประมาณที่เพียงพอด้วย
ส.ส. แนนซี เพโลซี กล่าวด้วยว่า สภาผู้แทนราษฎรสหรัฐจะผลักดันงบประมาณเพิ่มที่เพียงพอสำหรับการรับมือกับขอบข่ายและความร้ายแรงของปัญหาวิกฤติด้านสาธารณสุขนี้
</doc>
<doc id='voa_5292073' type='mono' source_url='https://www.voathai.com/a/coronavirus-update/5292073.html' term='COVID'>
ยอดผู้เสียชีวิตจาก "โควิด 19" ทะลุ 1,800 คน - รัสเซียพบผู้ติดเชื้อรายแรก
รายงานจากทางการจีนระบุว่า จำนวนผู้ติดเชื้อโคโรนาไวรัส โควิด 19 (COVID-19) ในจีน เพิ่มขึ้นเป็นมากกว่า 73,000 คน ขณะที่ผู้เสียชีวิตอยู่ที่ระดับมากกว่า 1,800 คน ส่วนใหญ่อยู่ในประเทศจีน โดยมีผู้เสียชีวิตนอกประเทศจีน 5 คน ในฝรั่งเศส ฮ่องกง ญี่ปุ่น ฟิลิปปินส์ และไต้หวัน
อย่างไรก็ตาม เจ้าหน้าที่จีนชี้ว่า จำนวนผู้ติดเชื้อรายใหม่ในมณฑลหูเป่ยได้เริ่มลดลงในช่วงสุดสัปดาห์ที่ผ่านมา ซึ่งชี้ให้เห็นว่ามาตรการควบคุมการระบาดเริ่มใช้ได้ผล
แต่ผู้อำนวยการใหญ่องค์การอนามัยโลก เทดรอส อัทนอม เกเบรเยซุส ทวีตข้อความในวันอาทิตย์ว่า "ยังเป็นไปไม่ได้ที่จะคาดทำนายทิศทางของการระบาดในครั้งนี้"
ขณะเดียวกัน เครื่องบินลำเลียงของกระทรวงการต่างประเทศสหรัฐฯ สองลำ เดินทางออกจากกรุงโตเกียวในวันจันทร์ เพื่อนำพลเมืองชาวอเมริกันจากเรือสำราญ Diamond Princess กลับมายังสหรัฐฯ หลังจากถูกกักตัวไว้บนเรือเป็นเวลา 14 วัน และจะถูกนำไปกักตัวที่ฐานทัพในสหรัฐฯ อีกอย่างน้อย 14 วัน
จนถึงขณะนี้พบผู้ติดเชื้อบนเรือดังกล่าวแล้ว 454 คน จากผู้โดยสารและลูกเรือทั้งหมดราว 3,500 คน โดยระยะเวลาการกักตัวไว้บนเรือจะสิ้นสุดในวันพุธนี้
ในจำนวนผู้ติดเชื้อบนเรือดังกล่าว มีสตรีชาวรัสเซียที่กลายเป็นพลเมืองชาวรัสเซียคนแรกที่ได้รับการวินิจฉัยว่าติดเชื้อไวรัส "โควิด 19"
สถานทูตรัสเซียในญี่ปุ่น ระบุว่า สตรีผู้นี้จะถูกนำตัวไปที่โรงพยาบาลแห่งหนึ่งเพื่อรับการรักษาต่อไป แต่มิได้ระบุว่าเป็นโรงพยาบาลในรัสเซียหรือญี่ปุ่นกันแน่
U.S. passengers on board the Diamond Princess cruise ship, who have chosen to leave, are transported by shuttle bus in Yokohama to Haneda airport to fly back to the United States via chartered evacuation aircraft, in Japan February 17, 2020.
ในวันอาทิตย์ กระทรวงการต่างประเทศสหรัฐฯ กล่าวว่าจะมีการตรวจสอบกรณีที่มีพลเมืองอเมริกันผู้หนึ่งถูกตรวจพบว่าติดเชื้อโคโรนาไวรัสหลังจากออกมาจากเรือสำราญ Westerdam และเดินทางไปยังกรุงกัวลาลัมเปอร์เพื่อต่อเครื่องบินกลับสหรัฐฯ
เจ้าหน้าที่มาเลเซียระบุว่า ผู้โดยสารชาวอเมริกันซึ่งเป็นสตรีอายุ 83 ปี เป็นผู้โดยสารเรือ Westerdam คนแรกที่ถูกตรวจพบว่ามีเชื้อโคโรนาไวรัสขณะที่เดินทางมาถึงมาเลเซีย ขณะที่การตรวจผู้โดยสารคนอื่น ๆ รวมทั้งสามีของเธอ ยังไม่พบว่าติดเชื้อนี้แต่อย่างใด
</doc>
<doc id='voa_5318837' type='mono' source_url='https://www.voathai.com/a/5318837.html' term='COVID'>
สุดสัปดาห์กับวีโอเอ

</doc>
<doc id='voa_5287326' type='mono' source_url='https://www.voathai.com/a/coronavirus-may-reduce-farm-exports/5287326.html' term='COVID'>
โคโรนาไวรัสระบาดอาจสะเทือนการส่งออกสินค้าเกษตรสหรัฐฯ
เจ้าหน้าที่และผู้เชี่ยวชาญอเมริกันคาดการณ์ว่า การระบาดของเชื้อโคโรนาไวรัส หรือ COVID-19 ที่มีศูนย์กลางที่มณฑลหูเป่ย อาจส่งแรงสะเทือนถึงเศรษฐกิจสหรัฐฯ ในช่วงไม่กี่เดือนข้างหน้า
ที่ปรึกษาด้านความมั่นคงของทำเนียบขาว โรเบิร์ต โอไบรอัน กล่าวว่าการระบาดครั้งนี้จะส่งผลกระทบต่ออัตราการเติบโตทางเศรษฐกิจของสหรัฐฯ แต่จะมากหรือน้อยต้องรอดูต่อไปว่าจะสามารถหาวัตถุดิบหรือสินค้าอื่น ๆ ทดแทนส่วนที่หายไปของจีนได้หรือไม่ และคนงานชาวจีนจะกลับไปทำงานได้เมื่อไร
นายโอไบรอัน ยังเชื่อด้วยว่า จีนอาจจะยังไม่สามารถเพิ่มปริมาณการนำเข้าสินค้าเกษตรจากสหรัฐฯ ได้ในขณะนี้ ตามข้อตกลงการค้าเฟส 1 ที่ทำไว้ จนกว่าสถานการณ์ด้านโคโรนาไวรัสจะคลี่คลาย
ขณะเดียวกัน ผู้เชี่ยวชาญเชื่อว่าธุกริจการแพทย์ของสหรัฐฯ อาจได้รับผลกระทบเช่นกัน เนื่องจากอาจจะนำเข้าอุปกรณ์การแพทย์ต่าง ๆ จากจีนได้น้อยลงในช่วงนี้ เนื่องจากการปิดโรงงานจำนวนมาก ซึ่งรวมถึง อุปกรณ์อิเล็กทรอนิกส์ทางการแพทย์ หน้ากากอนามัย อุปกรณ์ป้องกันเชื้อโรค และอาจรวมถึงยาต่าง ๆ ที่ผลิตในจีนด้วย
</doc>
<doc id='voa_5292663' type='mono' source_url='https://www.voathai.com/a/china-npc-delay-ct/5292663.html' term='COVID'>
จีนพิจารณาจะเลื่อนประชุมประจำปีสมัชชาประชาชนต้นเดือนหน้าเพราะ "โคโรนาไวรัส"
สำนักข่าวซินหว่าของจีนรายงานเมื่อวันจันทร์ว่า คณะกรรมาธิการชุดหนึ่งของสภานิติบัญญัติแห่งชาติของจีนจะหารือกันในวันที่ 24 กุมภาพันธ์ เพื่อตัดสินใจว่าควรจะเลื่อนกำหนดการประชุมประจำปีของสมัชชาประชาชนแห่งชาติหรือ National People’s Congress ซึ่งเดิมมีกำหนดจะเริ่มในวันที่ 5 มีนาคมนี้ออกไปหรือไม่
รายงานยังระบุด้วยว่า วาระการประชุมของคณะกรรมาธิการชุดนี้จะรวมถึงเรื่องมาตรการเพิ่มเติมที่อาจนำมาใช้เพื่อป้องกันการติดเชื้อจากสัตว์สู่มนุษย์ในอนาคต เช่น การห้ามการค้าและบริโภคสัตว์ป่า เป็นต้น
โดยปกติแล้ว การประชุมประจำปีของสมัชชาประชาชนแห่งชาติของจีนซึ่งมีสมาชิกราว 3,000 คนนี้ อาจเรียกได้ว่าเป็นการประชุมของสภาตรายางที่มีจุดมุ่งหมายเพื่อลงมติรับรองนโยบายสำคัญต่าง ๆ ซึ่งได้มีการตัดสินใจไปแล้วล่วงหน้า
อย่างไรก็ตาม แนวคิดเรื่องการเลื่อนการประชุมสมัชชาประชาชนแห่งชาติซึ่งปกติจะใช้เวลาประชุมราวสองสัปดาห์นี้ออกไป ก็ดูจะเป็นการยอมรับโดยปริยายของพรรคคอมมิวนิสต์จีนว่า ปัญหาวิกฤติด้านสาธารณสุขจากการระบาดของโคโรนาไวรัสหรือไวร้ส COVID-19 ในประเทศจีนขณะนี้ ส่งผลกระทบต่อกลไกการทำงานของรัฐบาลโดยตรง
โดยโฆษกของคณะกรรมาธิการกิจการนิติบัญญัติของสมัชชาประชาชนแห่งชาติของจีนให้เหตุผลว่า ตัวแทนที่จะต้องเดินทางไปร่วมการประชุมสมัชชาประชาชนที่กรุงปักกิ่งจำเป็นต้องอยู่ในพื้นที่ของตนเพื่อรับมือกับปัญหาและควบคุมการแพร่ระบาดของโคโรนาไวรัสในท้องถิ่นของตนต่อไป
และเสริมว่า ขณะนี้พรรคคอมมิวนิสต์จีนให้ความสำคัญกับสุขภาพและความปลอดภัยในชีวิตของประชาชนเป็นลำดับสูงสุด
โดยปกติแล้วในการประชุมสมัชชาประชาชนแห่งชาติดังกล่าว พรรคคอมมิวนิสต์จีนมักจะเปิดเผยตัวเลขเป้าหมายการขยายตัวทางเศรษฐกิจ การใช้จ่ายด้านกลาโหม และการตัดสินใจเชิงนโยบายที่สำคัญอื่น ๆ รวมทั้งใช้โอกาสที่ว่านี้เพื่อประกาศการเปลี่ยนแปลงด้านโยบายที่สำคัญและการเปลี่ยนแปลงตัวบุคคลในตำแหน่งที่สำคัญ ๆ ด้วย
ตัวอย่างเช่น เมื่อปี 2561 ประธานาธิบดี สี จิ้นผิง ได้ประกาศยกเลิกข้อจำกัดเรื่องอายุการดำรงตำแหน่งของประธานาธิบดี ซึ่งก็เป็นการปูทางให้เขาสามารถดำรงตำแหน่งผู้นำจีนต่อไปได้โดยไม่มีการสิ้นสุดวาระ
อย่างไรก็ตาม สำหรับปีนี้เป็นที่คาดกันว่าที่ประชุมสมัชชาประชาชนแห่งชาติของจีนมีวาระจะพิจารณาเรื่องการปฏิรูปประมวลกฎหมายแพ่งและพาณิชย์เกี่ยวกับเรื่องสิทธิในการครอบครองทรัพย์สิน สิทธิส่วนบุคคล การสืบทอดมรดก และสิทธิของประชาชนในการฟ้องร้องเรียกค่าเสียหาย เป็นต้น
เห็นได้ชัดว่าผู้บริหารระดับสูงของพรรคคอมมิวนิสต์จีนเกรงว่า การเรียกตัวผู้แทนจากพื้นที่ต่าง ๆ ไปร่วมการประชุมสมัชชาประชาชนแห่งชาติของจีนที่กรุงปักกิ่งในช่วงต้นเดือนหน้า จะเพิ่มความเสี่ยงของการแพร่กระจายเชื้อไวรัส COVID-19
นอกจากนั้นภาพการประชุมของผู้นำทางการเมืองในเมืองหลวงซึ่งต้องมีค่าใช้จ่ายค่อนข้างสูง จะขัดกับภาพของชาวจีนจำนวนมากในหลายพื้นที่ของประเทศที่ถูกคำสั่งจำกัดบริเวณ และเรื่องนี้ก็อาจทำให้เกิดเสียงตำหนิวิจารณ์ตามมาได้ในภายหลัง
</doc>
<doc id='voa_5286428' type='mono' source_url='https://www.voathai.com/a/coronavirus-asean-economy-tourism-impact/5286428.html' term='COVID'>
ศก.อาเซียนเตรียมรับแรงกระแทกจากการระบาดของโคโรนาไวรัสในจีน
หลายประเทศในภูมิภาคเอเชียตะวันออกเฉียงใต้ เตรียมทำใจรับผลกระทบจากการระบาดของโคโรนาไวรัสสายพันธุ์ใหม่ ที่มีชื่อเป็นทางการว่า Covid-19 ซึ่งคาดว่าจะส่งผลให้อัตราการเจริญเติบโตทางเศรษฐกิจของหลายประเทศในปีนี้ ออกมาต่ำกว่าที่คาดไว้ก่อนหน้า
แรงกระเพื่อมที่ชัดเจนที่สุดจากวิกฤติการณ์ที่เริ่มต้นในเมืองอู่ฮั่น ประเทศจีน ตั้งแต่ปลายเดือนธันวาคมที่ผ่านมา คือการที่นักท่องเที่ยวชาวจีนหลายล้านคนหายไป เนื่องจากนโยบายจำกัดการเดินทางในจีน และการห้ามนักเดินทางจากจีนเข้าบางประเทศ รวมทั้งการที่สายการบินทั่วโลกระงับเที่ยวบินราว 25,000 เที่ยวผ่านจีน ส่งผลให้อุตสาหกรรมท่องเที่ยวอันเป็นจักรกลสำคัญทางเศรษฐกิจของหลายประเทศ เช่น มาเลเซีย สิงคโปร์ และประเทศไทย ซบเซาอย่างมาก
ทั้งนี้ อุตสาหกรรมท่องเที่ยวในภูมิภาคเอเชียตะวันออกเฉียงใต้มักคึกคักไปด้วยชาวจีนในช่วงวันหยุดตรุษจีน แต่ปีนี้ บริษัทท่องเที่ยวที่เกี่ยวข้องต้องยกเลิกโปรแกรมเดินทางต่างๆ ไปโดยปริยาย
รายงานข่าวระบุว่า 18% ของนักท่องเที่ยวต่างชาติที่เดินทางเข้าสิงค์โปรในปี 2018 มาจากจีน ส่วนสถิติของไทยอยู่ที่กว่า 27% ขณะที่สัดส่วนของนักเดินทางจากจีน ต่อจำนวนผู้เดินทางเข้าประเทศในปีที่แล้วของฟิลิปปินส์และมาเลเซียอยู่ที่ 20% และ 11% ตามลำดับ
นักเศรษฐศาสตร์จากบริษัทวิจัยการตลาด IHS Markit ให้ความเห็นว่า คนในเอเชียตะวันออกเฉียงใต้ทั้งรู้สึกกลัวและวิตกกังวล เพราะวิกฤติครั้งนี้อย่างมาก เนื่องจากแรงกระแทกที่อุตสาหกรรมท่องเที่ยวได้รับนับว่ารุนแรงหนักอยู่แล้ว ขณะที่ไม่มีใครคาดได้ว่าผลกระทบในภาพรวมจะเป็นอย่างไร จนกว่าจะมีการควบคุมสถานการณ์การระบาดได้
นับตั้งแต่เกิดการระบาดมา มีผู้เสียชีวิตจากไวรัสสายพันธุ์ใหม่นี้ไปแล้วกว่า 1,100 คน และมีผู้ติดเชื้อทั่วโลกกว่า 45,000 คน แม้ว่าจีนจะสั่งปิดเมืองบางเมืองและสั่งขยายวันหยุดตรุษจีนต่ออีกอย่างน้อย 1 สัปดาห์ เพื่อหวังลดการติดต่อในโรงเรียนและที่ทำงาน โดยบริษัทและห้างร้านหลายแห่งเพิ่งเปิดทำการ และคนงานกลับมาทำงานต่อได้เมื่อวันจันทร์ที่ผ่านมาเท่านั้น
นอกจากนั้น อุตสาหกรรมการผลิตเพื่อการส่งออกที่ตั้งอยู่ในอาเซียน โดยเฉพาะ ในเวียดนามและกัมพูชา ที่พึ่งพาวัตถุดิบจากจีน เช่น เหล็กและชิ้นส่วนสำหรับสินค้าอิเลคทรอนิคส์
ด้วยจำนวนโรงงานที่เพิ่มขึ้นอย่างต่อเนื่องในภูมิภาคนี้ ทำให้มีการคาดการณ์ไว้ว่า ในปี 2020 เศรษฐกิจของกัมพูชาจะโตถึง 6.8% ขณะที่เศรษฐกิจเมียนมาร์และเวียดนามจะขยายตัวราว 6.7% แต่ในเวลานี้ หลายฝ่ายคาดว่าตัวเลขจริงจะต่ำกว่าที่คาดอย่างหลีกเลี่ยงไม่ได้
การขาดแคลนวัตถุดิบจากจีนในช่วงที่ผ่านมาทำให้โรงงานหลายแห่งในเวียดนามต้องหยุดสายการผลิตชั่วคราวไปเรียบร้อยแล้ว ส่วนบริษัทรถชั้นนำ เช่น โตโยต้า ฮุนได และฟอร์ด ตัดสินใจเลื่อนแผนเปิดโรงงานแห่งใหม่ในหลายประเทศเช่นกัน
ผลการศึกษาจากมหาวิทยาลัยเทคโนโลยีหนานหยาง (Nanyang Technology University) ในสิงคโปร์ ชี้ว่า ธุรกิจหลายแห่งแสดงความกังวลเกี่ยวกับผลกระทบจากการระบาดครั้งนี้ เช่น บริษัทแอปเปิล ที่กำลังพิจารณาผลกระทบต่อห่วงโซ่อุปทานของตนอยู่ พร้อมระบุว่า หลายคนอาจต้องเริ่มประเมินผลกระทบระยะยาวจากสถานการณ์นี้ เพราะจีนอาจต้องปิดประเทศไปอีกนาน
ขณะเดียวกัน นักวิเคราะห์เชื่อว่า ผลกระทบต่อเศรษฐกิจของอาเซียนน่าจะลากยาวอย่างน้อย 3 หรือ 6 เดือน ส่วนการฟื้นตัวนั้นขึ้นอยู่กับว่ารัฐบาลที่เกี่ยวข้องสามารถให้การสนับสนุนภาคธุรกิจที่เดือดร้อนได้มากเพียงใด และจีนสามารถควบคุมการระบาดได้หรือไม่
</doc>
<doc id='voa_5286005' type='mono' source_url='https://www.voathai.com/a/coronavirus-update-02122020/5286005.html' term='COVID'>
สหรัฐฯ กางแผนรับมือโคโรนาไวรัส หวั่นระบาดหนักในประเทศ
องค์การอนามัยโลก ชี้ยังเร็วไปที่จะบอกว่าการระบาดของโคโรนาไวรัสจะสิ้นสุดได้เร็วแค่ไหน ขณะที่สหรัฐฯ กางแผนรับมือการระบาดของโคโรนาไวรัสในประเทศ
ผู้อำนวยการใหญ่องค์การอนามัยโลก เทดรอส อัทนอม เกเบรเยซุส กล่าวถึงสถานการณ์โคโรนาไวรัสสายพันธุ์ใหม่ ที่ตอนนี้ได้ระบุชื่ออย่างเป็นทางการว่า “โควิด-19” (COVID-19) ว่า แม้จะเริ่มเห็นตัวเลขผู้ติดเชื้อรายใหม่ลดลงในประเทศจีน แต่ก็ยากที่จะประเมินได้ว่าสถานการณ์การระบาดของโคโรนาไวรัสรอบนี้จะสิ้นสุดเมื่อไหร่
นอกจากนี้ ผอ.ใหญ่ขององค์การอนามัยโลก ยังชื่นชมกัมพูชาที่ยื่นมือช่วยเหลือหลายพันชีวิตบนเรือสำราญ Westerdam ด้วย และว่าทั่วโลกควรพิจารณาหาทางรับมือการแพร่ระบาดเป็นวาระสำคัญ
ด้านศูนย์ควบคุมและป้องกันโรคของสหรัฐฯ หรือ CDC ออกแถลงการณ์เมื่อวันพุธ ว่าได้เตรียมแผนการรับมือกับการระบาดของโคโรนาไวรัสสายพันธุ์ใหม่ โควิด-19 (COVID-19) ภายในประเทศ หลังจากพบผู้ติดเชื้อ 14 ราย และมี 2 รายที่ติดเชื้อจากคนสู่คนภายในสหรัฐฯ
ขณะที่ CDC ยอมรับว่า มีการส่งตัวผู้ติดเชื้อโคโรนาไวรัสกลับไปยังฐานทัพอากาศ ร่วมกับผู้ที่อยู่ระหว่างการกักตัวสังเกตอาการที่นั่น หลังจากเกิดความผิดพลาดในการสลับผลการตรวจกับผู้ที่ไม่พบเชื้อ เมื่อวันจันทร์ ล่าสุดทางการพาผู้ติดเชื้อรายนี้เข้ารักษาตัวต่อที่โรงพยาบาลในซานดิเอโกแล้ว
สำหรับตัวเลขผู้เสียชีวิตล่าสุด มากกว่า 1,300 คนในประเทศจีน และติดเชื้อเพิ่มขึ้นกว่า 60,000 คน
ด้านรอยเตอร์ส รายงานว่าพบผู้ติดเชื้อใหม่ 1 ราย ที่ธนาคาร DBS ในสิงคโปร์ จนนำไปสู่การสั่งอพยพกว่า 300 คนออกจากสำนักงานใหญ่ของธนาคาร DBS เมื่อวันพุธ และพบผู้ติดเชื้อรายใหม่ในเยอรมนีและอังกฤษด้วย
สถานการณ์ในประเทศจีน นายจง หนานซาน ที่ปรึกษาด้านสาธารณสุขของทางการจีน เปิดเผยเมื่อวันพุธว่า การแพร่ระบาดของโคโรนาไวรัสจะถึงจุดสูงสุดในเดือนนี้ และเริ่มเห็นสัญญาณว่าจำนวนผู้ติดเชื้อรายใหม่ลดลงในบางมณฑล จึงเชื่อว่าสถานการณ์การระบาดของ โควิด-19 จะสิ้นสุดลงในเดือนเมษายนนี้ได้ ขณะที่ทางการจีนปลด 2 เจ้าหน้าที่ระดับสูงด้านสาธารณสุขในเมืองอู่ฮั่น ฐานบกพร่องในการรับมือกับโคโรนาไวรัสสายพันธุ์ใหม่ ที่มีศูนย์กลางมาจากเมืองอู่ฮั่น
ด้านผลกระทบทางเศรษฐกิจในจีน ผู้คนหลายพื้นที่ของจีนเริ่มกลับมาทำงานและพยายามใช้ชีวิตตามปกติ แต่มีรายงานผู้ประกอบการราว 300 แห่ง ยื่นขอสินเชื่อรวมกว่า 57,400 ล้านหยวน หรือเกือบ 250,000 ล้านบาท เพื่อพยุงธุรกิจที่เสียหายจากการระบาดของโคโรนาไวรัส รวมทั้งมีรายงานบริษัทเริ่มปลดพนักงานจำนวนมาก ในภาคอุตสาหกรรมยานยนต์และอิเล็กทรอนิกส์ในจีน
นางคริสตาลินา จอร์จิเอวา กรรมการผู้จัดการใหญ่ของกองทุนการเงินระหว่างประเทศ กล่าวเมื่อวันพุธว่า ความเสียหายทางเศรษฐกิจจากการระบาดของโคโรนาไวรัสในครั้งนี้ จะเห็นผลกระทบที่ชัดเจนมากกว่าวิกฤตไวรัสซาร์ส ช่วงปี 2002-2003
ขณะที่ทางผู้จัดงานแสดงเทคโนโลยีโทรคมนาคม Mobile World Congress ในบาร์เซโลนา สั่งยกเลิกงานเทคโนโลยีนี้กะทันหัน หลังผู้ประกอบการรายใหญ่ ซึ่งรวมถึงเฟสบุ๊กทยอยถอนตัวจากการเข้าร่วมงานนี้ นอกจากนี้ ทางผู้จัดการแข่งขันฟอร์มูลา 1 ในนครเซี่ยงไฮ้ 19 เมษายนนี้ ต้องเลื่อนออกไปอย่างไม่มีกำหนด
</doc>
<doc id='voa_5284362' type='mono' source_url='https://www.voathai.com/a/who-coronavirus-update-02112020/5284362.html' term='COVID'>
อนามัยโลก เตือนภัยคุกคามจากโคโรนาไวรัสร้ายแรงกว่าการก่อการร้าย
องค์การอนามัยโลก เตือนว่าสถานการณ์ระบาดของโคโรนาไวรัสสายพันธุ์ใหม่ “โควิด-19” (COVID-19) อาจเป็นภัยคุกคามระดับโลกที่ร้ายแรงกว่าการก่อการร้าย ขณะที่ทางการจีนยังเชื่อมั่นว่าสถานการณ์ระบาดของโคโรนาไวรัสสายพันธุ์ใหม่จะสิ้นสุดลงในเดือนเมษายน ตามรายงานของรอยเตอร์ส
ผู้อำนวยการใหญ่องค์การอนามัยโลก เทดรอส อัทนอม เกเบรเยซุส กล่าวหลังการประชุมฉุกเฉินถึงสถานการณ์โคโรนาไวรัสสายพันธุ์ใหม่ ที่ตอนนี้ได้ระบุชื่ออย่างเป็นทางการว่า “โควิด-19” (COVID-19) ว่า ทั่วโลกควรพิจารณาหาทางรับมือการแพร่ระบาดเป็นวาระสำคัญ รวมทั้งยอมรับว่าการระบาดของโคโรนาไวรัสรอบนี้ส่งผลกระทบร้ายแรงต่อเศรษฐกิจ สังคม และการเมือง มากกว่าการก่อการร้ายเสียอีก
องค์การอนามัยโลก เพิ่มเติมว่าการพัฒนาวัคซีนป้องกันยังอยู่ในขั้นเริ่มต้น ซึ่งอาจต้องใช้เวลาถึง 18 เดือนเป็นอย่างน้อยในการพัฒนาวัคซีนแรก แต่ในระหว่างนี้ การตรวจหาผู้ติดเชื้อไวรัสได้อย่างทันท่วงที รวมทั้งการป้องกันตนเองจากการติดเชื้อด้วยวิธีเบื้องต้น เป็นสิ่งจำเป็นเร่งด่วนเพื่อสกัดกั้นการระบาดของไวรัส
สำหรับตัวเลขผู้เสียชีวิตล่าสุด อยู่ที่ 1,107 คนในประเทศจีน และติดเชื้อเพิ่มขึ้นเป็น 44,138 คน
สถานการณ์ในประเทศจีน นายจง หนานซาน ที่ปรึกษาด้านสาธารณสุขของทางการจีน เปิดเผยกับรอยเตอร์สว่า การแพร่ระบาดของโคโรนาไวรัสจะถึงจุดสูงสุดในเดือนนี้ แต่เริ่มเห็นสัญญาณว่าจำนวนผู้ติดเชื้อรายใหม่ลดลงในบางมณฑล จึงเชื่อว่าสถานการณ์การระบาดของ โควิด-19 จะสิ้นสุดลงในเดือนเมษายนนี้ได้ ขณะที่ทางการจีนปลด 2 เจ้าหน้าที่ระดับสูงด้านสาธารณสุขในเมืองอู่ฮั่น ฐานบกพร่องในการรับมือกับโคโรนาไวรัสสายพันธุ์ใหม่ ที่มีศูนย์กลางมาจากเมืองอู่ฮั่น
ด้านผลกระทบทางเศรษฐกิจในจีน ผู้ประกอบการราว 300 แห่ง ยื่นขอสินเชื่อรวมกว่า 57,400 ล้านหยวน หรือเกือบ 250,000 ล้านบาท เพื่อพยุงธุรกิจที่เสียหายจากการระบาดของโคโรนาไวรัส รวมทั้งมีรายงานบริษัทเริ่มปลดพนักงานจำนวนมาก ในภาคอุตสาหกรรมยานยนต์และอิเล็กทรอนิกส์ในจีน
ส่วนนักวิเคราะห์ของ JPMorgan ปรับลดประมาณการณ์การเติบโตทางเศรษฐกิจจีนลงในไตรมาสแรกของปีนี้ โดยนำปัจจัยของโคโรนาไวรัสซึ่งกระทบเศรษฐกิจจีนและทั่วโลกในวงกว้าง ด้านนักวิเคราะห์ของ Nomura ประเมินว่า โคโรนาไวรัสจะส่งผลกระทบต่อเศรษฐกิจโลกในช่วง 1-2 เดือนแรกของปี
ทางการสหรัฐฯ เรียกร้องให้ทางการจีน เปิดทางให้สหรัฐฯ ส่งทีมผู้เชี่ยวชาญด้านไวรัสไปยังประเทศจีน ตามหลังทีมผู้เชี่ยวชาญนานาชาติขององค์การอนามัยโลกเพิ่งเดินทางไปถึงประเทศจีน แต่ไม่ได้ระบุว่ามีหน่วยงานจากสหรัฐฯเข้าร่วมในคณะด้วยหรือไม่
ด้าน CNN รายงานว่า โรงพยาบาลในซานดิเอโก นำตัวผู้ติดเชื้อโคโรนาไวรัสชาวอเมริกัน ที่เดินทางกลับจากเมืองอู่ฮั่นของจีน กลับไปยังฐานทัพอากาศรวมกับผู้ที่อยู่ระหว่างการกักตัวสังเกตอาการที่นั่น หลังจากผลการตรวจหาเชื้อผิดพลาด เพราะไปสลับผลการตรวจกับผู้ที่ไม่ติดเชื้อ เมื่อวันจันทร์ ล่าสุดทางการเรียกตัวกลับมาเพื่อรับการรักษาและกักตัวสังเกตอาการต่อไป
</doc>
<doc id='voa_5302062' type='mono' source_url='https://www.voathai.com/a/newsy-vocab-barrel-02242020/5302062.html' term='COVID'>
คำในข่าว – วิกฤตถาโถมโหมกระหน่ำกับ Barrel
พาดหัวข่าวของหนังสือพิมพ์ The Washington Post ระบุว่า U.S., global markets plunge as coronavirus cases spike outside China หรือ ตลาดหุ้นสหรัฐฯและทั่วโลกดิ่งหนักเมื่อการระบาดของโคโรนาไวรัส COVID-19 นอกประเทศจีนทวีความรุนแรงขึ้น
ตลาดหุ้นสหรัฐฯ ร่วงหนักเกือบ 1,000 จุด ในการซื้อขายเมื่อวันจันทร์ เช่นเดียวกับตลาดหุ้นทั่วโลกที่ร่วงหนัก ขณะที่ทองคำซึ่งเป็นสินทรัพย์ความเสี่ยงต่ำท่ามกลางวิกฤตโคโรนาไวรัส มีราคาสูงขึ้นทะลุ 1,675 ดอลลาร์ต่อออนซ์ไปแล้ว หลังพบตัวเลขผู้ติดเชื้อโคโรนาไวรัสนอกประเทศจีนพุ่งสูงขึ้น เพิ่มความกังวลว่าสถานการณ์การระบาดของโควิด-19 จะเข้าสู่ระดับการแพร่ระบาดใหญ่ทั่วโลก หรือ Pandemic ซึ่งอาจสร้างความเสียหายครั้งใหญ่แก่เศรษฐกิจโลกอย่างหลีกเลี่ยงไม่ได้
ซึ่งส่วนหนึ่งของข่าวนี้ บอกว่า ... the outbreak was barreling toward a pandemic, with devastating and potentially lasting consequences for the world’s economy … ให้ความหมายได้ว่า การระบาดของโคโรนาไวรัสครั้งนี้เป็นไปอย่างรวดเร็วจนจะเข้าสู่ภาวะการระบาดครั้งใหญ่แล้ว ซึ่งอาจส่งผลกระทบรุนแรงและยาวนานต่อเศรษฐกิจโลก
คำในข่าววันนี้ ขอเสนอคำว่า barrel จากข่าวนี้ เป็นได้ทั้งคำนามและกริยาในรูปเดียว barrel ในข่าวนี้เป็นกริยา หมายถึง นำของเหลวใส่ถังบาร์เรล หรือการเคลื่อนที่อย่างรวดเร็ว
ถ้า barrel เป็นคำนามจะหมายถึงหน่วยของน้ำมัน 1 บาร์เรล เท่ากับ 42 แกลลอน หรือราว 159 ลิตร และอีกความหมายหนึ่งจะแปลว่าถังเบียร์ ถังไวน์ก็ได้
บางครั้งเราสามารถใช้ barrel เพื่อบรรยายสถานการณ์พายุได้ เช่น รายงานของสถานีโทรทัศน์ ABC ระบว่า Deadly winter storm barreling across the country พายุฤดูหนาวพัดถล่มทั่วประเทศอย่างรวดเร็ว
นอกจากนี้ มีวลีที่ใช้ barrel มาประกอบด้วย เช่น a barrel of laughs หรือ a bundle of laughs ใช้พูดถึงคนที่ตลก สนุกสนาน ครื้นเครง เช่น He is a barrel of laughs เขาคือคนสร้างความเฮฮาสนุกสนาน
ส่วนวลีที่ว่า bottom of the barrel ใช้ขยายความสิ่งของที่มีคุณภาพต่ำสุดนั่นเอง นึกภาพผักผลไม้ที่โดนทับอยู่ก้นกล่องมักจะมีรอยช้ำหรือคุณภาพแย่กว่าผักผลไม้ที่อยู่ด้านบนได้ ไปต่อถึงสำนวนที่ว่า One rotten apple spoils the barrel หมายความเหมือนกับ ปลาเน่าตัวเดียวเหม็นทั้งข้อง
แถมด้วยวลีที่ว่า lock, stock and barrel หมายถึง ทั้งหมด ทุกสิ่งทุกอย่าง การรวมทุกสิ่งทุกอย่างไว้ด้วยกัน เช่น I’m selling my apartment, lock, stock and barrel before moving to Thailand. The buyer will get my furniture too. หมายความว่า ฉันกำลังขายอพาร์ตเมนต์แบบพร้อมเข้าอยู่ได้เลย ก่อนฉันจะย้ายกลับไปประเทศไทย ผู้ซื้อจะได้เฟอร์นิเจอร์แต่งห้องของฉันไปด้วย
</doc>
<doc id='voa_5291225' type='mono' source_url='https://www.voathai.com/a/business-news-ro/5291225.html' term='COVID'>
ไวรัส 'โควิด 19' พ่นพิษต่อธุรกิจส่งออกปูจากบังคลาเทศ
ผู้ประกอบการในอุตสาหกรรมจำหน่ายปูในบังคลาเทศกำลังเจอกับวิกฤตครั้งใหญ่ที่สุด เมื่อการส่งออกปูไปยังจีนหยุดชะงักลง เนื่องจากการกระบาดของโคโรนาไวรัส หรือที่มีชื่ออย่างเป็นทางการว่าโควิด 19
สำนักข่าวเอเอฟพีรายงานว่า ประชากรบังคลาเทศราว 500,000 ในอุตสาหกรรมนี้กำลังต้องปล่อยให้ปูหลายพันตัวที่จับได้ตายและเน่าเหม็น เนื่องจากไม่สามารถขายปูไปยังจีนในช่วงเทศกาลตรุษจีนได้
ผู้ประกอบการรายหนึ่งกล่าวกับเอเอฟพีว่า ขณะนี้ร้อยละ 70 ของปูที่จับได้กำลังเน่าเสีย และหากไม่มีการส่งออกขาย ปูทั้งหมดของเขาก็จะตายไปในที่สุด
ตามปกติ เมื่อจับปูมาได้ ชาวประมงจะสามารถเก็บปูไว้ 10 วันโดยไม่เน่าเสีย แต่ถ้าขายไม่ได้จะไม่สามารถปล่อยลงน้ำได้เหมือนเดิม โดยไม่เกิดความเสียหายต่อคุณภาพเนื้อปู
Ranjit Mondol พ่อค้าปูรายใหญ่รายหนึ่ง ที่ต้องกู้เงินมาทำธุรกิจ กล่าวว่า ปู 12 ตันของเขาได้รับความเสียหายเมื่อสัปดาห์ที่แล้ว นั่นหมายถึงเขาสูญเงินไป 420,000 ดอลลาร์ หรือกว่า 12 ล้านบาท
</doc>
<doc id='voa_5291229' type='mono' source_url='https://www.voathai.com/a/covid-19-china-ro/5291229.html' term='COVID'>
วิเคราะห์: เรื่องใดบ้างที่ควรชมและวิจารณ์จีน ในการรับมือ “โควิด 19”
หลังจากที่จีนประกาศการพบเชื้อโคโรนาไวรัสสายพันธุ์ใหม่เมื่อ 6 สัปดาห์ก่อน ทางการปักกิ่งได้รับทั้งคำชมและเสียงวิจารณ์จากผู้เชี่ยวชาญทางการแพทย์จากต่างประเทศ
ก่อนหน้านี้ เจ้าหน้าที่ด้านสาธารณสุข นักวิจัย และแพทย์ชื่นชมจีน ที่เปิดเผยโครงสร้างพันธุกรรมของไวรัสสายพันธุ์ใหม่ ที่มีชื่อทางการว่าโควิด 19 อย่างรวดเร็ว
อย่างไรก็ตาม ทอม ฟรีด์แมน หัวหน้าองค์กร Resolve to Save Lives กล่าวว่า องค์การนานาชาติโดยเฉพาะองค์การอนามัยระหว่างประเทศ ที่ส่งคณะทำงานไปยังจีน ยังคงรอคอยข้อมูลเรื่องการแพร่ของโรคจากทางการจีน
ทอม ฟรีด์แมน ซึ่งเคยเป็นเจ้าหน้าที่สูงสุดของหน่วยงานควบคุมและป้องกันโรคของสหรัฐฯ หรือ CDC (U.S. Centers for Disease Control and Prevention) กล่าวว่า “ในช่วงสองสามวันจากนี้เป็นเวลาที่สำคัญมาก”
ตัวแทนขององค์การอนามัยโลก หรือ WHO (World Health Organization) บอกที่งานแถลงข่าวเมื่อวันพฤหัสบดีว่า เจ้าหน้าที่ในทีมของ WHO มาจากหลายประเทศและต่างเป็นผู้มีความสามารถสูงทั้งสิ้น
ที่ผ่านมา ทางการจีนเปิดเผยตัวเลขผู้ติดเชื้อใหม่รายวัน แต่ไม่ระบุว่าผู้ป่วยมีอาการเริ่มต้นในวันใด ข้อมูลนี้มีความสำคัญ เพราะหากไม่ทราบว่าผู้ป่วยเริ่มอาการตั้งแต่เมื่อใด นักระบาดวิทยาไม่สามารถพิจารณาได้อย่างแม่นยำว่า การระบาดกำลังเพิ่มขึ้นหรือลดลง
ผู้เชี่ยวชาญกล่าวว่า รายงานผู้ป่วยใหม่รายวัน ชี้ให้เห็นเพียงแต่ว่ามีการทดสอบเชื้อในห้องทดลองเมื่อใด แต่ไม่มีข้อมูลทิศทางของการระบาดว่าอยู่ในขาขึ้นหรือขาลง
และเมื่อทางการจีนเปลี่ยนวิธีวินิจฉัยโรค ในวันพฤหัสบดี ผู้เชี่ยวชาญกล่าวว่า เป็นไปไม่ได้เลย ที่จะระบุว่าผู้ป่วยรายใหม่ 13,000 แสดงให้เห็นถึงการระบาดเพิ่มขึ้นหรือไม่ เพราะไม่มีข้อมูลว่าเกิดอาการเริ่มแรกเมื่อใด
ไมค์ ไรอัน หัวหน้าโครงการสาธารณสุขฉุกเฉินของ WHO กล่าวว่า ข้อมูลผู้ป่วยบางรายในจำนวน 13,000 รายที่ถูกประกาศออกมาเมื่อวันพฤหัสบดี คือผู้ที่ติดเชื้อตั้งแต่เริ่มต้นการระบาด แต่ก็มีบางรายที่ติดเชื่อในระยะหลังจากนั้น
ดังนั้นตัวเลขที่ถูกประกาศออกมาในวันเดียวกัน ไม่ได้บ่งบอกถึงการติดเชื้อเวลาเดียวกัน
นอกจากนี้ ผู้ที่ทำงานควบคุมโรคมีความเสี่ยงสูงที่จะติดเชื้อ แต่ทางการจีนไม่ได้ให้ข้อมูลมากนักว่าสุขภาพของคนเหล่านี้เป็นเช่นใดบ้าง
กลุ่มนักวิจัยที่เมืองอู่ฮั่น ซึ่งเป็นศูนย์กลางของการระบาดกล่าวว่า ในจำนวนผู้ป่วยที่รับการรักษาที่โรงพยาบาลแห่งหนึ่ง 138 คน มี 40 คนที่เป็นคนทำงานด้านการดูแลผู้ติดเชื้อ
เจนนิเฟอร์ นุซโซ่ นักวิจัยอาวุโส แห่งศูนย์ Johns Hopkins Center for Health Security กล่าวว่าข้อมูลเกี่ยวกับคนทำงานดูแลผู้ป่วยเป็นข้อมูลสำคัญที่ไม่ควรถูกมองข้าม
ทอม ฟรีด์แมน จากองค์กร Resolve to Save Lives เสริมว่า ข้อมูลที่ไม่ครบถ้วนจากจีน ส่วนหนึ่งน่าจะเกิดจากงานรับมือการระบาดที่ล้นมือ โดยเฉพาะอย่างยิ่งเมื่อจำนวนผู้ป่วยมีมากเกินกว่าศักยภาพที่โรงพยาบาลสามารถรองรับได้
และเจนนิเฟอร์ นุซโซ่ ยังได้ชมเชยนักวิจัยจีนด้วยว่าเขียนงานวิชาการที่มีคุณภาพออกมา และให้รายละเอียดของโรคที่สำคัญในบางเรื่อง
แม้เธอจะบอกว่าไม่ต้องการให้จีนดูเหมือนเป็นผู้ปฏิเสธการขอข้อมูล แต่ นุซโซ่ กล่าวว่า ควรมีการแบ่งปันข้อมูลอย่างกว้างขวางและรวดเร็วที่สุดเท่าที่จะทำได้
ปัจจุบัน มีผู้ป่วยทั่วโลกจากโควิด 19 แล้วกว่า 69,000 ทั่วโลก โดยมีผู้เสียชีวิตราว 1,770 คน ตามรายงานของ CNN
</doc>
<doc id='voa_5320804' type='mono' source_url='https://www.voathai.com/a/business-news-ct/5320804.html' term='COVID'>
กองทุนสัตว์ป่าโลกเรียกร้องเอเชียตะวันออกเฉียงใต้ห้ามการลักลอบค้าสัตว์ป่า
World Wildlife Fund หรือกองทุนสัตว์ป่าโลก เรียกร้องให้กลุ่มประเทศในเอเชียตะวันออกเฉียงใต้ ซึ่งเป็นแหล่งใหญ่ของการลักลอบค้าสัตว์ป่าผิดกฎหมาย ทำตามแนวทางปฎิบัติของจีนที่สั่งห้ามการค้าสัตว์ป่าและการบริโภคสัตว์ป่า หลังการระบาดของไวรัส COVID-19
โดยกองทุนสัตว์ป่าโลกยกย่องการตัดสินใจของรัฐบาลจีนที่ห้ามเรื่องนี้ แต่ก็ชี้ว่ายังไม่เพียงพอ เพราะประเทศในเอเชียตะวันออกเฉียงใต้ซึ่งเป็นศูนย์กลางของการค้าสัตว์ป่าผิดกฎหมาย จำต้องเรียนรู้จากตัวอย่างของจีน และห้ามการค้าสัตว์ป่าเพื่อปกป้องสุขภาพของประชาชน รวมทั้งเพื่อป้องกันผลกระทบต่อเศรษฐกิจโดยส่วนรวมด้วย ดังตัวอย่างที่เห็นได้จากการระบาดของไวรัส COVID-19 นี้
คุณคริสตี้ วิลเลียม ผู้อำนวยการภาคพื้นเอเชียแปซิฟิคของกองทุนสัตว์ป่าโลก ยกตัวอย่างว่า เท่าที่ผ่านมา เมื่อจีนห้ามการค้าชิ้นส่วนของสัตว์ป่าบางอย่าง เช่น งาช้าง การลักลอบค้าชิ้นส่วนที่ผิดกฎหมายดังกล่าวก็มักจะย้ายฐานไปยังภูมิภาคเอเชียตะวันออกเฉียงใต้แทน
ด้วยเหตุนี้กองทุนสัตว์ป่าโลกจึงเรียกร้องให้รัฐบาลของกลุ่มประเทศในเอเชียตะวันออกเฉียงใต้เพิ่มมาตรการตรวจสอบตลาดค้าสัตว์ป่า รวมทั้งเร่งสร้างความตื่นตัวในหมู่สาธารณชนด้วย
เมื่อ 15 ปีที่แล้ว เวียดนามเคยมีหมีหลายหมื่นตัว แต่การค้าดีหมีในเวียดนามจากความเชื่อว่าดีหมีมีสรรพคุณในการรักษาโรค ทำให้หมีในเวียดนามลดลงเหลือไม่ถึงหนึ่งพันตัวในปัจจุบัน
และการแพร่ระบาดของโรคอุบัติใหม่ต่าง ๆ ในเอเชีย ตั้งแต่ไข้หวัดนก ไข้หวัดหมู จนถึง COVID-19 ในขณะนี้ ก็มักจะเริ่มจากการที่มนุษย์มีการติดต่อสัมผัสกับสัตว์ในลักษณะที่ไม่ปลอดภัยทั้งสิ้น
</doc>
<doc id='voa_5296168' type='mono' source_url='https://www.voathai.com/a/business-news-ct/5296168.html' term='COVID'>
ไวรัส 'โควิด-19' สร้างแรงกดดันต่อปัญหาเงินเฟ้อและการว่างงานในจีน
ปัญหาการระบาดของไวรัส COVID-19 เพิ่มแรงกดดันต่อปัญหาเงินเฟ้อของจีนในเดือนนี้หลังจากที่ดัชนีราคาผู้บริโภคของจีนเพิ่มขึ้นในอัตราที่เร็วที่สุดในรอบกว่าแปดปี คือ 5.4% เมื่อเดือนมกราคม
โดยเรื่องนี้นจะมีผลต่อสภาพชีวิตและฐานะทางเศรษฐกิจของแรงงานย้ายถิ่นฐานของจีนกว่า 200 ล้านคน ซึ่งขณะนี้ส่วนใหญ่ต้องติดอยู่ในภูมิลำเนาของตน เนื่องจากการปิดโรงงานและคำสั่งห้ามเดินทางของรัฐบาลจีน
ดัชนีราคาผู้บริโภคของจีนเพิ่มขึ้นอย่างรวดเร็วเมื่อเดือนที่แล้ว โดยส่วนหนึ่งมาจากราคาเนื้อหมูที่สูงขึ้น แต่นอกจากดัชนีราคาผู้บริโภคแล้ว ปัญหาน่ากังวลทางเศรษฐกิจอีกด้านหนึ่งคือผลกระทบต่อธุรกิจขนาดกลางและขนาดย่อยหรือ SME
โดยนักวิเคราะห์ชี้ว่า ขณะที่บริษัทขนาดใหญ่ซึ่งมีเงินทุนอาจสามารถเปลี่ยนไปใช้เครื่องจักรเพื่อทดแทนแรงงานหากการระบาดของไวรัสนี้ยืดเยื้อออกไป แต่บริษัทขนาดกลางและขนาดย่อมนั้นไม่มีเงินทุนพอที่จะทำเช่นนั้นได้ และอาจต้องปิดตัวลงซึ่งจะส่งผลต่อปัญหาว่างงานในประเทศจีนได้
</doc>
<doc id='voa_5313759' type='mono' source_url='https://www.voathai.com/a/china-apps-track-coronavirus/5313759.html' term='COVID'>
แอพพ์มือถือในจีนช่วยติดตามการระบาดของโควิด-19
ผู้คนในประเทศจีนใช้แอพพ์โทรศัพท์มือถือในการติดตามและช่วยชะลอการแพร่กระจายของโคโรนาไวรัส หรือ COVID-19 บางแอพพลิเคชั่นให้ข้อมูลล่าสุดเกี่ยวกับสถานการณ์การติดเชื้อไวรัส หรือข้อมูลเกี่ยวกับผู้ติดเชื้อ
รัฐบาลจีนทำงานร่วมกับบริษัทเทคโนโลยีที่ใหญ่ที่สุดสองแห่งของประเทศในการติดตามโรคนี้ คือ Alibaba Group และ Tencent Holdings สร้างระบบบันทึกสุขภาพของบุคคลตลอดจนระบุพาหะของโรคโดยการใช้สี
เมื่อเร็วๆ นี้ Alipay แอพพลิเคชั่นให้บริการชำระเงินของอาลีบาบาเปิดตัวระบบที่ใช้รหัส QR ที่เป็นสีแสดงถึงสุขภาพของผู้คนในเมืองหางโจว โดยผู้ใช้สามารถใช้แอพพ์นี้รายงานหมายเลขประจำตัวที่เป็นทางการและค้นหาข้อมูล
ผู้ใช้ทุกคนจะต้องให้ข้อมูลเรื่องการเดินทางนอกเมืองครั้งล่าสุด รวมถึงให้ข้อมูลหากมีอาการของโรคไข้หวัดใหญ่ เช่น ตัวร้อน หรือมีอาการไอรุนแรง หลังจากที่กรอกแบบสอบถามเสร็จแล้ว ผู้ใช้จะได้รับข้อความทางโทรศัพท์มือถือที่มีรหัส QR ที่ใช้สีในการระบุสภาพร่างกายตามที่ตอบแบบสอบถามไป
ผู้ใช้ที่มีรหัสสีแดงจะถูกบอกให้กักบริเวณตัวเองเป็นเวลา 14 วั นและรายงานสภาพของตนอย่างต่อเนื่องโดยใช้แอพส่งข้อความ DingTalk ของอาลีบาบา ผู้ส่วนใช้ที่มีรหัสสีเหลืองจะถูกบอกให้แยกตัวเองเป็นเวลา 7 วัน ในขณะที่ผู้ที่มีรหัสสีเขียวสามารถเดินทางได้อย่างอิสระ
สื่อของรัฐบาลจีนกล่าวว่า ระบบของอาลีบาบานี้จะถูกติดตั้งตามสถานีรถไฟ ถนนสายหลัก และจุดตรวจสอบการเดินทางอื่น ๆ ด้วย และรัฐบาลจีนกำลังเร่งทำงานเพื่อขยายระบบนี้ไปทั่วประเทศ
ส่วน Tencent ซึ่งเป็นผู้ดำเนินงาน WeChat แอพส่งข้อความยอดนิยมของจีน เปิดตัวระบบติดตามด้วยรหัส QR ที่คล้ายกันนี้โดยได้รับความช่วยเหลือจากสภาพัฒนาและปฏิรูปแห่งชาติของจีน (China’s National Development and Reform Council)
ปัจจุบันมีระบบนี้ใช้กันแล้วที่เมืองเสินเจิ้น และคาดว่าจะนำไปใช้ในส่วนอื่นๆ ของมณฑลกวางตุ้งเร็ว ๆ นี้
อีกหนึ่งในแอพพลิเคชั่นที่พัฒนาโดย WeChat ใช้ในการระบุสถานที่ในเมืองเสินเจิ้นและกวางโจว ซึ่งมีการยืนยันว่าพบผู้ติดเชื้อโคโรนาไวรัส
ผู้ใช้แอพพลิเคชั่นรายหนึ่งบอกกับรอยเตอร์ว่า แผนที่ดังกล่าวช่วยให้สบายใจ เพราะอย่างน้อยก็สามารถช่วยให้หลีกเลี่ยงพื้นที่ที่มีการแพร่ระบาดได้
</doc>
<doc id='voa_5320803' type='mono' source_url='https://www.voathai.com/a/business-news-ct/5320803.html' term='COVID'>
ยอดส่งออกและนำเข้าของจีนลดลงในช่วงสองเดือนแรกของปีนี้
ยอดการส่งออกของจีนประจำเดือนมกราคมและกุมภาพันธ์ลดลงในระดับตัวเลขสองหลักขณะที่ตัวเลขนำเข้าสินค้าของจีนก็ลดลงเช่นกัน หลังการระบาดของไวรัส COVID-19
โดยในช่วงสองเดือนแรกของปีนี้ ตัวเลขส่งออกของจีนลดลง 17.2% เมื่อเทียบกับช่วงเดียวกันของปีก่อนหน้า ส่วนตัวเลขนำเข้าก็ลดลง 4% และตัวเลขส่งออกของจีนไปยังสหรัฐก็ตกลงถึงเกือบ 28% ในช่วงสองเดือนแรกของปีนี้
ขณะนี้ถึงแม้โรงงานในประเทศจีนที่ผลิตสินค้าต่าง ๆ เพื่อป้อนห่วงโซ่อุปทานของโลกจะเริ่มกลับมาเปิดดำเนินการได้บ้างแล้วก็ตาม แต่นักวิเคราะห์ในภาคอุตสาหกรรมเชื่อว่ากำลังการผลิตจะยังไม่กลับคืนสู่ภาวะปกติได้อย่างน้อยจนถึงเดือนเมษายนนี้
</doc>
<doc id='voa_5293996' type='mono' source_url='https://www.voathai.com/a/un-coronavirus-update-02182020/5293996.html' term='COVID'>
ยูเอ็น มองวิกฤตโคโรนาไวรัสยังร้ายแรง แต่ไม่เกินการควบคุม
สหประชาชาติ มองวิกฤตโคโรนาไวรัสยังคงร้ายแรง แต่ไม่ยากเกินการควบคุม ขณะที่อนามัยโลก ยืนยัน 80% ของผู้ติดเชื้อแสดงอาการไม่รุนแรง
นายแอนโตนิโอ กูเตียเรส เลขาธิการสหประชาชาติ กล่าวเมื่อวันอังคาร แสดงความกังวลถึงสถานการณ์ระบาดของโคโรนาไวรัส COVID-19 ว่าอาจเป็นสถานการณ์ที่ร้ายแรงในพื้นที่เสี่ยงด้านสาธารณสุขอย่างกลุ่มประเทศในแอฟริกา แต่ยังเชื่อว่าหลายประเทศยังรับมือได้
ส่วนสถานการณ์ของโคโรนาไวรัสล่าสุด มีผู้เสียชีวิตเกือบ 1,900 คน และมีผู้ติดเชื้อเกือบ 74,000 คนทั่วโลก
ไปดูการรับมือของทั่วโลก ทางการรัสเซียมีคำสั่งเมื่อวันอังคาร ห้ามพลเมืองจีนเข้าประเทศ ตั้งแต่วันที่ 20 กุมภาพันธ์เป็นต้นไป โดยมาตรการห้ามเข้าประเทศของรัสเซียนั้น มีผลบังคับใช้กับพลเมืองจีนที่จะเดินทางเข้ามาเพื่อทำงาน ด้านการศึกษา และการท่องเที่ยว ซึ่งจะเป็นมาตรการระยะสั้นเพื่อสกัดกั้นการระบาดของโคโรนาไวรัสของรัสเซีย ตามรายงานของรอยเตอร์ส
ส่วนรัฐบาลแคนาดา ตั้งเป้าจะอพยพชาวแคนาดา 251 คน ที่อยู่บนเรือสำราญไดมอนด์ปรินเซส ทางกระทรวงต่างประเทศแคนาดาเตรียมส่งเครื่องบินไปรับผู้โดยสารชาวแคนาดาหลายร้อยชีวิตบนเรือสำราญลำนี้ ในวันพุธตามเวลาญี่ปุ่น และจะกลับถึงแคนาดาในวันที่ 20 หรือ 21 กุมภาพันธ์นี้ แม้จะมีรายงานว่าผู้โดยสารชาวแคนาดา 34 คนบนเรือสำราญติดเชื้อโคโรนาไวรัส โดยทั้งหมดจะต้องได้รับการกักตัวเพื่อสังเกตอาการเป็นเวลา 14 วันในออนตาริโอ
</doc>
<doc id='voa_5330346' type='mono' source_url='https://www.voathai.com/a/covid-19-la-ks/5330346.html' term='COVID'>
'โควิด-19' กระทบการจัดงานสงกรานต์ของชุมชนไทยในเขตแอลเอ
ในรัฐแคลิฟอร์เนีย มีผู้เสียชีวิตเสียชีวิตแล้วอย่างน้อย 4 ราย ติดเชื้ออย่างน้อย 198 ราย ในจำนวนนี้ได้รับเชื้อมาจากระหว่างการเดินทางจำนวนประมาณ 170 กว่าราย และอีกประมาณ 11,100 รายที่อยู่ในช่วงเฝ้าระวัง ณ เมื่อสิ้นสัปดาห์ที่ผ่านมา
ผู้ว่าการรัฐแคลิฟอร์เนีย นาย Gavin Newsom ประกาศเมื่อวันที่ 11 มีนาคม เกี่ยวกับ “ข้อปฏิบัติเว้นระยะห่างในชุมชน” หรือ “social distancing practices” กล่าวคือ เสนอให้งดการจัดกิจกรรมทุกชนิดที่มีผู้คนจำนวน 250 คนหรือมากกว่านี้ ซึ่งรวมถึงงานดนตรี การจัดสัมมนา การแข่งขันกีฬา หรือแม้กระทั้งชั้นเรียน
ถ้าจะจัดงานที่มีผู้ร่วมงานน้อยกว่า 250 คนสามารถทำได้ แต่ทุกคนควรอยู่ห่างกันอย่างน้อย 6 ฟุต และถ้ากิจกรรมใดมีผู้ร่วมงานที่มีความเสี่ยง ควรจำกัดไม่ให้เกิน 10 คนในกิจกรรมนั้นๆ ซึ่งประกาศนี้ชี้แจงรายละเอียดผ่านกรมสาธารณสุขรัฐแคลิฟอร์เนีย ต้องการขอความร่วมมือไปจนกระทั่งสิ้นเดือนมีนาคมนี้ และทางภาครัฐจะประเมินสถานการณ์เป็นระยะ
นอกจากนี้นายกเทศมนตรีนครลอสแอนเจลิส นาย Eric Garcetti แจ้งให้งดและเลื่อนการจัดทุกกิจกรรมที่มีผู้ร่วมงานจำนวน 50 คนหรือมากกว่านั้นออกไปอย่างน้อยจนถึงเดือนเมษายนนี้
สำหรับชุมชนคนไทย ซึ่งมีวัดไทยในเขตแอลเอราว 11 แห่ง วัดไทยลอสแอนเจลิสที่ตั้งในเมือง North Hollywood ซึ่งเป็นวัดไทยแห่งแรกในประเทศสหรัฐฯ พระมหาดุสิตได้เล่าให้วีโอเอไทยฟังว่าญาติโยมที่เดินทางมาที่วัดมีจำนวนลดน้อยลง ทางวัดเตรียมที่จะเชิญชวนสาธุชนมาร่วมทำความสะอาด
ร้านอาหาร ‘สนามหลวงคาเฟ่’ หนึ่งในร้านอาหารไทยที่เป็นที่รู้จักอย่างดีที่ตั้งอยู่บริเวณไทยทาวน์ในเมืองลอสแอนเจลิส ผู้จัดการร้านได้บอกกับวีโอเอถึงมาตรการที่เพิ่มขึ้นในช่วงวิกฤติเช่นนี้ “ทุกเช้าจะต้องฉีดยาฆ่าเชื้อทุกโต๊ะ ใต้โต๊ะ ตรงที่จับประตูและที่ที่คนต้องสัมผัสเยอะๆ...มี hand sanitizer ให้บริการลูกค้าในจุดต่างๆ”
กิจกรรมสันทนาการต่างๆของคนไทยในพื้นที่ที่ได้รับผลกระทบ คอนเสิร์ตของศิลปินไทยอย่าง โรส ศิรินทิพย์ ที่วางแผนมาเดินสายแสดงที่ประเทศสหรัฐฯ จำเป็นต้องเลื่อนออกไปก่อน
และงานเทศกาลปีใหม่ไทย ที่จัดมาอย่างต่อเนื่องบริเวณไทยทาวน์ ในเมืองลอสแอนเจลีส เป็นการออกร้านทั้งอาหาร สินค้าไทย รวมถึงการแสดงวัฒนธรรมของไทย เบื้องต้นวางแผนจัดงานปลายเดือนเมษายนนี้ ล่าสุดได้ประกาศเลื่อนออกไป โดยยังไม่ระบุวันจัดกิจกรรมที่แน่ชัด
</doc>
<doc id='voa_5287077' type='mono' source_url='https://www.voathai.com/a/china-coronavirus-close-contact/5287077.html' term='COVID'>
จีนระบุมีพลเมืองใกล้ชิดผู้ป่วยโคโรนาไวรัสเกือบครึ่งล้าน
คณะกรรมการสาธารณสุขแห่งชาติของจีน รายงานในสัปดาห์นี้ว่า พลเมืองชาวจีนเกือบ 500,000 คน มีการติดต่อใกล้ชิดกับผู้ติดเชื้อโคโรนาไวรัส หรือที่มีชื่อเรียกอย่างเป็นทางการว่า โควิด-19 (COVID-19) ที่กำลังระบาดอยู่ในหลายประเทศทั่วโลก
คณะกรรมการสาธารณสุขแห่งชาติของจีน ระบุไว้ในเว็บไซต์ว่า ขณะนี้มีพลเมืองราว 451,462 คน ที่ได้รับการระบุตัวแล้วว่ามีการติดต่อใกล้ชิดกับผู้ติดเชื้อโคโรนาไวรัส ในจำนวนนี้มี 185,037 คนที่กำลังถูกจับตาดูว่ามีอาการป่วยหรือไม่
ตัวเลขดังกล่าวแสดงให้เห็นว่า อาจพบผู้ติดเชื้อโคโรนาไวรัสเพิ่มขึ้นในอัตราที่รวดเร็วเกินระดับ 60,000 รายในขณะนี้
เวลานี้ คณะกรรมการสาธารณสุขแห่งชาติของจีนได้ปรับตัวเลขผู้ติดเชื้อและผู้เสียชีวิตจากโคโรนาไวรัสในประเทศจีน เป็นประจำทุกวันทางเว็บไซต์ดังกล่าว
</doc>
<doc id='voa_5320801' type='mono' source_url='https://www.voathai.com/a/business-news-ct/5320801.html' term='COVID'>
บริษัทเรือสำราญพยายามหาสิ่งจูงใจเพื่อเรียกลูกค้ากู้ศรัทธาธุรกิจ
เครื่องดื่มฟรี ? บัตรกำนัลสำหรับบริการนวดสปา ? หรือรับส่วนลด 100, 150 หรือ 200 ดอลลาร์ดี ? สำหรับการล่องเรือสำราญในช่วงตั้งแต่ต้นเดือนมีนาคมจนถึงวันที่ 31 พฤษภาคมนี้
ข้อเสนอดังกล่าวเป็นของบริษัท Carnival ผู้ให้บริการเรือสำราญ Diamond Princess และเรือสำราญอื่น ๆ เพื่อเป็นมาตรการจูงใจลูกค้าที่ยังคงลังเลใจอยู่ว่าควรจะตัดสินใจล่องเรือสำราญในช่วงนี้ดีหรือไม่
มาตรการจูงใจด้านการตลาดนี้เป็นตัวอย่างความพยายามของธุรกิจเรือสำราญเพื่อเรียกลูกค้ากลับคืนมา หลังจากที่ข่าวการระบาดของไวรัส COVID-19 บนเรือหลายลำสร้างความกังวลใจให้กับคนส่วนใหญ่
เมื่อเดือนกุมภาพันธ์ปีที่แล้ว ราคาค่าบริการสำหรับการล่องเรือสำราญจากเมืองท่าทางฝั่งตะวันตกของสหรัฐไปยังฮาวายนั้น ตกคืนละ 105 ดอลลาร์ หรือประมาณ 3,300 บาท แต่ขณะนี้ราคาดังกล่าวลดลงมาเหลือเพียง 81 ดอลลาร์ หรือราว 2,500 บาทไทยต่อคืนเท่านั้นเอง
</doc>
<doc id='voa_5288122' type='mono' source_url='https://www.voathai.com/a/coronavirus-ethiopian-airlines-suspension/5288122.html' term='COVID'>
สายการบินเอธิโอเปียคงบริการเที่ยวบินไป-กลับจีน สวนกระแสความกลัวโคโรนาไวรัส
ท่ามกลางความกังวลทั่วโลกเกี่ยวกับการระบาดของโคโรนาไวรัสสายพันธุ์ใหม่ ที่มีชื่อเรียกเป็นทางการว่า Covid-19 ซึ่งคงส่งผลให้ตัวเลขผู้เสียชีวิตและผู้ติดเชื้อเพิ่มขึ้นอย่างต่อเนื่อง ขณะที่สายการบินหลายสายยังคงระงับเที่ยวบินไป-กลับประเทศจีนอยู่ สายการบินเอธิโอเปีย ซึ่งเป็นผู้ให้บริการการคมนาคมทางอากาศรายใหญ่ที่สุดของแอฟริกา ยืนยันที่จะไม่ยกเลิกเที่ยวบินของตน
ผู้บริหารของสายการบินเอธิโอเปีย กล่าวว่า เนื่องจากยังไม่มีข้อพิสูจน์ว่า การระงับเที่ยวบินเข้า-ออกจีนสามารถช่วยควบคุมการระบาดของโคโรนาไวรัสสายพันธุ์ใหม่ได้จริง การให้บริการของสายการบินสำหรับผู้ที่เดินทางไปและกลับจากจีนจะยังคงอยู่ ภายใต้การดำเนินแผนคัดกรองผู้ป่วยและความร่วมมือกับเจ้าหน้าที่ทางการจีนอย่างต่อเนื่อง
สายการบินเอธิโอเปียเปิดเผยว่า ตั้งแต่มีการระบาดมาจนถึงเมื่อต้นสัปดาห์นี้ เจ้าหน้าที่ของสายการบินทำการคัดกรองผู้โดยสารไปแล้ว 47,167 คน โดยมีผู้โดยสาร 1,607 คนเดินทางมาจากจีน และบางคนมีอาการบ่งชี้จึงได้ส่งไปเก็บตัวเพื่อรอดูอาการเรียบร้อยแล้ว
ทั้งนี้ สายการบินเอธิโอเปียมีเที่ยวบินเชื่อมต่อกับ 5 เมืองในจีนรวมทั้งหมด 35 เที่ยวบินต่อสัปดาห์
ผู้บริหารของสายการบินยังบอกด้วยว่า การตัดสินใจไม่ยกเลิกเที่ยวบินใดๆ มีสาเหตุมาจากการที่องค์การอนามัยโลกไม่มีคำแนะนำให้สายการบินดำเนินมาตรการดังกล่าว และชี้ด้วยว่าการยกเลิกเที่ยวบินอาจไม่สามารถป้องกันผู้มีประวัติเคยเดินทางไปยังพื้นที่ที่มีการระบาด ไม่ให้เดินทางไปที่อื่นๆ อยู่ดี
ก่อนหน้านี้ สายการบินสัญชาติแอฟริกาทุกแห่งประกาศระงับเที่ยวบินไป-กลับจากจีนตามผู้ให้บริการชั้นนำอื่นๆ เช่น บริติชแอร์เวย์ส เดลต้าแอร์ไลนส์ อเมริกันแอร์ไลนส์ และยูไนเต็ดแอร์ไลนส์
ดร. ทอม ฟรีเดน (Dr. Tom Frieden) อดีตผู้อำนวยการศูนย์ควบคุมและป้องกันโรคของสหรัฐฯ ออกมาให้ความเห็นกับ วีโอเอ ว่า การที่สายการบินหลายแห่งตัดสินใจระงับเที่ยวบินเข้า-ออกจีนนั้น น่าจะเป็นเพราะการที่จำนวนผู้โดยสารในเส้นทางดังกล่าวลดลงอย่างมาก อย่างไรก็ตาม ดร.ฟรีเดน ระบุว่า “สำหรับประเด็นเรื่องการเดินทางนั้น การหลีกเลี่ยงพื้นที่ที่มีการระบาดอย่างกว้างขวาง น่าจะเป็นสิ่งที่สมเหตุสมผลดีอยู่แล้ว”
</doc>
<doc id='voa_5292619' type='mono' source_url='https://www.voathai.com/a/coronavirus-cambodia-westerdam-outbreak/5292619.html' term='COVID'>
พบผู้โดยสารเรือสำราญเทียบท่ากัมพูชาติดเชื้อโควิด-19
กระแสความกลัวการระบาดของโคโรนาไวรัสสายพันธุ์ใหม่ หรือที่มีชื่อทางการว่า โควิด-19 เริ่มกลับมาอีกครั้ง หลังมีการยืนยันว่าผู้โดยสารเรือสำราญ “เวสเตอร์ดัม” ที่เข้าเทียบท่าเมืองสีหนุวิลล์ ของกัมพูชา เมื่อวันศุกร์ที่ผ่านมา ติดเชื้อไวรัสที่คร่าชีวิตผู้คนไปกว่า 1,800 ราย และมีตัวเลขผู้ติดเชื้อแล้วไม่ต่ำกว่า 71,000 คน
สำนักข่าวเอพีรายงานว่า สุภาพสตรีสัญชาติอเมริกันอายุ 83 ปี ที่โดยสารมากับเรือสำราญดังกล่าวก่อนที่จะขึ้นฝั่งที่กับพูชาและเดินทางไปยังประเทศมาเลเซียเมื่อช่วงสุดสัปดาห์ที่ผ่านมา ติดเชื้อไวรัสสายพันธุ์ใหม่นี้ ขณะที่สามีของเธอมีเพียงอาการปอดติดเชื้อ แต่กรณีนี้ได้ส่งผลให้เกิดความกังวลเกี่ยวกับความน่าจะเป็นว่าการระบาดอาจยกระดับขึ้นไปอีก เนื่องจากผู้โดยสารเรือสำราญหลายร้อยคนได้เดินทางกลับไปยังจุดหมายปลายทางของตนในหลายประเทศเรียบร้อยแล้ว
ศาสตราจาย์ เบนจามิน คาวลิ่ง (Prof. Benjamin Cowling) แห่งมหาวิทยาลัยฮ่องกง ให้ความเห็นว่า การยืนยันว่ามีผู้ติดเชื้อบนเรือสำราญลำนี้ ทำให้เชื่อได้ว่ามีการระบาดบนเรือจริง ดังนั้น ผู้โดยสารทุกคนควรทำการกักตัวเองอยู่ที่บ้านเพื่อสังเกตอาการ และรีบแจ้งเจ้าหน้าที่สาธารณสุขในพื้นที่ของตัวเองหากพบว่ามีไข้ หรือมีปัญหาด้านระบบการหายใจภายใน 14 วันหลังเดินทางขึ้นฝั่ง
อย่างไรก็ตาม ดร. กากันดีพ คัง (Dr. Gagandeep Kang) แห่ง สถาบัน Translational Health Science and Technology Institute ของอินเดีย กล่าวว่า กรณีติดเชื้อของผู้โดยสารชาวอเมริกันนั้นยังสรุปไม่ได้ว่า จะก่อให้เกิดการแพร่ระบาดไปยังพื้นที่อื่นๆ ในอนาคตหรือไม่
ทั้งนี้ บริษัทเจ้าของเรือสำราญ “เวสเตอร์ดัม” แจ้งในแถลงการณ์ที่ออกมาเมื่อวันอาทิตย์ว่า ทางบริษัทได้ร่วมมือกับเจ้าหน้าที่ที่เกี่ยวของในมาเลเซียและกัมพูชา รวมทั้งผู้เชี่ยวชาญจากหน่วยงานควบคุมและป้องกันโรคของสหรัฐฯ และองค์การอนามัยโลกเพื่อตรวจสอบประเด็นนี้อยู่ พร้อมยืนยันว่า ยังไม่มีรายงานว่าผู้โดยสารอื่นๆ และลูกเรือติดเชื้อไวรัสนี้
แถลงการณ์นี้ยังระบุด้วยว่า ผู้ติดเชื้อวัย 83 ปีไม่ได้เป็นหนึ่งในผู้โดยสาร 20 คนที่รายงานตัวต่อศูนย์แพทย์บนเรือว่ามีอาการต้องสงสัย และได้รับการทดสอบการติดเชื้อ ก่อนที่ผลจะออกมาเป็นลบทั้งหมด
รายงานข่าวซึ่งอ้างอิงบทสัมภาษณ์ของผู้โดยสารอื่นๆ ที่ให้กับสื่อท้องถิ่นในสหรัฐฯ อังกฤษ และแคนาดา ชี้ให้เห็นว่าระบบการตรวจสอบอาการตั้งแต่ขึ้นฝั่งที่กัมพูชาจนเดินทางถึงประเทศของตนเป็นไปตามปกติ และไม่มีใครมีอาการป่วยต้องสงสัยแต่อย่างใด
สามีภรรยาคู่หนึ่งซึ่งเดินทางกลับถึงบ้านในรัฐเนวาดา ให้สัมภาษณ์ว่า ไม่มีเหตุผลใดๆ เลยที่หลายคนออกมาแสดงอาการตื่นกลัวกับการที่ผู้โดยสารเรือสำราญ “เวสเตอร์ดัม” ได้ขึ้นฝั่งและเดินทางกลับบ้าน พร้อมระบุว่า ตนทั้งคู่ไม่คิดว่า คนทั้งโลกต้องสะดุ้งกันมากมายเกี่ยวกับเรื่องนี้ เพราะยังมีกรณีการเสียชีวิตจากการเป็นไข้อื่นๆ มากมายกว่าเพราะไวรัสสายพันธุ์ใหม่นี้เสียอีก
รัฐบาลกัมพูชาได้รับคำชมจากผู้อำนวยการองค์การอนามัยโลก และเอกอัครราชทูตสหรัฐฯ ประจำประเทศกัมพูชา ทันทีที่ประกาศอนุญาตให้เรือสำราญดังกล่าวเทียบท่า หลังญี่ปุ่น ไต้หวัน ฟิลิปปินส์ กวม และประเทศไทยปฏิเสธคำขอเข้าจอดเทียบท่าไปก่อนหน้า
</doc>
<doc id='voa_5320134' type='mono' source_url='https://www.voathai.com/a/covid-19-california-ks/5320134.html' term='COVID'>
สายตรงจากแอลเอ: สถานการณ์ COVID-19 ในรัฐแคลิฟอร์เนีย
หลังจากที่ชายวัย 71 ปี ในเขต Placer เสียชีวิตด้วยโคโรนาไวรัส หรือโควิด-19 เป็นคนแรกของรัฐแคลิฟอร์เนีย ในวันพุธที่ 4 มีนาคมที่ผ่านมา ผู้ว่าการรัฐแคลิฟอร์เนีย นาย Gavin Newsom ประกาศสถานการณ์ฉุกเฉินทางด้านสุขภาพ
และเมื่อวันพฤหัสที่ 5 มีนาคมตามเวลาท้องถิ่น ผู้ว่าการรัฐแคลิฟอร์เนีย ออกมาสั่งการให้ทุกบริษัทและสถานพยาบาล งดเก็บค่าใช้จ่ายการตรวจหาและรวมถึงการรักษาแบบฉุกเฉินที่เกี่ยวข้องกับ โควิด-19 โดยทันที โดยให้แพทย์เป็นผู้ตัดสินใจว่าผู้ป่วยรายใดมีความจำเป็นต้องตรวจหาเชื้อไวรัสดังกล่าว
วันเดียวกัน กรมพัฒนาแรงงานรัฐแคลิฟอร์เนีย (California Employee Development Department) ออกมาประกาศว่าผู้ที่ได้รับผลกระทบจากเชื้อโควิด-19 ทั้งผู้ติดเชื้อและผู้ดูแลคนป่วย สามารถยื่นเอกสารเพื่อขอสวัสดิการช่วยเหลือจากภาครัฐ เป็นจำนวนเงินราวร้อยละ 60-70 จากค่าแรงที่ได้รับในปัจจุบัน
Get Adobe Flash Player
รายงานพิเศษ สถานการณ์ COVID-19 จากรัฐแคลิฟอร์เนีย
width
px
height
px
0:02:42
270p | 7.8MB
360p | 11.2MB
404p | 15.2MB
1080p | 54.4MB
สำหรับภาคเอกชน บริษัท Facebook, Microsoft, Google และอีกหลายแห่ง บริเวณเมืองที่มีการระบาดในแคลิฟอร์เนียและวอชิงตัน ได้แจ้งให้พนักงานทำงานจากที่บ้าน เพื่อลดความเสี่ยงการติดเชื้อ
กิจกรรมทางธุรกิจหลายงานที่จะมีคนมาร่วมเป็นจำนวนมากได้ยกเลิก ยกตัวอย่างเช่น งานประจำปีของบริษัท Facebook อย่างงาน F8 ก็ถูกยกเลิก และงานด้านอาหารและสินค้าจากธรรมชาติขนาดใหญ่ขนาดใหญ่อย่าง Natural Product Expo ก็ถูกเลื่อนออกไปอย่างไม่มีกำหนด
สรุปตัวเลขเมื่อปลายสัปดาห์ที่แล้ว ในรัฐแคลิฟอร์เนีย มีผู้เสียชีวิต 1 ราย ติดเชื้อ 60 ราย และยังคงอยู่ในช่วงเฝ้าระวังมากกว่า 9,400 ราย
การประกาศสถานการณ์ฉุกเฉิน หรือ State of Emergency เมื่อสัปดาห์ที่แล้ว เป็นการวางกรอบอำนาจรัฐ ให้สามารถระดมหน่วยงานระดับท้องถิ่นทั้งหมด ในการที่จะร่วมมือกันเพื่อยับยั้งการแพร่ระบาดของโควิด-19 นั่นยังทำให้การช่วยเหลือการเงินให้กับด้านสาธารณสุขระหว่างเมืองและเขตต่างๆทำได้คล่องตัวขึ้น และจะทำให้รัฐช่วยควบคุมราคาของสินค้าจำเป็นอย่างหน้ากากอนามัยหรือเจลล้างแอลกอฮอล์ไม่ให้พุ่งสูงขึ้น
Get Adobe Flash Player
สหรัฐฯ เริ่มสอบสวนบ้านพักคนชราแพร่เชื้อโควิด-19
width
px
height
px
0:04:21
270p | 12.1MB
360p | 19.2MB
404p | 26.8MB
1080p | 102.5MB
ผู้สื่อข่าววีโอเอไทยในเขตนครลอสแองเจลิส รายงานเกี่ยวกับการปรับตัวของผู้คนในบริเวณดังกล่าว ซึ่งมีคนไทยจำนวนมากอาศัยอยู่ ปรากฎว่ายังเห็นคนใส่หน้ากากอนามัยเป็นจำนวนน้อย
อย่างไรก็ตาม สินค้าที่เกี่ยวข้องกับการป้องกันตัวจากโควิด-19 ขาดตลาด จากการสำรวจตลาดล่าสุด หน้ากากอนามัย เจลล้างมือแอลกอฮอล ขาดตลาดในพื้นที่แอลเอ และเมืองใกล้เคียง
บนสื่อสังคมออนไลน์ของคนไทยในรัฐแคลิฟอร์เนีย มีการโพสต์และแชร์เรื่องราวของโควิด-19 อย่างต่อเนื่อง หลายๆกลุ่มได้ออกมาขอร้องให้ผู้ใช้งาน ตรวจสอบข่าว แหล่งที่มา และความน่าเชื่อถือของข่าวก่อนนำมาเผยแพร่ในสังคมคนไทย เพราะหากไม่ตรวจสอบความถูกต้อง อาจจะสร้างความสับสนและความตื่นตระหนกได้
สำหรับคำแนะนำคนเดินทางเข้ามาที่นครแห่งนี้ ข้อมูลจากศูนย์ป้องกันโรคติดต่อของสหรัฐฯ หรือ CDC แจ้งว่าผู้ที่เดินทางมาจากประเทศจีน, อิตาลี, อิหร่าน และเกาหลีใต้ หลังเดินทางเข้าประเทศสหรัฐฯแล้ว ต้องกักตัวเองเป็นเวลา 14 วัน เช็คอุณหภูมิตนเองวันละสองครั้งขณะกักตัว และห่างจากคนอื่นอย่างน้อย 6 ฟุตตลอดระยะเวลา
</doc>
<doc id='voa_5289603' type='mono' source_url='https://www.voathai.com/a/thailand-china-coronavirus-tourism-krabi-voa-thai/5289603.html' term='COVID'>
นักข่าวต่างชาติสำรวจมุมมองคนไทย กับความกังวล 'โคโรนาไวรัส'
ผู้เสียชีวิตจากเชื้อโคโรนาไวรัสทั่วโลกยังคงเพิ่มสูงขึ้นมากกว่า 1,500 ราย ทำให้ผู้คนในหลายประเทศยังคงมีความกังวลเกี่ยวกับการระบาดอย่างต่อเนื่อง โดยเฉพาะในหลายจังหวัดของไทยซึ่งเป็นแหล่งท่องเที่ยวยอดนิยมของชาวจีน ที่ผู้คนแสดงความกังวลว่าอาจจะมีผู้ติดเชื้อหลุดรอดจากการตรวจพบและอาจแพร่กระจายไปสู่คนอื่น
ผู้สื่อข่าววีโอเอ สตีฟ แซนฟอร์ด (Steve Sandford) ลงพื้นที่จังหวัดกระบี่ สำรวจสถานการณ์และผลกระทบจากการระบาดของเชื้อโคโรนาไวรัส หรือ Covid-19 และได้มีโอกาสพูดคุยกับคุณ รุ่งทิพย์ จันทร์คง สื่อมวลชนท้องถิ่นในจังหวัด ที่สะท้อนมุมมองของเธอเกี่ยวกับสภาวะการณ์การรับมือของทางการไทย
รุ่งทิพย์ จันทร์คง ผู้จัดรายการ เปิดโลกยามเช้าชาวกระบี่ สถานี FM 104 วาไรตี้เรดิโอ สถานีวิทยุท้องถิ่นที่ให้ข่าวสารการท่องเที่ยวในจังหวัดกระบี่ ให้ความสำคัญกับการติดตามและนำเสนอข้อมูลสถานการณ์การระบาดของโคโรนาไวรัสเป็นพิเศษมาตลอดหลายสัปดาห์ที่ผ่านมา
รุ่งทิพย์ ยอมรับว่า การหลั่งไหลของนักท่องเที่ยวชาวจีนในช่วงที่มีการระบาดสร้างความกังวลให้กับวงการการท่องเที่ยวของกระบี่ไม่น้อย ขณะเดียวกันก็ต้องการรับทราบข่าวสารจากทางการให้รวดเร็วและต่อเนื่อง
មន្ត្រីកម្ពុជាប្រចាំនៅច្រកព្រំដែនអន្តរជាតិប៉ោយប៉ែត កំពុងចែកម៉ាសដល់ភ្ញៀវទេសចរ ដែលជាផ្នែកមួយនៃយុទ្ធនាការចែកម៉ាសចំនួន ១លាន ដើម្បីទប់ស្កាត់ការឆ្លងមេរោគកូរ៉ណាប្រភេទថ្មីនៅប៉ោយប៉ែត កាលពីថ្ងៃទី២៧ ខែមករា ឆ្នាំ២០២០។
"ทางการควรให้ข่าวต่อเนื่องจนบรรยากาศมันต้องสงบเรียบร้อย อย่างสมบูรณ์แล้ว ถึงแม้จะกลับมาอีีกทีตรงนั้นก็ไม่ได้สำคัญเท่ากับว่า การที่ ณ ตอนนี้อยากให้เป็นวาระร้อนเพื่อเราจะได้ข้อมูลข่าวมาแจ้งให้กับพี่น้องประชาชนหรือแม้กระทั่งตัวเราเอง" รุ่งทิพย์ จันทร์คง สื่อมวลชนในจังหวัดกระบี่
ขณะที่นักท่องเที่ยวหลายคน บอกว่า ติดตามรับข่าวสารการระมัดระวังการระบาดของโคโรนาไวรัส หรือ “โควิด-19” (COVID-19) จากหลายแห่ง และก็ต้องไม่ประมาท
แมทธิอัส มอกกลาร์ (Mathias Mokkla)  นักท่องเที่ยวชาวเยอรมนี บอกว่า ได้รับข้อแนะนำในการป้องกันโคโรนาไวรัสในหลายภาษา ทั้งไทย จีน เกาหลี ญี่ปุ่น หรือแม้แต่ภาษาอังกฤษ โดยเฉพาะข้อมูลเกี่ยวกับการหมั่นล้างมือให้สะอาดซึ่งสิ่งเหล่านี้เราทราบอยู่แล้วมาตั้งแต่อยู่เยอรมนี
นิกกี โบเกนนาร์ส (NIKKI WOGENAARS) นักท่องเที่ยวชาวเบลเยี่ยม บอกว่า ที่ผ่านมาดูเหมือนไม่ค่อยมีข่าวเกี่ยวกับเรื่องนี้มากนัก แต่ก็ถือเป็นเรื่องดีเพราะรู้สึกว่าการระบาดมีไม่ค่อยมากนักในไทย แต่ผู้ติดเชื้อจะยังทราบจะกว่าจะแสดงอาการออกมาในภายหลัง ดังนั้นหากป้องกันไว้ก่อนได้ก็จะดี
Government officials give out masks free of charge as a preventive measure against the coronavirus outbreak, in Bangkok, Thailand February 7, 2020. REUTERS/Soe Zeya Tun - RC2OVE9IKLNR
ผู้สื่อข่าววีโอเอ คนไทยบางคนก็เชื่อในสิ่งศักดิ๋สิทธิ์และขอพรให้ปกปักรักษา แคล้วคลาดจากเชื้อไวรัสร้าย
Chinese tourists wearing protective masks pray at the Erawan Shrine in Bangkok, Thailand
สาธิต สกุลพันธ์ุ แผงเช่าพระเครื่อง จ.กระบี่ บอกว่าหลายคนต้องหวังพึ่งสิ่งศักดิ์สิทธิ์เพื่อความสบายใจ
"มีญาติืพี่น้องบางคนที่ว่า ยังอยู่ที่ที่โน่นกันอยู่ (จีน) แต่ถ้าถามว่าทำยังไง บางคนก็ชอบ( ที่พึ่งทางใจ) มหาอุตม์ ก็คือทำอะไรแบบแคล้วคลาดปลอดภัย หรือมหาอำนาจ บางคนก็เมตตา (มหานิยม)" สาธิต สกุลพันธ์ุ พ่อค้าแผงเช่าพระ จ.กระบี่
ขณะที่สถานการณ์ผู้ติดเชื้อไวรัสในไทย กระทรวงสาธารณสุขเปิดเผยว่า จนถึงขณะนี้พบผู้ติดเชื้อเพิ่มมียอดรวมสะสมที่ 34 ราย รับการรักษาจนหายและออกโรงพยาบาลแล้ว 12 ราย เหลือยังอยู่ในโรงพยาบาล 21 ราย แต่ยังมีผู้ป่วยที่เข้าเกณฑ์การสอบสวนต้องเฝ้าระวังเกือบ 800 ราย
</doc>
<doc id='voa_5314324' type='mono' source_url='https://www.voathai.com/a/italian-cheek-kiss-ct/5314324.html' term='COVID'>
โคโรนาไวรัสอาจทำให้ชาวอิตาลีต้องเลี่ยงวิธีทักทายแบบ 'หอมแก้ม'
ระหว่างการประชุมสุดยอดของผู้นำฝรั่งเศสกับอิตาลีที่เมืองเนเปิลเมือปลายเดือนกุมภาพันธ์ ประธานาธิบดีเอ็มมานูเอ็ล มาคร็อง ของฝรั่งเศส ทักทายนายกรัฐมนตรีกุยเซบเป้ คอนเต้ ของอิตาลี ด้วยการยื่นแก้มสัมผัสกับแก้มทั้งสองข้าง หรือที่เรียกว่า double-cheek kiss ตามธรรมเนียมของชาวยุโรป
และภาพที่ปรากฏออกมามีความหมายมากกว่าการพบปะทักทายธรรมดาระหว่างสองผู้นำ แต่ยังมีความหมายเชิงสัญลักษณ์ที่ดูเหมือนจะสื่อให้ประชาชนของทั้งสองประเทศทราบว่าไม่มีอะไรน่าตกใจเกี่ยวกับการระบาดของโคโรนาไวรัสทางตอนเหนือของอิตาลีขณะนี้
อย่างไรก็ตาม ดูเหมือนว่าประเพณีการทักทายที่เรียกกันว่า cheek kiss หรือ air kiss ของชาวยุโรป ที่แสดงการต้อนรับกันด้วยการยื่นแก้มสัมผัสแก้มหนึ่ง สอง หรือสามครั้ง หรือบางครั้งก็เป็นในรูปของการใช้ริมฝีปากสัมผัสกับแก้มของอีกบุคคลหนึ่งนั้น อาจจะเป็นประเพณีปฏิบัติที่ต้องงดเว้นในช่วงการระบาดของโคโรนาไวรัสขณะนี้
เพราะ แองเจโล บอร์เรลลี เจ้าหน้าที่ผู้รับผิดชอบเรื่องโคโรนาไวรัสของอิตาลี ได้เตือนว่าธรรมเนียมหรือประเพณีการทักทายสไตล์อิตาเลียนแบบนี้อาจจะมีส่วนช่วยแพร่เชื้อไวรัสได้ และว่า ขณะนี้แม้กระทั่งการสัมผัสมือหรือการยืนอยู่ใกล้กับคนอื่นมากเกินไปก็เป็นเรื่องที่ไม่ควรจะทำเช่นกัน
เมื่อ 10 ปีที่แล้วระหว่างที่มีการระบาดของไข้หวัดหมูหรือ swine flu ในฝรั่งเศส เจ้าหน้าที่สาธารณสุขของฝรั่งเศสก็ได้แนะนำว่าควรละเว้นการทักทายซึ่งกันและกันด้วยการโอบกอด หรือการยื่นแก้มไปสัมผัสแก้มเช่นกัน
ด้านสเปน ซึ่งเป็นอีกประเทศหนึ่งซึ่งมีประเพณีปฏิบัติอย่างเหนียวแน่นเรื่องการทักทายด้วยการหอมแก้มหรือการยื่นแก้มไปสัมผัสกันนั้น ยังไม่มีทีท่าว่าเจ้าหน้าที่สาธารณสุขของรัฐบาลสเปนจะแนะนำให้เปลี่ยนแปลงธรรมเนียมปฎิบัติดังกล่าว โดยขณะนี้สเปนมีผู้ติดเชื้อไวรัส COVID-19 รวม 70 คน
ทางด้านเยอรมนี ประเพณีแก้มสัมผัสแก้มอาจจะไม่เป็นที่นิยมหรือฝังรากลึกเหมือนในสเปน อิตาลี หรือฝรั่งเศส เพราะชาวเยอรมันมักใช้วิธีสัมผัสมือหรือเช็คแฮนด์มากกว่า โดยผู้คนในสังคมเยอรมนีมักจะถูกสั่งสอนว่าการสัมผัสมือที่ยิ่งบีบแน่นมากเท่าใดจะยิ่งแสดงถึงมิตรภาพที่แน่นแฟ้นและสะท้อนถึงความเข้มแข็ง
แต่ผู้เชี่ยวชาญด้านสาธารณสุขของเยอรมนีก็กำลังพยายามชักจูงให้ละเว้นการสัมผัสมือในช่วงที่โคโรนาไวรัสกำลังระบาดเช่นกัน
ดังนั้นในขณะที่โคโรนาไวรัสกลายพันธุ์กำลังระบาดและเป็นภัยคุกคามต่อสุขภาพของผู้คนทั่วโลก และขณะที่ยังไม่มีวัคซีนป้องกันหรือที่สามารถใช้รักษาโรคนี้อยากได้ผลนั้น ดูเหมือนว่าสิ่งหนึ่งซึ่งผู้คนในสังคมที่ให้คุณค่ากับการทักทายอย่างใกล้ชิดจะต้องปรับตัวตามเพื่อให้สอดคล้องกับสถานการณ์ คงต้องเริ่มจากการละเว้นการใช้แก้มสัมผัสแก้มรวมทั้งหลีกเลี่ยงการสัมผัสมือนั่นเอง
</doc>
<doc id='voa_5331402' type='mono' source_url='https://www.voathai.com/a/coronavirus-world-wrap/5331402.html' term='COVID'>
ยอดผู้ป่วยโคโรนาไวรัสทั่วโลกใกล้แตะ 2 แสนราย
สำนักข่าวเอพี รายงานว่า ประเทศต่างๆ ทั้งในยุโรป สหรัฐฯ และเอเชีย กำลังรับมือกับสถานการณ์การระบาดของโคโรนาไวรัสอย่างเต็มที่ โดยองค์การอนามัยโลกกล่าวว่าเหตุการณ์ที่กำลังเกิดขึ้น เป็นวิกฤตที่กำลังทดสอบความุ่งมั่นแก้ปัญหาของทุกประเทศ
โรงพยาบาลจอห์นส์ ฮ็อบกินส์ ซึ่งรวบรวมผู้ติดเชื้อโควิด 19 ทั่วโลก ระบุว่าตัวเลขดังกล่าว พุ่งทะลุ 181,127 คนแล้ว ส่วนยอดผู้เสียชีวิตอยู่ที่ กว่า 7,100 คน สำหรับจำนวนผู้ที่หายจากโรคแล้ว มีทั้งหมดกว่า 77,000 คน ซึ่งส่วนใหญ่อยู่ในประเทศจีน ตามรายงานของสำนักข่าวเอพี
ผู้นำประเทศกลุ่ม จี 7 ซึ่งประกอบด้วยเเคนาดา เยอรมนี อิตาลี ญี่ปุ่น อังกฤษ สหรัฐฯ และฝรั่งเศส ประชุมทางไกลผ่านระบบวิดีโอ
ก่อนหน้านี้ผู้นำประเทศยุโรปบางรายไม่พอใจการตัดสินใจของประธานาธิบดีโดนัลด์ ทรัมป์ เมื่อสัปดาห์ที่แล้ว ที่นำมาตรการห้ามการเดินทางเข้าอเมริกาจากยุโรปมาใช้ โดยไม่มีการปรึกษาประเทศในยุโรปก่อน
French President Emmanuel Macron, delivers a speech during his visit in Mulhouse, eastern France, Feb. 18, 2020. Macron said he was determined to fight against "Islamist separatism."
ประธานาธิบดีเอ็มมานูเอล มาคร็องของฝรั่งเศส กล่าวว่าการตัดสินใจเเต่เพียงฝ่ายเดียวโดยบางประเทศไม่สร้างผลดีต่อความพยายามต่อสู้กับการระบาดของโควิด 19
ผู้อำนวยการใหญ่ องค์การอนามัยโลก หรือ WHO (World Health Organization) นายเทดรอส อะห์ดานอม เกเบรเยซุส แนะนำว่าการรักษาระยะห่างในการเข้าใกล้ผู้คน เป็นวิธีต้านการระบาดที่สำคัญ​แต่เน้นว่า งานอันดับหนึ่งตอนนี้ คือการตรวจว่าผู้ป่วยติด โควิด 19 หรือไม่
นายเกเบรเยซุสกล่าวว่า การระบาดของโคโรนาไวรัสสายพันธุ์ใหม่เป็น “วิกฤตด้านสาธารณสุข ที่จะทดสอบความมุ่งมั่น ของพวกเราทุกคน”
เขากล่าวว่า "เราไม่สามารถต่อสู้กับเพลิงโดยที่มีผ้าปิดตาอยู่" ดังนั้นเขาจึงต้องให้ประเทศต่างๆตรวจการติดเชื้อของประชากรของตน
สำหรับสถานการณ์ในประเทศอิตาลี สำนักข่าวเอพี รายงานว่าจำนวนผู้เสียชีวิตจาก โควิด 19 ในช่วง 24 ชั่วโมงที่ผ่านมาอยู่ที่ 349 ราย ทำให้จำนวนผู้เสียชีวิตรวมในอิตาลี พุ่งไปอยู่ที่ 2,158 คน
ในเวลาเดียวกันสวิตเซอร์แลนด์ ประกาศสถานการณ์ฉุกเฉิน โดยห้างร้าน ร้านอาหาร และบาร์ รวมถึงสถานที่อื่นๆอีกหลายประเภทถูกสั่งปิด
สถานที่ที่เป็นเเหล่งบันเทิงและสันทนาการหลายแห่งต้องหยุดดำเนินการ จนถึงวันที่ 19 เมษายน
ที่กรุงมอสโกวของรัสเซีย นายกเทศมนตรี เซอร์เก โซเบียนิน เพิ่มความรัดกุมของมาตรการสาธารณสุขด้วยการห้ามการชมนุมสังสรรค์ของคน จำนวนมากกว่า 50 คน จนถึงวันที่ 10 เมษายน
A man dressed as St Patrick walks past a closed Temple bar in Dublin city centre, Monday, March, 16, 2020.
นายโซเบียนิน เพิ่มจำนวนประเทศต้นทางที่ผู้มาเยือนมอสโกวต้องถูกกักตัว 14 วัน คือนอกจากจะมีประเทศยุโรปทุกประเทศในรายชื่อต้องกักตัวแล้ว ยังมี สหรัฐฯ อังกฤษ ยูเครนและเบลารุสด้วย
ทั่วประเทศรัสเซียมีผู้ติดเชื้อแล้ว 93 คน เพิ่มขึ้น 30 คน จากวันก่อน
ข้ามมาที่อินเดีย รัฐบาลกลางห้ามผู้ที่เดินทางมาจากหลายประเทศเข้าอินเดีย อันได้แก่ ประเทศสมาชิกสหภาพยุโรป ไอซ์แลนด์ ลิตช์เตนสไตน์ นอร์เวย์​สวิตเซอร์แลนด์ ตุรกีและสหราชอาณาจักร
นอกจากนี้อินเดียยังสั่งกักตัว 14 วันสำหรับผู้ที่เดินทางมาจาก สหรัฐอาหรับเอมิเรตส์​โอมาน และคูเวต
A resident wearing a facemask amid concerns over the spread of the COVID-19 novel coronavirus walks past a graffiti of Buddha wearing facemask, in Mumbai on March 16, 2020.
มาตรการเหล่านี้มีผลตั้งแต่วันที่ 18 -31 มีนาคม ที่ผ่านมาอินเดียมีผู้ติดเชื้อ 114 คน และผู้เสียชีวิต 2 ราย
ในส่วนของฟิลิปปินส์ ประธานาธิบดี รอดริโก ดูเตอร์เต ให้ชุมชนที่มีประชากรหลายล้านคน กักตัวผู้คนอยู่ที่บ้านเป็นส่วนใหญ่ ระยะเวลาหนึ่งเดือน
เจ้าหน้าที่กล่าวว่าที่ทำงานหลายแห่งและระบบขนส่งสาธารณะบนเกาะลูซอน ซึ่งรวมถึงกรุงมะนิลา ต้องหยุดให้บริการชั่วคราวด้วย
</doc>
<doc id='voa_5306292' type='mono' source_url='https://www.voathai.com/a/hand-washing-to-slow-epidemic/5306292.html' term='COVID'>
“ล้างมือให้สะอาด” ช่วยชะลอการแพร่ระบาดของโรคร้ายตามสนามบินต่าง ๆ ได้
การแพร่ระบาดของโคโรนาไวรัสส่งผลต่อการเดินทางทางอากาศ และทำให้ผู้คนตั้งคำถามถึงความปลอดภัยในการเที่ยวทางเรือ บรรดานักเดินทางต่างยกเลิกการเดินทางไปยังประเทศในแถบเอเชีย หรือแม้แต่งดรับประทานอาหารจีนในประเทศต่าง ๆ ที่ไม่ได้มีการแพร่ระบาดของไวรัสที่เรียกว่า COVID-19 ด้วย
แพทย์กล่าวเตือนว่า โรคติดเชื้อนี้ไม่ว่าจะอยู่ที่ไหนก็สามารถแพร่ระบาดไปทุก ๆ ที่ได้ภายในเวลาไม่กี่ชั่วโมง
ในกรณีของโรคซาร์ส หรือโรคระบบทางเดินหายใจเฉียบพลันรุนแรง ถูกค้นพบครั้งแรกในประเทศจีนเมื่อเดือนกุมภาพันธ์ พ.ศ. 2546 ซึ่งกินระยะเวลาเพียงประมาณหกเดือน โรคนี้ได้แพร่กระจายไปยังประเทศต่างๆ กว่า 24 ประเทศ ส่วนใหญ่ผ่านการเดินทางทางอากาศ
Christos Nicolaides นักฟิสิกส์ที่สถาบัน Massachusetts Institute of Technology ซึ่งเป็นผู้สร้างแบบจำลองการคำนวณเพื่อดูการแพร่กระจายของโรค ได้พูดคุยกับ VOA ผ่าน Skype ว่า เครือข่ายการขนส่งทางอากาศเป็นเส้นทางหลักในการแพร่กระจายโรคไปทั่วโลก เพราะในสนามบินทุกคนต้องสัมผัสสิ่งของต่าง ๆ ไม่ว่าจะเป็นตู้เช็คอิน ราวจับต่าง ๆ ที่นั่ง ปุ่มกดน้ำดื่ม โต๊ะอาหาร
ส่วนในเครื่องบินก็มีที่นั่ง ถาดอาหาร ที่วางแขน และลูกบิดประตูเข้าออกห้องน้ำ และในเวลาที่ผู้คนมีอาการไอ หรือจาม ละอองน้ำมูกก็จะกระจายไปในอากาศและตกลงสู่พื้นผิวที่คนอื่นสัมผัสกัน
Nicolaides ผู้เป็นหัวหน้าการศึกษาวิจัยนี้ สรุปว่า หากต้องการชะลอการแพร่ระบาดของโรค ให้เน้นเรื่องการล้างมือ และว่า นักวิจัยได้พยายามคำนวณอัตราการล้างมือทั่วโลก โดยการศึกษาก่อนหน้านี้แสดงให้เห็นว่า ผู้คนราว 70% ล้างมือหลังการใช้ห้องน้ำ และจากตัวเลขดังกล่าวมีเพียง 6% หรือ 7% เท่านั้นที่ล้างมืออย่างถูกวิธี
เขาอธิบายว่า การล้างมืออย่างถูกวิธีนั้น หมายถึงการล้างมือด้วยสบู่และน้ำอย่างน้อย 15 วินาที
Nicolaides ระบุว่า จากการศึกษาพบว่า ที่สนามบินมีเพียง 1 ใน 5 คนเท่านั้นที่มีมือสะอาด และเขายังคำนวณว่า หาก 60% ของนักเดินทางสามารถล้างมือให้สะอาด จะสามารถช่วยชะลอการก่อตัวของโรคต่าง ๆ ทั่วโลกได้ 69%
หรือหากมีนักเดินทางเพียง 30% เท่านั้นล้างมือจนสะอาด การแพร่กระจายของโรคก็ยังสามารถลดลงได้ถึง 24%
Nicolaides ได้ศึกษาสนามบินที่เขาเรียกว่าเป็น super-spreader airports ซึ่งเป็นสนามบินที่รวมเอาลักษณะสองอย่างไว้ด้วยกัน อย่างแรกคือมีการจราจรและผู้คนคับคั่ง และอย่างที่สองคือ เป็นสนามบินที่เชื่อมต่อกับสนามบินอื่น ๆ และเที่ยวบินระหว่างประเทศอื่น ๆ อีกมากมาย
สนามบินเหล่านี้มีขนาดใหญ่ที่สุดสิบแห่งในโลก ซึ่งรวมถึง John F. Kennedy ในนิวยอร์ก, Los Angeles International, London Heathrow, Hong Kong International และ Beijing Capital เป็นต้น
</doc>
<doc id='voa_922672' type='mono' source_url='https://www.voathai.com/a/a-47-2009-05-08-voa1-90649819/922672.html' term='SARS'>
การประชุมเพื่อส่งเสริมความร่วมมือ กับการแพร่ระบาดของไข้หวัดใหญ่สายพันธุ์ A-H1N1
รัฐมนตรี และเจ้าหน้าที่ด้านสาธารณสุข
จากประเทศภาคีสมาคมประชาชาติ เอเชียตอ.เฉียงใต้หรือ ASEAN และจากประเทศจีน เกาหลีใต้ และญี่ปุ่น
กำลังจะมาประชุมกันในประเทศไทยเพื่อส่งเสริมความร่วมมือกันในการรับมือกับการแพร่ระบาดของไข้หวัดใหญ่สายพันธุ์
A – H1N1
เจ้าหน้าที่กล่าวว่า
วัตถุประสงค์สำคัญก็คือ การปรับปรุงมาตรการตรวจตราระวังระไวเพื่อหลีกเลี่ยงผลกระทบที่กว้างขวางต่อเศรษฐกิจของเอเชีย
โดยเฉพาะในด้านการท่องเที่ยวและการขนส่ง คมนาคม
การประชุมรัฐมนตรีว่าการกระทรวงสาธารณสุข
และเจ้าหน้าที่ผู้เชี่ยวชาญด้านโรคระบาดจากประเทศภาคีสมาคม ASEAN 10 ประเทศกับประเทศในเอเชียตะวันออกอีก 3 ประเทศ คือ จีน
เกาหลีใต้และญี่ปุ่น ซึ่งกำหนดจะมีขึ้นในวันพฤหัสบดีนี้
มุ่งส่งเสริมความร่วมมือในส่วนภาคพื้นในการรับมือต่อสู้กับภัยคุกคาม ในกรณีที่เกิดการแพร่ระบาดของไข้หวัดใหญ่
A – H1N1 ในเอเชีย
ที่ประชุมจะได้รับฟังคำแถลงของเจ้าหน้าที่สหประชาชาติ
รัฐมนตรีว่าการกระทรวงสาธารณสุขของสหรัฐ นาง Kathleen Sebelius และผู้อำนวยการใหญ่องค์การอนามัยโลก Margaret Chan
ทางการติดต่อถ่ายทอดวิดิทัศน์
แต่ในการแถลงต่อผู้สื่อข่าวในวันพุธ
เจ้าหน้าที่กระทรวงสาธารณสุขของไทยกล่าวว่า จุดมุ่งหมายหลักของการประชุมครั้งนี้
คือ การวางมาตรการเพื่อควบคุมจำกัดขอบเขต ความเสียหายที่อาจเกิดขึ้นต่อเศรษฐกิจของภาคพื้นเอเชีย
ไม่ให้เกิดขึ้นในขอบเขตกว้างขวาง โดยเฉพาะในด้านการขนส่งคมนาคม และการท่องเที่ยว
นายแพทย์คำนวณ
อึ้งชูศักดิ์ ผู้ทรงคุณวุฒิกรมควบคุมโรค กระทรวงสาธารณสุขกล่าวว่า
ภาคพื้นเอเชียมีคนเดินทางเป็นจำนวนมาก เรื่องสำคัญคือ ในกรณีที่เกิดการแพร่ระบาด จะควบคุมโรคได้อย่างไร
โดยที่ไม่ยังความเสียหายต่อภาคธุรกิจ เศรษฐกิจการท่องเที่ยวและการขนส่งคมนาคม และหวังกันว่าจะสามารถลดความเสียหายให้มีน้อยที่สุด
นายแพทย์คำนวณ
อึ้งชูศักดิ์กล่าวว่า ในการประชุมนี้ผู้เชี่ยวชาญจะเสนอแผนการ ที่ไม่ให้ใช้การระบุรวมทั้งประเทศในกรณีที่เกิดการแพร่ระบาด
แต่ให้มีการเจาะจงพื้นที่ระบาด
โดยตั้งเป็นบรรทัดฐานเดียวเพื่อจะได้ทราบว่าเกิดการระบาดขึ้นที่ใด และในกรณีเช่นนี้
เมื่อเจ้าหน้าที่แจ้งข้อมูลข่าวสารหรือการเตือนเกี่ยวกับการเดินทาง ก็จะเป็นการเจาะจงเฉพาะพื้นที่นั้นๆ
หากทำได้ก็จะช่วยจำกัดขอบเขตของผลกระทบต่อการท่องเที่ยว
นอกจากนี้
ที่ประชุมยังจะหารือกันในเรื่องความร่วมมือข้ามแดน
โดยเฉพาะในการขอความช่วยเหลือด้านเวชภัณฑ์ ห้องผู้ป่วยที่โรงพยาบาล
และคณะเจ้าหน้าที่สังเกตการณ์ตรวจสอบระวังระไวด้วย
เจ้าหน้าที่กล่าวว่า
ภาคพื้นเอเชียตะวันออก และตะวันอกเฉียงใต้
เตรียมการเป็นอย่างดีในการเผชิญกับการแพร่ระบาดของไข้หวัดใหญ่ร้ายแรงที่ อาจจะเกิดขึ้น
หลังจากที่เคยมีประสบการณ์มาก่อนในการร่วมมือประสานงานกันในการต่อต้าน SARS หรือโรคทางเดินหายใจร้ายแรงในปี 2546
และการแพร่ระบาดของไข้หวัดนกไม่กี่ปีมานี้
การประชุมนี้กำหนดจะเสร็จสิ้นลงในวันศุกร์
โดยจะมีการออกแถลงการณ์ร่วมของรัฐมนตรีสาธารณสุขของประเทศภาคี ASEAN และ จีน เกาหลีใต้ และญี่ปุน ว่าด้วยการส่งเสริมความร่วมมือกันในการวางมาตรการที่มีประสิทธิภาพ
ในการป้องกันสะกัดกั้นโรคระบาดในภาคพื้นส่วนนี้
</doc>
<doc id='voa_921350' type='mono' source_url='https://www.voathai.com/a/a-47-2008-09-17-voa4-90639609/921350.html' term='SARS'>
ออสเตรเลียเปิดศูนย์รักษาความมั่นคงปลอดภัยด้านชีวภาพแห่งใหม่
ออสเตรเลียเปิดศูนย์แห่งชาติด้านการรักษาความมั่นคงปลอดภัยเกี่ยวกับชีวภาพแห่งใหม่เพื่อป้องกันโรคติดเชื้อและอาวุธเชื้อโรค ผู้เชี่ยวชาญด้านการแพทย์กล่าวว่าศูนย์แห่งนั้นจะช่วยป้องกันออสเตรเลียให้ปลอดพ้นจากการคุกคามของโรคอย่างเช่น SARS และไข้หวัดนก ตลอดจนการโจมตีของผู้ก่อการร้าย หรือไม่ก็ของนักวิทยาศาสตร์อันธพาล  ศูนย์แห่งชาติด้านการรักษาความมั่นคงปลอดภัยเกี่ยวกับชีวภาพนั้น จะช่วยเสริมพลังด้านการป้องกันต่อต้านการก่อการร้ายของออสเตรเลียอีกครั้งหนึ่ง บรรดานักวิจัยของศูนย์จะมองหาวิธีต่อสู้กับการทำสงครามกับเชื้อโรค โรคที่เกิดขึ้นตามธรรมชาติ และการขโมย หรือการนำการวิจัยเกี่ยวกับเชื้อจุลินทรีย์มาใช้ในทางที่มิชอบ นอกจากนี้นักวิจัยจะศึกษาเกี่ยวกับอันตรายที่เกิดจากชีวะสังเคราะห์ ซึ่งมีการผลิตเชื้อไวรัส หรือเชื้อแบคทีเรียขึ้นมาเอง ทางศูนย์จะมุ่งวิจัยเกี่ยวกับเชื้อแบคทีเรีย เชื้อไวรัส และสารพิษ ที่รัฐบาลออสเตรเลียพิจารณาแล้วเห็นว่าเป็นเรื่องที่น่าวิตกกังวลรวม 22 ชนิด ซึ่งรวมถึงเชื้อโรคแอนแทรกซ์ กาฬโรค ไข้ทรพิษ และสารพิษที่ทำให้อาหารเป็นพิษ ฟังรายละเอียดเพิ่มเติมจากคุณเจษฎา สีวาลี
</doc>
<doc id='voa_925480' type='mono' source_url='https://www.voathai.com/a/top-5-movies-voathai-ct-130243773/925480.html' term='SARS'>
The Lion King กลับมาอีกครั้งพร้อมเทคนิค 3D ครองอันดับหนึ่งหนังสุดสัปดาห์
Straw Dogs หนึ่งในภาพยนต์เข้าใหม่สามเรื่องที่เข้ามาติดอันดับ 5 เป็นเรื่องของหนุ่มสาวสองสามีภรรยาซึ่งเพิ่งย้ายเข้าไปในเมืองทางใต้ของสหรัฐฯ แต่ต้องพบกับการคุกคามของกลุ่มชาวเมืองที่เป็นปฏิปักษ์ โดยหัวหน้ากลุ่มนั้นเป็นแฟนเก่าของภริยา สามีหนุ่มจึงต้องจับอาวุธขึ้นต่อสู้แบบสุนัขจนตรอก
ส่วน The Help เรื่องราวการต่อสู้เพื่อเรียกร้องสิทธิของสาวใช้ผิวดำ และความสัมพันธ์กับนายจ้างผิวขาวในรัฐทางใต้ของสหรัฐฯ เช่นกัน เข้าฉายมานานถึงหกสัปดาห์ ค่อยๆ เลื่อนระดับลงมาจาก 2 เป็นที่ 4
หนังเข้าใหม่อีกเรื่องที่ขับเคลื่อนเข้ามาแทรกตรงอันดับสามชื่อ Drive เรื่องของนักขับรถฝีมือดีผู้มีอาชีพเป็น stunt man หรือนักแสดงโลดโผนในนครลอสแองเจลิส และโชคชะตาทำให้ต้องเข้าไปพัวพันกับเส้นทางของแก๊งค์อาชญากรรมโดยไม่อาจหลีกเลี่ยงได้
สำหรับ Contagion หนังแนวตื่นเต้นเกี่ยวกับการระบาดใหญ่ทั่วโลกของเชื้อไวรัสร้ายแรงสายพันธ์ใหม่ ที่มาจากการผสม DNA ของค้างคาวกับหมู และอาศัยโครงเรื่องจากการระบาดของโรค SARS กับไข้หวัดนกเมื่อไม่กี่ปีที่แล้ว ในช่วงสุดสัปดาห์ที่ผ่านมาการแพร่เชื้อเริ่มชะลอตัวลง เปลี่ยนตำแหน่งจากที่หนึ่งลงมาเป็น 2
และที่ครองอันดับหนึ่งของหนังสุดสัปดาห์ไม่ใช่หนังใหม่ แต่อาศัยเทคโนโลยีใหม่ มาปรับปรุงเพื่อเรียกความสนใจจากเยาวชนรุ่นหลัง The Lion King กลับมาอีกครั้งหลังจากออกฉายครั้งแรกเมื่อ 17 ปีที่แล้วในระบบ 3D ทำรายได้กว่า 29 ล้านดอลล่าร์ครองอันดับหนึ่งเมื่อสุดสัปดาห์
</doc>
<doc id='voa_5261565' type='mono' source_url='https://www.voathai.com/a/coronavirus-econ-impact-ro/5261565.html' term='SARS'>
วิเคราะห์: ภาคธุรกิจใดบ้างเสี่ยงผลกระทบรุนแรงจากโคโรนาไวรัส?
หลังจากที่เกิดการระบาดของโคโรนาไวรัสสายพันธุ์ใหม่ นักวิเคราะห์พยายามประเมินความเสี่ยงต่อเศรษฐกิจประเทศจีน และประเทศที่พึ่งพากำลังซื้อจากจีน
ก่อนเกิดเหตุระบาด รัฐบาลปักกิ่งหวังว่ากำลังซื้อของคนในประเทศจะเป็นเเรงขับเคลื่อนเศรษฐกิจในปีนี้ แต่สถานการณ์ปัจจุบันเปลี่ยนแปลงไปอย่างมาก เมื่อมีการสั่งควบคุมประชากรในหลายเมืองทางตอนกลางของประเทศ
เจ้าหน้าที่แนะนำให้ประชาชนอยู่ในบ้าน และคนจำนวนมากไม่กล้าออกไปซื้อของ ทานอาหารที่ร้าน ดูภาพยนตร์ที่โรงหนัง และท่องเที่ยวตามปกติ
China coronavirus
บรรยากาศแห่งความไม่มั่นใจ เกิดขึ้นในช่วงเทศกาลตรุษจีน ซึ่งเริ่มต้นในวันเสาร์และเป็นมหกรรมแห่งจับจ่ายของปี
เจ้าหน้าที่ในหลายส่วนของประเทศจีนสั่งปิดโรงภาพยนตร์ พิพิธภัณฑ์ และสถานที่ต่างๆ อีกหลายแห่ง เพื่อลดความเสี่ยงของการระบาดของโคโรนาไวรัส ที่สามารถติดต่อจากคนสู่คนได้
ณ วันอาทิตย์ ตัวเลขผู้ติดเชื้อในจีนอยู่ที่ เกือบ 2 พันคน และมีคนเสียชีวิตแล้ว 56 รายจากโคโรนาไวรัสสายพันธุ์ใหม่ หรือที่เรียกทางเทคนิคว่า สายพันธุ์ 2019-nCoV
หนังสือพิมพ์ The Wall Street Journal รายงานว่า การใช้จ่ายภายในประเทศของจีนกำลังเผชิญกับความเสี่ยง ท่ามกลางการระบาดครั้งนี้
แม้ก่อนเกิดการระบาด นักวิเคราะห์คาดการณ์ว่าปีนี้จะเป็นปีที่เศรษฐกิจจีน อาจชะลอการขยายตัวลงจาก 6.1% เมื่อปีที่แล้ว The Wall Street Journal รายงานการวิเคราะห์ของธนาคารฝรั่งเศส Societe Generale ซึ่งระบุว่า หากอัตราการระบาดของโคโรนาไวรัสยังคงไม่นิ่ง ในเดือนมีนาคม เศรษฐกิจจีนอาจเติบโต ต่ำกว่า 6% ในปีนี้
นักวิเคราะห์เชื่อว่า ตัวเลขการขยายตัว 6% มีความสำคัญทางจิตวิทยาต่อจีน เพราะเป็นระดับที่สามารถทำให้ผู้บริหารประเทศบรรลุเป้าหมายที่เคยประกาศว่าจะเพิ่มขนาดเศรษฐกิจให้เป็นสองเท่าจากปีเมื่อ 10 ปีก่อน
CHINA-CORONAVIRUS
การระบาดของโคโรนาไวรัสครั้งนี้ สร้างความกังวลว่าจะเกิดประวัติศาสตร์ซ้ำรอยกับการระบาดของโรค SARS (Severe Acute Respiratory Syndrome) หรือ โรคระบบทางเดินหายใจเฉียบพลันร้ายแรงเมื่อราว 17 ปีก่อน โดยที่ SARS เกิดจากสายพันธุ์หนึ่งของโคโรนาไวรัสเช่นกัน โดยในครั้งนั้นมีผู้เสียชีวิตกว่า 770 คน
นักวิเคราะห์ให้ตัวเลขผลกระทบทางเศรษฐกิจจาก SARS ไว้ว่า เศรษฐกิจจีนในไตรมาสที่สองของปี ค.ศ. 2003 ชะลอการขยายตัว มาอยู่ที่ร้อยละ 9.1 จากการขยายตัวร้อยละ 11.1 ในไตรมาเเรกของปีดังกล่าว
นักวิเคราะห์ โจว หาว แห่งธนาคาร Commerzbank บอกกับ The Wall Street Journal ว่า ในอดีตเศรษฐกิจของจีนแตกต่างจากปัจจุบันซึ่งพึ่งพาการจับจ่ายของผู้บริโภค ตรงที่ ในตอนนั้นพลังขับเคลื่อนมาจาการลงทุนที่มีรัฐบาลเป็นผู้สนับสนุนหลัก
ขณะเดียวกัน เฉิน กง นักวิเคราะห์อีกรายหนึ่งที่อาศัยอยู่ในสหรัฐฯ ประเมินว่าความเสียหายทางเศรษฐกิจจากการระบาดครั้งล่าสุดนี้อาจมีมูลค่า 40,000 ล้านหยวน หรือกว่า 174,000 ล้านบาท
People wear masks on a train on the first day of the Lunar New Year of the Rat in Hong Kong on January 25, 2020, as a preventative measure following a coronavirus outbreak which began in the Chinese city of Wuhan.
The Wall Street Journal ระบุว่า อุตสาหกรรมภาพยนตร์ในประเทศจีนเสี่ยงต่อการได้รับผลกระทบรุนแรง
ตามปกติรายได้จากตั๋วหนังเฉพาะช่วงเทศกาลตรุษจีนที่ยาวนาน 1 สัปดาห์ คิดเป็นร้อยละ 10 ของรายได้รวมทั้งปีในประเทศจีน และมีรายงานว่าภาพยนตร์ 7 เรื่องที่มีกำหนดลงโรงในช่วงนี้ระงับการเปิดตัวไปแล้ว ส่วนสวนสนุก ดิสนีย์แลนด์ที่นครเซียงไฮ้ปิดไม่รับนักท่องเที่ยวเมื่อวันศุกร์ และเสนอจ่ายเงินคืนให้กับลูกค้าที่ซื้อบัตรไปแล้วก่อนหน้านี้
สำหรับเมืองอู่ฮั่น เมืองนี้เป็นจุดเริ่มต้นของการระบาด และเป็นจุดที่มีการควบคุมผู้ป่วยเพื่อดูอาการที่ใหญ่ที่สุดในโลก ณ ขณะนี้ เมืองดังกล่าวเปรียบเหมือนเครื่องจักรทางเศรษฐกิจที่สำคัญต่อภูมิภาคตอนกลางของจีน ส่วนหนึ่งเป็นเพราะมีโรงงานรถยนต์ระดับโลก อย่างเช่น ศูนย์การผลิตของบริษัท General Motors อยู่ที่นั่น
SEE ALSO:
จีนสั่งปิดเพิ่ม 2 เมืองเพื่อเพิ่มระดับเฝ้าระวังและยับยั้งภัยโคโรนาไวรัส
นอกจากนี้ ในภาคคมนาคมขนส่ง ทางการจีนกล่าววันอาทิตย์ว่า ตัวเลขผู้เดินทางทางรถไฟและทางเครื่องบิน ในวันเเรกของเทศกาลตรุษจีน ลดลง 41% เทียบกับช่วงเดียวกันของปีก่อน
นักวิเคราะห์ยังได้ประเมินผลกระทบต่อประเทศต่าง ๆ โดยบริษัท Fitch Ratings ระบุว่าประเทศที่พึ่งพารายได้ที่เกี่ยวกับธุรกิจท่องเที่ยวจากจีนจะได้รับความเสี่ยงเป็นพิเศษ เช่น สิงคโปร์ ไทยและฮ่องกง ตามรายงานของสื่อ Straits Times แห่งสิงคโปร์
อย่างไรก็ตาม DBS Group Research ชี้ว่า ประเทศที่มีความก้าวหน้าด้านการดูแลผู้ป่วย และนโยบายรับมือสถานการณ์ฉุกเฉิน น่าจะสามารถจำกัดความรุนแรงจากผลกระทบที่อาจเกิดขึ้นได้ และอาจจะฟื้นตัวได้เร็วอีกด้วย
(ที่มา: VOA News, The Wall Street Journal และ Straits Times)
</doc>
<doc id='voa_923144' type='mono' source_url='https://www.voathai.com/a/a-47-2009-05-06-voa1-90653079/923144.html' term='SARS'>
บริษัทเทคโนโลยีชีวภาพในฮ่องกง ผลิตหน้ากากฆ่าเชื้อไวรัสไข้หวัดใหญ่
บริษัทเทคโนโลยีชีวภาพ
Filligent ในฮ่องกง ซึ่งใช้เวลาวิจัย และพัฒนาหน้ากากป้องกันการติดเชื้อมา 6 ปี เพิ่งจะนำสินค้าไฮเทคประเภทหน้ากาก Biofriendly ซึ่งป้องกันการติดเชื้อทั้งไวรัสและแบคทีเรียออกจำหน่ายเมื่อสองเดือนที่แล้ว
และทันเวลากับการระบาดของไข้หวัดใหญ่ทั่วโลกพอดี
โดยหน้ากากป้องกันการติดเชื้อนี้สามารถฆ่าเชื้อไวรัส
A H1N1 ซึ่งทำให้ป่วยเป็นไข้หวัดหมูได้ด้วย
วิธีการคือ ที่ผิวหน้าของหน้ากากนี้มีตัวรับเซล Sialic จำลอง
ซึ่งเมื่อไวรัสคิดว่าเป็นเซลล์ของมนุษย์และวิ่งเข้ามาเกาะ
หน้ากากนี้ก็จะทำลายเชื้อดังกล่าวลง
ประธานเจ้าหน้าที่บริหารของบริษัทบอกว่า ขณะนี้ได้รับโทรศัพท์สอบถามวันละกว่า 200 ครั้ง
และมียอดสั่งซื้อแล้วกว่าหกล้านดอลล่าร์ แต่ทางบริษัทเน้นที่การส่งไปใช้ในเม๊กซิโกก่อน
และที่มาของความคิดในการผลิตหน้ากาก ดังกล่าวเกิดจากการที่คุณ Melisa Mowbray-d' Arbela
ประธานเจ้าหน้าที่บริหารของบริษัทติดเชื้อ SARS ซึ่งระบาดในฮ่องกงเมื่อหกปีที่แล้ว
รับฟังรายละเอียดเพิ่มเติมจากคุณจำเริญ
ตัณฑ์สมบุญ
</doc>
<doc id='voa_5254580' type='mono' source_url='https://www.voathai.com/a/cdc-confirmed-first-coronavirus-in-us-01212020/5254580.html' term='SARS'>
สหรัฐฯ ยืนยันพบผู้ป่วย “โคโรนาไวรัส” รายแรก!
ศูนย์ควบคุมและป้องกันโรคของสหรัฐฯ หรือ CDC ยืนยันว่าพบผู้ป่วยที่ติดเชื้อโคโรนาไวรัสรายแรกในอเมริกา ขณะที่ไวรัสปอดอักเสบที่มีต้นตอมาจากเมืองอู่ฮั่นของจีนในรอบนี้ คร่าชีวิตไปแล้วอย่างน้อย 6 ราย และพบการติดเชื้อมากกว่า 300 คนทั่วโลก
สำนักข่าวรอยเตอร์ส เปิดเผยว่า พบผู้ติดเชื้อรายแรกในสหรัฐฯ ซึ่งเป็นนักท่องเที่ยวจากประเทศจีน ที่เดินทางมายังนครซีแอตเติล รัฐวอชิงตัน ก่อนที่ทางศูนย์ควบคุมและป้องกันโรคของสหรัฐฯ หรือ CDC จะแถลงข่าวการพบผู้ติดเชื้อโคโรนาไวรัสรายแรกในสหรัฐฯ ในช่วงบ่ายวันอังคาร
ด้านองค์การอนามัยโลก หรือ WHO สั่งประชุมฉุกเฉินว่าด้วยวิกฤตโคโรนาไวรัส ในการติดตามสถานการณ์การระบาดของไวรัสปอดอักเสบครั้งนี้ว่าจะรุนแรงถึงขั้นเป็นภาวะฉุกเฉินด้านสาธารณสุขของโลกหรือไม่
โดยรายงานล่าสุด มีผู้ติดเชื้อโคโรนาไวรัสนี้มากกว่า 300 คนทั่วโลก ในจีน เกาหลีใต้ ญี่ปุ่น ไต้หวัน ขณะที่ทางสาธารณสุขของจีน เปิดเผยว่าไวรัสชนิดนี้สามารถติดต่อจากสัตว์สู่คน และสามารถติดต่อจากคนสู่คนได้ในระดับจำกัด สร้างความกังวลไปทั่วโลกว่าอาจเป็นการระบาดรุนแรงเหมือนกับไวรัส SARS เมื่อช่วงปี ค.ศ. 2003 ซึ่งในครั้งนั้นคร่าชีวิตผู้คนกว่า 800 ราย
</doc>
<doc id='voa_1905009' type='mono' source_url='https://www.voathai.com/a/mers-nm-30apr14/1905009.html' term='SARS'>
มีผู้ป่วยจากเชื้อไวรัสจากตะวันออกกลางที่ทำให้เป็นโรคระบบทางเดินหายใจในมาเลย์เซีย อินโดนีเซียและฟิลิปปินส์
เมื่อเร็วๆ นี้ ทางการมาเลย์เซียต้องกักกันชาวบ้าน 64 คนในหมู่บ้านแห่งหนึ่งในภาคใต้ของประเทศที่ต้องสงสัยว่าติดเชื้อไวรัสมาจากตะวันออกกลางที่ส่งผลกระทบต่อระบบทางเดินหายใจ และอาจเป็นอันตรายถึงแก่ชีวิตได้ เชื้อไวรัสที่ว่านี้ เรียกว่า Middle East Respiratory Syndrome หรือ MERS
ผู้เชี่ยวชาญเรื่องโรคระบาดกำลังจับตาดูการแพร่ระบาดของเชื้อไวรัสที่ทำให้เป็นโรคระบบทางเดินหายใจในตะวันออกกลางนี้อย่างใกล้ชิด นักระบาดวิทยา David Swerdlow หัวหน้าทีมงานเรื่อง MERS ของศูนย์ควบคุมและป้องกันโรคของสหรัฐบอกว่า อัตราการเสียชีวิตของผู้ติดเชื้อไวรัสนี้สูงมาก
ผู้เชี่ยวชาญเรื่องโรคระบาดผู้นี้กล่าวต่อไปว่า ผู้ที่ติดเชื้อ MERS เสียชีวิตในอัตรา 30 – 40% และว่ามีผู้ป่วยด้วยโรคนี้แล้วในหลายประเทศ เชื้อแพร่ระหว่างคน และยังไม่มียาบำบัดหรือวัคซีนป้องกันได้
มีรายงานว่ามีผู้ป่วยด้วยโรค MERS เป็นครั้งแรกในซาอุดิ อเรเบียเมื่อปี ค.ศ. 2012 และตามตัวเลขขององค์การอนามัยโลก (WHO) มีผู้ป่วย 261 ราย เสียชีวิตไปแล้ว 93 ราย
เวลานี้ MERS แพร่ไปทั่วตะวันออกกลาง และไปถึงมาเลย์เซีย อียิปต์ ฟิลิปปินส์ และอินโดนีเซียแล้วด้วย
เชื้อไวรัสที่ทำให้เกิดโรคระบบทางเดินหายใจในตะวันออกกลาง หรือ MERS นี้เป็นไวรัสในตระกูล coronavirus ซึ่งรวมถึงเชื้อไข้หวัดธรรมดา และเชื้อไวรัสที่ทำให้เกิดโรคระบบทางเดินหายใจร้ายแรง หรือ SARS ด้วย แต่ยังไม่แน่ใจกันว่า เชื้อ MERS มาจากไหน ที่นักวิทยาศาสตร์สงสัยกันในเวลานี้คือ อูฐ
อาการของ MERS คือเป็นไข้ ไอ และในกรณีที่อาการหนัก อาจเป็นปอดบวมและไตวายได้ แต่ Amesh Adalja ผู้เชี่ยวชาญของ Infectious Diseases Society of America ซึ่งให้สัมภาษณ์กับ Voice of America ผ่านทาง Skype บอกว่าเมื่อเปรียบเทียบกับ SARS แล้วยังใจชื้นว่า ขณะนี้ยังไม่มีผู้ติดเชื้อ MERS ที่แพร่เชื้อได้อย่างมากเกินสัดส่วนเหมือนเมื่อตอนที่ SARS กำลังระบาดในปี ค.ศ. 2003 เขาบอกว่า เมื่อตอนที่ SARS ระบาดอยู่นั้น เห็นได้ชัดว่ามีการติดเชื้อระหว่างคนมากกว่า และยังได้เห็นคนที่แพร่เชื้อได้มากเกินสัดส่วน ที่เรียกกันว่า super-spreaders ซึ่งมีบทบาทสำคัญในการแพร่เชื้อไปทั่วโลก
มีผู้ป่วยเป็น SARS ราวๆ 8,000 คนใน 29 ประเทศ และเสียชีวิตไปประมาณ 800 คน ก่อนที่จะหาทางจำกัดการแพร่กระจายกันได้
สำหรับ MERS นั้น นักวิทยาศาสตร์ยังจะต้องศึกษาเชื้อไวรัสและโรคนี้กันอีกมาก อย่างไรก็ตาม มีรายงานเมื่อเร็วๆนี้ที่อ้างถึงผลการวิจัยของมหาวิทยาลัยในประเทศจีนและฮ่องกงที่พบว่า มี antibodies สองชนิด คือ MERS – 4 และ MERS – 27 ที่กีดกันปฏิสัมพันธ์ระหว่างโปรทีนของเชื้อไวรัส MERS กับตัวรับของแซลล์ ทำให้เชื้อไวรัสเข้าไปในแซลล์ไม่ได้
ผลการวิจัยซึ่งตีพิมพ์ไว้ในวารสาร Science Translational Medicine กล่าวไว้ด้วยว่า อาจใช้ antibodies นี้เป็นส่วนหนึ่งของวัคซีนหรือการบำบัดได้ แต่ยังจะต้องทดลองกับสัตว์และมนุษย์กันต่อไปก่อน
Amesh Adalja จาก IDSA บอกส่งท้ายว่า บทเรียนสำคัญที่ได้จาก SARS ก็คือ โลกเรานั้นไม่กว้างใหญ่และ พรมแดนไม่มีความหมาและว่า ความมั่นคงทางสาธารณสุขของโลกผูกพันกับการระบุภัยคุกคามเหล่านี้ให้ได้อย่างรวดเร็วเท่าที่จะทำได้ และพยายามสะกัดกั้นไม่ให้ลุกลามออกไป
ด้วยเหตุนี้ บรรดาผู้เชี่ยวชาญจึงกำลังจับตามอง MERS กันอย่างใกล้ชิด
</doc>
<doc id='voa_2494623' type='mono' source_url='https://www.voathai.com/a/business-news-ro-23oct14/2494623.html' term='SARS'>
รัฐมนตรีคลังของจีนกล่าวว่าเอเชียจะแสดงบทบาทนำในการพลิกฟื้นเศรษฐกิจโลก และข่าวธุรกิจอื่นๆ
รัฐมนตรีคลังของจีนกล่าวว่าเอเชียจะแสดงบทบาทนำในการพลิกฟื้นเศรษฐกิจโลก
รัฐมนตรีคลังกลุ่มประเทศกรอบความร่วมมือ APEC สรุปการประชุมกันที่กรุงปักกิ่ง โดยที่รัฐมนตรีคลังของประเทศเจ้าภาพ เล่า จีเว่ย ของจีนกล่าวว่าประเทศในเอเชียจะแสดงบทบาทนำในการพลิกฟื้นเศรษฐกิจโลก
เขากล่าวว่าภูมิภาคเอเชียแปซิฟิคเป็นเหมือนหัวรถจักรหนึ่งของการขยายตัวของเศรษฐกิจโลก และแน่นอนว่าขุนคลังของแต่ละประเทศจะมุ่งหน้าใช้มาตรการสร้างงาน และจะปฏิรูปทางโครงสร้างเพื่อเพิ่มความแข็งแกร่งกับการพัฒนาเศรษฐกิจ
แผนการตั้งธนาคารเพื่อการพัฒนาที่กรุงปักกิ่งเป็นแกนนำไม่ได้รับการสนับสนุนตามเป้า
แผนการตั้งธนาคารเพื่อการพัฒนาสำหรับภูมิภาคเอเชียที่กรุงปักกิ่งเป็นแกนนำไม่ได้รับการสนับสนุนตามเป้า เพราะหลายประเทศที่จีนต้องการให้ร่วมลงนามเป็นสมาชิกไม่มาร่วมลงนามสำหรับข้อตกลงเบื้องต้น
หนังสือพิมพ์ The Wall Street Journal ของสหรัฐรายงานว่า สหรัฐพยายามชักจูงประเทศต่างๆ ไม่ให้เป็นสมาชิกร่วมของธนาคารเพื่อการพัฒนาที่จีนเป็นผู้ริเริ่มก่อตั้ง โดยที่อเมริกาตั้งคำถามอย่างโจ่งแจ้งถึงศักยภาพของจีนในการรักษามาตรฐานด้านธรรมาภิบาลสำหรับการบริหารหน่วยงานนี้
ตัวอย่างประเทศที่ยังสงวนท่าทีว่าจะเป็นสมาชิกหรือไม่คือ ออสเตรเลียและเกาหลีใต้ ในขณะที่ญี่ปุ่นบอกว่าไม่สนใจที่จะเข้าร่วมเป็นสมาชิกธนาคารแห่งนี้
คนฮ่องกงก่อตั้งโครงการ Feeding Hong Kong เพื่อสร้างคลังอาหารสำหรับผู้ยากไร้
แม้ว่าอัตราภาษีที่ต่ำ และกฎหมายที่เอื้อต่อการทำธุรกิจได้ช่วยให้ฮ่องกงเป็นศูนย์กลางการค้าและการลงทุน จนเป็นถิ่นที่มีคนร่ำรวยอยู่มาก แต่ความยากจนในสังคมยังมีให้เป็นอยู่เป็นประจำ
ไม่นานนี้จึงมีผู้ก่อตั้งโครงการ Feeding Hong Kong โดยมีความตั้งใจที่จะสร้างคลังอาหารสำหรับผู้ยากไร้ 29,000 ชุดต่อเดือน
ทั้งนี้ มีคนราวหนึ่งล้านคนที่ฮ่องกงที่อยู่ด้วยรายได้ต่ำกว่าเส้นวัดความยากจนมาตรฐาน และแน่นอนว่าคนเหล่านี้มีปัญหาเรื่องปากท้อง นอกจากนั้นประเด็นนี้ยังนำมาซึ่งคำวิจารณ์จากผู้ประท้วงว่ารัฐบาลที่ขาดประชาธิปไตยของฮ่องกงขาดประสิทธิภาพในการแก้ปัญหาเรื่องปากท้อง
ประธาน Tesco ประกาศลาออกจากตำแหน่งหลังจากที่บริษัทแจ้งกำไรเกินจริง
ที่อังกฤษ Richard Broadbent ประธานของบริษัทค้าปลีกอังกฤษ Tesco ประกาศลาออกจากตำแหน่งหลังจากที่ Tesco แจ้งกำไรเกินจริง กว่า 400 ล้านดอลลาร์ช่วงครึ่งแรกของปีนี้
เกาหลีเหนือสั่งห้ามนักท่องเที่ยวเข้าประเทศ เพื่อป้องกันการระบาดของไข้อีโบล่า
บริษัทนำเที่ยวสองแห่งของจีนกล่าวว่า เกาหลีเหนือสั่งห้ามนักท่องเที่ยวต่างประเทศเดินทางเข้ามา เพื่อป้องกันการระบาดของไข้อีโบล่า โดยมีผลตั้งแต่วันศุกร์เป็นต้นไป ในอดีตกรุงเปียงยางเคยมีคำสั่งห้ามนักท่องเที่ยวต่างชาติเข้าประเทศ ช่วงการระบาดของโรค SARS เมื่อสิบกว่าปีก่อน
เจ้าหญิงโรมาเนีย ถูกศาลสหรัฐสั่งปรับเงินในคดีทำธุรกิจรับพนันไก่ชนในสหรัฐ
เจ้าหญิง Irina แห่งโรมาเนีย ถูกศาลสหรัฐสั่งปรับเงินราว 200,000 ดอลลาร์ หลังจากที่เธอและสามีที่พำนักอยู่อเมริกาสารภาพยอมรับผิดในคดีทำธุรกิจชนไก่และรับพนันด้วย
ราชนิกูลโรมาเนียผู้นี้เป็นธิดาของอดีตกษัตริย์ Michael ที่หนึ่งแห่งโรมาเนีย ซึ่งถูกบังคับให้สละราชสมบัติโดยกลุ่มคอมมิวนิสต์เมื่อเกือบ 70 ปีก่อน
เธอและสามีนาย John Walker ทำธุรกิจรับพนันไก่ชน เป็นเวลามากกว่าหนึ่งปี ซึ่งสร้างรายได้ให้ทั้งคู่ 2,000 ดอลลาร์ต่อวัน โดยทั้งคู่จัดแข่งชนไก่ที่ไร่ของพวกตนในรัฐโอเรกอน ก่อนถูกจับกุมตัวเมื่อปีที่แล้ว
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย ห้องข่าววีโอเอและสำนักข่าวต่างประเทศ/เรียบเรียงโดยรัตพล อ่อนสนิท
</doc>
<doc id='voa_1666603' type='mono' source_url='https://www.voathai.com/a/business-news-ro/1666603.html' term='SARS'>
ญี่ปุ่นขาดดุลการค้าเป็นเดือนที่สิบติดต่อกันท่ามกลางค่าเงินเยนที่อ่อนตัวลงและข่าวธุรกิจอื่นๆ
ญี่ปุ่นขาดดุลการค้าเป็นเดือนที่สิบติดต่อกันในเดือนเมษายน เพิ่มขึ้น 70% จากช่วงเดียวกันของปีก่อน มาอยู่ที่ 8 หมื่น 6 พันล้านดอลลาร์ ท่ามกลางค่าเงินเยนที่อ่อนตัวลงซึ่งทำให้การนำเข้าแพงขึ้น
กองทุนการเงินระหว่างประเทศหรือ IMF กล่าวว่าอังกฤษควรมุ่งความพยายามด้านเศรษฐกิจไปที่นโยบายกระตุ้นการขยายตัวของผลิตภัณฑ์มวลรวมประชาชาติ อย่างไรก็ตาม IMF เตือนถึงผลกระทบในแง่ลบหากอังกฤษใช้เครื่องมือทางการคลังแบบนโยบายรัดเข็มขัด
นักวิเคราะห์ประเมินว่า ภาคธุรกิจเนื้อสัตว์ปีกของจีนต้องเผชิญความสูญเสียมูลค่า 6 พัน 5 ร้อยล้านดอลลาร์จากการแพร่ระบาดของไข้หวัดนกสายพันธุ์ H7N9 ด้านองค์การอนามัยโลกชื่นชมวิธีจัดการกับการแพร่ระบาดในครั้งนี้ของทางการจีนที่ดีกว่าเมื่อครั้งที่โรค SARS ระบาดเมื่อ 10 ปีก่อน
บริษัทภัตตาคาร hot pot จากจีนที่ชื่อ Hai Di Lao ซึ่งสร้างชื่อมาจากการแสดงสนุกๆที่จัดให้ลูกค้าขณะรับประทานอาหาร จะมาเปิดสาขาที่สหรัฐในเดือนกันยายน โดยจะเปิดที่ย่าน Arcadia ใน Los Angels ก่อน ในย่านดังกล่าวมีคนเอเชียอาศัยอยู่มากกว่าครึ่งหนึ่ง และเป็นที่อยู่ของคนฐานะดี
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย ห้องข่าววีโอเอและสำนักข่าวต่างประเทศ /เรียบเรียงโดยรัตพล อ่อนสนิท
</doc>
<doc id='voa_922781' type='mono' source_url='https://www.voathai.com/a/a-47-2009-04-30-voa8-90650544/922781.html' term='SARS'>
Swine Flu หรือไข้หวัดหมู ส่งผลกระทบต่อเศรษฐกิจของเม็กซิโกอย่างไรบ้าง?
ขณะที่เจ้าหน้าที่ในเม็กซิโกกำลังทำงานหนัก
เพื่อควบคุมการแพร่ระบาดของ Swine Flu หรือไข้หวัดหมูนั้น มีความวิตกกันเกี่ยวกับผลกระทบทางเศรษฐกิจ ที่จะมีต่อเม็กซิโกซึ่งประชาชนส่วนใหญ่ยากจน
และเกรงกันว่า การท่องเที่ยวและการค้าข้ามแดนจะถูกกระทบกระเทือนด้วย
ขณะเดียวกัน
บรรดานักเศรษฐศาสตร์ และอุตสาหกรรมชั้นนำในเอเชียก็กำลังจับตาดูสถานการณ์เกี่ยวกับ
Swine
Flu อย่างใกล้ชิด ด้วยเกรงว่า
หากมีการแพร่ระบาดอย่างที่เคยเกิดโรค SARS
หรือโรคระบบทางเดินหายใจร้ายแรงในเอเชียเมื่อปี 2546 แล้วละก็
เศรษฐกิจในเอเชียก็จะยิ่งซ้ำร้ายหนักมากขึ้นไปอีก
วันหนึ่งๆ
มีคนเดินเท้าและอาศัยรถยนตร์ข้ามแดนไปมา ระหว่างสหรัฐกับเม็กซิโกหลายพันคน
และมีการขนส่งผลิตภัณฑ์ต่างๆ ทางรถบรรทุกและรถไฟเป็นมูลค่าหลายล้านดอลลาร์ ปี่ที่แล้ว การค้าข้ามแดนระหว่างประเทศทั้งสองมีมูลค่าถึง
293,000 ล้านดอลลาร์
เจ้าหน้าที่ของทั้งเม็กซิโกกับสหรัฐกำลังวิตกกันว่า
การแพร่ระบาดของไข้หวัดใหญ่ H1N1 ที่เรียกกันง่าย
ๆ ว่า Swine
Flu หรอไข้หวัดหมู อาจเป็นอุปสรรคต่อการข้ามแดน ระหว่างประเทศทั้งสอง
ซึ่งจะมีการตรวจตราเข้มงวดกวดขันยิ่งขึ้น และความล่าช้าในการข้ามแดนอาจมีผลกระทบต่อการค้าพานิชย์ของประเทศทั้งสองได้ เจ้าหน้าที่ของเม็กซิโก และของสหรัฐกำลังทำงานร่วมกันในการจัดการกับความฉุกเฉินในเรื่อง Swine Flu โดยที่ไม่ให้มีผลกระทบดังกล่าว
การแพร่ระบาดของ Swine Flu ในเม็กซิโกเกิดขึ้น ในช่วงเวลาที่ประเทศนี้กำลังดิ้นรนต่อสู้กับผลกระทบของภาวะเศรษฐกิจถดถอยทั่วโลก
และการสูญเสียนักท่องเที่ยวเนื่องจากเหตุการณ์รุนแรงเกี่ยวเนื่องกับการค้ายาเสพติดในเมืองต่างๆ
และพอเกิด
Swine
Flu ขึ้นมา บริษัทเดินเรือท่องเที่ยวระงับการแวะจอดตามเมืองท่าต่างๆ
ของเม็กซิโก บางประเทศอย่าง คิวบาและอาร์เจนตินา ระงับเที่ยวบินไปยังเม็กซิโก คนอเมริกันจำนวนมาก
ยกเลิกการเดินทางไปพักผ่อนตามเมืองตากอากาศชายทะเลในประเทศนั้น
ทำให้เม็กซิโกตกอยู่ในภาวะเสี่ยง ต่อการสูญเสียรายได้มากมายจากการท่องเที่ยว
นอกจากนั้น
เศรษฐกิจของเม็กซิโก ก็กำลังถูกกระทบกระเทือนจากการปิดโรงเรียน โบสถ์ ภัตตาคาร
บาร์ ไนท์คลับ การบันเทิง การแข่งกีฬาต่างๆ บรรดาเจ้าของกิจการและลูกจ้างกำลังประท้วงว่ามาตรการควบคุม Swine Flu กำลังทำให้พวกเขาทำมาหาเลี้ยงชีพไม่ได้
ส่วนในเอเชีย
นักเศรษฐศาสตร์และนักอุตสาหกรรมระดับผู้บริหาร เกรงกันว่า
ถ้าหากเกิดการแพร่ระบาดของ Swine Flu ขึ้นมาในเอเชีย ความเสียหายทางเศรษฐกิจอาจร้ายแรง ยิ่งกว่าเมื่อครั้งที่เกิดโรค
SARS หรือโรคระบบทางเดินหายใจร้ายแรงเมื่อปี
2546 ตอนนั้นโรค SARS ทำให้คนเสียชีวิตเกือบ 800 คน
ซึ่งเป็นคนในฮ่องกง 299 คน กิจกรรมต่างๆ ในฮ่องกงหยุดชงัก
ขณะที่เจ้าหน้าที่พยายามหยุดยั้งการแพร่ระบาด
นักเศรษฐศาสตร์ที่ศูนย์วิจัยเศรษฐกิจในฮ่องกงกล่าวว่า
มีความวิตกเกี่ยวกับ Swine
Flu มากกว่า SARS
เพราะลักษณะการติดต่อแพร่เชื้อ ที่ติดต่อจากคนถึงคนขณะที่มีการเดินทางกันมากขึ้นและการเดินทางรวดเร็วขึ้น
หากระดับการแพร่ระบาดร้ายแรงขึ้น เศรษฐกิจทุกอย่างก็จะถูกกระทบเทือน จะมีการห้ามการเดินทาง
คนจะหยุดออกไปซื้อของ การค้าจะหยุดชงัก และการข้ามแดนจะถูกจำกัด
ขณะนี้ เจ้าหน้าที่สาธารณสุขในประเทศต่างๆ
ในเอเชียกำลังใช้มาตรการป้องกัน และควบคุมโรคที่เคยใช้เมื่อคราวเกิดโรค SARS และไข้หวัดนก ในการเตรียมรับมือกับ Swine Flu
</doc>
<doc id='voa_1891027' type='mono' source_url='https://www.voathai.com/a/nanovaccine-developing-countries-tk/1891027.html' term='SARS'>
วัคซีนอนุภาคนาโนจะช่วยลดค่าวัคซีนในประเทศกำลังพัฒนาลงเพราะไม่ต้องพึ่งตู้เย็น
ทีมนักวิจัยอเมริกันพัฒนาวัคซีนอนุภาคนาโนที่สามารถเก็บรักษาได้ในระดับอุณหภูมิห้องและเชื่อว่าวัคซีนแบบใหม่นี้จะช่วยแปลงโฉมหน้าของการควบคุมโรคติดต่อในประเทศกำลังพัฒนาเพราะไม่จำเป็นต้องเก็บในตู้เย็นและไม่ต้องกระตุ้นซ้ำ
นักวิทยาศาสตร์ในสหรัฐชี้ว่าวัคซีนนี้เป็นวัคซีนชนิดเเรกที่ใช้อนุภาคนาโนที่ถือเป็นเทคโนโลยีค่อนข้างใหม่ในวงการแพทย์ นักวิจัยทำการบรรจุโปรตีนจากตัวเชื้อโรคเข้าไว้ในอนุภาคนาโนทรงกลมที่มีขนาดเล็กมากกว่าขนาดของเส้นผมมนุษย์ถึง 500 เท่าตัว
คุณบาลาจี นาสิมฮัน ผู้เชี่ยวชาญด้านวิศวกรรมเคมีที่มหาวิทยาลัย Iowa State University เป็นหัวหน้าทีมนักวิทยาศาสตร์ที่พัฒนาวัคซีนแบบสเปรย์ฉีดจมูกชนิดนี้ วัคซีนอนุภาคนาโนนี้มีประสิทธิภาพเช่นเดียวกับวัคซีนอื่นๆ ทั่วไปที่กระตุ้นให้ร่างกายสร้างภูมิต้านทานต่อเชื้อโรคโดยไม่ก่อให้เกิดโรค
คุณนาสิมฮันชี้ว่าวัคซีนอนุภาคนาโนไม่จำเป็นต้องเก็บรักษาไว้ในตู้เย็นทำให้มีผลดีอย่างมากต่อการขนส่งวัคซีนไปยังเขตชนบทห่างไกลในส่วนต่างๆ ทั่วโลกเพราะช่วยลดค่าใช้จ่ายลง
คุณนาสิมฮัน หัวหน้าทีมวิจัยกล่าวว่าราคาของวัคซีนจะถูกลงแต่วัคซีนอนุภาคนาโนที่รักษาในระดับอุณหภูมิห้องจะมีผลกระทบอย่างมากต่อระบบการขนส่งเพราะไม่จำเป็นต้องใช้ตู้เย็นอีกต่อไป
คุณนาสิมฮัน กล่าวว่าวัคซีนอนุภาคนาโนที่พัฒนาในห้องทดลองสามารถอยู่ได้นานถึงหกเดือนโดยไม่ต้องจัดเก็บในตู้เย็น เขากล่าวว่าเทคโนโลยีวัคซีนอนุภาคนาโนใช้ได้กับวัคซีนป้องกันโรคทุกโรคเพียงเเค่บรรจุตัวโปรตีนจากเชื้อโรคเเต่ละชนิดเข้าไปในอนุภาคนาโนทรงกลมขนาดจิ๋ว
ทีมนักวิทยาศาสตร์อเมริกันทีมนี้ประสบความสำเร็จในการใช้เทคโนโลยีอนุภาคนาโนในการพัฒนาวัคซีนแบบทดลองชนิดสเปรย์ฉีดจมูกเพื่อป้องกันโรคไข้หวัดใหญ่กับโรคปอดบวมตลอดจนป้องกันเชื้อแอนเเทร็กซ์กับกาฬโรคที่ผู้ก่อการร้ายมักใช้ในสงครามเชื้อโรค
คุณบาลาจี นาสิมฮัน กล่าวว่าวัคซีนอนุภาคนาโนอาจจะมีศักยภาพในการนำไปในการควบคุมโรคติดต่อร้ายแรงชนิดใหม่ๆ อาทิ โรค SARS เชื้อไข้หวัดสายพันธุ์ใหม่ ตลอดจนวัณโรคสายพันธุ์ดื้อยาได้ด้วย
หัวหน้าทีมวิจัยกล่าวว่าวัคซีนอนุภาคนาโนมีผลดีอีกอย่างหนึ่งตรงที่ไม่จำเป็นต้องมีการฉีดวัคซีนกระตุ้น นั่นเป็นเพราะว่าเทคโนโลยีอนุภาคนาโนช่วยให้วัคซีนดูดซึมเข้าสู่ร่างกายอย่างช้าๆ
เขากล่าวว่าเมื่อวัคซีนอนุภาคนาโนเข้าสู่ร่างกาย มันจะสลายตัวเมื่อสัมผัสกับของเหลวในร่างกายเเละเมื่ออนุภาคนาโนเริ่มสลายตัว ก็จะค่อยๆ ปล่อยโปรตีนจากเชื้อโรคที่บรรจุอยู่ภายในออกมาอย่างช้าๆ ขั้นตอนการปล่อยโปรตีนจากตัวเชื้อโรคเข้าสู่ร่างกายอย่างช้าๆ นี้ช่วยให้ระบบภูมิต้านทานในร่างกายมีเวลาในการจดจำตัวเชื้อโรคที่กระตุ้นให้เกิดภูมิต้านทาน จึงไม่จำเป็นต้องมีการฉีดวัคซีนกระตุ้นเป็นครั้งที่สอง
คุณนาสิมฮัน คาดการณ์ว่าในอนาคต วงการแพทย์จะสามารถใช้วัคซีนอนุภาคนาโนในการป้องกันโรคเขตร้อนหลายชนิดรวมทั้งอหิวาตกโรค โรคคอตีบและโรคไข้เลือดออกได้
</doc>
<doc id='voa_1675427' type='mono' source_url='https://www.voathai.com/a/mers-sars-un-nm/1675427.html' term='SARS'>
องค์การอนามัยโลกกำลังจับตาดูเชื้อ Coronavirus สายพันธุ์ใหม่ในตะวันออกกลางที่เชื่อว่าเกี่ยวกับโรค SARS
องค์การอนามัยโลก (WHO) กำลังจับตาดูจำนวนผู้ป่วยและผู้ที่เสียชีวิตแล้วด้วยเชื้อ Coronavirus สายพันธุ์ใหม่ในตะวันออกกลาง ซึ่งผู้เชี่ยวชาญกล่าวว่า ใกล้ชิดกับไข้หวัด SARS หรือโรคระบบทางเดินหายใจเฉียบพลันร้ายแรงที่ระบาดออกมาทั่วโลกเมื่อปี 2003 และทำให้มีผู้เสียชีวิตไปเกือบ 800 คน
คำถามที่ผู้เชี่ยวชาญทางด้านระบาดวิทยาต้องการคำตอบ คือ แหล่งที่มาของเชื้อไวรัสสายพันธุ์ใหม่นี้ และการติดหรือแพร่เชื้อนั้น เกิดขึ้นได้อย่างไร
Gregory Hartl โฆษกขององค์การอนามัยโลก บอกกับ VOA ทางโทรศัพท์จากนครเจนีวา ในสวิสเซอแลนด์ว่า จนถึงขณะนี้ มีผู้ป่วยด้วยเชื้อไวรัสนี้ที่ยืนยันได้แล้ว 50 คน และ 30 คนเสียชีวิตไปแล้ว
เจ้าหน้าที่ของ WHO บอกไว้ด้วยว่า สองในสามของผู้ป่วยอยู่ในซาอุดิ อเรเบีย และว่า มีผู้คนใน 8 ประเทศที่ล้มป่วยลงด้วยไวรัสสายพันธุ์ใหม่นี้ ซึ่งรวมทั้งทูนิเชีย จอร์แดน อังกฤษและฝรั่งเศส
แต่เขาให้ความเห็นว่าผู้ป่วยส่วนใหญ่จะอยู่ในตะวันออกกลาง หรือไม่ก็เป็นผู้ที่เคยเดินทางไปคาบสมุทรอาหรับ อย่างในกรณีผู้ป่วยในอังกฤษ และที่เสียชีวิตเมื่อเร็วๆนี้ในฝรั่งเศส
ด้วยเหตุนี้ จึงเรียกชื่อเชื้อไวรัสสายพันธุ์ใหม่นี้กันว่า Middle East Respiratory Syndrome ย่อว่า Mers และองค์การอนามัยโลกกล่าวไว้ว่า ดูเหมือนว่าเชื้อไวรัสใหม่นี้จะมาจากค้างคาว
เมื่อคาดคะเนกันได้แล้วว่า แหล่งที่มาของเชื้อ Coronovirus สายพันธุ์ใหม่นี้คือ คาบสมุทรอาหรับ หรือ ซาอุดิ อเรเบีย โดยเฉพาะเจาะจง เรื่องที่ต้องพิจารณาหาคำตอบกันต่อไปคือ เชื้อไวรัสนี้แพร่ออกไปได้อย่างไร
นายแพทย์ Anthony Fauci ผู้อำนวยการสถาบันโรคภูมิแพ้และโรคติดเชื้อแห่งชาติของสหรัฐ บอกว่า ยังไม่รู้ว่าเชื้อไวรัสนี้แพร่ถึงมนุษย์ได้อย่างไร แต่สันนิษฐานว่า ผู้ป่วยไปสัมผัสสัตว์ที่ติดเชื้อมาโดยไม่ตั้งใจ และลักษณะสำคัญเท่าที่รู้ก็คือ เชื้อไวรัสนี้แพร่จากคนไปสู่คนด้วยกันไม่ได้ง่ายๆ แต่กำลังวิตกกังวลกันว่า ไวรัสจะกลายพันธุ์และสามารถแพร่เชื้อในหมู่มนุษย์ได้ ซึ่งถ้าเป็นเช่นนั้นขึ้นมา ก็อาจแพร่ระบาดไปทั่วโลกได้
และแม้จำนวนผู้ป่วยจะยังไม่มาก นายแพทย์ผู้นี้บอกว่าไม่ควรวางใจ และเปรียบเทียบให้ฟังว่า ไข้หวัดใหญ่โดยทั่วไป ซึ่งผู้คนนับล้านๆคนติดเชื้อนั้น อัตราการเสียชีวิตน้อยมาก ไม่ถึงหนึ่งเปอร์เซ็นต์ ในขณะที่ Mers มีผู้เสียชีวิต 30 คนจากจำนวนผู้ป่วย 50 คน หรือราวๆ 60% ซึ่งนับว่าสูงมาก
Gregory Hartl โฆษกขององค์การอนามัยโลกบอกว่า จะต้องหาคำตอบให้ได้ว่ามนุษย์ติดเชื้อไวรัสนี้มาได้อย่างไรและที่ไหน เพื่อจะได้หาทางควบคุม และยังจะต้องหาทางพัฒนาวิธีบำบัดรักษา ทั้งที่เป็นวัคซีนและยาต้านไวรัส ซึ่งยังไม่มีกันในเวลานี้
มีผู้แสวงบุญนับล้านๆคนเดินทางไปซาอุดิ อเรเบียทุกปี และองค์การอนามัยโลกกล่าวว่า กำลังจับตาดูสถานการณ์อย่างใกล้ชิด แต่ขณะนี้ ยังไม่เสนอแนะให้จำกัดการเดินทางหรือการค้ากับตะวันออกกลางแต่อย่างใด
</doc>
<doc id='voa_1638309' type='mono' source_url='https://www.voathai.com/a/china-bird-flu-nm/1638309.html' term='SARS'>
ทางการจีนกำลังจับตาดูการแพร่ระบาดของไข้หวัดนกสายพันธุ์ใหม่ H7N9 อย่างใกล้ชิด มีผู้เสียชีวิตแล้ว 7 คน จากจำนวนผู้ป่วย 24 ราย
นับตั้งแต่ไข้หวัดนกสายพันธุ์ H7N9 ซึ่งเป็นสายพันธุ์ใหม่ แพร่ระบาดในนครเซี่ยงไฮ้ตอนต้นเดือนมีนาคม ทำให้มีผู้เสียชีวิตแล้ว 7 คน จากจำนวนผู้ล้มป่วยที่มีรายงาน 24 คน ทางการจีนได้จับตาดูการแพร่ระบาดของเชื้อไวรัสนี้อย่างใกล้ชิด ในขณะที่นักวิจัยกำลังทำงานเพื่อระบุชี้ให้ได้ว่าเชื้อไวรัสที่ว่านี้แพร่ออกไปได้อย่างไร
Michael O’Leary ผู้แทนขององค์การอนามัยโลก หรือ WHO กล่าวยืนยันในที่ประชุมแถลงข่าวร่วมกับประธานคณะกรรมการอนามัยแห่งชาติและการวางแผนครอบครัวของจีนที่กรุงปักกิ่งเมื่อวันจันทร์ว่า เท่าที่ปรากฎ ผู้ป่วยเป็นไข้หวัดนกสายพันธุ์ H7N9 ค่อนข้างกระจัดกระจาย และอาจคงสภาพเช่นนั้นอยู่ต่อไป เพราะฉะนั้นจึงยังไม่ควรตื่นตระหนกกัน
อย่างไรก็ตาม ทางการจีนกำลังจับตาดูโรคนี้อย่างใกล้ชิดหลังจากที่ให้ปิดตลาดสัตว์ปีกที่เซี่ยงไฮ้ในสัปดาห์ที่แล้ว รวมทั้งกำจัดสัตว์ปีกในสต๊อคหลังจากพบเชื้อไวรัสดังกล่าวในนกพิราบที่นั่น
ส่วนการบำบัดรักษานั้น รายงานของศูนย์ควบคุมโรคของนครเซี่ยงไฮ้ที่กล่าวว่า ใช้ยา Tamiflu รักษาเด็กชายวัย 4 ขวบที่ล้มป่วยลงเพราะไข้หวัดนกสายพันธุ์ใหม่นี้สำเร็จ ช่วยทำให้ใจชื้นว่า ยังมียาที่พอจะใช้ได้อยู่
แต่ในอีกด้านหนึ่ง จะต้องระบุกันให้ได้ว่า แหล่งที่มาของเชื้อไวรัสสายพันธุ์ H7N9 นี้คืออะไร ศจ. Malik Peiris ผู้อำนวยการศูนย์วิจัย Pasteur ในฮ่องกง ผู้แยกเชื้อไวรัสของโรค SARS ที่ทำให้มีผู้เสียชีวิตมากกว่า 700 คนในปีค.ศ. 2002 และ 2003 บอกว่าบทเรียนที่ได้จากการวิจัยไวรัส H5N1 คือคาดไม่ได้ว่า แนวการระบาดจะเป็นอย่างไร เพราะฉะนั้นที่จะต้องทำคือตรวจย้อนหลังตามโซ่ของการตลาดสัตว์ปีก กลับไปจนถึงฟาร์ม และระบุว่า สัตว์ชนิดใดเป็นแหล่งที่มา
ขณะเดียวกัน มีผู้คนจำนวนไม่น้อยที่วิตกว่า รัฐบาลจีนจะปกปิดการแพร่ระบาดของเชื้อไวรัส H7N9 เหมือนอย่างที่ทำในกรณีโรค SARS เมื่อสิบปีที่แล้ว ซึ่งทำให้มีการระบาดมากขึ้น แก้ไขได้ยากขึ้น แต่ Thomas Abraham ผู้อำนวยการโครงการสื่อสาธารณสุขของมหาวิทยาลัย Hong Kong และเป็นผู้เขียนหนังสือเรื่อง Twenty-first Century Plague: the Story of SARS ไม่เชื่อว่ารัฐบาลจีนจะควบคุม Social Media ได้
เขาเล่าว่า เมื่อตอนมีผู้ป่วยด้วยไวรัส H7N9 ใหม่ๆในเซี่ยงไฮ้ แม้โรงพยาบาลจะไม่มีถ้อยแถลงออกมา แต่ปรากฎว่ามีคนโพสต์รูปถ่ายใบรับคนไข้เข้าโรงพยาบาลใน Weibo ซึ่งเป็น twitter ของจีน และว่าไม่มีทางที่จะยับยั้งการเปิดเผยข้อมูลอย่างนี้ในสภาพแวดล้อมยุคใหม่ได้อีกต่อไปแล้ว
และแม้เจ้าหน้าที่ของ WHO จะบอกว่า ไม่ควรตื่นตกใจ Laurie Garrett นักวิจัยอาวุโสทางด้านสาธารณสุขโลกของ Council on Foreign Relations กล่าวเตือนว่า ถ้ายังมีผู้เสียชีวิตจากไวรัสเชื้อพันธุ์ใหม่นี้เพิ่มขึ้นต่อไปอีก ก็อาจจะต้องเริ่มเตรียมตัวจัดการกับปัญหาที่จะเกิดขึ้นมา โดยยกตัวอย่างไข้หวัดใหญ่ที่ระบาดในปีค.ศ. 2009 ซึ่งทำให้แต่ละประเทศหาทางป้องกันตนเองด้วยการปิดท่าอากาศยาน กักกันตัวคนเดินทาง และกว้านเก็บยาและวัคซีน
อย่างไรก็ตาม นักวิจัยของมหาวิทยาลัย Hong Kong พยายามปลอบขวัญกำลังใจของผู้คน ด้วยการประกาศว่าจะกลับไปศึกษาการแพร่ระบาดของปีค.ศ. 2009 เพื่อยืนยันว่า หน้ากากที่ใช้ในการผ่าตัด ซึ่งชาวฮ่องกงนิยมสวมใส่ในช่วงที่มีไข้หวัดใหญ่ระบาดนั้น ใช้ได้ผลสูงถึง 70% ในการป้องกันการแพร่เชื้อไวรัสไข้หวัดใหญ่
</doc>
<doc id='voa_5254713' type='mono' source_url='https://www.voathai.com/a/coronavirus-update-01212020/5254713.html' term='SARS'>
ทั่วโลกยกระดับรับมือวิกฤตโคโรนาไวรัส
ทางการในหลายประเทศทั่วโลก ยกระดับมาตรการรับมือกับการระบาดของโคโรนาไวรัส ที่มีต้นตอจากเมืองอู่ฮั่นของจีน ที่คร่าชีวิตผู้คนอย่างน้อย 6 คน และติดเชื้อกว่า 300 รายแล้ว หวั่นเชื้อแพร่ระบาดในช่วงเทศกาลตรุษจีน
ทางการจีนเร่งสร้างความเชื่อมั่นว่าการระบาดของโคโรนาไวรัสรอบใหม่นี้ จะไม่รุนแรงเท่ากับการระบาดของโรคทางเดินหายใจเฉียบพลันรุนแรง หรือ SARS แต่ความท้าทายสำคัญของจีนในตอนนี้ คือ การระบาดของโคโรนาไวรัสในช่วงเทศกาลตรุษจีน ซึ่งถือเป็นจังหวะที่มีการเดินทางพลุกพล่านที่สุดในโลก สนามบินในเมืองอู่ฮั่น รวมทั้งสนามบินและสถานีรถไฟทั่วประเทศจีน ติดตั้งเครื่องวัดอุณหภูมิผู้โดยสารขาออก ขณะที่ประชาชนและเจ้าหน้าที่ที่ปฏิบัติหน้าที่ในพื้นที่สาธารณะ ต่างสวมหน้ากากป้องกันการติดเชื้อกันในหลายพื้นที่ทั่วประเทศ
ด้านฮ่องกง ได้เพิ่มการตรวจคัดกรองผู้โดยสารขาเข้าและออก และเพิ่มการทำความสะอาดฆ่าเชื้อในทุกเส้นทางคมนาคมที่เชื่อมต่อกับเมืองอู่ฮั่นของจีน รวมทั้งออกคำเตือนประชาชนให้หลีกเลี่ยงการสัมผัสกับสัตว์และเนื้อสัตว์ตามตลาดสดในช่วงนี้
ส่วนที่ญี่ปุ่นที่ยืนยันว่าพบผู้ติดเชื้อ 1 ราย ทางนายกรัฐมนตรีญี่ปุ่น ชินโซ อาเบะ สั่งยกระดับจุดตรวจคัดกรองผู้ติดเชื้อที่สนามบินและช่องทางคมนาคมระหว่างประเทศอื่นๆ ซึ่งคาดว่านักท่องเที่ยวจีนจะเดินทางมาในช่วงหยุดยาวปีใหม่จีนที่ใกล้จะถึงนี้ เพราะเมื่อปีที่แล้ว ญี่ปุ่นต้อนรับนักท่องเที่ยวจีนในช่วงเวลาเดียวกันของปีก่อนมากกว่า 9 ล้านคน โดยทางการจะตรวจคัดกรองเข้มงวดกับนักท่องเที่ยวจีนที่เดินทางมาจากเมืองอู่ฮั่น พื้นที่ระบาดหนักในจีน
ใกล้ๆกันที่เกาหลีใต้ที่พบผู้ติดเชื้อแล้ว 1 รายเมื่อวันจันทร์ เพิ่มการตรวจคัดกรองผู้ป่วยที่สนามบินอินชอน ใกล้กับกรุงโซล ซึ่งเป็นสนามบินเดียวที่มีเที่ยวบินตรงจากเมืองอูฮั่น ซึ่งทางการได้เตรียมช่องทางให้สำหรับผู้โดยสารจากเส้นทางดังกล่าวโดยเฉพาะ และเพิ่มการทำความสะอาดและฆ่าเชื้อตามจุดต่างๆทั่วสนามบินอินชอน
ส่วนที่เกาหลีเหนือ สั่งปิดพรมแดนสำหรับนักท่องเที่ยวเป็นการชั่วคราวเพื่อป้องกันการแพร่ระบาดของโคโรนาไวรัส
ด้านสิงคโปร์และมาเลเซีย ได้เพิ่มจุดตรวจคัดกรองผู้โดยสารที่สนามบินตั้งแต่วันพุธนี้ รวมทั้งจัดเตรียมพื้นที่กักตัวเพื่อสังเกตอาการ สำหรับผู้ที่มีประวัติเดินทางไปยังเมืองอู่ฮั่นในช่วง 14 วันที่พบการระบาดของโคโรนาไวรัส
และที่สหรัฐฯ ที่เพิ่งยืนยันผู้ป่วยโคโรนาไวรัสรายแรกในวันอังคาร เริ่มต้นการตรวจคัดกรองผู้โดยสารจากเมืองอู่ฮั่น ที่สนามบินนานาชาติ John F. Kennedy สนามบินนานาชาติซานฟรานซิสโก และสนามบินนานาชาติลอส แอนเจลิส รวมทั้งระบุว่าได้พัฒนาการตรวจคัดกรองผู้ติดเชื้อโคโรนาไวรัสตัวใหม่นี้ และพัฒนาวัคซีนชนิดใหม่ ที่จะเริ่มใช้ภายในสหรัฐฯและพันธมิตรบางประเทศในระยะเริ่มต้นนี้
</doc>
<doc id='voa_922679' type='mono' source_url='https://www.voathai.com/a/a-47-2009-05-29-voa2-90649889/922679.html' term='SARS'>
จำนวนผู้ป่วยไข้หวัดใหญ่ A-H1N1 ในออสเตรเลีย เพิ่มขึ้นเป็นเท่าตัว
ในวันพุธ มีรายงานว่า จำนวนคนเป็นไข้หวัดใหญ่
A-H1N1 ในออสเตรเลียเพิ่มขึ้นเท่าตัวในวันที่ผ่านมา รวมเป็น 59 คน รัฐบาลกลางของออสเตรเลียเตือนว่า
เชื้อไวรัสไข้หวัดใหญ่ A-H1N1 แพร่ระบาดรวดเร็วมาก
ผู้เชี่ยวชาญกล่าวว่า
การติดเชื้อที่เป็นไปอย่างรวดเร็วในออสเตรเลียนั้น
เกิดขึ้นในช่วงที่คนมักเป็นไข้หวัดใหญ่กันในฤดูหนาว
ทางการออสเตรเลียยืนยัน เรื่องการที่มีคนติดเชื้อไข้หวัดใหญ่
A-H1N1 ในรัฐต่างๆ ซึ่งมีศูนย์กลางอยู่ในรัฐวิคตอเรีย คนติดเชื้อที่รับการบำบัดรักษาอยู่นั้น
มีเด็กรวมอยู่ด้วยหลายคนผู้เชี่ยวชาญกำลังตรวจสอบว่า
การติดเชื้อดังกล่าวมาจากประเทศอื่น หรือว่าเชื้อไวรัสนี้เริ่มแพร่ระบาดในบรรดาคนที่ไม่ได้เดินทางไปต่างประเทศกลับมา
หน่วยงานสาธารณสุขของรัฐ
นิวเซาธ์เวลส์ถูกวิพากษ์ตำหนิ ที่ไม่กักบริเวณผู้โดยสารเรือท่องเที่ยวลำหนึ่ง ที่มีคนเจ็บป่วยเพราะไข้หวัดใหญ่นี้
14 คน แม้ว่าคนที่ลงจากเรือที่นครซิดนีย์บางคนบ่นว่ารู้สึกไม่สะบาย
แต่ก็ได้รับอนุญาตให้เดินทางกลับบ้านได้ ลูกเรือ 3 คนก็มีอาการแบบไข้หวัดใหญ่ด้วย
เจ้าหน้าที่ขอให้เรือ Pacific Dawn ไปเทียบท่าที่อื่น และเรือลำนั้นออกจากท่าที่นครซิดนีย์มุ่งไปยังแนวปะการังใหญ่
The Great Barrier Reef เพื่อไปเทียบท่าที่เกาะใกล้ๆ เมือง Cairns ของรัฐควีนสแลนด์
ซึ่งผู้ป่วยที่ยังอยู่บนเรือจะได้รับการตรวจว่า เชื้อไวรัสที่ติดมานั้นใช่เชื้อไข้หวัดใหญ่
A-H1N1 หรือไม่
การแพร่ระบาดของไข้หวัดใหญ่ A-H1N1 ในออสเตรเลีย มีขึ้นขณะที่ทางแถบขั้วโลกใต้กำลังเข้าฤดูหนาว ซึ่งเป็นช่วงที่มีไข้หวัดใหญ่เกิดขึ้นประจำปีในแถบนั้น
และทางการออสเตรเลียเตรียมตัวพร้อมรับสถานการณ์ไข้หวัดใหญ่อยู่ ซึ่งมีการฝึกปฏิบัติการตามมาตรการต่างๆ
อย่างที่เคยมีไว้เมื่อเกิดการแพร่ระบาดของโรคระบบทางเดินหายใจรายแรง SARS และไข้หวัดนก
ขณะเดียวกัน
ทางการออสเตรเลียพยายามป้องกัน และหยุดยั้งการแพร่ระบาดของไข้หวัดใหญ่ A-H1N1 ในรัฐทัสมาเนีย โดยห้ามเด็กๆ ที่เพิ่งเดินทางกลับจากเม็กซิโก สหรัฐ
แคนาดา ปานามา และญี่ปุ่น ไปโรงเรียนและศูนย์ดูแลเด็กเป็นเวลา 7 วัน
ประเทศเหล่านั้นมีคนติดเชื้อไวรัสนี้เป็นจำนวนมาก
เจ้าหน้าที่ออสเตรเลียกำลังเพิ่มมาตรการเข้มงวดกวดขันขึ้น
ในการตรวจสุขภาพที่ท่าอากาศยานและท่าเรือ
รัฐมนตรีว่าการสาธารณสุขของออสเตรเลียกล่าวว่า
คาดว่าจำนวนคนติดเชื้อไข้หวัดใหญ่ A-H1N1
จะเพิ่มขึ้นอย่างมากในอีกไม่กี่วันจากนี้
จนถึงวันอังคารที่ผ่านมา
มีคนติดเชื้อไข้หวัดใหญ่ A-H1N1 ราว 13,000 คน ใน 46 ประเทศทั่วโลก และที่เสียชีวิตไปมีเกือบ
100 คน ส่วนใหญ่อยู่ในเม็กซิโก ซึ่งเป็นจุดเริ่มของการแพร่ระบาดเมื่อเดือนที่แล้ว
</doc>
<doc id='voa_2818833' type='mono' source_url='https://www.voathai.com/a/mers-ro-11june15/2818833.html' term='MERS'>
รายงานเชิงวิเคราะห์: เหตุใดจึงเกิดการระบาดร้ายแรงของโรค MERS ในเกาหลีใต้
ขณะที่จำนวนผู้ป่วยโรคระบบทางเดินหายใจตะวันออกกลาง หรือ MERS ในเกาหลีใต้พุ่งทะลุ 100 ราย และมีผู้เสียชีวิตไปแล้ว 10 คน เจ้าหน้าที่และผู้เชี่ยวชาญพยายามวิเคราะห์ว่าอะไรเป็นปัจจัยที่ทำให้เกิดการระบาดในครั้งนี้
หลายคนเห็นว่า หากผู้ป่วยคนแรกในเกาหลีใต้ที่เดินทางกลับมาจากตะวันออกกลางถูกกักตัวตั้งแต่แรก เกาหลีใต้น่าจะสามารถจำกัดวงการระบาดของ MERS ได้อย่างรวดเร็ว ก่อนที่การแพร่จะกระจายไปตามโรงพยาบาลต่างๆ จนทำให้เกาหลีใต้มีผู้ป่วยจากไวรัสชนิดนี้มากที่สุดนอกพื้นที่ประเทศซาอุดิอาราเบีย ซึ่งเป็นประเทศที่มีการพบเชื้อนี้ครั้งแรกเมื่อสามปีก่อน
คุณหมอ จอห์น ลินตั้น (John Linton) ผู้อำนวยการสถาบันดูแลสุขภาพนานาชาติที่มหาวิทยาลัยยอนเซในเกาหลีใต้กล่าวว่า ประสบการณ์จากการระบาดของ MERS ครั้งนี้ให้บทเรียนสำหรับแพทย์เพื่อใช้เตรียมตัวรับมือต่อการระบาดของโรคร้ายอื่นๆ ในสถานการณ์คับขันที่ในอนาคตได้
เขากล่าวว่าเกาหลีใต้ควรมีสถานที่เฉพาะที่เตรียมไว้สำหรับรับผู้ป่วยจากโรคระบาดร้ายแรง บทเรียนนี้น่าจะได้จากกรณีที่ผู้ติดเชื้อรายแรกในเกาหลีใต้เดินทางไปโรงพยาบาลถึงสี่แห่งเมื่อตอนที่ล้มป่วย และปรากฏว่าในเวลาต่อมา เกือบทั้งหมดของผู้ป่วย MERS ที่เพิ่มขึ้นมาในเกาหลีใต้ได้รับเชื้อจากโรงพยาบาล
ไวรัส MERS ก่อให้เกิดอาการคล้ายไข้หวัดใหญ่ในตอนแรก ต่อจากนั้นเชื้ออาจทำให้เกิดอาการปอดบวมและไตวายได้ โดยที่ขณะนี้ยังไม่มีวัคซีนป้องกันและยารักษา MERS และผู้ติดเชื้อไวรัสดังกล่าวมักเสียชีวิตในอัตราราวหนึ่งในสี่
ผู้เชี่ยวชาญอีกคนหนึ่ง ผู้อำนวยการ Kwon Deok-chul จากคณะทำงานของรัฐบาลเกาหลีใต้เพื่อควบคุมการระบาดของ MERS กล่าวว่า วัฒนธรรมการให้ญาติช่วยนอนเฝ้าไข้ของเกาหลีใต้ก็เป็นสาเหตุหนึ่งที่เพิ่มโอกาสการแพร่ของโรค
เขาบอกว่าควรมีการจัดสถานที่ให้เป็นสัดส่วนเพื่อให้พยาบาลเป็นผู้ดูแลคนไข้ นั่นหมายถึงการเพิ่มจำนวนห้อง และบุคคลากรทางการแพทย์ ซึ่งเขายอมรับว่าเป็นสิ่งที่มากับค่าใช้จ่าย และเปลี่ยนแปลงยากในทางปฏิบัติ
มีผู้วิจารณ์รัฐบาลว่าไม่ยอมปิดเผยรายชื่อผู้ป่วยในตอนแรก ซึ่งทำให้คนจำนวนมากเสี่ยงต่อการสัมผัสเชื้อ Choi Chang-woo จากหน่วยงานภาคประชาชน Citizens’ Solidarity for Safe Society กล่าวว่ารัฐบาลมีส่วนทำให้ประชาชนตระหนกมากขึ้นต่อการระบาดของ MERS และเสริมว่าหากทางการให้ข้อมูลอย่างเพียงพอ ส่วนต่างๆ ของสังคมจะสามารถรับมือกับสถาการณ์ได้ดีกว่านี้
คุณหมอจอห์น ลินตั้นจากมหาวิทยาลันยอนเซ กล่าวว่าสาธารณชนต้องการข้อมูลที่ตรงไปตรงมาจากรัฐบาล แต่บางครั้งคนไข้ก็ไม่ให้ข้อมูลอย่างเปิดเผยว่าได้เดินทางไปที่โรงพยาบาลใดบ้าง
แพทย์ผู้นี้บอกว่าตนมีความหวังที่ยังต้องระวังอยู่ว่า จำนวนคนไข้ MERS รายใหม่ที่เกิดขึ้นใกล้ถึงจุดที่ไม่เพิ่มไปกว่านี้แล้วก่อนที่จะลดลงในที่สุด
นอกจากการระบาดของ MERS จะทำให้คนล้มป่วยและเสียชีวิตแล้ว ผลกระทบทางเศรษฐกิจต่อการท่องเที่ยวและการจับจ่ายใช้สอยของชาวเกากลีใต้ยังน่ากังวลด้วย ล่าสุดธนาคารกลางเกาหลีใต้ลดอัตราดอกเบี้ยเพื่อช่วยพยุงเศรษฐกิจ
รายงานโดย Brian Padden / เรียบเรียงโดย รัตพล อ่อนสนิท
</doc>
<doc id='voa_2827092' type='mono' source_url='https://www.voathai.com/a/korea-mers-tourism-corrected-nm/2827092.html' term='MERS'>
เกาหลีใต้ให้ความมั่นใจนักท่องเที่ยวป้องกันการระบาดโรค MERS ได้ 100 เปอร์เซ็นต์
Workers wearing protective gears, spray antiseptic solution as a precaution against the spread of MERS, Middle East Respiratory Syndrome, virus at the Sejong Culture Center in Seoul, South Korea, Tuesday, June 16, 2015.
​อุตสาหกรรมการท่องเที่ยวของเกาหลีใต้กำลังวิตกว่า จำนวนนักท่องเที่ยวชาวต่างชาติในปีนี้จะลดลง เพราะกลัวโรค MERS หรือโรคระบบทางเดินหายใจตะวันออกกลางที่กำลังระบาดอยู่ในประเทศ
นาย Kim Chulmin เจ้าหน้าที่ของกระทรวงการท่องเที่ยวของเกาหลีใต้ กล่าวว่า นักท่องเที่ยวหลายหมื่นคนระงับการเดินทางเข้าเกาหลีใต้แล้ว และถ้ายังเป็นเช่นนี้ต่อไปตลอดหน้าร้อนนี้ อุตสาหกรรมการท่องเที่ยวของประเทศอาจสูญเสียรายได้มากกว่า 900 ล้านดอลลาร์
เจ้าหน้าที่ของเกาหลีใต้ผู้นี้กล่าวผ่านล่ามว่า ถ้าจำนวนนักท่องเที่ยวลดลง 20% ในช่วงระหว่างเดือนมิถุนายนจนสิ้นเดือนสิงหาคม เท่ากับว่านักท่องเที่ยว 820,000 คนจะไม่ไปเที่ยวเกาหลีใต้
แม้รัฐบาลจะถูกตำหนิวิพากษ์ในการตอบรับการระบาดของโรคอย่างเชื่องช้าในตอนแรก แต่นับแต่นั้นมาได้ดำเนินมาตรการแข็งขัน ปิดโรงพยาบาลที่ MERS กำลังระบาด กักบริเวณผู้คนนับหมื่นที่อาจได้สัมผัสกับเชื้อโรค และเพิ่มการตรวจสอบทางด้านสุขภาพอนามัยตามท่าอากาศยาน สถานีรถไฟและรถโดยสาร
จำนวนผู้ติดเชื้อรายใหม่ๆ กำลังลดลง แต่ไม่เป็นที่แน่ชัดว่าเศรษฐกิจจะฟื้นตัวได้เมื่อไหร่
การไปชมงานในที่สาธารณะและการจับจ่ายตามร้านค้าปลีกยังคงลดลงอยู่ต่อไป แต่เป็นที่เชื่อว่าจะฟื้นตัวได้เมื่อภัยคุกคามนี้หมดสิ้นไป
ในด้านการท่องเที่ยว เจ้าหน้าที่รัฐบาลกำลังพยายามให้การรับประกันต่อนักท่องเที่ยวชาวต่างชาติว่าเกาหลีใต้ปลอดภัย โดยเน้นย้ำว่าได้จำกัดบริเวณเชื้อไวรัสนี้ไว้ในโรงพยาบาลที่เฉพาะเจาะจง ไม่แพร่กระจายไปถึงบริเวณที่นักท่องเที่ยวมักไปกัน
กระทรวงการท่องเที่ยวยังได้จัดอุปกรณ์บรรจุน้ำยาทำความสะอาดมือไว้ให้ใช้ได้ตามจุดที่นักท่องเที่ยวนิยมไปกัน รวมทั้งจัดตั้งโทรศัพท์สายด่วนที่มีสมรรถนะทางภาษาถึงสี่ภาษาไว้บริการปัญหาเกี่ยวกับ MERS ให้ด้วย
นอกไปจากนี้ รัฐบาลเกาหลีใต้ยังจะเสนอการประกันสุขภาพฟรีที่จะจ่ายค่ารักษาพยาบาลให้ทั้งหมด ถ้านักท่องเที่ยวติดเชื้อโรค MERS
นาย Kim Chong รัฐมนตรีช่วยว่าการกระทรวงการท่องเที่ยวของเกาหลีใต้ กล่าวผ่านล่ามว่า รัฐบาลกำลังพยายามสร้างบรรยากาศที่นักท่องเที่ยวสามารถเดินทางได้โดยไม่มีความวิตกกังวล
ในขณะที่มาตรการเหล่านี้อาจได้ผลบ้าง แต่คงจะต้องใช้เวลาอีกสักหน่อยเพื่อลดความหวั่นวิตกเกี่ยวกับการระบาดของโรค และให้อุตสาหกรรมการท่องเที่ยวฟื้นตัวได้
</doc>
<doc id='voa_1900827' type='mono' source_url='https://www.voathai.com/a/mers-ro-24apr14/1900827.html' term='MERS'>
เชื้อไวรัสที่ระบาดหนักในตะวันออกกลางสร้างความตื่นตัวให้กับองค์การนานาชาติ แต่เจ้าหน้าที่ท้องถิ่นพยายามลดระดับความกังวล
เชื้อไวรัสที่ระบาดหนักในตะวันออกกลางหรือที่รู้จักในชื่อ MERS สร้างความตื่นตัวให้กับองค์การนานาชาติ อย่างไรก็ตามเจ้าหน้าที่ท้องถิ่นของประเทศที่พบกรณีติดเชื้อพยายามให้ข่าวที่ลดระดับความกังวล
ในสัปดาห์ที่ผ่านมามีผู้ติดเชื้อเพิ่ม 50 คนซึ่งองค์การอนามัยโลกกล่าวว่าจำนวนการเพิ่มขึ้นของผู้ติดเชื้อสร้างความกังวลรอบใหม่ขึ้น อาการของโรคจะคล้ายปอดปวม และหนึ่งในสามของผู้ติดเชื้อเสียชีวิต
เจ้าหน้าที่สาธารณสุขพบเชื้อ MERS ครั้งแรกเมื่อสองปีก่อนในซาอุดิอาราบี ตั้งแต่นั้นเป็นต้นมามีผู้ป่วยโรคนี้ในซาอุดิอาราเบียเกือบ 300 คน สันนิษฐานว่าเกิดจากการข้ามสายพันธุ์ของไวรัสจากอูฐสู่คน
ผู้บริหารกระทรวงสาธารณสุขของอิยิปต์ซึ่งเป็นประเทศที่พบการติดเชื้อในอูฐไม่นานนี้ กล่าวว่าได้สุ่มตรวจผู้ที่เสี่ยงต่อการติดเชื้อ MERS จำนวน 8,500 คน แต่ไม่พบผู้ที่มีไวรัสพันธุ์ดังกล่าว
ด้านซาอุดิอาราเบีย รัฐมนตรีสาธารณสุขกล่าวสัปดาห์นี้ว่ายังไม่ทราบว่าเหตุใดมักเกิดการติดเชื้อมากในเดือนเมษายนและพฤษภาคม ซึ่งถือเป็นการยอมรับว่าเชื้อนี้ยังสร้างความฉงนให้กับเจ้าหน้าที่อยู่มาก
หนึ่งวันหลังจากนั้นเขาถูกปลดออกจากตำแหน่งโดยไม่มีคำอธิบายจากรัฐบาล
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Elizabeth Arrott /รัตพล อ่อนสนิท
</doc>
<doc id='voa_2813074' type='mono' source_url='https://www.voathai.com/a/south-korea-mers-ro/2813074.html' term='MERS'>
เจ้าหน้าที่เกาหลีใต้เชื่อว่าโรค MERS อาจผ่านจุดแพร่ระบาดสูดสุดไปแล้วในบางพื้นที่
Passengers flying from Busan, South Korea, receive temperature checks for MERS (Middle East Respiratory Syndrome) as they arrive at Hong Kong Airport, June 5, 2015.
​เจ้าหน้าที่เกาหลีใต้ นาย Kown Deok-chul ผู้อำนวยการศูนย์ควบคุมการระบาดของโรคระบบทางเดินหายใจตะวันออกกลางหรือ MERS (Middle East Respiratory Syndrome) เชื่อว่าโรค MERS อาจผ่านจุดแพร่ระบาดสูดสุดไปแล้ว ที่บริเวณระบาดหลักสองแห่งของเกาหลีใต้
เขากล่าวว่า ไม่พบการระบาดใหม่ที่โรงพยาบาล St. Mary’s ซึ่งเป็นจุดระบาดหลักทางใต้ของกรุงโซล ถือเป็นข่าวดีลักษณะนี้ครั้งแรก และสำหรับที่โรงพยาบาล Samsung Medical Center ที่กรุงโซล สถานที่พบการติดเชื้อรุนแรงแห่งที่สอง เจ้าหน้าที่เชื่อว่าอาจมีการระบาดแผ่วลงในเวลาอันใกล้นี้เช่นกัน
ไวรัสโรค MERS พบในผู้ป่วย 87 รายในเกาหลีใต้ ซึ่งมีผู้เสียชีวิตหกคนในช่วงที่ผ่านมา การระบาดในเกาหลีใต้นับว่ามากที่สุดนอกภูมิภาคตะวันออกกลาง อันเป็นจุดเริ่มของโรคดังกล่าวในซาอุดิอาระเบียเมื่อปี 2555
ก่อนหน้านี้ หน่วยงานท่องเที่ยวของเกาหลีใต้คาดว่าข่าวการระบาดของโรค MERS นี้อาจมีผลต่อการท่องเที่ยว เพราะมีนักท่องเที่ยวชาวจีนและไต้หวันราว 2,500 คนยกเลิกการเดินทางไปเกาหลีใต้แล้ว และอาจมีนักท่องเที่ยวชาวจีนอีกนับหมื่นคนที่ตัดสินใจไปเยือนญี่ปุ่นแทน เกาหลีใต้
เชื้อดังกล่าวลดความสามารถในการแพร่ระบาดลงหลังจากที่ผู้ตั้งต้นการระบาดรายแรกส่งเชื้อให้ผู้ป่วยคนต่อไป โดยเฉพาะอย่างยิ่ง อัตราการระบาดจะลดลงในผู้ป่วยลำดับที่สาม
ถึงแม้จำนวนผู้ติดเชื้อ MERS ในเกาหลีใต้จะยังมีไม่ถึงหลักร้อยในขณะนี้ก็ตาม แต่เรื่องที่น่ากังวลก็คือผู้ติดเชื้อไวรัสดังกล่าวมักเสียชีวิตในอัตราราว 25% และขณะนี้ยังไม่มีวัคซีนหรือตัวยาที่สามารถใช้บำบัดโรคนี้ได้
รายงานโดย Brian Padden และเรียบเรียงโดย รัตพล อ่อนสนิท
</doc>
<doc id='voa_2806958' type='mono' source_url='https://www.voathai.com/a/korea-mers-react-ct/2806958.html' term='MERS'>
หน่วยงานท่องเที่ยวเกาหลีใต้คาดว่าข่าวการระบาดของโรค MERS อาจมีผลต่อการท่องเที่ยว
ผู้ติดเชื้อ MERS ที่ได้รับการยืนยันในเกาหลีใต้เพิ่มขึ้นเป็น 30 คนเมื่อวันพุธ แต่จำนวนผู้เสียชีวิตยังอยู่ที่สองคน และทางการเกาหลีใต้พยายามสร้างความเชื่อมั่นว่าขณะนี้สามารถควบคุมการระบาดของโรคได้แล้ว
ในช่วงไม่กี่สัปดาห์ที่ผ่านมามีการแพร่การระบาดของเชื้อไวรัสโรค MERS ในเกาหลีใต้ซึ่งนับว่ามากที่สุดนอกภูมิภาคตะวันออกกลาง อันเป็นจุดเริ่มของโรคดังกล่าวในซาอุดิอาระเบียเมื่อปี 2555
หน่วยงานท่องเที่ยวของเกาหลีใต้คาดว่าข่าวการระบาดของโรค MERS นี้อาจมีผลต่อการท่องเที่ยว เพราะมีนักท่องเที่ยวชาวจีนและไต้หวันราว 2,500 คนยกเลิกการเดินทางไปเกาหลีใต้แล้ว และอาจมีนักท่องเที่ยวชาวจีนอีกนับหมื่นคนที่ตัดสินใจไปเยือนญี่ปุ่นแทนเกาหลีใต้
ถึงแม้จำนวนผู้ติดเชื้อ MERS ในเกาหลีใต้จะยังมีน้อยอยู่ในขณะนี้ก็ตาม แต่เรื่องที่น่ากังวลก็คือผู้ติดเชื้อไวรัสดังกล่าวมักเสียชีวิตในอัตราราว 25 % และขณะนี้ยังไม่มีวัคซีนหรือตัวยาที่สามารถใช้บำบัดโรคนี้ได้
</doc>
<doc id='voa_2471021' type='mono' source_url='https://www.voathai.com/a/saudi-hajj-ss/2471021.html' term='MERS'>
ซาอุฯ ระดมมาตรการป้องกันเชื้ออีโบล่าระบาดในหมู่ผู้แสวงบุญที่นครเมกกะ และห้ามชาวมุสลิม 3 ประเทศเข้าซาอุฯ
ชาวมุสลิมหลายล้านคนทั่วโลกเข้าร่วมการจาริกแสวงบุญที่นครเมกกะในซาอุดิอาเรเบีย ซึ่งเริ่มขึ้นในวันพฤหัสบดี แต่ชาวมุสลิมในประเทศแถบอาฟริกาตะวันตกบางประเทศไม่สามารถเข้าร่วมในการจาริกแสวงบุญครั้งนี้ได้ เนื่องจากมีคำสั่งจากรัฐบาลซาอุฯ ห้ามประชาชนจากประเทศที่กำลังเกิดการระบาดของเชื้ออีโบล่า 3 ประเทศ เดินทางเข้าไปซาอุฯ
รัฐบาลซาอุดิอาเรเบียปฏิเสธการให้วีซ่ากับผู้แสวงบุญราว 7,000 คน จากกินี ไลบีเรีย และเซียร่า-ลีโอน 3 ประเทศที่กำลังเกิดการระบาดครั้งใหญ่ของเชื้อไวรัสอีโบล่า ซึ่งทำให้มีผู้เสียชีวิตแล้วกว่า 3,000 คนในแถบอาฟริกาตะวันตก และมีผู้ติดเชื้อราว 6,000 คน โดยมาตรการดังกล่าวของรัฐบาลซาอุฯ ยังมีผลไปถึงผู้ที่เดินทางไปยัง 3 ประเทศนั้นในช่วงเร็วๆ นี้ด้วย
อย่างไรก็ตาม ไนจีเรียซึ่งเป็นหนึ่งในประเทศที่มีการระบาดของเชื้ออีโบล่าเช่นกัน แม้จะไม่รุนแรงนัก กลับไม่ได้ถูกสั่งห้ามจากรับบาลซาอุฯ โดยถึงขณะนี้มีรายงานผู้ติดเชื้ออีโบล่าในไนจีเรียแล้ว 20 คน เสียชีวิตแล้ว 8 คน
ถึงแม้จะมีมาตรการป้องกันการระบาดของเชื้ออีโบล่าในหมู่ผู้จาริกแสวงบุญ แต่ชาวมุสลิมหลายคนที่เดินทางไปยังนครเมกกะก็ได้เตรียมพร้อมหลายอย่างเพื่อป้องกันโรคติดต่อร้ายแรงชนิดนี้แล้ว ซึ่งรวมถึงการสวมผ้าปิดจมูกแบบที่แพทย์ใช้ คุณ Elias Ismail ชาวมุสลิมจากมาเลเซีย หนึ่งในผู้แสวงบุญหลายล้านคนที่เดินทางมายังนครเมกกะในวันพฤหัสบดี กล่าวว่าตนสวมผ้าปิดจมูกไว้ตลอดเวลา เพราะกลัวว่าจะติดเชื้อไวรัสอีโบล่า
แพทย์หญิง Manal Mansour ผอ.ฝ่ายควบคุมโรคติดต่อที่ รพ. Al Nour ในนครเมกกะ ระบุว่าทางการซาอุฯได้ร่วมมือกับองค์การอนามัยโลก เพื่อหาทางป้องกันไม่ให้เกิดการระบาดของเชื้ออีโบล่าในซาอุฯ แพทย์หญิง Mansour กล่าวว่า รมต.ว่าการกระทรวงสาธารณสุขซาอุฯ กำลังทำงานหนักเพื่อป้องกันการระบาดของเชื้ออีโบล่า โดยเฉพาะอย่างยิ่งในช่วงที่มีการชุมนุมของผู้แสวงบุญจำนวนมาก
ครั้งนี้ไม่ใช่ครั้งแรกที่รัฐบาลซาอุฯ ใช้มาตรการควบคุมการระบาดของโรคติดต่อร้ายแรงในช่วงการทำพิธีจาริกแสวงบุญที่นครเมกกะ โดยเมื่อ 2 ปีก่อน ชาวมุสลิมจากสาธารณรัฐประชาธิปไตยคองโกก็ถูกห้ามเข้าซาอุฯ ระหว่างที่กำลังมีเชื้ออีโบล่าระบาดในคองโกเช่นกัน
นอกจากนี้ ทางการซาอุฯ ยังได้มีข้อกำหนดด้านสาธารณสุขสำหรับผู้แสวงบุญทุกคน เช่นต้องฉีดวัคซีนไข้เยื่อหุ้มสมองอักเสบ หรือผู้ที่เดินทางมาจากประเทศที่กำลังมีการระบาดของไข้เหลืองและโปลิโอ ก็ต้องพิสูจน์ก่อนเข้าประเทศว่าได้ฉีดวัคซีนโรคเหล่านั้นมาแล้ว
และสำหรับโรคระบบทางเดินหายใจที่เกิดในตะวันออกกลางหรือ MERS ที่มีการระบาดเมื่อช่วงต้นปีนี้ ทางการซาอุฯ ได้มีคำเตือนให้ชาวมุสลิมที่รู้ตัวว่ามีภูมิคุ้มกันอ่อนแอ เช่นผู้สูงอายุ เด็ก หรือผู้เจ็บป่วยเรื้อรัง ให้หลีกเลี่ยงการเข้าร่วมพิธีจาริกแสวงบุญ เพื่อความปลอดภัยของตนเอง
พิธีจาริกแสวงบุญที่นครเมกกะจะมีขึ้นระหว่างวันที่ 2-7 ต.ค นี้
รายงานจาก Victoria Macchi - ห้องข่าว VOA / เรียบเรียงโดยทรงพจน์ สุภาผล
</doc>
<doc id='voa_3797635' type='mono' source_url='https://www.voathai.com/a/global-epidemic-risks/3797635.html' term='MERS'>
"ความเสี่ยง 7 ประการ" กับการเกิดโรคระบาดครั้งใหญ่ในปัจจุบัน
รายงานของ CNN ระบุว่า ในช่วงไม่กี่ปีมานี้ มีโรคระบาดเกิดขึ้นมากมายซึ่งลุกลามไปหลายประเทศ เช่น การระบาดของเชื้ออีโบล่าในแอฟริกาเมื่อปี ค.ศ. 2014 และการระบาดของเชื้อไวรัสซิก้าในอเมริกาใต้และภูมิภาคอื่นๆ เมื่อปีที่แล้ว ยังไม่รวมการระบาดประปรายที่ไม่เป็นข่าวใหญ่ในระดับโลก
ผู้เชี่ยวชาญด้านสาธารณสุขชี้ว่า ทุกครั้งที่เกิดการระบาดครั้งใหญ่ มักไม่มีสัญญาณเตือนล่วงหน้า และไม่สามารถคาดเดาถึงขอบเขตของการระบาดได้ ทำให้ประชากรโลกตกอยู่ในความเสี่ยงมากขึ้นเรื่อยๆ
ศาสตราจารย์ Jimmy Whitworth แห่งภาควิชาสาธารณสุขระหว่างประเทศ London School of Hygiene & Tropical Medicine กล่าวว่า
“ในขณะที่ระบบเศรษฐกิจและการสาธารณสุขของหลายประเทศยังคงเปราะบาง นั่นหมายความว่าไม่มีประเทศไหนในโลกที่จะปลอดภัยจากโรคระบาดครั้งใหญ่ เพราะเชื้อโรคนั้นไม่มีพรมแดน”
โดยศาสตราจารย์ Whitworth เชื่อว่าวิถีการดำรงชีวิตในปัจจุบัน คือปัจจัยที่ทำให้เกิดความเสี่ยงดังกล่าว
​รายงานของ CNN ได้ระบุถึงปัจจัยเสี่ยง 7 ประการ ที่ทำให้โลกสมัยใหม่เปราะบางต่อการระบาดของโรคต่างๆ
Women wearing face masks wait for the bus in Langfang, Hebei province, China, Dec. 19, 2016.
​
ประการแรก คือ “การเพิ่มขึ้นของประชากรโลก และการขยายตัวของเขตนาคร” โดยสหประชาชาติคาดการณ์ว่า ภายในปี ค.ศ. 2050 ประชากรโลกราว 66% จะอาศัยอยู่ในเขตเมือง
การที่ประชากรหนาแน่นขึ้น ทำให้ต้องใช้ชีวิตและปฏิสัมพันธ์กันมากขึ้น ซึ่งหมายถึงการส่งผ่านเชื้อโรคต่างๆ สู่กันและกันได้ง่ายขึ้นด้วย ไม่ว่าจะเป็นทางน้ำ อากาศ หรืออาหาร
รวมถึงการผลิตอาหารเพิ่มขึ้นเพื่อป้อนประชากร ก็มีโอกาสที่เชื้อโรคต่างๆ จะปะปนมาในอาหารได้มากขึ้นเช่นกัน
ประการที่สอง คือ “การรุกล้ำเข้าสู่สิ่งแวดล้อมใหม่ๆ” เมื่อเขตนาครขยายตัว จึงจำเป็นต้องมีการรุกล้ำเข้าไปในพื้นที่ใหม่ๆ เช่น พื้นที่ป่า และอาจนำมาซึ่งโรคใหม่ๆ ได้ เช่น โรค Lassa fever ที่ระบาดในไนจีเรียเมื่อปีที่แล้ว
ขณะเดียวกัน สัตว์ที่ถูกทำลายถิ่นที่อยู่อาศัย ก็ต่างอพยพเข้าเมือง และอาจนำเชื้อโรคมาด้วยเช่นกัน
ปัจจัยเสี่ยงที่สาม คือ “การเปลี่ยนแปลงของสภาพภูมิอากาศโลก” ทำให้โอกาสเกิดโรคระบาดสูงขึ้นและรุนแรงขึ้น เช่น โรคท้องร่วง ในพื้นที่ที่เกิดน้ำท่วมหรือคลื่นความร้อนสูง
นอกจากนี้ พาหะของโรคต่างๆ เช่น ยุงลาย ก็อาจสามารถรุกล้ำเข้าไปในพื้นที่ใหม่ๆ ที่อากาศอบอุ่นขึ้น ทำให้มีโอกาสเกิดโรคระบาดเพิ่มขึ้นด้วย
An employee wipes away tears as he walks through a flooded farm, where pigs cannot be moved away from due to an environmental protrection and epidemic prevention measure, before he leaves for safer place in Liu'an, Anhui Province, China, July 4, 2016.
ปัจจัยเสี่ยงที่สี่ คือ “การเดินทางข้ามประเทศ” องค์การการท่องเที่ยวสากล ระบุว่าแต่ละปีมีคนเดินทางระหว่างประเทศกว่า 1,000 ล้านคน ซึ่งหมายความว่าเชื้อโรคมีโอกาสถ่ายทอดจากประเทศหนึ่งไปยังอีกประเทศหนึ่งได้อย่างง่ายดาย
ตัวอย่างเช่น การระบาดของโรคซาร์สเมื่อปี ค.ศ. 2003 ที่ทำให้มีผู้ติดเชื้อกว่า 8,000 คน ในกว่า 30 ประเทศทั่วโลก และเชื้อไวรัสซิก้า ที่มีรายงานผู้ติดเชื้อในมากกว่า 84 ประเทศเมื่อปีที่แล้ว
และนอกจากการระบาดเพราะเชื้อโรคที่ติดมากับนักเดินทางแล้ว สัตว์ที่เป็นพาหะนำโรคก็อาจติดไปกับสินค้าต่างๆ ที่มีการขนส่งข้ามประเทศด้วย
Passengers flying from Busan, South Korea, receive temperature checks for MERS (Middle East Respiratory Syndrome) as they arrive at Hong Kong Airport, June 5, 2015.
ความเสี่ยงประการที่ห้า คือ “ความขัดแย้งทางการเมืองในประเทศ” ซึ่งทำลายระบบสาธารณสุขในประเทศนั้นๆ เช่น การระบาดของเชื้ออีโบล่าในสามประเทศของแอฟริกา คือ เซียร่า-ลีโอน, กีนี และไลบีเรีย ซึ่งล้วนมีปัญหาการเมืองในประเทศ ทำให้การควบคุมการระบาดเป็นไปอย่างยากลำบาก
ความเสี่ยงประการที่หก คือ “ปัญหาขาดแคลนบุคลากรทางการแพทย์ในพื้นที่เกิดโรคระบาด” เนื่องจากแพทย์และพยาบาลในประเทศเหล่านั้นซึ่งส่วนใหญ่เป็นประเทศยากจน มักจะไปทำงานในประเทศอื่นที่ให้ค่าตอบแทนสูงกว่า
รายงานของสหประชาชาติชี้ว่า ปัจจุบันมากกว่า 75 ประเทศที่มีอัตราส่วนแพทย์ 1 คนต่อประชากรมากกว่า 1,000 คน
Health workers carry the body of an Ebola victim for burial at a cemetery in Freetown, December 17, 2014. The death toll in the Ebola epidemic has risen to 6,915 out of 18,603 cases as of Dec. 14, the World Health Organization (WHO) said on Wednesday. Th
และประการสุดท้าย คือ “การติดต่อสื่อสารไร้พรมแดน” ทำให้ข่าวเรื่องการระบาดของโรคต่างๆ แพร่กระจายไปอย่างรวดเร็วทางอินเทอร์เน็ต จนบางครั้งทำให้เกิดการวิตกเกินกว่าเหตุ และที่สำคัญ ไม่ใช่ข่าวทุกอย่างที่เผยแพร่ไปนั้นเป็นข่าวที่ถูกต้อง ซึ่งบางครั้งส่งผลต่อความพยายามควบคุมการระบาดของโรค
บรรดาผู้เชี่ยวชาญด้านสาธารณสุขชี้ว่า ปัจจัยต่างๆ ที่กล่าวมา กำลังทำให้โลกตกอยู่ท่ามกลางความเสี่ยง ขณะที่ระบบสาธารณสุขโลกก็ยังไม่พร้อมเตรียมรับมือหากเกิดโรคระบาดครั้งใหญ่กว่าที่ผ่านๆ มา
(ทรงพจน์ สุภาผล เรียบเรียงจากรายงานของ CNN )
</doc>
<doc id='voa_1956769' type='mono' source_url='https://www.voathai.com/a/who-and-mers-tk/1956769.html' term='MERS'>
WHO เตือนว่าการระบาดของโรค MERS ในตะวันออกกลางยังน่าเป็นห่วง
WHO เตือนผู้ที่จะเดินทางไปแสวงบุญที่เมืองเมกกะในช่วงเดือนรอมฎอนให้ป้องกันตนเองจากการติดเชื้อโรค MERSที่กำลังระบาดในตะวันออกกลาง
มีจำนวนคนที่ยืนยันว่าป่วยด้วยโรค MERS เเล้ว 800 กว่าคนและราว 280 กว่าคนเสียชีวิตจากโรคนี้
คณะกรรมการฉุกเฉินแห่งองค์การอนามัยโลกที่ได้ทำการเฝ้าระวังการระบาดของโรคชี้ว่าการระบาดรุนแรงในช่วงเดือนเมษายนที่ผ่านมาได้เริ่มลดความรุนแรงลงอย่างมากและประเทศในตะวันออกกลางได้ปรับปรุงงานป้องกันการติดเชื้อเเละการควบคุมโรคให้เข้มเเข็งขึ้น นอกจากนี้ยังไม่มีหลักฐานยืนยันว่าโรคนี้สามารถติดต่อจากคนสู่คนได้
Dr. Keiji Fukuda รองเลขาธิการด้าน Health Security แห่งองค์การอนามัยโลกกล่าวว่าหลังจากพิจารณาข้อมูลเกี่ยวกับสถานการณ์การระบาดของโรคในพื้นที่เเล้ว ทางคณะกรรมการฉุกเฉินแห่งองค์การอนามัยโลกยังไม่ประกาศให้การระบาดของโรคนี้ในตะวันออกกลางเป็นภาวะฉุกเฉินทางสาธารณสุขในระดับนานาชาติ
ผู้เชี่ยวชาญตั้งข้อสงสัยว่าเชื้อไวรัส corona ที่เป็นสาเหตุของโรค MERS ติดต่อจากอูฐสู่คนอย่างไรก็ตาม ยังไม่มีใครรู้ชัดเจนว่าการแพร่เชื้อไวรัสชนิดนี้จากอูฐสู่คนเกิดขึ้นได้อย่างไร แต่มีความเป็นห่วงว่าสถานีอนามัยและโรงพยาบาลอาจจะเสี่ยงต่อการติดเชื้อหากไม่มีมาตราการป้องกันการติดเชื้อ
Dr. Fukuda รองเลขาธิการด้าน Health Security แห่งองค์การอนามัยโลกกล่าวว่าเท่าเข้าใจว่าจำนวนคนป่วยที่เพิ่มมากขึ้นอย่างมากในเดือนเมษายนได้รับเชื้อในโรงพยาบาล ทำให้องค์การอนามัยโลกเห็นว่าการเเพร่เชื้อเกิดจากขาดมาตรการป้องกันการติดเชื้อและการควบคุมโรคที่มีมาตราฐานเพียงพอในโรงพยาบาล คนป่วยหลายคนที่ทีเเรกเข้าใจว่าติดเชื้อจากในชุมชน เเต่จริงๆเเล้งกลับได้รับเชื้อไวรัสในโรงพยาบาล
Dr. Fukuda กล่าวว่าจะมีการวิเคราะห์ปัญหาการเเพร่ระบาดของเชื้อไวรัสโรค MERS ในโรงพยาบาลกันต่อไป
Dr. Fukuda กล่าวว่าเมื่อไปถึงโรงพยาบาล ผู้ป่วยจะนั่งปนอยู่กับคนอื่นๆในจุดรอพบเเพทย์ที่แออัดไม่ว่าจะเป็นห้องฉุกเฉินหรือแผนกฉุกเฉิน ก่อนที่จะได้รับการวินิจฉัยว่าป่วยด้วยโรคอะไร ทำให้การเเพร่เชื้อเกิดขึ้นเพราะไม่มีมาตรการป้องกันและควบคุมที่เพียงพอ
คณะกรรมการฉุกเฉินแห่งองค์การอนามัยโลกยังเดินหน้าแนะนำให้ประเทศต่างๆในตะวันออกกลางเพิ่มมาตรการป้องกันการเเพร่เชื้อและการควบคุมโรคขั้นพื้นฐานและเพิ่มการให้ความรู้เกี่ยวกับโรค MERS แก่เจ้าหน้าที่สาธารณสุข
องค์การอนามัยโลกยังเเนะนำด้วยว่าจำเป็นต้องมีการศึกษาวิเคราะห์เชิงลึกเร่งด่วนที่สุดเท่าที่จะทำได้ เกี่ยวกับการควบคุมโรค โดยต้องศึกษาทั้งตัวอย่างเลือดของผู้ป่วย สภาพเเวดล้อมตลอดจนการวิเคราะห์โรคนี้ในอูฐด้วย
Dr. Fukuda แห่งองค์การอนามัยโลกเรียกร้องให้ประเทศต่างๆที่เสี่ยงต่อการระบาดของโรค MERS โดยเฉพาะประเทศในทวีปอาฟริกา เตรียมตัวรับมือกับการระบาดของโรคนี้ในปลายปีนี้
Dr. Fukuda กล่าวว่าในอาฟริกา มีปัจจัยสำคัญสองประการที่จะส่งผลต่อการเเพร่ระบาดของโรคนี้ในภูมิภาค ประการเเรก มีคนจากทวีปอาฟริกาจำนวนมากที่เดินทางไปยังประเทศ
ซาอุดิอารเบียและตะวันออกกลางทุกปีเพื่อเข้าร่วมพิธีฮัจจ์หรือด้วยเหตุผลส่วนตัว และปัจจัยที่สองที่ทำให้ทวีปอาฟริกาเสี่ยงต่อการระบาดของโรค MERS เกิดจากการขาดเเคลนระบบเฝ้าระวังการติดต่อโรคและมาตรการป้องกันควบคุมโรคในสถานพยาบาลที่ได้มาตราฐาน
Dr. Fukuda กล่าวว่าจำเป็นมากที่ต้องสร้างความตื่นตัวเกี่ยวกับการระบาดของโรคนี้เเก่ชาวมุสลิมที่จะเดินทางไปแสวงบุญที่เมืองเมกกะ เพื่อให้คนเหล่านี้ระมัดระวังและรักษาความสะอาดส่วนตนให้มากขึ้นเพื่อป้องกันการติดเชื้อ เขากล่าวว่ามีรายงานว่าทางการซาอุดิอาเบียได้เพิ่มความเข้มข้นของมาตรการเฝ้าระวังโรคและการป้องกันการเเพร่ระบาดก่อนหน้าพิธีฮัจจ์
</doc>
<doc id='voa_2845913' type='mono' source_url='https://www.voathai.com/a/north-korea-squidsoup-ro/2845913.html' term='MERS'>
ชาวเกาหลีเหนือเชื่อว่าน้ำแกงปลาหมึกจากทะเลตะวันออกสามารถช่วยต้าน MERS ได้
ในประเทศปิดเช่นเกาหลีเหนือ ประชาชนไม่แน่ใจว่าข่าวสารจากรัฐบาลเรื่องการป้องกันโรคระบบทางเดินหายใจตะวันออกกลาง หรือ MERS จะเชื่อได้แค่ไหน หลังจากมีผู้ติดเชื้อในเกาหลีใต้เกือบสองร้อยคน และมีผู้เสียชีวิตไปแล้วกว่าสามสิบคน
แหล่งข่าวที่จังหวัดฮัมยงใต้ของเกาหลีเหนือบอกสื่อ The Guardian ของอังกฤษว่า ประชาชนมองหาวิธีต่างๆ เพื่อป้องกันการติด MERS ตามที่จะคิดได้ และแม้ว่าจะยังไม่มีการรายงานว่ามีผู้ติดเชื้อ MERS ในเกาหลีเหนือ ทางการกรุงเปียงยางนำคนตามชุมชนไปตรวจอาการ และสั่งว่าอาหารจากต่างประเทศทั้งหมดต้องได้รับการตรวจสอบความปลอดภัยเสียก่อน
FILE - A South Korean official, left, uses a thermal camera to checks the body temperature of a driver as a precaution against Middle East Respiratory Syndrome (MERS) after he returned from Kaesong, North Korea, near Panmunjom, South Korea, June 13, 2015.
แหล่งข่าวกล่าวว่าความตื่นตัวในระดับชุมชนของเกาหลีเหนือมีสูงมาก เพราะเห็นว่าการป้องกันเป็นหนทางที่ดีที่สุด โดยเฉพาะเมื่อหันไปมองบริการสาธารณสุขตามโรงพยาบาลที่เสื่อมโทรม
ภูมิปัญญาชาวบ้านที่ไม่มีหลักฐานทางวิทยาศาสตร์มาสนับสนุนจึงเกิดขึ้น ทั้งตำรายาที่ทำจากโสมและโลหะมีค่า ที่นักเคมีท้องถิ่นเป็นผู้คิดค้นเพื่อสู้กับโรค MERS
แต่ที่เป็นที่ร่ำลือถึงแดนไกลคือ สูตรน้ำแกงปลาหมึกจากทะเลตะวันออก หรือ East Sea
แหล่งข่าวอีกผู้หนึ่งจากจากจังหวัดฮัมเกียงใต้บอกว่า ชาวบ้านเชื่อในสรรพคุณของน้ำแกงปลาหมึกเพราะทราบกันมาว่าน้ำแกงปลาหมึกจากทะเลดังกล่าวเคยแก้ไข้จากไข้รากสาดน้อยได้ในช่วงการระบาดเมื่อเก้าปีก่อน
ทางการกรุงเปียงยางบอกว่าอาการหนึ่งของโรค MERS คือมีไข้สูง ประชาชนจึงปักใจเชื่อว่า ต้มปลาหมึกตำหรับที่ใช้กับไข้รากสาดน้อยน่าจะช่วยรับมือโรค MERS ได้เช่นกัน ซึ่งประจวบเหมาะกับช่วงนี้ที่ปลาหมึกกำลังชุกในทะเลตะวันออกตอนนี้พอดี
แหล่งข่าวบอกกับ The Guardian ว่าศรัทธาในน้ำแกงปลาหมึกเพิ่มพูนขึ้น ขณะที่คนจำนวนมากหมดหวังกับระบบการแพทย์ของเกาหลีเหนือ เพราะประชาชนเคยผิดหวังจากที่รัฐไม่มียารักษาแจกให้เมื่อเกิดการระบาดของโรคชนิดอื่นๆ ก่อนหน้านี้
องค์การอนามัยโลกกล่าวว่า เป็นเรื่องปกติที่เกาหลีเหนือประสบปัญหาจัดการกับโรคระบาด เช่นวัณโรค และโรคระบบทางเดินหายใจติดเชื้อ ซึ่งเป็นหนึ่งในบรรดาสาเหตุหลักของการเสียชีวิตของประชาชน
เมื่อปีที่แล้ว เกาหลีเหนือรับมือกับข่าวการระบาดของอีโบล่าในแอฟริกาด้วยการห้ามนักท่องเที่ยวต่างชาติเดินทางเข้าประเทศเป็นเวลาหกเดือน ทั้งๆ ที่ไม่มีการระบาดของอีโบล่าในประเทศที่มีพรมแดนติดกัน และกรุงเปียงยางก็เพิ่งให้นักท่องเที่ยวต่างชาติเข้าประเทศได้เมื่อต้นปีนี้เอง
รายงานโดย The Guardian เรียบเรียงโดย รัตพล อ่อนสนิท
</doc>
<doc id='voa_1700241' type='mono' source_url='https://www.voathai.com/a/health-virus-ro/1700241.html' term='MERS'>
ผู้เชี่ยวชาญระบุว่าควรมีการศึกษาและติดตามไวรัส H7N9 ที่ระบาดในจีนและเชื้อ MERS ในตะวันออกกลางอย่างใกล้ชิดต่อไป
ผู้เชี่ยวชาญเรื่องโรคติดต่อระบุว่าควรมีการศึกษาและติดตามไวรัส H7N9 ที่ระบาดในจีนและเชื้อ MERS ในตะวันออกกลางอย่างใกล้ชิดต่อไป
Anthony Fauci หัวหน้าสถาบัน National Institute of Allergy and Infectious Diseases ของสหรัฐ กล่าวว่า แม้ว่าการระบาดของไข้หวัดนกสายพันธุ์ H7N9 จะพักช่วงไปในประเทศจีน ตั้งแต่กลางเดือนมิถุนายน แต่ก็การระบาดอาจกลับมาระบาดใหม่ได้
เขากล่าวว่า ส่วนประกอบของเชื้อนี้ที่เป็นไวรัส H7 เกิดการแพร่ระบาดในสัตว์ปีกจำนวนมากในแคนาดา เนเธอร์แลนด์ เม็กซิโก และอิตาลี และในที่สุดสามารถแพร่สู่คนได้ด้วย นอกจากนั้น เชื้อ H7N9 ที่พบในหมูเพิ่มความเสี่ยงต่อการถูกถ่ายทอดสู่คน เพราะหมูเป็นสัตว์เลี้ยงลูกด้วยนมเช่นเดียวกับมนุษย์
ส่วนกรณีของ ไวรัส MERS ในตะวันออกกลาง กรณีนี้เป็นเชื้อที่เรียกว่า coronavirus ที่ทำให้คนไข้เป็นโรคปอดบวม การแพร่ระบาดของเชื้อนี้ทำให้มีผู้ปป่วย 79 ราย ซึ่ง 42 คนจากจำนวนดังกล่าวเสียชีวิต
Keiji Fukuda ผู้ช่วยผู้อำนวายการของหน่วยงาน Health Security and Environment แห่งองค์การอนามัยโลก กล่าวว่าแม้การแพร่ของเชื้อ MERS จะไม้เข้าขั้นวิกฤต แต่มีหลายอย่างที่นักวิทยาศาสตร์ยังไม่ทราบเกี่ยวกับเชื้อนี้
องค์การอนามัยโลกจึงตัดสินใจให้มีการประชุมเรื่อง MERS ของคณะกรรมการฉุกเฉิน ซึ่งเป็นครั้งสองในรอบ 8 ปี ที่มีการประชุมเร่งด่วนลักษณะนี้
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Lisa Schlein and Jessica Berman /เรียบเรียงโดยรัตพล อ่อนสนิท
</doc>
<doc id='voa_2485961' type='mono' source_url='https://www.voathai.com/a/ebola-outbreak-texas-hospital-health-worker/2485961.html' term='ebola'>
ปธน.โอบาม่า แสดงความมั่นใจว่าสามารถรับมือกับการระบาดของเชื้อไวรัสอีโบล่าในอเมริกาได้
ทางการสหรัฐฯยังมั่นใจการรับมือการระบาดของเชื้อไวรัสอีโบลา แม้จะพบผู้ติดเชื้อเป็น จนท.พยาบาลรายที่ 2 ที่ติดเชิื้อจากการรักษาคนไข้อีโบล่ารายแรกในสหรัฐฯเมื่อ 2 สัปดาห์ก่อน และเฝ้าจับตาผู้โดยสาร 132 คนที่ขึ้นเครื่องบินลำเดียวกับพยาบาลที่ติดเชื้อคนดังกล่าวเมื่อสัปดาห์ที่ผ่านมา
ปธน.บารัค โอบามา ยกเลิกการเดินสายหาเสียงการเลือกตั้งกลางเทอมในหลายๆรัฐ และเรียกประชุมฉุกเฉินในระดับรัฐมนตรีทันที หลังจากพบเจ้าหน้าที่พยาบาลติดเชื้อไวรัสอีโบล่าขณะให้การรักษาผู้ป่วยที่ติดเชิ้อไวรัสอีโบลาจากไลบีเรีย
หลังทำหน้าที่ดูแลคนไข้รายดังกล่าว พยาบาล Amber Vinson ซึ่งทราบภายหลังว่าตัวเองติดเชื้อโรคร้ายได้เดินทางด้วยเครื่องบินไปรัฐโอไฮโอโดย โดยขณะนั้นยังไม่แสดงอาการของโรคอีโบลา
ศูนย์ป้องกันโรคของสหรัฐ แถลงว่า นางพยาบาล Amber Vinson เดินทางพร้อมกับผู้โดยสาร 132 คนบนเครื่องบิน ซึ่งพนักงานบนเครื่องระบุว่าขณะอยู่บนเครื่องเธอไม่แสดงอาการใดๆ อย่างไรก็ตามทางการได้ติดต่อกับผู้โดยสารบนเครื่องเพื่อแจ้งข่าว และเตรียมติดตามดูอาการของผู้โดยสารทั้งหมด
คุณ Amber Vinson ถือเป็นเจ้าหน้าที่พยาบาลรายที่ 2ต่อจาก น.ส. Nina Pham พยาบาลสาวเชื้อสายเวียดนาม ที่ติดเชื้อจากการให้การดูแลผู้ติดเชื้ออีโบล่ารายแรกของสหรัฐเมื่อกว่า 2 สัปดาห์ก่อน นอกจากนี้ทางการสหรัฐยังแจ้งข่าวให้กับเพื่อนบ้านของนางพยาบาล Amber ทราบ ขณะเดียวกันก็ยังติดตามอาการของเจ้าหน้าที่สาธารณสุขอีกกว่า 75 คนที่ให้การรักษาคนไข้คนดังกล่าวว่ามีใครแสดงอาการโรคร้ายหรือมีการป่วยเพิ่มขึ้นมาหรือไม่
ด้านพยายาลที่ติดเชื้ออีโบล่าทั้งสองคนถูกส่งไปรักษาตัวที่ รพ.Emory University ในนครแอตแลนต้าแล้ว
อย่างไรก็ตามทางการสหรัฐฯ ยังแสดงความมั่นใจว่าสามารถรับมือกับการระบาดของเชื้อไวรัสอีโบล่าในอเมริกาโดยระบุว่าอัตราการการแพร่ระบาดนั้นยังอยู่ในระดับที่ต่ำมาก
Watch video report from VOA correspondent Aru Pande:
Get Adobe Flash Player
Embed
share
Obama Reassures Americans as Ebola Fears Grow
Embed
share
The code has been copied to your clipboard.
width
px
height
px
แบ่งปันทาง Facebook
แบ่งปันทาง Twitter
The URL has been copied to your clipboard
No media source currently available
0:00
0:02:27
0:00
Direct link
270p | 5.2MB
360p | 7.1MB
480p | 57.6MB
Carolyn Presutti contributed to this report. Some material came from Reuters and AP.
</doc>
<doc id='voa_1644626' type='mono' source_url='https://www.voathai.com/a/deadly-viruses-and-treatments-tk/1644626.html' term='ebola'>
นักวิจัยอเมริกันมั่นใจว่าจะสามารถพัฒนายาฆ่าเชื้อไวรัสแบบครอบจักรวาลได้ในอนาคต
นักวิจัยอเมริกันค้นพบสารเคมีกลุ่มหนึ่งที่หยุดยั้งเชื้อไวรัสที่เข้าไปในเซลล์ของผู้ติดเชื้อไม่ให้แตกตัวเพิ่มรวมทั้งเชื้อไวรัสมาร์บวก (Marburg) เชื้อไวรัสอีโบล่า (Ebola) ที่ทำให้เกิดโรคไข้เลือดออกชนิดหนึ่งและเชื้อไวรัสโรคพิษสุนัขบ้า โรคหัดและคางทูม
เชื้อไวรัสมีลักษณะประหลาดอย่างหนึ่ง แม้ว่าจะตายไปแล้ว เชื้อไวรัสมีโครงสร้างทั่วไปทางพันธุกรรมที่ช่วยให้มันก่อให้เกิดโรคได้ แต่เชื้อไวรัสไม่มีความสามารถแพร่พันธุ์ได้ในตัว เหมือนกับเชื้อเเบคทีเรีย ที่แตกตัวเพิ่มจำนวนขึ้นจากดีเอ็นเอของตัวมันเองหลังจากเข้าไปในร่างกายของคน
คุณจอห์น คอนเน่อร์ นักไวรัสวิทยาที่มาวิทยาลัย Boston University ในรัฐ Massachusettes อธิบายว่า เชื้อไวรัสจะแตกตัวในร่างกายผู้ติดเชื้อได้หลังจากเข้าไปอยู่ในเซลล์ในร่างกายเสียก่อน แล้วมันจะควบคุมให้เซลล์เป็นตัวสร้างสำเนาเชื้อไวรัสเพิ่มขึ้น
คุณคอนเน่อร์กล่าวกับผู้สื่อข่าววีโอเอว่าเชื้อไวรัสเป็นเชื้อปรสิท ที่เข้าไปข้างในตัวเซลล์ของสิ่งมีชีวิตก่อนที่แตกตัวเพิ่มจำนวนเพื่อก่อให้เกิดโรค นักวิจัยต้องการหาคำตอบให้ได้ว่าหากต้องการทำลายเชื้อไวรัสในตัวผู้ติดเชื้อ เราจะทำได้อย่างไรโดยไม่ไปทำลายเซลล์ในร่างกายของผู้ติดเชื้อ
คุณคอนเน่อร์และผู้ร่วมงานได้ทำการศึกษาคุณสมบัติของส่วนประกอบของสารเคมีหลายพันชนิดเพื่อค้นหาส่วนประกอบเคมีที่มีฤทธิ์รุนแรงในการกำจัดเชื้อไวรัสที่เข้าไปในร่างกายผู้ป่วย
ทีมงานค้นพบโมเลกุลขนาดเล็กจำนวนหนึ่งของสารประกอบทางเคมีที่สามารถสกัดการแตกตัวของกลุ่มเชื้อโรคที่เรียกกันว่าเชื้อไวรัส NNS ได้แก่ไวรัสมาร์บวก (Marburg) และไวรัสอีโบล่า (Ebola) ที่ก่อให้เกิดโรคไข้เลือดออกชนิดหนึ่ง ตลอดจนเชื้อไวรัสโรคหัดและโรคคางทูม
เมื่อเชื้อไวรัสในกลุ่ม NNS เข้าไปในเซลล์ในร่างกายผู้ติดเชื้อ เชื้อไวรัสเหล่านี้จะใช้โมเลกุลในพันธุกรรมของมันเอง ที่เรียกว่า RNA เข้าไปควบคุมกลไกการทำงานของเซลล์ในร่างกายผู้ติดเชื้อและบังคับให้เซลล์ในร่างกายผู้ติดเชื้อสร้างสำเนาไวรัสตัวใหม่ๆออกมา
ในการทดลองปลูกเซลล์หลายครั้งในห้องทดลอง ทีมนักวิจัยค้นพบส่วนประกอบของสารเคมีที่มีประสิทธิภาพมากที่สุดในการหยุดยั้งกลไกการแตกตัวของเชื้อไวรัสในเซลล์ร่างกายผู้ป่วย ด้วยการควบคุมการผลิตพันธุกรรม RNA ของเชื้อไวรัส
แต่นักวิจัยพบว่าสารเคมีที่ค้นพบไม่สามารถสกัดกั้นการแพร่ตัวของเชื้อไวรัสได้ทุกชนิดและใช้ไม่ได้ผลกับเชื้อไวรัสที่ก่อให้เกิดโรคเอดส์เนื่องจากเชื้อไวรัสเอดส์เข้าไปในตัวเซลล์และแทรกแซงการทำงานของเซลล์แตกต่างไปจากเชื้อไวรัสตัวอื่นๆ
คุณคอนเน่อร์ นักวิจัยหวังว่าผลการศึกษานี้อาจจะนำไปสู่การพัฒนายาต้านไวรัสแบบครอบจักรวาลเพื่อบำบัดการติดเชื้อไวรัสที่ยังรักษาไม่ได้ในปัจจุบัน คล้ายๆกับยาปฏิชีวนะที่ใช้บำบัดการติดเชื้อเเบคทีเรีย
คุณคอนเน่อร์กล่าวกับผู้สื่อข่าววีโอเอว่าทีมงานต้องการค้นหาตัวยาที่มีประสิทธิภาพในการสกัดกั้นระบบการแตกตัวของเชื้อไวรัสในเซลล์ร่างกายผู้ติดเชื้อเพื่อไม่ให้เกิดโรค หากทำได้ ก็จะเป็นหนทางนำไปสู่การพัฒนายาตัวใหม่ขึ้นมาบำบัดการติดเชื้อไวรัสเหล่านี้ได้ในอนาคต
</doc>
<doc id='voa_2534979' type='mono' source_url='https://www.voathai.com/a/china-ebola-ss-25nov14/2534979.html' term='ebola'>
โรงแรม Canton ในกวางเจา ถูกใช้เป็นที่กักบริเวณชาวแอฟริกันที่มาจากประเทศที่มีการระบาดของอีโบล่า
จีนคือหนึ่งในหลายประเทศที่นำมาตรการป้องกันการระบาดของเชื้อไวรัสอีโบล่ามาใช้ แต่ปัญหาคือรัฐบาลจีนยังไม่เปิดเผยข้อมูลออกมามากนักว่ามาตรการป้องกันดังกล่าวมีอะไรบ้าง ซึ่งบางครั้งสร้างความงุนงงให้กับทั้งชาวจีนเองและชาวต่างชาติที่เดินทางเข้าไปในประเทศจีน
ที่เมืองกวางเจาซึ่งเป็นเมืองที่มีชาวแอฟริกันอาศัยอยู่มากที่สุดในเอเชีย ชาวแอฟริกันจำนวนมากที่เดนทางมาจากประเทศในแอฟริกาที่มีการระบาดของเชื้ออีโบล่า ได้ถูกนำตัวไปพักที่โรงแรมแห่งหนึ่งระหว่างรอให้เจ้าหน้าที่สาธารณสุขของจีนตรวจสอบว่า ชาวต่างชาติเหล่านั้นมีอาการของโรคอีโบล่าหรือไม่ เวลานี้มีชาวแอฟริกันถูกกักไว้ที่โรงแรมแห่งนั้นมากกว่า 90 คน
โรงแรมแคนตั้นมิได้ถูกระบุไว้แต่แรกว่าจะถูกใช้เป็นสถานที่กักบริเวณเพื่อเฝ้าระวังผู้ที่อาจติดเชื้ออีโบล่า และยังคงเปิดให้บริการลูกค้าตามปกติ แต่พื้นที่หลายชั้นในโรงแรมถูกกันไว้เฉพาะสำหรับผู้ที่มาจากประเทศในแอฟริกาที่มีการระบาดของเชื้ออีโบล่า ได้แก่ เซียร่า-ลีโอน กินี ไลบีเรีย และสาธารณรัฐคองโก รวมทั้งมีจนท.สาธารณสุข และจนท.รักษาความปลอดภัยของจีนประจำอยู่ที่นั่นด้วย
ผู้ส่อข่าววีโอเอได้ลอบเข้าไปพูดคุยสัมภาษณ์ชาวแอฟริกันบางคนในโรงแรมแคนตั้น คุณ Mohammed ผู้เดินทางมาจากเซียร่า-ลีโอน เล่าว่าตนถูกปฏิเสธไม่ให้เข้าพักที่โรงแรมเกือบทุกแห่งในเมืองกวางเจา หลังจากโรงแรมเหล่านั้นรู้ว่าตนมาจากเซียร่า-ลีโอน จนกระทั่งทราบว่าสามารถพักที่โรงแรมแคนตั้งได้โดยไม่ต้องเสียค่าห้อง
แต่ผู้เข้าพักชาวแอฟริกันพบความผิดปกติหลายอย่าง เช่นไม่มีการเปลี่ยนผ้าปูที่นอน ทำให้เชื่อว่าผ้าปูที่นอนอาจจะถูกนำไปเผาในคราวเดียวหลังจากที่พวกตนเช็คเอาท์ออกไปแล้ว นอกจากนี้ยังมีการตรวจไข้ วัดอุณหภูมิร่างกาย และตรวจอาการอื่นๆ ทุกวันทั้งเช้าและเย็น
ด้านคุณ Musa ผู้ถือหนังสือเดินทางของกินี บอกว่าชาวแอฟริกันทุกคนที่ถือหนังสือเดินทางของกินี เซียร่า-ลีโอน ไลบีเรีย และคองโก จะถูกสงสัยไว้ก่อนว่ามีเชื้ออีโบล่า ทันทีที่แสดงหนังสือเดินทางให้เจ้าหน้าที่จีนตรวจที่สนามบิน
แต่ละเดือนมีชาวแอฟริกันเดินทางไปยังจีนหลายพันคน และแต่ละวันมีชาวแอฟริกันจากประเทศที่มีการระบาดของเชื้ออีโบล่าเดินทางไปถึงเมืองกวางเจาราว 150 คน โดยชาวแอฟริกันส่วนใหญ่ไม่เคยทราบเกี่ยวกับมาตรการตรวจสอบและป้องกันการระบาดของเชื้ออีโบล่าของรัฐบาลจีนมาก่อน จนกระทั่งเดินทางไปถึงแล้ว
รายงานจาก Bill Ide – กรุงปักกิ่ง / เรียบเรียงโดยทรงพจน์ สุภาผล
</doc>
<doc id='voa_2419435' type='mono' source_url='https://www.voathai.com/a/ebola-who-ss-19aug14/2419435.html' term='ebola'>
ยอดผู้ติดเชื้อและเสียชีวิตจากอีโบล่าเพิ่มขึ้น แต่สถานการณ์การระบาดในไนจีเรียเริ่มควบคุมได้แล้ว
องค์การอนามัยโลกหรือ WHO รายงานว่ายอดผู้เสียชีวิตจากการระบาดของเชื้ออีโบล่าในอาฟริกาตะวันตกเพิ่มขึ้นเป็น 1,229 คน ขณะที่ยอดผู้ติดเชื้อเพิ่มเป็น 2,240 คน อย่างไรก็ตาม มีสัญญาณที่ดีเกี่ยวกับการควบคุมการระบาดของเชื้อไวรัสอีโบล่าในไนจีเรีย
โฆษกองค์การอนามัยโลก Gregory Hartl ระบุว่าเชื้อไวรัสอีโบล่ายังคงระบาดอย่างต่อเนื่องในอาฟริกาตะวันตก โฆษกองค์การอนามัยโลกกล่าวว่าขณะนี้การระบาดยังอยู่ใน 4 ประเทศคือ ไลบีเรีย กินี เซียร่า-ลีโอน และไนจีเรีย ซึ่งในกรณีของไนจีเรียนั้นสามารถเห็นทางออกได้เนื่องจากผู้ติดเชื้อทุกคนนั้นสามารถสืบสาวเชื่อมโยงไปถึงผู้ติดเชื้อคนแรก คือชายที่เดินทางมาจากไลบีเรียและมาเสียชีวิตที่กรุงลากอสเมื่อปลายเดือน ก.ค โดยที่ผ่านมาพบผู้ติดเชื้ออีโบล่าในกรุงลากอสของไนจีเรียแล้ว 12 ราย
ขณะนี้ไนจีเรียได้ผ่านระยะฟักตัวของเชื้ออีโบล่าช่วงแรก 21 วันมาแล้วนับตัวแต่วันที่พบเชื้อดังกล่าวในกรุงลากอส และต้องรอระยะฟักตัวช่วงที่ 2 อีก 21 วัน รวมเป็น 42 วัน หากไม่พบผู้ติดเชื้อเพิ่มในช่วงนี้ คาดว่าจะมีการประกาศให้ไนจีเรียเป็นประเทศปลอดเชื้ออีโบล่าได้ ซึ่งเหลือเวลาอีกราว 10 วันเท่านั้น
ส่วนในกรณีของกินี สถานการณ์การระบาดของเชื้ออีโบล่านั้นรุนแรงกว่าไนจีเรีย มีผู้เสียชีวิตไปแล้ว 394 คน แต่องค์การอนามัยโลกระบุว่าการระบาดในไนจีเรียนั้นอยู่ภายใต้การควบคุมมากกว่าในเซียร่า-ลีโอน และไลบีเรีย
โฆษกองค์การอนามัยโลก Hartl ระบุว่าระบบสาธารณสุขในประเทศแถบอาฟริกาตะวันตกนั้นอ่อนแอ ส่วนหนึ่งเป็นผลจากสงครามกลางเมืองที่กินเวลายาวนาน ทำให้โครงสร้างต่างๆ ด้านการแพทย์และสาธารณสุขถูกทำลายไปมาก ขณะที่งบประมาณด้านสาธารณสุขของรัฐบาลอยู่ในระดับต่ำ นั่นคือเหตุผลที่หลายฝ่ายหลายประเทศจำเป็นต้องยื่นมือเข้าช่วยเพื่อขยายศักยภาพด้านการแพทย์ของประเทศเหล่านั้น
เวลานี้องค์การอนามัยโลกและโครงการอาหารโลกกำลังทำงานอย่างหนัก เพื่อให้แน่ใจว่าเขตกักบริเวณผู้ติดเชื้ออีโบล่าทุกเขตจะมีอาหารและเสบียงสำคัญอื่นๆอย่างพอเพียง โดยเป้าหมายของโครงการอาหารโลกรวมถึงการจัดหาความช่วยเหลือด้านอาหารให้กับประชาชนในพื้นที่ที่เกิดการระบาดราว 1 ล้านคน เพื่อจำกัดให้คนเหล่านั้นไม่ต้องเดินทางหรือไปหางานทำที่อื่น ซึ่งเป็นการจำกัดพื้นที่การระบาดของเชื้ออีโบล่าอีกทางหนึ่ง
คุณ Gregory Hartl กล่าวว่าขณะนี้เจ้าหน้าที่สาธารณสุขกำลังพยายามจัดหาการดูแลผู้ติดเชื้ออย่างดีที่สุดตามศูนย์กักบริเวณต่างๆ โฆษกองค์การอนามัยโลกชี้ว่า จนถึงขณะนี้ยังไม่มียาหรือวิธีรักษาผู้ติดเชื้ออีโบล่า นอกจากยาบางประเภทที่ยังไม่ผ่านการรับรองและมีจำนวนไม่เพียงพอ สิ่งที่เจ้าหน้าที่สาธารณสุขทำได้ตอนนี้คือการดูแลขั้นพื้นฐานแก่ผู้ป่วย เช่นการจัดหาอาหารและน้ำดื่ม
ด้านองค์กรแพทย์ไร้พรมแดน (Doctors Without Borders) ระบุว่าจริงๆ แล้วการดูแลขั้นพื้นฐานดังกล่าวมีประโยชน์มากมาย เช่นช่วยลดอัตราการเสียชีวิตจากเชื้ออีโบล่าในพื้นที่บางส่วนของกินีเหลือเพียง 33% และยิ่งผู้ติดเชื้อได้รับการดูแลเร็วเท่าใดก็ยิ่งมีโอกาสรอดชีวิตมากขึ้นเท่านั้น
ขณะเดียวกัน องค์การอนามัยโลกไม่แนะนำให้มีการจำกัดการเดินทางท่องเที่ยวหรือการค้าใดๆ ในช่วงนี้ นอกเสียจากในกรณีว่ามีการยืนยันว่าเกี่ยวเนื่องกับผู้ติดเชื้ออีโบล่า ผู้ต้องสงสัยว่าติดเชื้อ หรือผู้ที่สัมผัสโดยตรงกับผู้มีเชื้ออีโบล่า
รายงานจาก Joe De Capua และ Lisa Schlein ห้องข่าว VOA / เรียบเรียงโดยทรงพจน์ สุภาผล
</doc>
<doc id='voa_2574356' type='mono' source_url='https://www.voathai.com/a/illicit-financial-flow-nm/2574356.html' term='ebola'>
นักวิเคราะห์ชี้ประเทศยากจนสูญเสียรายได้เพราะคอร์รัปชั่นและการเลี่ยงภาษีของธุรกิจ
รายงานของ Global Financial Integrity (GFI) องค์กรเอกชนที่ทำงานวิจัยในเรื่องนี้ ระบุว่า ประเทศกำลังพัฒนาสูญเสียรายได้ราวๆ 6.6 ล้านล้านดอลล่าร์ ในช่วงระหว่างปี ค.ศ. 2003 – 2012 เฉพาะในปี 2012 มูลค่าการสูญเสียดังกล่าวสูงถึง 991 พันล้านดอลล่าร์
Eric LeCompte ผู้บริหารของเครือข่าย Jubilee USA Network บอกว่า อัตราการสูญเสียที่ว่านี้เพิ่มขึ้นราวๆ 9 เปอร์เซ็นต์ครึ่งต่อปี
เขาบอกว่ากระแสเงินที่ไหลออกนอกประเทศอย่างผิดกฎหมาย คือเงินที่ไม่ถูกเก็บภาษี ที่อาจมาจากการหลบเลี่ยงภาษีหรือการทุจริต ซึ่งเป็นเพราะประเทศเหล่านั้นไม่มีตัวบทกฎหมายที่ป้องกันหรือปราบปรามการกระทำเช่นนั้น
เครือข่าย Jubilee USA Network เป็นแนวร่วมขององค์กรต่างๆในสหรัฐรวม 75 องค์กร ชุมชนทางศาสนา 400 แห่ง และองค์กรระหว่างประเทศที่ให้ความร่วมมืออีก 50 องค์กร เป้าหมายการทำงานของ Jubilee USA คือให้มีการปฏิรูประบบการเงินโลก เพื่อช่วยผ่อนภาระหนี้สินให้กับประเทศยากจน โดยร่วมมือจัดทำข้อเสนอกับ GFI สำหรับการปฏิรูประบบการเงินที่จะยุติกระแสเงินที่ไหลออกนอกประเทศอย่างผิดกฎหมาย
เพื่อให้เห็นผลกระทบในเรื่องนี้อย่างเป็นรูปธรรม ผู้บริหารของเครือข่าย Jubilee USA Network บอกว่าเงินที่ถูกส่งออกอย่างผิดกฎหมายก่อผลเสียเป็นอย่างมากให้กับความพยายามของสามประเทศในแอฟริกาที่จะต่อสู้กับการระบาดของโรค Ebola
เขากล่าวว่า ทั้งสามประเทศ คือ Sierra Leone, Guinea และ Liberia สูญเสียเงินในลักษณะนี้เป็นมูลค่า 1.3 พันล้านดอลล่าร์ต่อปี เปรียบเทียบกับงบประมาณไม่ถึง 300 ล้านที่ประเทศเหล่านี้มีไว้สำหรับการบริการทางสาธารณสุข
แม้ประเทศที่ร่ำรวยก้าวหน้าบางประเทศก็ยังประสบปัญหาที่ว่านี้ด้วย
รายงานของ GFI ระบุชื่อห้าประเทศที่นำหน้าประเทศอื่นๆในการสูญเสียรายได้ในลักษณะนี้ระหว่างปี ค.ศ. 2003 – 2013 ไว้ว่ามี จีน รัสเซีย เมกซิโก อินเดีย และมาเลเซีย
ไม่มีใครชี้ชัดลงไปได้ว่า มีใครบ้างที่ได้เงินเหล่านี้ไป
Eric LeCompte ผู้บริหารของเครือข่าย Jubilee USA Network ให้ความเห็นว่าผู้ที่มีบทบาทสำคัญคืออุตสาหกรรมการขุดเจาะและธนาคาร เพราะราวๆ 80% ของกระแสเงินไหลออกโดยผ่านเครื่องมือทางการค้าที่เรียกว่า trade misinvoicing หรือการแจ้งหนี้ทางการค้าไม่ตรงกับความจริง เปิดโอกาสให้โยกย้ายเงินทุนออกนอกประเทศได้โดยไม่เสียภาษี หรือถ้าเสียก็ไม่ใช่อัตราที่ถูกต้อง
ข้อเสนอที่ GFI และเครือข่าย Jubilee USA Network จะพยายามผลักดันให้สำเร็จในที่ประชุม Conference on Financing for Development ในปีหน้าที่กรุง Addis Ababa นครหลวงของ Ethiopia คือให้มีการจัดตั้งกลไกความโปร่งใสทางการเงินขึ้นมาเป็นส่วนหนึ่งของเป้าหมายการพัฒนาเพื่อความยั่งยืน ซึ่งเป็นเป้าหมายต่อเนื่องกับเป้าหมายการพัฒนาของสหัสวรรษ (Millennium Development Goals) ขององค์การสหประชาชาติ เพื่อให้ประเทศกำลังพัฒนามีรายได้เพิ่มขึ้นสำหรับการลงทุนทางสาธารณสุข โครงสร้างทางเศรษฐกิจและการศึกษา
</doc>
<doc id='voa_2444531' type='mono' source_url='https://www.voathai.com/a/who-ebola-and-ebola-messaging-nm/2444531.html' term='ebola'>
องค์การอนามัยโลกประกาศมาตรการใหม่สกัดกั้นโรค Ebola ในแอฟริกาตะวันตก
โรค Ebola กำลังระบาดอยู่ในห้าประเทศในแอฟริกาตะวันตก อย่างไรก็ตาม และลักษณะและอัตราความเร็วของการระบาดในแต่ละประเทศแตกต่างกัน องค์การอนามัยโลกประกาศมาตรการใหม่สำหรับจัดการกับการระบาดที่มีอัตราต่ำกับที่มีอัตราสูง
องค์การอนามัยโลก หรือ WHO ตั้งเป้าไว้ว่า ในประเทศที่มีการระบาดต่ำ อย่าง Nigeria และ Senegal จะต้องยุติการแพร่ระบาดให้ได้
แต่ในประเทศที่มีการระบาดสูง อย่างใน Liberia, Sierra Leone และ Guinea จุดที่มีการระบาดสูงเป็นบริเวณป่าและเป็นแหล่งกำเนิดของเชื้อ Ebola แต่แรกเริ่ม WHO ต้องการนำคนเหล่านั้นเข้ารับการบำบัดรักษาในโรงพยาบาล โดยแยกบริเวณไว้จะได้ไม่ติดผู้อื่น
ปัญหาก็คือ พื้นที่บางแห่ง เช่นกรุง Monrovia นครหลวงของ Liberia มีการระบาดไปทั่ว ในขณะที่มีเตียงไม่พอจะรับคนไข้ และยังมีแพทย์และพยาบาลไม่พอด้วย
Sylvie Briand ผู้อำนวยการโรคระบาดและการระบาดของ WHO บอกกับ VOA ว่ามาตรการใหม่คือการฝึกฝนให้ชุมชนดูแลผู้ป่วยได้อย่างปลอดภัย
Alasan Senghore ผู้อำนวยการของสหพันธ์กาชาดระหว่างประเทศ กล่าวว่า จะต้องทำความเข้าใจกับชาวบ้านว่า เจ้าหน้าที่ที่เข้าไปให้การดูแลรักษาผู้ป่วยทำงานเพื่อรักษาชีวิต และจะต้องชักชวนให้ผู้นำท้องถิ่นมาเข้าพวกด้วย เพราะถ้าผู้คนไม่เข้าใจว่ากำลังทำอะไรกัน ก็จะสร้างปัญหาขึ้นมา แม้กับคนที่จะเข้าไปให้ความช่วยเหลือ
ขณะเดียวกัน แพทย์หญิง Marianne Ngoulla ที่ปรึกษาด้านสาธารณสุขของประชาคมเศรษฐกิจของประเทศในแอฟริกาตะวันตก บอกว่าชาวบ้านมีการจัดองค์กร มีหัวหน้า ถ้าเข้าหากันดีๆ ให้ข้อมูลและรับฟังชาวบ้าน จะช่วยให้ปรับการทำงานได้
มากกว่าครึ่งหนึ่งของผู้ที่เสียชีวิตด้วยโรค Ebola เป็นผู้หญิง เพราะการให้การบำบัดรักษาในตอนแรกเริ่ม ไม่ได้มุ่งเน้นไปที่ผู้หญิง แต่ Grev Hunt ผู้ประสานงานของกองทุนบรรเทาทุกข์เด็กยามฉุกเฉินของสหประชาชาติ บอกว่า เวลานี้ ทางกองทุนฯอาศัยผู้หญิงเป็นคนสื่อสารติดต่อ เพราะพบว่า วิธีที่ได้ผลที่สุด คือการให้ผู้หญิงไปเคาะประตูตามบ้านและให้ข้อมูลความรู้แก่ผู้หญิงด้วยกัน
อย่างไรก็ตาม ปัญหาสำคัญในขณะนี้ คือการขาดเตียงคนไข้ตามสถานที่บำบัดรักษา เพราะฉะนั้นจะต้องให้การฝึกอบรมผู้ให้การพยาบาลตามบ้านเพื่อรักษาตัวให้ปลอดภัยในขณะที่ดูแลผู้ป่วยไปด้วย
เป็นที่หวังกันว่ามาตรการใหม่นี้ รวมทั้งการปลอบขวัญกำลังใจเพื่อส่งเสริมความเป็นน้ำหนึ่งใจเดียว จะช่วยลดอัตราการเสียชีวิตเพราะโรค Ebola ได้ในอนาคตอันใกล้
</doc>
<doc id='voa_2762599' type='mono' source_url='https://www.voathai.com/a/primate-ebola-vaccine-tk/2762599.html' term='ebola'>
วัคซีนอีโบล่าสำหรับลิงกอริลล่าจะช่วยปกป้องคนโดยทางอ้อม
การบริโภคเนื้อสัตว์ป่าเป็นเรื่องปกติในแอฟริกาโดยเฉพาะในบริเวณลุ่มน้ำคองโก เชื่อกันว่าคนติดเชื้อไวรัสอีโบล่าที่ร้ายแรงถึงชีวิตจากการรับประทานเนื้อลิงที่ติดเชื้อไวรัสนี้ในปีพุทธศักราช 2519 และตั้งแต่นั้นมา เกิดการระบาดของเชื้ออีโบล่าแล้วมากกว่า 20 ครั้ง
การระบาดของเชื้ออีโบล่าในขณะนี้ในแอฟริกาตะวันตกเป็นเหตุให้คนป่วยและเสียชีวิตราว 10,000 คนแล้วตั้งแต่เริ่มระบาดมาตั้งแต่ปีที่แล้ว เป็นไปได้ว่าการระบาดของเชื้ออีโบล่าหนนี้น่าจะเกิดจากที่คนได้รับเชื้อโรคผ่านค้างคาวกินผลไม้ที่ติดเชื้ออีโบล่าในเขตเมืองที่ขาดระบบสาธารณูปโภคที่ดี
ลิงกอริลล่าและลิงใหญ่ชนิดอื่นๆ สามารถติดเชื้ออีโบล่าได้หากกินผลไม้ที่ร่วงหล่นบนพื้นในป่าซึ่งปนเปื้อนมูลของค้างคาว
เพื่อควบคุมการแพร่ระบาดของอีโบล่าในอนาคต ทีมนักวิทยาศาสตร์กำลังพัฒนาวัคซีนป้องกันการติดเชื้ออีโบล่าในลิงกอริลล่าพันธุ์ Western Lowland ที่คนท้องถิ่นนิยมกินเนื้อ
ทีมนักวิทยาศาสตร์ใช้เชื้อไวรัสไซโตเมกะโลไวรัส หรือ CMV (cytomegalovirus) ที่ไม่อันตรายเป็นพาหะของวัคซีนอีโบล่า ไวรัส CMV เป็นตัวนำวัคซีนอีโบล่าเข้าสู่ร่างกายของลิง เนื่องจากเชื้อ CMV เป็นเชื้อไวรัส จึงแพร่กระจายได้จากลมหายใจ การสัมผัสกับสารคัดหลั่งจากร่างกาย เพศสัมพันธ์ และจากการเปลี่ยนถ่ายอวัยวะ
สัตว์เลี้ยงลูกด้วยนมเกือบทุกประเภทรวมทั้งคนเรามักจะติดเชื้อไซโตเมกะโลไวรัสตั้งแต่เล็กๆ ซึ่งทำให้เกิดคุ้มกันในร่างกาย ยกเว้นคนที่เป็นโรคภูมิคุ้มกันบกพร่อง
คุณ Michael Jarvis นักไวรัสวิทยาที่มหาวิทยาลัย Plymouth University ในอังกฤษ เป็นหนึ่งในทีมนักวิทยาศาสตร์ที่ช่วยพัฒนาวัคซีนอีโบล่า ที่จะนำไปฉีดแก่ลิงและกอริลล่าด้วยการเป่าลูกดอก
คุณ Jarvis และสมาชิกทีมวิจัยได้อธิบายถึงยุทธวิธีที่จะใช้ในการฉีดวัคซีนอีโบล่าแก่ลิงกอริลล่านี้ในวารสาร Vaccine คุณ Jarvis กล่าวว่าจุดเด่นของวิธีการฉีดวัคซีนแก่ลิงกอริลล่าด้วยการเป่าลูกดอกนี้คือเพียงแค่เป่าลูกดอกบรรจุวัคซีนไปที่ลิงกอริลล่าบางตัวเท่านั้น
หลังจากนั้นเชื้อไวรัสไซโตเมกะโลไวรัสจะเป็นพาหะนำวัคซีนอีโบล่าจะแพร่ระบาดในหมู่ลิงกอริลล่าในฝูงโดยธรรมชาติ ลิงที่ไม่ถูกยิงลูกดอกก็จะได้รับวัคซีนอีโบล่าทางอ้อมผ่านการติดเชื้อไซโตเมกะโลไวรัสนี่เอง
มาจนถึงขณะนี้ วัคซีนอีโบล่าที่อยู่ระหว่างการพัฒนานี้ใช้ได้ผลดีในหนูทดลองและในตอนนี้ ทีมนักวิทยาศาสตร์กำลังทดลองวัคซีนอีโบล่ากับลิงวอกซึ่งเป็นประเภทลิงโลกเก่า (rhesus macaque)
เชื้ออีโบล่าเป็นต้นเหตุให้ลิงกอริลล่าพันธุ์ Western Lowland ตายไปแล้วถึง 30 เปอร์เซ็นต์และเป็นหนึ่งในต้นเหตุที่ทำให้กอริลล่าพันธุ์นี้อยู่ในรายชื่อสัืตว์ป่าที่เสี่ยงต่อการสูญพันธุ์
คุณ Jarvis กล่าวว่าในอดีตที่ผ่านมา การระบาดของเชื้ออีโบล่าราว 30 เปอร์เซ็นท์ของการระบาดทั้งหมด 20 หนเกิดจากการสัมผัสกับซากของลิงกอริลล่าที่ตายจากการติดเชื้ออีโบล่า เขาเชื่อว่าวัคซีนอีโบล่าจะมีศักยภาพช่วยลดความถี่ของการแพร่ระบาดของโรคนี้และลดการระบาดจากลิงสู่คนลงได้ในอนาคต
คุณ Jarvis กล่าวว่าหากเป็นไปตามแผนที่ตั้งไว้ วัคซีนอีโบล่าน่าจะพัฒนาสำเร็จภายใน 3 ถึง 4 ปีข้างหน้า
</doc>
<doc id='voa_2414138' type='mono' source_url='https://www.voathai.com/a/ebola-gorillas-tk/2414138.html' term='ebola'>
เชื้อไวรัสอีโบล่าระบาดในคนและยังระบาดในลิงชิมแพนซีและกอริลล่าด้วย
เชื้อไวรัสอีโบล่าทำให้คนในประเทศต่างๆ ทางอาฟริกาตะวันตกเสียชีวิตไปแล้วพันกว่าคนและยังทำให้ลิงกอริลล่าแห่งที่ราบต่ำในอาฟริกาตะวันตกและชิมแพนซีเสียชีวิตไปแล้วเป็นจำนวนมากจากการระบาดหลายครั้งในช่วงสิบปีที่ผ่านมา
เมื่อแปดปีที่แล้ว กลุ่มเด็กชายกลุ่มหนึ่งจากหมู่บ้านแห่งหนึ่งทางเหนือของประเทศกาบองเจอซากลิงชิมแพนซีตายแล้วในป่าและช่วยกันนำกลับไปยังหมู่บ้าน หลังจากนั้น ชาวบ้านช่วยกันแล่เนื้อลิงชิมแพนซีและปรุงเป็นอาหาร องค์การอนามัยโลกชี้ว่าเหตุการณ์นี้ทำให้เกิดการระบาดของเชื้ออีโบล่าที่ทำให้คนเสียชีวิตถึง 21 คน
หลายปีต่อมา คุณ David Quammen นักเขียนได้เดินทางไปรายงานข่าวที่ประเทศกาบอง เขาได้พบกับชาวบ้านจากหมู่บ้านดังกล่าวที่เกิดการระบาดของโรคอีโบล่าครั้งนั้น ชาวบ้านบอกกับคุณ Quammen ว่าไม่เฉพาะชาวบ้านและครอบครัวเท่านั้นที่ได้รับผลกระทบจากโรคอีโบล่าระบาด เขาเล่าว่าชาวบ้านบอกว่าตอนที่โรคอีโบล่าระบาดในหมู่บ้าน ชาวบ้านพบว่ามีสิ่งผิดปกติเกิดขึ้น ชาวบ้านเห็นลิงกอริลล่า 13 ตัวนอนตายอยู่ในป่าที่ติดกับหมู่บ้านจากการติดเชื้อไวรัสอีโบล่า
คุณ Quammen กล่าวว่าตั้งแต่นั้นมา เชื้ออีโบล่ากลายเป็นโรคระบาดที่คร่าชีวิตของลิงกอริลล่าจำนวนมากและการระบาดของโรคนี้นอกจากจะทำให้ลิงกอริลล่าตายแล้ว ในบางครั้งยังแพร่สู่คนและทำให้คนเสียชีวิตด้วย
แต่การระบาดของโรคจากสัตว์สู่คนไม่ใช่เรื่องใหม่ ในประวัติศาสตร์เคยเกิดการระบาดของกาฬโรคจากหนูสู่คนผ่านทางตัวหมัดในคริสศตวรรษที่ 14 ในยุโรปทำให้คนเสียชีวิตไปจำนวนมาก แต่คุณ Quammen ชี้ว่าเชื้อโรคติดต่อชนิดใหม่ๆ ระบาดจากสัตว์มาสู่คนอย่างรวดเร็วกว่าเดิม
เขากล่าวว่าการระบาดของโรคใหม่ๆ จากสัตว์สู่คนเกิดขึ้นเร็วกว่าเดิมอย่างมากซึ่งแตกต่างจากในอดีตโดยเฉพาะโรคที่เกิดจากเชื้อไวรัสที่เกิดขึ้นในช่วง 50-60 ปีที่ผ่านมา ทำให้เกิดคำถามว่าทำไมจึงเป็นเช่นนั้น
คุณ Quammen ชี้ว่าอาจเป็นไปได้ว่าคนเราได้ลุกล้ำเข้าไปอยู่ในที่อยู่ใหม่ๆ ซึ่งมีสัตว์ป่าอาศัยอยู่ก่อนแล้วมากขึ้นกว่าในอดีตโดยเฉพาะเมื่อประชากรโลกเพิ่มขึ้นทุกวัน เราได้ลุกล้ำเข้าไปในระบบนิเวศวิทยาใหม่ๆ เราตัดต้นไม้ ทำเหมือง สร้างหมู่บ้านและถนน คนเราเป็นผู้แพร่เชื้อโรคแก่สัตว์และกลายเป็นโรคติดต่อที่รุนแรงขึ้นและติดต่อกลับมาสู่คนอีก
คุณ Peter Walsh นักนิเวศวิทยาแห่งมหาวิทยาลัยเคมบริดจ์ทำการศึกษาลิงกอริลล่าหลายกลุ่มในอุทยานอนุรักษ์ของคองโกในช่วงสิบปีที่แล้วซึ่งเป็นช่วงที่เชื้ออีโบล่าเกิดการระบาดหลายครั้ง เขาพบว่าลิงกอริลล่า 90-95เปอร์เซ็นต์หายไปจากป่า คุณ Walsh และทีมงานวิจัยประมาณว่าเชื้ออีโลบ่าทำให้ลิงกอริลล่าเสียชีวิต 45เปอร์เซ็นต์ของประชากรทั้งหมดในเวลาเพียงไม่นาน
คุณ Peter Walsh นักนิเวศวิทยากล่าวว่านอกเหนือจากการถูกล่าเพื่อกินเนื้อแล้ว เชื้ออีโบล่าเป็นภัยคุกคามอีกอย่างหนึ่งที่ทำให้ประชากรลิงกอริลล่าลดลงอย่างรวดเร็ว
คุณ Peter Walsh ได้ร่วมเขียนรายงานวิเคราะห์ทางวิทยาศาสตร์ที่ระบุว่าลิงกอริลล่าที่ราบต่ำในทางตะวันตกของอาฟริกาเป็นหนึ่งในสัตว์ป่าที่เสี่ยงต่อการสูญพันธุ์อย่างมาก
อย่างไรก็ดี นอกจากโรคที่ติดต่อจากสัตว์สู่คน แล้วยังมีประเด็นโรคติดต่อจากคนสู่สัตว์อีกด้วย คุณ Walsh กล่าวว่าการท่องเที่ยวเพื่อชมสัตว์ป่าก็เป็นปัจจัยที่ทำให้โรคติดต่อจากคนไปสู่สัตว์ป่า
คุณ Walsh นักนิเวศวิทยากล่าวว่าโรคในระบบทางเดินหายใจที่เกิดกับคนเป็นสาเหตุอันดับหนึ่งที่ทำให้ลิงชิมแพนซีและลิงกอริลล่าในอุทยานโดยติดต่อผ่านนักท่องเที่ยวที่ป่วยแล้วเข้าไปท่องเที่ยวในที่อุทยานสัตว์ป่า เขาและทีมงานได้เรียกร้องให้มีการฉีดวัคซีนแก่ลิงชิมแพนซีและกอริลล่าที่ต้องเจอกับนักท่องเที่ยวเพื่อป้องกันไม่ให้สัตว์ติดเชื้อโรคหัดประเภทต่างๆ จากคน
นอกจากนี้เขาและทีมงานยังเรียกร้องให้มีการบังคับใช้กฏหมายเพื่อต่อต้านการล่าลิงกอริลล่าที่ราบต่ำทางตะวันตกของอาฟริกาเพราะเสี่ยงต่อการสูญพันธุ์และเรียกร้องให้มีการพิทักษ์แหล่งที่อยู่ของลิงกอริลล่าพันธุ์นี้ด้วย
</doc>
<doc id='voa_2497421' type='mono' source_url='https://www.voathai.com/a/ebola-us-ct-26oct14/2497421.html' term='ebola'>
ศูนย์ควบคุมโรคของสหรัฐฯ ตั้งหน่วยแพทย์เคลื่อนที่เร็วเพื่อตอบสนองอุบัติการณ์ Ebola
หน่วยแพทย์เคลื่อนที่เร็วหรือ CERT ประกอบด้วยเจ้าหน้าที่สหวิทยาการและพร้อมออกปฏิบัติงานทันทีที่ได้รับแจ้ง
ศูนย์ควบคุมโรคของสหรัฐฯ หรือ CDC ตั้งหน่วยแพทย์เคลื่อนที่เร็วเพื่อตอบสนองต่ออุบัติการณ์การติดเชื้อ Ebola โดยหน่วยแพทย์ดังกล่าวที่มีชื่อเรียกย่อๆ ว่า CERT ประกอบด้วยบุคลากรผู้เชี่ยวชาญด้านต่างๆ เช่นการควบคุมโรคติดต่อ นักระบาดวิทยา เจ้าหน้าที่ห้องปฏิบัติการ และเจ้าหน้าที่ประชาสัมพันธ์รวม 20 คน และจะสามารถออกทำงานทันทีไปยังทุกจุดในประเทศภายในไม่กี่ชั่วโมงหลังจากที่ได้รับรายงานเรื่องการติดเชื้อ Ebola
ขณะเดียวกันศูนย์ควบคุมโรคของสหรัฐฯ ยังได้ตั้งหน่วยประเมินและตรวจสอบโรงพยาบาล หรือที่เรียกย่อๆ ว่า FAST เพื่อช่วยตรวจสอบความพร้อมของโรงพบาบาลที่รับผู้ป่วย Ebola ด้วย
การตั้งหน่วยดังกล่าวซึ่งอยู่ใต้โครงสร้างและการตัดสินใจของศูนย์ควบคุมโรคของสหรัฐฯ เป็นไปตามคำสั่งของประธานาธิบดีโอบาม่าหลังจากที่คนอเมริกันตำหนิผู้รับผิดชอบด้านสาธารณสุขว่าไม่ได้เตรียมการรับมือกับการระบาดของ Ebola ในสหรัฐฯ
และเพื่อให้แน่ใจว่าขั้นตอนการปฏิบัติต่างๆ เป็นไปอย่างถูกต้องเหมาะสมเพื่อลดโอกาสของการแพร่เชื้อ Ebola ในสหรัฐฯ ลง
</doc>
<doc id='voa_2476218' type='mono' source_url='https://www.voathai.com/a/ebola-treatment-ss-7oct14/2476218.html' term='ebola'>
แพทย์อเมริกันแนะวิธีดูแลรักษาผู้ป่วยอีโบล่าเพื่อลดอัตราการเสียชีวิตจากโรคระบาดชนิดนี้
แม้จะมีความหวาดกลัวมากขึ้นว่าจำนวนผู้ติดเชื้อไวรัสอีโบล่าทั่วโลกจะเพิ่มขึ้นมากมายมหาศาลเกินการควบคุม แต่เริ่มมีข่าวดีขึ้นมาบ้างเมื่อแพทย์และพยาบาลกำลังเรียนรู้วิธีดูแลผู้ติดเชื้ออีโบล่ามากขึ้นเช่นกัน ซึ่งอาจเป็นหนทางหนึ่งในการเพิ่มอัตราผู้รอดชีวิตจากโรคระบาดชนิดนี้
เมื่อเดือน ส.ค ชาวอเมริกัน 2 คนผู้ติดเชื้อไวรัสอีโบล่าจากผู้ป่วยในไลบีเรีย คนหนึ่งเป็นแพทย์และอีกคนเป็นหมอสอนศาสนา ถูกนำตัวกลับมารักษาที่โรงพยาบาลมหาวิทยาลัย Emory ในนครแอตแลนต้า รัฐจอร์เจีย เมื่อเดินทางมาถึงผู้ป่วยทั้ง 2 คนถูกนำไปแยกห้องพิเศษ และมีแพทย์พยาบาลที่ได้รับการฝึกฝนด้านการรับมือโรคระบาดฉุกเฉินเป็นผู้ดูแล จนกระทั่งทั้ง 2 คนหายป่วยจากโรคร้ายนี้ได้ในที่สุด
ดร.Jay Varkey แห่ง รพ.Emory บอกว่าการดูแลผู้ติดเชื้ออีโบล่าอย่างถูกวิธีคือปัจจัยสำคัญในการเอาชนะเชื้อไวรัสชนิดนี้ ซึ่งการดูแลนั้นรวมถึงการมีพยาบาลพิเศษสำหรับผู้ป่วยแต่ละคน การเฝ้าตรวจสอบของเหลวจากร่างกายผู้ป่วยตลอดเวลา และการทดแทนสารอิเล็กทรอไลต์อย่าให้ขาด โดยสารอิเล็กทรอไลต์นี้เป็นสารเคมีนำไฟฟ้าซึ่งทำหน้าที่ควบคุมการทำงานของระบบประสาทและกล้ามเนื้อ ตลอดจนควบคุมระดับของเหลว ความดันเลือด และยังเป็นตัวสำคัญในการซ่อมแซมเนื้อเยื่อที่ถูกทำลาย
ดร.Jay Varkey ระบุว่าแม้แต่ที่อาฟริกา ผู้ป่วยโรคอีโบล่าที่ได้รับการดูแลรักษาแบบเข้มข้น เช่นการทดแทนอิเล็กทรอไลต์จำพวกโปแตสเซียม แมกนีเซียม และแคลเซียม ซึ่งสูญเสียไปจากการถ่ายท้องหรืออาเจียน ให้อยู่ในระดับคงที่อยู่เสมอ สามารถช่วยเพิ่มโอกาสการรอดชีวิตของผู้ป่วยผู้นั้นได้
อย่างไรก็ตาม ดร.Varkey ชี้ว่ายารักษาโรคอีโบล่า เช่นยา Zmapp ซึ่งเป็นยาที่กำลังอยู่ในช่วงทดลอง ก็อาจเป็นอีกปัจจัยหนึ่งที่ทำให้ชาวอเมริกัน 2 คนที่รักษาตัวอยู่ที่ รพ.แห่งนี้ หายจากโรคอีโบล่าได้เช่นกัน ถึงกระนั้นจากข้อมูลต่างๆ ที่มีอยู่ ทางคณะแพทย์ยังไม่สามารถชี้ชัดได้ว่ายาดังกล่าวได้ผลจริงหรือไม่
ดร.Jay Varkey แห่ง รพ.มหาวิทยาลัย Emory บอกว่าขณะนี้ได้แบ่งปันข้อมูลเรื่องการดูแลรักษาผู้ป่วยโรคอีโบล่าอย่างถูกวิธีนี้ ให้กับแพทย์พยาบาลที่ทำงานอยู่ในแถบอาฟริกาตะวันตกได้รับทราบแล้ว นายแพทย์อเมริกันผู้นี้หวังว่า หากสามารถใช้วิธีการดูแลรักษาอย่างถูกต้องอย่างที่กล่าวมากับผู้ป่วยโรคอีโบล่าได้มากขึ้น ก็น่าจะสามารถลดอัตราการเสียชีวิตจากโรคระบาดชนิดนี้ลงได้
ปัจจุบัน อัตราการเสียชีวิตจากโรคอีโบล่าในหมู่ผู้ติดเชื้ออยู่ที่ระดับประมาณ 50% แต่องค์การอนามัยโลกเชื่อว่าด้วยมาตรการต่างๆ เช่นการเพิ่มจำนวนศูนย์ดูแลผู้ป่วย การจัดหาอุปกรณ์และบุคลากรทางการแพทย์เพิ่มขึ้น จะทำให้จำนวนผู้เสียชีวิตจากโรคอีโบล่าในแถบแอฟริกาตะวันตก ลดลงอย่างมากในอนาคตอันใกล้นี้
รายงานจาก Carol Pearson - ห้องข่าว VOA / เรียบเรียงโดยทรงพจน์ สุภาผล
Get Adobe Flash Player
สหรัฐเร่งเพิ่มมาตรการป้องกันเชื้ออีโบล่าระบาด
width
px
height
px
0:01:52
264p | 4.9MB
352p | 6.8MB
480p | 49.1MB
</doc>
<doc id='voa_2485447' type='mono' source_url='https://www.voathai.com/a/us-ebola-wrap-ct-15oct14/2485447.html' term='ebola'>
องค์การอนามัยโลกเตือนอาจมีผู้ติดเชื้ออีโบล่าใหม่เพิ่มขึ้นสัปดาห์ละหมื่นคน
ดร. Bruce Aylward ผู้ช่วยผู้อำนวยการใหญ่องค์การอนามัยโลกเตือนว่า ภายในต้นเดือนธันวาคมนี้อาจมีผู้ติดเชื้ออีโบล่ารายใหม่เพิ่มขึ้นสัปดาห์ละห้าพันถึงหนึ่งหมื่นคนในสามประเทศทางตะวันตกของแอฟริกา คือกินี เซียร่าลีโอน และไลบีเรีย
องค์การอนามัยโลกหวังว่าจะสามารถบรรลุเป้าหมาย “70-70-60” คือการฝังศพผู้เสียชีวิตจากอีโบล่าได้อย่างปลอดภัย 70 % และสามารถดูแลผู้ติดเชื้อได้อย่างเหมาะสม 70 % ภายใน 60 วันของการเริ่มแผนงานคือ 1 ตุลาคมภายในวันที่ 1 ธันวาคมนี้ได้
เจ้าหน้าที่ระดับสูงขององค์การอนามัยโลกผู้นี้กล่าวด้วยว่ามีรายงานผู้ติดเชื้อรายใหม่ในพื้นที่ที่ไม่เคยปรากฎมาก่อน รวมทั้งมีรายงานผู้ป่วยอีโบล่าเพิ่มขึ้นในเขตเมืองหลวงของทั้งสามประเทศด้วย
ส่วนนาย Anthony Banbury ผู้อำนวยการคณะทำงานของสหประชาชาติต่อเหตุการณ์ฉุกเฉินเรื่องอีโบล่ารายงานต่อคณะมนตรีความมั่นคงองค์การสหประชาชาติว่า แม้จะมีความพยายามอย่างน่าสรรเสริญสำหรับการทำงานของเจ้าหน้าที่ด้านการแพทย์ก็ตาม แต่ก็ดูเหมือนว่าความพยายามเพื่อยับยั้งการระบาดของเชื้ออีโบล่ายังไม่เพียงพอ
APTOPIX Obama Ebola
ทางด้านสหรัฐฯ ประธานาธิบดีโอบาม่ากล่าวว่าประชาคมระหว่างประเทศไม่ได้ดำเนินการอย่างเพียงพอเพื่อต่อสู้กับโรคอีโบล่า และหลายประเทศที่มีขีดความสามารถก็ยังไม่ได้ยื่นมือเข้าช่วยเหลือ ผู้นำสหรัฐฯ เตือนว่าอีโบล่าเป็นภัยคุกคามต่อประเทศและประชากรทั่วโลก และสามารถบ่อนทำลายเสถียรภาพทางการเมืองและทางเศรษฐกิจของประเทศต่างๆ ได้ด้วย
เมื่อวันอังคาร รัฐบาลสหรัฐฯ เพิ่มความช่วยเหลืออีก 142 ล้านดอลลาร์แก่ประเทศที่ได้รับผลกระทบจากการระบาดของโรคอีโบล่าในทวีปแอฟริกา นอกเหนือจากความช่วยเหลือมูลค่า 400 ล้านดอลลาร์ที่ให้ไปก่อนหน้านี้ และขณะนี้มีเจ้าหน้าที่ทหารสหรัฐฯ กว่า 565 นายอยู่ในพื้นที่เพื่อช่วยสร้างสถานบำบัดผู้ป่วยอีโบล่าและห้องปฏิบัติการทดสอบเคลื่อนที่รวม 17 แห่ง
Get Adobe Flash Player
การตอบสนองของสหรัฐหลังข่าวนางพยาบาลรัฐเท็กซัสติดเชื้ออีโบล่า
width
px
height
px
0:02:47
268p | 5.8MB
358p | 8.2MB
480p | 66.0MB
</doc>
<doc id='voa_2491802' type='mono' source_url='https://www.voathai.com/a/ebola-blood-ss-21oct14/2491802.html' term='ebola'>
วงการแพทย์พยายามศึกษาว่าวิธีถ่ายเลือดของผู้รอดชีวิตจากอีโบล่าให้กับผู้ป่วย จะใช้รักษาโรคอีโบล่าอย่างได้ผลหรือไม่?
แม้ปัจจุบันยังไม่มียาที่ใช้รักษาโรคอีโบล่า แต่ผู้ติดเชื้อหลายคนในสหรัฐใช้วิธีรับเลือดบริจาคจากผู้รอดชีวิตจากเชื้อไวรัสอีโบล่า คำถามคือการถ่ายเลือดของผู้รอดชีวิตให้กับผู้ติดเชื้ออีโบล่าสามารถนำมาใช้เป็นแนวทางรักษาโรคอีโบล่าในวงกว้างได้หรือไม่
ดร.Kent Brantly คือชาวอเมริกันคนแรกที่ติดเชื้ออีโบล่ามาจากผู้ป่วยในไลบีเรีย และได้รับการถ่ายเลือดจากเด็กชายชาวแอฟริกันผู้หนึ่งผู้รอดชีวิตจากโรคอีโบล่า ซึ่งเชื่อว่าทำให้เขาหายจากโรคระบาดชนิดนี้
เวลานี้วงการแพทย์กำลังพยายามทดลองว่า วิธีการถ่ายเลือดสามารถนำมาใช้เป็นแนวทางรักษาโรคอีโบล่าอย่างจริงจังได้หรือไม่ โดยแพทย์เชื่อว่าผู้รอดชีวิตมีระดับสารภูมิต้านทานหรือ Antibody ในเลือดเพิ่มขึ้นอยู่ในระดับสูง ซึ่งสามารถช่วยต่อสู้กับเชื้ออีโบล่าได้
จนถึงขณะนี้ ดร.Kent Brantly บริจาคเลือดให้กับผู้ติดเชื้ออีโบล่าในสหรัฐไปแล้ว 3 คน ส่วนชายชาวไลบีเรีย Thomas Eric Duncan ผู้เสียชีวิตจากเชื้ออีโบล่าคนเดียวในสหรัฐนั้น ไม่สามารถรับเลือดบริจาคจากนายแพทย์ Brantly ได้ เนื่องจากหมู่เลือดไม่ตรงกัน
ดร.Jesse Goodman แห่งศูนย์การแพทย์มหาวิทยาลัย Georgetown ในกรุงวอชิงตัน ชี้ว่าวงการแพทย์ยังต้องมีการศึกษามากขึ้นว่าวิธีการถ่ายเลือดนี้ได้ผลจริงหรือไม่ในการรักษาโรคอีโบล่า ดร.Goodman ระบุว่า เรายังไม่ทราบแน่ชัดว่าการถ่ายเลือดจากผู้ที่หายจากโรคอีโบล่ามาให้กับผู้ติดเชื้อนั้นได้ผลจริงหรือไม่ เพราะการที่มีผู้ป่วยบางคนหายจากโรคนี้หลังจากเข้ารับการถ่ายเลือด ไม่ได้หมายความว่าวิธีนี้ได้ผล 100%
ดร.Goodman ชี้ว่ากระบวนการถ่ายเลือดอาจเพียงแค่เป็นปัจจัยหนึ่งที่ช่วยให้ผู้ติดเชื้อรอดชีวิต แต่การดูแลรักษาอย่างถูกต้องและเฝ้าติดตามอาการของผู้ป่วยตลอดเวลาก็มีความสำคัญไม่น้อยเช่นกัน ดังนั้นจำเป็นต้องมีการศึกษาทดลองเพิ่มเติมเพื่อให้แน่ใจว่า ปัจจัยใดกันแน่ที่มีผลต่อการรอดชีวิตจริงๆ
ดร.Jesse Goodman แห่งศูนย์การแพทย์มหาวิทยาลัย Georgetown ยังบอกด้วยว่า ประเด็นหลักอีกอย่างหนึ่งคือ หากแพทย์ค้นพบว่าเลือดของผู้รอดชีวิตคือกุญแจสำคัญในการรักษาโรคอีโบล่าจริงๆ เลือดของนายแพทย์ Kent Brantly และของผู้รอดชีวิตคนอื่นๆ ควรถูกนำไปใช้รักษาผู้ติดเชื้อทุกคน โดยไม่มีการเลือกปฏิบัติ
ดร.Goodman ระบุว่า ในฐานะที่เราเป็นส่วนหนึ่งของเผ่าพันธุ์มนุษยชาติ เราจึงควรเห็นแก่ส่วนรวมมากกว่าส่วนตัว นั่นหมายความว่าไม่มีใครหรือกลุ่มใดกลุ่มหนึ่งควรครอบครองเลือดของผู้รอดชีวิตจากเชื้ออีโบล่าไว้เอง ไม่ควรมีการจดสิทธิบัตร ไม่ควรมีการแสวงหาผลกำไรจากเลือดนั้น และไม่ควรมีความลังเล เพราะถือเป็นความถูกต้องและเป็นสิทธิ์ของทุกคน
รายงานจาก Katherine Gypson ห้องข่าว VOA / เรียบเรียงโดยทรงพจน์ สุภาผล
Get Adobe Flash Player
วงการแพทย์พยายามศึกษาว่าวิธีถ่ายเลือดของผู้รอดชีวิตจากอีโบล่าให้กับผู้ป่วยจะใช้รักษาโรคอีโบล่าอย่างได้ผลหรือไม่?
width
px
height
px
0:02:26
268p | 5.0MB
358p | 6.5MB
480p | 49.8MB
</doc>
<doc id='voa_2416639' type='mono' source_url='https://www.voathai.com/a/business-news-ct-17aug14/2416639.html' term='ebola'>
Moody’s คาดว่า Ebola จะสร้างปัญหาต่อการคมนาคมทางอากาศและการพาณิชย์อีกอย่างน้อยหนึ่งเดือน รวมทั้งข่าวธุรกิจอื่นๆ
1 บริษัท Moody’s คาดว่าค่าใช้จ่ายด้าน Ebola จะส่งผลต่อฐานะการคลังและการเติบโตทางเศรษฐกิจของหลายประเทศทางตะวันตกของทวีปแอฟริกา และจะสร้างปัญหาให้กับการคมนาคมทางอากาศและกิจการด้านการพาณิชย์ไปอีกอย่างน้อยหนึ่งเดือน
2. ประธานาธิบดีโอบาม่าของสหรัฐฯ เสนอนโยบายใหม่ เพื่อช่วยเปิดโอกาสด้านอุดมศึกษาแก่เยาวชนอเมริกันโดยไม่ต้องสิ้นเปลืองค่าใช้จ่ายสูงมาก เช่นจะขยายการให้เงินช่วยเหลือและการลดหย่อนภาษีแก่นักศึกษาและครอบครัว รวมทั้งการเปิดโอกาสให้นักศึกษาที่กู้เงินเรียนสามารถขอกู้ใหม่ได้โดยจ่ายดอกเบี้ยต่ำลง
3. บริษัท Apple ยอมรับว่าใช้บริการเซิร์ฟเวอร์ของ China Telecom ผู้ให้บริการโทรศัพท์มือถือรายใหญ่อันดับสามของจีนเพื่อเก็บข้อมูลส่วนบุคคลของลูกค้า iPhone ในประเทศจีนซึ่งนับเป็นครั้งแรกที่ Apple เก็บข้อมูลผู้ใช้ไว้ในประเทศจีน ทั้งนี้เพื่อเพิ่มอัตราความเร็วของบริการ iCloud ของตน
4. คาดว่าบริษัท Apple จะนำ iPhone 6 ออกสู่ตลาดในเดือนหน้าและความคาดหวังนี้ทำให้ราคาหุ้นของ Apple เพิ่มสูงขึ้นแล้วกว่า 20% ตั้งแต่ต้นปี นักวิเคราะห์คาดว่า Apple อาจเป็นบริษัทแรกที่มีมูลค่าตลาดสูงถึงหนึ่งล้านล้านดอลลาร์ โดยในขณะนี้มูลค่าตลาดของบริษัท Apple อยู่ที่ห้าแสนแปดหมื่นเจ็ดพันล้านดอลลาร์
5. Elio Motors มีแผนจะนำยานยนต์สามล้อ Elio ออกสู่ตลาดในสหรัฐฯ ปลายปีหน้า โดยยานยนต์สามล้อซึ่งรัฐบาลสหรัฐฯ จัดให้เป็นจักรยานยนต์นี้มีความยาวเท่ากับรถยนต์ Honda Fit แต่เบากว่าครึ่งหนึ่ง มีสองที่นั่งและกินน้ำมันเพียงราว 35 กิโลเมตรต่อลิตรและมีราคาขายในสหรัฐฯ คันละ 6,800 ดอลลาร์หรือราวสองแสนบาทไทย
</doc>
<doc id='voa_1970857' type='mono' source_url='https://www.voathai.com/a/ebola-poverty-ct/1970857.html' term='ebola'>
เจ้าหน้าที่องค์การอนามัยโลกชี้ประเพณีศพผู้เสียชีวิตจาก Ebola สร้างความเสี่ยงของการแพร่เชื้อโรคนี้
เจ้าหน้าที่องค์การอนามัยโลกกล่าวว่าประเพณีในบางประเทศที่สมาชิกในครอบครัวของผู้เสียชีวิตจากโรค Ebola จะชำระล้างร่างกายญาติของตนที่เสียชีวิตนั้นสร้างความเสี่ยงของการแพร่เชื้อโรคนี้ได้ เพราะโดยปกติแล้วในขณะที่เสียชีวิตผู้ป่วยมักมีเชื้อไวรัส Ebola อยู่ในระดับสูงที่สุดและมักมีของเหลวชนิดต่างๆ ไหลออกมา เช่นเลือด อาเจียน หรือมีอาการท้องร่วง เป็นต้น ซึ่งทำให้เสี่ยงต่อการแพร่เชื้อออกไปได้
นอกจากนั้นยังมีชุมชนบางแห่งที่หวาดกลัวและไม่ต้องการให้ฝังศพผู้เสียชีวิตด้วยโรคนี้ในพื้นที่ของตน แต่เจ้าหน้าที่กาชาดในประเทศไลบีเรียชี้ว่าหากได้รับการแจ้ง เจ้าหน้าที่สาธารณสุขและเจ้าหน้าที่บรรเทาทุกข์จะดำเนินการเพื่อทำความสะอาดและฆ่าเชื้อจากร่างกายของผู้เสียชีวิตก่อนที่จะใส่ลงในถุงบรรจุศพ และหลังจากนั้นก็จะทำความสะอาดถุงนั้นอีกครั้งก่อนที่จะบรรจุลงในถุงชั้นที่สองเพื่อความปลอดภัย
อย่างไรก็ตามเจ้าหน้าที่สาธารณสุขย้ำว่าเชื้อ Ebola ไม่สามารถแพร่กระจายทางอากาศและจะติดต่อได้ด้วยของเหลวจากร่างกายเท่านั้น และถึงแม้อัตราการเสียชีวิตจากโรคนี้จะสูงถึง 90 % แต่โรคนี้มีระยะเวลาฟักตัว 2-21 วันและหากได้รับการบำบัดรักษาแต่เนิ่นๆ ทันเวลาโอกาสของการเสียชีวิตก็จะลดลง
</doc>
<doc id='voa_2607016' type='mono' source_url='https://www.voathai.com/a/us-obama-sotu-nm/2607016.html' term='ebola'>
ประธานาธิบดี Obama กล่าวคำปราศัยประจำปีต่อที่ประชุมร่วมรัฐสภาหรือ State of the Union คืนวันอังคาร
Larry Korb นักวิเคราะห์ของ Center for American Progress ซึ่งเคยเป็นที่ปรึกษาทางด้านนโยบายต่างประเทศให้กับประธานาธิบดี Obama ให้ความเห็นว่า ประธานาธิบดี Obama ตระหนักดีว่า สหรัฐจะต้องมีความเข้มแข็งภายในประเทศ ก่อนที่จะมีความเข้มแข็งในเวทีโลกได้ และเห็นได้ว่า โครงสร้างทางเศรษฐกิจของประเทศ เช่น ถนนหนทางกำลังเสื่อมโทรม ซึ่งจะต้องจัดการหาเงินทุนและซ่อมแซมแก้ไข
เพราะแม้ว่าประธานาธิบดี Obama จะสามารถกล่าวถึงความสำเร็จทางด้านนโยบายต่างประเทศ เช่น ข้อตกลงกับจีนที่จะจำกัดการปล่อยแก๊สคาร์บอนออกสู่บรรยากาศห่อหุ้มโลก และการส่งทหารและความช่วยเหลือไปรณรงค์ต่อต้านโรคระบาด Ebola ในแอฟริกา รวมทั้งปัญหาการต่อต้านการก่อการร้ายและการรักษาความมั่นคงทางอินเทอร์เน็ตได้ก็ตาม
ความเป็นจริงมีอยู่ว่า คะแนนนิยมที่คนอเมริกันให้เพื่อแสดงความเห็นชอบในการทำงานของประธานาธิบดี ที่เวลานี้เพิ่มขึ้นมาอยู่ที่ 50% นั้น ขึ้นอยู่กับสภาพเศรษฐกิจของประเทศเป็นหลัก
ในช่วงสองสัปดาห์ที่ผ่านมา ประธานาธิบดี Obama ได้ออกตระเวณกล่าวปราศัย เปิดเผยข้อเสนอต่างๆ ที่มุ่งจะส่งเสริมความเป็นอยู่ของชนชั้นกลางในประเทศ
ข้อเสนอสำคัญ คือการเพิ่มอัตราภาษีเงินได้ที่จัดเก็บกับผู้มีรายได้สูง ในขณะที่เพิ่มเครดิตภาษีให้กับครอบครัวคนชั้นกลางที่มีลูกเล็ก และเปิดโอกาสให้คนอเมริกันได้เข้ารับการศึกษาในวิทยาลัยชุมชน ซึ่งเป็นวิทยาลัยสองปีที่ให้อนุปริญญา และประกาศนียบัตรสำหรับการฝึกอบรมวิชาชีพสาขาต่างๆ โดยไม่ต้องเสียค่าเล่าเรียน
สมาชิกรัฐสภาบางรายของพรรค republican ซึ่งคุมเสียงข้างมากในทั้งสองสภา ได้ออกมาแสดงความเห็นคัดค้าน
</doc>
<doc id='voa_2418004' type='mono' source_url='https://www.voathai.com/a/nigeria-ebola-ct/2418004.html' term='ebola'>
ไนจีเรียเริ่มควบคุมสถานการณ์การระบาดของ Ebola ได้
จำนวนผู้เสียชีวิตด้วยเชื้อ Ebola ในประเทศไนจีเรียขณะนี้มี 4 คน แต่อีก 5 คนสามารถฟื้นตัวจากการติดเชื้อได้ และยังมีอีกเกือบ 200 คนซึ่งถูกติดตามสอดส่องอาการอยู่
ผู้เชี่ยวชาญด้านสาธารณสุขกล่าวว่ารัฐบาลไนจีเรียสามารถดำเนินการได้อย่างรวดเร็วเพื่อควบคุมสถานการณ์การระบาดแต่ก็ไม่สามารถจะนิ่งนอนใจได้ โดยเฉพาะอย่างยิ่งในเรื่องการให้ข้อมูลที่ถูกต้องและแก้ข่าวลือ เช่น ข่าวลือเรื่องการดื่มหรืออาบน้ำเกลือจะช่วยรักษาโรค Ebola ได้เป็นต้น ทั้งนี้เพราะข่าวลือมักจะวิ่งนำหน้าข้อมูลที่ถูกต้อง 2-3 ก้าวอยู่เสมอ และการตอบโต้ข่าวลือโดยรัฐบาลก็ต้องใช้เวลาอย่างน้อย 3-4 วัน
ไนจีเรียนับเป็นประเทศซึ่งมีประชากรมากที่สุดของทวีปแอฟริกาในขณะนี้ด้วยจำนวนประชากรกว่า 150 ล้านคนทั้งยังมีระบบเศรษฐกิจใหญ่ที่สุดของทวีปแอฟริกาด้วย ผู้เชี่ยวชาญเกรงว่าในเมืองใหญ่อย่างเช่นกรุงลากอสของไนจีเรียซึ่งมีประชากรอาศัยอยู่อย่างหนาแน่นถึงราว 20 ล้านคนนั้น เชื้อ Ebola อาจสามารถแพร่ระบาดอย่างรวดเร็วได้หากเกิดความนิ่งนอนใจ
</doc>
<doc id='voa_4388684' type='mono' source_url='https://www.voathai.com/a/ebola-new-round-in-congo/4388684.html' term='ebola'>
'ไวรัสอีโบล่า' ระบาดรอบใหม่ คร่าชีวิตชาวคองโก 17 ราย
รัฐมนตรีกระทรวงสาธารณสุขสาธารณรัฐประชาธิปไตยคองโก ประกาศยืนยันการระบาดครั้งใหม่ของเชื้อไวรัสอีโบล่า ทางภาคตะวันตกเฉียงเหนือของประเทศ ทำให้มีผู้เสียชีวิตไปแล้ว 17 ราย
การระบาดของเชื้อไวรัสอีโบล่าในประเทศแถบแอฟริกาครั้งนี้ นับว่าเป็นครั้งที่ 9 แล้ว
ชื่อของเชื้อไวรัสอีโบล่าตั้งขึ้นตามชื่อแม่น้ำ Ebola เมื่อครั้งที่ค้นพบเชื้อไวรัสอีโบล่าเป็นครั้งแรกในช่วงปี ค.ศ. 1970
รัฐมนตรีกระทรวงสาธารณสุขคองโกกล่าวอีกว่า ขณะนี้คองโกกำลังเผชิญหน้ากับการแพร่ระบาดของเชื้อไวรัสอีโบล่าอีกครั้ง ซึ่งถือเป็นสถานการณ์ฉุกเฉินด้านสาธารณสุขระหว่างประเทศ
เชื่อกันว่าเชื้อไวรัสอีโบล่าแพร่ระบาดไปยังถิ่นอื่นโดยมีค้างคาวเป็นพาหะ และแพร่เชื้อไปยังสัตว์ชนิดอื่นๆ ที่อยู่บนต้นไม้ อย่างเช่นลิง และบ่อยครั้งที่มนุษย์ได้รับเชื้อไวรัสนี้โดยการรับประทานเนื้อสัตว์ป่าที่ติดเชื้อ
ก่อนที่จะมีการยืนยันการแพร่ระบาดของเชื้อไวรัสอีโบล่า เจ้าหน้าที่สาธารณสุขท้องถิ่นรายงานว่า มีผู้ป่วย 21 รายที่แสดงอาการของไข้เลือดออกที่หมู่บ้าน Ikoko Impenge ที่อยู่ใกล้ๆ กับเมือง Bikoro
หลังจากนั้นผู้ป่วยเหล่านี้เสียชีวิตลง 17 ราย
การแพร่ระบาดครั้งร้ายแรงที่สุดของเชื้อไวรัสอีโบล่า เกิดขึ้นในประเทศแถบแอฟริกาตะวันตกเมื่อสองปีที่แล้ว ซึ่งคร่าชีวิตผู้คนไปกว่า 11,000 ราย และมีผู้ติดเชื้ออีก 28,600 ราย
อย่างไรก็ตาม แม้ว่าจะมีการแพร่ระบาดของเชื้อไวรัสอีโบล่าทุกๆ 2-3 ปี แต่อัตราการเสียชีวิตในประเทศคองโก ลดลงอย่างเห็นได้ชัด ซึ่งผู้เชี่ยวชาญด้านสุขภาพเชื่อว่า เป็นเพราะความรู้ความเข้าใจของประชากรเกี่ยวกับเชื้อไวรัสอีโบล่า และประสบการณ์ในการรักษาผู้ป่วยที่ติดเชื้อของบุคลากรทางการแพทย์ในท้องถิ่น
</doc>
<doc id='voa_2468300' type='mono' source_url='https://www.voathai.com/a/ebola-interview-pt/2468300.html' term='ebola'>
รมว.สาธารณสุขแสดงความมั่นใจมาตรการป้องกันโรคอีโบลาของไทย เผยพร้อมส่งเจ้าหน้าที่ร่วมภารกิจยุติการระบาดในแอฟริกา
รมว.สาธารณสุขของไทยมั่นใจความพร้อมในการป้องกันการแพร่ระบาดของเชื้อไวรัสอีโบลา และความเป็นไปได้ที่จะส่งเจ้าหน้าที่อาสาสมัครไทยเดินทางร่วมกับนานาชาติในภารกิจยุติการแพร่ระบาดในแอฟริกาตะวันตก
ศาสตราจารย์ นายแพทย์ รัชตะ รัชตะนาวิน รัฐมนตรีว่าการกระทรวงสาธารณสุข ให้สัมภาษณ์พิเศษกับวีโอเอ ภาคภาษาไทย หลังการเข้าร่วมเวทีการประชุมระดับนานาชาติ ภายใต้กรอบความร่วมมือความมั่นคงทางสาธารณสุข หรือ Global Health Security Agenda ที่กรุงวอชิงตันเมื่อสัปดาห์ที่ผ่านมา
Get Adobe Flash Player
ไทยพร้อมร่วมมือนานาชาติหยุดวิกฤตการณ์ไวรัสอีโบล่า
width
px
height
px
0:07:30
270p | 16.1MB
360p | 22.1MB
720p | 51.9MB
รัฐมนตรีว่าการกระทรวงสาธารณสุขของไทย นอกจากจะยืนยันความพร้อมที่จะร่วมมือกับนานาชาติ ที่จะระดมความช่วยเหลือและทำทุกวิถีทางในการยุติปัญหาการแพร่ระบาดของเชื้อไวรัสอีโบล่าโดยเร็วที่สุดภายใต้ยุทธศาสตร์การจำกัดพื้นที่การแพร่ระบาดแล้ว ยังยืนยันถึงความพร้อมของไทยในการป้องกันและรักษาหากมีกรณีพบผู้ติดเชื้อในไทย และมั่นใจในโครงสร้างพื้นฐานระบบสุขภาพที่เป็นปัจจัยจุดแข็งในการรับมือกับโรคระบาดได้ดี
ศ.นพ.รัชตะ ย้ำว่าที่ผ่านมายังไม่พบผู้ติดเชื้อไวรัสอีโบล่าเข้ามาในประเทศไทย แต่มีมาตรการป้องกัน คัดกรอง และทำประวัติผู้ที่จะเดินทางจากภูมิภาคที่มีความเสี่ยงในการติดเชื้อที่จะเข้ามาประเทศไทย ขณะเดียวกันยังมีความพร้อมทางเวชภัณฑ์และอุปกรณ์ทางการแพทย์ รวมทั้งขั้นตอนปฏิบัติที่ชัดเจนที่จะจัดการกับโรคระบาดได้ทันท่วงที
นอกจากนี้ยังกล่าวด้วยว่ามีความเป็นไปได้ที่จะส่งอาสาสมัครชาวไทยร่วมในภารกิจยุติการแพร่ระบาดเชื้ออีโบล่ากับนานาชาติ ที่ทวีปแอฟริกา ซึ่งนอกจากจะเป็นการช่วยเหลือและสนับสนุนทางมนุษยธรรมแล้ว ยังเป็นโอกาสได้เรียนรู้ประสบการณ์และความรู้ใหม่ๆ ในการจัดการกับโรคระบาดอีกด้วย
เวทีประชุม ภายใต้กรอบความร่วมมือความมั่นคงทางสาธารณสุข ที่มีตัวแทน 44 ประเทศเข้าร่วม มีวาระเร่งด่วนที่จะวางยุทธศาสตร์ความร่วมมือของนานาชาติเพื่อเร่งจัดการกับวิกฤตการณ์การแพร่ระบาดของเชื้ออีโบล่าให้อยู่ในวงจำกัดโดยเร็ว ซึ่งถือเป็นความร่วมมือด้านสาธารณสุขครั้งใหญ่ที่สุดอีกครั้งหนึ่งของโลก
</doc>
<doc id='voa_2490496' type='mono' source_url='https://www.voathai.com/a/china-ebola-ss-14oct14/2490496.html' term='ebola'>
ทางการจีนร่วมต่อสู้ยับยั้งการระบาดของอีโบล่าในแอฟริกาตะวันตก เพื่อป้องกันไม่ให้อีโบล่าลุกลามเข้าไปในจีน
จีนลงทุนมากมายมหาศาลในแอฟริกาในช่วง 10 ปีที่ผ่านมา ทางการจีนประเมินว่ามีพลเมืองจีนกว่า 20,000 คนอาศัยอยู่ใน 3 ประเทศในแถบแอฟริกาตะวันตกที่ซึ่งเกิดการระบาดของโรค คือ เซียร่า-ลีโอน ไลบีเรีย และกินี
นอกจากนี้สื่อของทางการจีนยังระบุด้วยว่า ปัจจุบันมีชาวแอฟริกันหลายแสนคนอาศัยอยู่ในมณฑลกวางตุ้งทางภาคใต้ของจีน โดยแต่ละเดือน มีชาวแอฟริกันเดินทางเข้ามาประเทศจีนราว 40,000 คน นั่นหมายความว่าจีนมีความเสี่ยงไม่น้อยที่จะมีผู้ติดเชื้ออีโบล่าจากแถบแอฟริกาตะวันตก เข้ามาในประเทศ
คุณ Martin Taylor เจ้าหน้าที่องค์การอนามัยโลก ผู้ทำงานร่วมกับทางการจีนเพื่อป้องกันการระบาดของเชื้ออีโบล่า กล่าวว่าจากตัวเลขจำนวนผู้ติดเชื้อในแอฟริกาตะวันตก ประกอบกับการเดินทางระหว่างประเทศที่เกิดขึ้นตลอดเวลา จึงมีความจำเป็นที่ต้องเตรียมการรับมืออย่างเข้มงวด คุณ Taylor ระบุว่าทางการจีนมีมาตรการหลายอย่างในการป้องกันผู้ติดเชื้ออีโบล่า เช่นการเพิ่มระบบตรวจสอบตามสนามบินและท่าเรือต่างๆ และได้จัดทำแนวทางปฏิบัติสำหรับเจ้าหน้าที่ด้านสาธารณสุขทั่วประเทศ ในการติดตามตรวจสอบผู้ติดเชื้อ
นอกจากนี้รัฐบาลจีนยังได้ส่งความช่วยเหลือด้านต่างๆ ไปให้ 3 ประเทศในแอฟริกา เช่นเจ้าหน้าที่บรรเทาทุกข์ อาหารและเสบียง มูลค่ารวม 53 ล้านดอลล่าร์
ด้านฑูตเซียร่า-ลีโอนประจำกรุงปักกิ่ง นาย Victor Foh ได้แสดงความยกย่องต่อความช่วยเหลือของจีนดังกล่าว โดยกล่าวว่าความช่วยเหลือของจีนนั้นไม่ใช่แค่ให้กับเซียร่า-ลีโอนเท่านั้น แต่ยังเผื่อแผ่ไปถึงไลบีเรียและกินีด้วย
ขณะเดียวกัน บริษัทยารายใหญ่ของจีน Sichuan Pharmaceutical Holding Group กำลังเร่งขอใบรับรองจากสำนักงานอาหารและยาของจีน สำหรับยารักษาโรคอีโบล่า ซึ่งทางบริษัททดลองใช้ได้ผลมาแล้วกับหนู และกำลังเร่งขอให้มีการทดลองกับมนุษย์ภายในสิ้นปีนี้
ทางองค์การสหประชาชาติ ประกาศในวันจันทร์ว่าจนถึงขณะนี้จีนบริจาคเงินให้กับโครงการอาหารโลกไปแล้ว 6 ล้านดอลล่าร์ เพื่อช่วยแก้ปัญหาขาดแคลนอาหารในแอฟริกาตะวันตกซึ่งเป็นผลมาจากการระบาดของเชื้ออีโบล่า
อย่างไรก็ตาม คุณ Brett Rierson ผอ.โครงการอาหารโลกประจำประเทศจีน เชื่อว่าจีนควรส่งความช่วยเหลือไปมากกว่านี้ คุณ Rierson กล่าวว่าในฐานะที่จีนมีมหาเศรษฐีจำนวนมากและเป็นประเทศที่ลงทุนในแถบแอฟริกาตะวันตกมากที่สุด ขณะนี้จึงเป็นโอกาสอันดีที่บริษัทจีนและบรรดามหาเศรษฐีชาวจีนจะสร้างผลกระทบครั้งใหญ่ในด้านความช่วยเหลือทางมนุษยธรรม
นักวิเคราะห์หลายคนยังคงมีคำถามอยู่ว่า ระบบสาธารณสุขของจีน ตลอดจนสื่อมวลชนที่ถูกควบคุมอย่างเข้มงวด จะสามารถตอบสนองได้ดีแค่ไหนหากพบผู้ติดเชื้ออีโบล่าในประเทศจีนขึ้นมาจริงๆ หลังจากสัปดาห์ที่แล้ว มีข่าวว่าชายชาวไนจีเรียผู้หนึ่งถูกกักตัวไว้ที่สนามบินเมือง Ningbo เพราะเจ้าหน้าที่พบว่าเขามีไข้ขึ้นสูงและมีอาการคล้ายโรคอีโบล่า และได้รับการปล่อยตัวในเวลาต่อมาเมื่อไข้ลดลง แต่รายงานข่าวที่ออกมานั้นมิได้มาจากสื่อในประเทศจีน แต่มาจากสื่อของไต้หวัน
รายงานจาก Shannon Van Sant ห้องข่าว VOA / เรียบเรียงโดยทรงพจน์ สุภาผล
</doc>
<doc id='voa_2500133' type='mono' source_url='https://www.voathai.com/a/who-ebola-ct-28oct-14/2500133.html' term='ebola'>
องค์การอนามัยโลกขอให้ประเทศต่างๆ ไม่กักตัวเจ้าหน้าที่การแพทย์ซึ่งกลับจากแอฟริกาตะวันตก
รัฐนิวยอร์ค นิวเจอร์ซี่ และอิลลินอยส์ของสหรัฐฯ เริ่มใช้มาตรการกักตัว 21 วัน และออสเตรเลียจะไม่ให้ผู้เดินทางจากสามประเทศในแอฟริกาเข้าประเทศ
องค์การอนามัยโลกขอให้ประเทศต่างๆ ไม่ใช้มาตรการบังคับกักตัวเจ้าหน้าที่การแพทย์ ที่เดินทางกลับจากสามประเทศในแอฟริกาตะวันตกซึ่งมีการระบาดหนักของโรคอีโบล่า คือไลบีเรีย เซียร่าลีโอน และกาน่า โดยยืนยันว่าผู้ที่ไม่มีอาการป่วยของโรคอีโบล่าจะไม่อยู่ในภาวะแพร่เชื้อ และจะไม่สามารถทำให้ผู้อื่นติดเชื้อนี้ได้
โฆษกขององค์การอนามัยโลกกล่าวด้วยว่า เจ้าหน้าที่ด้านสาธารณสุขผู้เดินทางไปยังแอฟริกาตะวันตกเพื่อช่วยต่อสู้และรับมือกับการระบาดของโรคนี้ เป็นหัวใจสำคัญของความพยายามที่จะยับยั้งการระบาดของโรค รวมทั้งยังเป็นผู้ที่กล้าหาญและเสียสละ และรู้ดีว่าควรต้องติดตามสำรวจอาการของตนอย่างไรหลังจากที่เดินทางกลับประเทศแล้ว จึงไม่สมควรต้องถูกกักตัวเมื่อกลับจากแอฟริกา
ส่วนเลขาธิการใหญ่ขององค์การสหประชาชาติก็ย้ำว่า วิธีที่ดีที่สุดสำหรับทุกประเทศในการป้องกันการแพร่ระบาดของเชื้ออีโบล่าในประเทศตน อยู่ที่การหยุดยั้งการระบาดของโรคนี้ที่ต้นตอ คือในกลุ่มประเทศด้านตะวันตกของทวีปแอฟริกานั่นเอง
อย่างไรก็ตามแม้จะมีคำเรียกร้องจากองค์การอนามัยโลกขอให้ประเทศต่างๆ ไม่ให้กักตัวเจ้าหน้าที่การแพทย์ซึ่งเดินทางกลับจากการทำงานในแอฟริกาตะวันตก แต่ขณะนี้รัฐนิวยอร์ค นิวเจอร์ซี่ และอิลลินอยส์ของสหรัฐฯ ได้เริ่มใช้มาตรการกักตัว 21 วันตามระยะเวลาการฟักตัวของเชื้ออีโบล่าแล้ว และออสเตรเลียก็ประกาศจะไม่ให้ผู้เดินทางจากสามประเทศในทวีปแอฟริกา ที่มีการระบาดหนักของอีโบล่าเข้าประเทศของตนด้วยเช่นกัน
</doc>
<doc id='voa_3246969' type='mono' source_url='https://www.voathai.com/a/ebola-lessons-learned-tk/3246969.html' term='ebola'>
WHO ใช้บทเรียนจาก Ebola รับมือกับการระบาดของเชื้อไวรัส Zika
บรรดาเจ้าหน้าที่สาธารณสุขและรัฐบาลในประเทศต่างๆ กำลังใช้บทเรียนที่ได้รับจากการระบาดของอีโบล่าในแอฟริกาตะวันตก มาใช้รับมือกับการระบาดของเชื้อไวรัส Zika ในละตินอเมริกาและหมู่เกาะแคริบเบี่ยน​
ด็อกเตอร์ทอม ฟรีเด็น แห่งศูนย์ควบคุมโรคติดต่อแห่งสหรัฐฯ ชี้ว่า ในตอนนี้ ประเทศแอฟริกาตะวันตก 3 ชาติที่อีโบล่าระบาดหนัก ทางการที่นั่นได้จัดตั้งระบบรองรับการระบาด ตนเองไม่คิดว่าโลกจะได้เห็นการระบาดของโรคติดต่ออย่างรุนแรงเท่ากับที่เกิดขึ้นในสองปีที่ผ่านมา
ผู้สื่อข่าววีโอเอรายงานว่าตอนนี้ ประเทศแอฟริกาตะวันตกทั้งสามประเทศนี้มีห้องแล็ป มีโรงพยาบาลและระบบสาธารณสุขที่ดีกว่าเดิม
การตอบสนองที่เชื่องช้าต่อการระบาดของอีโบล่าโดยประเทศผู้บริจาคความช่วยเหลือและองค์การอนามัยโลกหรือ WHO มีผลให้เชื้ออีโบล่าเเพร่ระบาดออกไปในวงกว้างทั่วแอฟริกาตะวันตก
และในกรณีการระบาดของเชื้อไวรัส Zika ทาง WHO ได้ประกาศว่า Zika เป็นปัญหาฉุกเฉินทางสุขภาพระดับโลก เพราะเกี่ยวข้องกับขนาดศีรษะที่เล็กกว่าปกติในทารก แต่บรรดาผู้เชี่ยวชาญชี้ว่ายังต้องมีมาตรการที่จำเป็นออกมารับมือกับการระบาดของโรคนี้อีกหลายอย่าง
ด็อกเตอร์ฟรีเด็นกล่าวว่าจำเป็นต้องมีการจัดตั้งระบบต่างๆ ขึ้นทั่วโลกเพื่อตรวจหาโรคใหม่ๆ ที่เพิ่งเกิดขึ้น และหาทางหยุดยั้งการระบาดของโรคอย่างรวดเร็ว
บรรดาบริษัทผลิตยารายใหญ่ได้ทำงานร่วมกันเพื่อพัฒนาวัคซีนอีโบล่า บริษัทผลิตยาเหล่านี้ชี้ว่าควรมีการปรึกษากับทางบริษัทให้เร็วที่สุดเท่าที่จะทำได้หลังจากมีการระบาดของโรค
ด็อกเตอร์จูลี่ เกอร์เบอร์ดิ้ง ประธานแห่งบริษัทยา MERCK ชี้ว่า จำเป็นมากที่ต้องปรึกษากับบริษัทยา บรรดาหน่วยงานพัฒนาเอกชนไม่มีความสามารถในการพัฒนาและผลิตวัคซีนในปริมาณที่ต้องการใช้ได้
ผู้สื่อข่าววีโอเอรายงานว่า บรรดาบริษัทผลิตยาพร้อมเเล้วที่จะเริ่มต้นการพัฒนาวัคซีนป้องกันเชื้อไวรัส Zika และบรรดาผู้เชี่ยวชาญกำลังลงมือทำงานในละตินอเมริกาเพื่อช่วยระบุความเกี่ยวข้องระหว่างเชื้อไวรัส Zika กับอาการขนาดศีรษะเล็กทารกเล็กกว่าปกติ
แต่การเสาะหาแหล่งเงินทุนมาสนับสนุนก็มีความสำคัญ ไม่เฉพาะในการรับมือกับการระบาดของ Zika หรือ Ebola เท่านั้น แต่เพื่อรับมือกับการระบาดของเชื้อไวรัสทุกชนิด
คุณลอว์เร็นส์ โกสติน แห่งมหาวิทยาลัยจอร์จทาวน์ กล่าวว่า เราจำเป็นต้องทำทุกอย่างเพื่อให้โลกปลอดภัยมากขึ้น เนื่องจากเราอาจจะไม่สามารถควบคุมการระบาดของโรคได้หากมีการระบาดรอบใหม่
โลกเราอาจจะประสบกับการระบาดของเชื้อไวรัสตัวใหม่ที่อาจจะระบาดไปทั่วโลก และเป็นสาเหตุให้คนเสียชีวิตหลายล้านคน และเราไม่ควรปล่อยให้เกิดการระบาดแบบนั้น จึงต้องเตรียมตัวให้พร้อม
(เรียบเรียงโดยทักษิณา ข่ายแก้ว วีโอเอภาคภาษาไทยกรุงวอชิงตัน)
</doc>
<doc id='voa_2411604' type='mono' source_url='https://www.voathai.com/a/who-ebola-ss-15aug14/2411604.html' term='ebola'>
WHO อนุญาตให้ใช้ยา Zmapp ซึ่งยังอยู่ในช่วงทดลอง กับผู้ป่วยที่ติดเชื้ออีโบล่าแล้ว
องค์การอนามัยโลก (WHO) อนุญาตให้มีการใช้ยาซึ่งยังไม่ผ่านการรับรองในการต่อสู้กับเชื้ออีโบล่า ที่กำลังระบาดอย่างหนักในแถบอัฟริกาตะวันตก หลังจากคณะผู้เชี่ยวชาญของ WHO บรรลุข้อตกลงกันได้
ช่วง 40 ปีที่ผ่านมา เกิดการระบาดของเชื้ออีโบล่าในแถบอัฟริกาตะวันตกและอัฟริกากลางมาแล้วหลายครั้ง ซึ่ง WHO สามารถยับยั้งการระบาดที่ผ่านมาได้ด้วยการระบุตัวผู้ติดเชื้อ และกักบริเวณเอาไว้เป็นรายๆ ไป จากนั้นจึงติดตามหาผู้ติดเชื้อคนอื่นๆ และในส่วนของแพทย์พยาบาลก็มีการป้องกันอย่างแน่นหนา แต่เจ้าหน้าที่ของ WHO ระบุว่าวิธีการเหล่านั้นที่เคยใช้ได้ผลในอดีต กลับไม่สามารถป้องกันการแพร่ระบาดของเชื้ออีโบล่าในปัจจุบันได้ ทำให้เชื้อไวรัสระบาดอย่างหนักใน 4 ประเทศ คือ กินี เซียร่า-ลีโอน ไลบีเรีย และไนจีเรีย
ผช.ผอ.ใหญ่ของ WHO ดร. Marie-Paule Kieny กล่าวว่าคณะผู้เชี่ยวชาญที่ร่วมประชุมในวันจันทร์ มีความเห็นเป็นเอกฉันท์ ให้นำยาที่มีชื่อว่า Zmapp มาใช้ในการรักษาผู้ติดเชื้อ ดร. Kieny กล่าวว่าความรุนแรงของการระบาดของเชื้ออีโบล่าขณะนี้ ทำให้ทาง WHO ไม่มีบุคลากรเพียงพอที่จะรักษาผู้ป่วยทั้งหมด จึงจำเป็นต้องนำยามาช่วยในการรักษา
ยา Zmapp เคยทดลองใช้ได้ผลมาแล้วกับลิง แต่ยังไม่เคยทดลองใช้กับมนุษย์ แต่ได้มีการทดลองใช้ยานี้กับชาวอเมริกัน 2 คนที่ติดเชื้ออีโบล่ามาจากผู้ป่วยในไลบีเรีย และพบว่าชาวอเมริกันทั้ง 2 คนมีอาการดีขึ้น ทำให้เกิดความหวังว่ายานี้อาจนำมาใช้กับผู้ป่วยในอัฟริกาได้
แต่ ดร.Kieny ระบุว่าแม้ WHO จะอนุญาตให้ใช้ยานี้ แต่จำเป็นต้องมีบรรทัดฐานควบคุมการใช้ยาดังกล่าว ซึ่งรวมถึงความโปร่งใสในการรักษา การแบ่งปันข้อมูล การมีส่วนร่วมของชุมชน ตลอดจนการให้ผู้ป่วยมีอิสระในการเลือกว่าจะใช้ยาชนิดนี้หรือไม่
จนถึงขณะนี้ จนท.สาธารณสุขของประเทศแถบอัฟริกาตะวันตก รายงานว่ามีผู้ติดเชื้ออีโบล่าแล้วกว่า 1,800 คน และเสียชีวิตไปแล้วกว่า 1,000 คน
รายงานจากห้องข่าว VOA / เรียบเรียงโดยทรงพจน์ สุภาผล
</doc>
<doc id='voa_2455052' type='mono' source_url='https://www.voathai.com/a/ebola-treatment-un-nm/2455052.html' term='ebola'>
ผู้เชี่ยวชาญทางการแพทย์กำลังหาทางเลือกรักษาโรค Ebola ที่กำลังระบาดอยู่ในแอฟริกาตะวันตก
ผู้เชี่ยวชาญทางการแพทย์กำลังพิจารณาหาทางเลือกอื่นๆ ในการบำบัดรักษาโรค Ebola ซึ่งยังไม่มีตัวยารักษาหรือวัคซีนป้องกันได้
วิธีบำบัดรักษา Ebola ที่เป็นทางเลือกทางหนึ่ง คือการถ่ายเลือดจากผู้ป่วยที่ฟื้นตัวแล้วให้กับผู้กำลังป่วย เพราะ plasma หรือส่วนที่เป็นของเหลวในเลือดของผู้ป่วยที่ฟื้นตัวแล้ว มี antibodies ที่ต่อสู้กับเชื้อไวรัส Ebola ได้สำเร็จ
การรักษาด้วยวิธีนี้ เรียกว่า plasmapheresis ศาสตราจารย์ David Heymann ผู้เชี่ยวชาญเรื่องโรคระบาดติดเชื้อที่ London School of Hygiene and Tropical Medicine เล่าว่า ได้ใช้วิธี plasmapheresis เมื่อโรค Ebola ระบาดในแอฟริกาเป็นครั้งแรกในปี ค.ศ. 1976 และอีกครั้งหนึ่งในปี ค.ศ. 1995
นายแพทย์ Heymann บอกว่าในการระบาดครั้งที่สอง มีผู้ป่วย 8 คน และ plasmapheresis ช่วยให้คนไข้ 7 คนฟื้นตัวได้ แต่ยอมรับว่า ไม่แน่ใจว่า antibodies ในเลือดที่ถ่ายให้ผู้ป่วย ช่วยชีวิตผู้ป่วยหรือเปล่า
เมื่อเร็วๆ นี้ นายแพทย์ Kent Brantly ซึ่งไปทำงานอยู่ในแอฟริกาตะวันตก ติดเชื้อ Ebola เขาได้รับการถ่ายเลือดจากผู้ป่วยเป็น Ebola ที่หายแล้ว ตัวนายแพทย์ Brantly เองก็หายแล้วด้วย
ทางเลือกอีกวิธีหนึ่ง คือการทดลองใช้ยาที่มีอยู่แล้ว ซึ่งส่วนใหญ่เป็นยาสามัญและไม่แพง เป็นยาประเภท statins เช่น Lipitor ซึ่งใช้ลดคอเลสเตอรัล ศาสตราจารย์ Heymann และผู้เชี่ยวชาญคนอื่นๆสนับสนุนวิธีนี้ แต่ก็เตือนไว้ด้วยว่า ยานั้นต้องใช้ได้ผลจริง อย่างน้อยในการทดลองกับสัตว์ และจะนำมาใช้กับคนได้ก็ต่อเมื่อเป็นการทดลองที่มีการควบคุมเท่านั้น
มีผู้ป่วยด้วยโรค Ebola มากกว่า 5300 คนแล้วในประเทศ Liberia, Guinea และ Sierra Leone ที่เสียชีวิตแล้วมีมากกว่า 2600 คน
</doc>
<doc id='voa_1973364' type='mono' source_url='https://www.voathai.com/a/ebola-ro/1973364.html' term='ebola'>
ธนาคารโลกประกาศความช่วยเหลือมูลค่า 200 ล้านดอลลาร์ สำหรับประเทศในแอฟริกาที่ได้รับผลกระทบจากการระบาดของไข้อีโบล่า
ขณะนี้เริ่มมีความกังวลมากขึ้นเกี่ยวกับผลกระทบทางเศรษฐกิจต่อประเทศในทวีปแอฟริกา จากการระบาดของไข้อีโบล่า ซึ่งธนาคารโลกประกาศความช่วยเหลือมูลค่า 200 ล้านดอลลาร์ สำหรับประเทศในแอฟริกา
ผู้อำนวยการใหญ่ของ World Bank นาย Jim Kim กล่าวว่า สามประเทศที่จะได้รับเงินดังกล่าว คือ กินี, เซียร่า ลีโอน และไลบีเรีย โดยเขามุ่งหวังให้ประเทศเหล่านี้นำเงินไปปรับปรุงปัจจัยพื้นฐานด้านสาธารณสุข
นอกจากนั้น World Bank ต้องการให้เงินดังกล่าวตกไปยังประชาชนที่ได้รับผลกระทบจากการระบาดของไข้อีโบล่า ซึ่งขณะนี้ ทำให้มีผู้เสียชีวิตมากกว่า 900 คนแล้ว โดยเฉพาะอย่างยิ่งในประเทศแถบแอฟริกาตะวันตก
Ebola outbreaks, deaths in east Africa, as of August 6, 2014
ที่ประเทศไลบีเรีย มีผู้นำประเทศถึงขั้นเรียกร้องให้ประชาชน สวดมนต์ขอพรพระผู้เป็นเจ้าและอดอาหารเป็นการถวายพระผู้เป็นเจ้าด้วย เพื่อให้ท่านคุ้มครองประชาชนให้ปลอดภัยจากการระบาด
และที่กรุงวอชิงตัน ที่การประชุม US-African Leaders Summit ผู้นำประเทศในแอฟริกาหลายคนต่างเรียกร้องความช่วยเหลือจากประเทศพัฒนาแล้วสำหรับวิกฤตไข้อีโบล่าในครั้งนี้
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Zlatica Hoke /เรียบเรียงโดย Rattaphol Onsanit
Get Adobe Flash Player
ความพยายามป้องกันการระบาดของเชื้ออีโบล่าเริ่มเห็นผล
width
px
height
px
0:02:42
270p | 6.3MB
360p | 8.9MB
486p | 67.6MB
</doc>
<doc id='voa_2554428' type='mono' source_url='https://www.voathai.com/a/time-person-of-the-year/2554428.html' term='ebola'>
Time ประกาศให้คณะผู้ต่อสู้กับเชื้ออีโบล่าในแอฟริกาเป็นบุคคลแห่งปีประจำปี 2014
นิตยสาร Time ประกาศชื่อบุคคลแห่งปีประจำปี 2014 ได้แก่คณะผู้อุทิศตนต่อสู้กับการระบาดของเชื้ออีโบล่าในแถบแอฟริกาตะวันตก 3 ประเทศ
บรรณาธิการของ Time คุณ Nancy Gibbs ให้เหตุผลว่าที่เลือกคณะผู้ต่อสู้กับโรคอีโบล่า เพราะคนกลุ่มนี้คือผู้เสียชสละชีวิตของพวกเขาเข้าไปอยู่ในพื้นที่เสี่ยง เพื่อช่วยเหลือชีวิตผู้อื่น ถือเป็นฮีโร่อย่างแท้จริง
เจ้าหน้าที่องค์การอนามัยโลก กลุ่ม Doctors Without Borders กลุ่ม Medecins Sans Frontieres (MSF) อาสาสมัครด้านสาธารณสุขและองค์กรทางศาสนาต่างๆทั่วโลก รวมทั้งเจ้าหน้าที่โรงพยาบาล แพทย์และพยาบาล คนขับรถพยาบาล และผู้ทำหน้าที่ฝังศพผู้ติดเชื้อ ล้วนจัดอยู่ในกลุ่มที่ได้รับเกียรติให้เป็นบุคคลแห่งปีของ Time
องค์การอนามัยโลกระบุว่าจนถึงขณะนี้มีผู้เสียชีวิตจากโรคอีโบล่าแล้วเกือบ 6,400 คน ในจำนวนนี้หลายร้อยคนเป็นเจ้าหน้าที่ผู้ให้การดูแลรักษาผู้ติดเชื้อ
ส่วยรายชื่อบุคคลแห่งปีอันดับรองลงมา ได้แก่ผู้ประท้วงในเมืองเฟอร์กูสัน รัฐมิสซูรี่ในสหรัฐฯ ประธานาธิบดีรัสเซีย Vladimir Putin ผู้นำชาวเคิร์ดในอิรัก Massoud Barzami และนาย Jack Ma ซีอีโอของบริษัทขายปลีกออนไลน์รายใหญ่ของจีน Alibaba
</doc>
<doc id='voa_2466985' type='mono' source_url='https://www.voathai.com/a/ebola-crisis-pt/2466985.html' term='ebola'>
ไทยพร้อมประสานนานาชาติในเชิงรุกร่วมแก้วิกฤตการณ์แพร่ระบาดไวรัสอีโบลา
รัฐมนตรีว่าการกระทรวงสาธารณสุขของไทยเดินทางร่วมเวทีการประชุมระดับนานาชาติภายใต้กรอบความร่วมมือความมั่นคงทาง­สาธารณสุข หรือ Global Health Security Agenda ที่กรุงวอชิงตัน และย้ำว่าไทยจะมุ่งจะเข้าไปมีบทบาทในเชิงรุกร่วมกับนานาชาติเพื่อยุติการแพร่ระบาดของเชื้­อไวรัสอีโบล่าอย่างเร่งด่วน
นายบารัค โอบามา ประธานาธิบดีสหรัฐ ขึ้นกล่าวเรียกร้องให้ตัวแทนกว่า 44 ประเทศ ที่เข้าร่วมเวทีการประชุมระดับนานาชาติ ภายใต้กรอบความร่วมมือความมั่นคงทางสาธารณสุข หรือ Global Health Security Agenda ที่กรุงวอชิงตันเมื่อสัปดาห์ที่ผ่านมา ให้ร่วมมือกันยุติปัญหาการแพร่ระบาดของเชื้อไวรัสอีโบล่าโดยเร็วที่สุด
ผู้นำสหรัฐกล่าวย้ำว่า ทั่วโลกต้องเปลี่ยนความเชื่อแบบเก่าและเริ่มต้นตระหนักว่าปัญหาการภัยคุกคามทางชีวภาพของนั้น ถือเป็นภัยคุกคามเดียวกันกับภัยด้านความมั่นคง ด้านมนุษยธรรม และด้านเศรษฐกิจ ดังนั้นทุกฝ่ายต้องช่วยกันทุกทุกวิถีทางเพื่อยุติภัยคุกคามจากเชื้อไวรัสอีโบล่า ซึ่งองค์การอนามัยโลกแห่งสหประชาชาติ หรือ WHO ระบุว่ามีผู้เสียชีวิตแล้วมากกว่า 3 พันราย และติดเชื้อนับหมื่นราย
การประชุมกรอบความร่วมมือความมั่นคงทางสาธารณสุขในครั้งนี้ มีศาสตราจารย์ รัชตะ รัชตะนาวิน รัฐมนตรีว่าการกระทรวงสาธารณสุข เป็นตัวแทนของไทย เข้าร่วมเป็นส่วนหนึ่งของการกำหนดยุทธศาสตร์การช่วยเหลือเพื่อเร่งแก้ไขวิกฤตการณ์ภัยคุกคามด้านสุขภาพในครั้งนี้
รัฐมนตรีว่าการกระทรวงสาธารณสุขของไทย ให้สัมภาษณ์กับวีโอเอ ภาคภาษาไทย หลังการประชุมว่า นอกจากจะให้ส่งข้าวไปช่วยเหลือเบื้องต้นแล้ว ยังเตรียมเสนอความช่วยเหลืออื่นๆเพิ่มเติม ทั้งในรูปแบบงบประมาณ ทั้งงบประมาณของภาครัฐ หรือการรับบริจาคจากประชาชนชาวไทยที่ต้องการช่วยเหลือเพื่อนมนุษย์ รวมทั้งเวชภัณฑ์ต่างๆที่ไทยมีความพร้อม นอกจากนี้ก็มีความเป็นไปได้ที่จะส่งอาสาสมัครทางการแพทย์ของไทย เพื่อมีส่วนร่วมกับนานาประเทศในความร่วมมือครั้งสำคัญที่สุดครั้งหนึ่งของโลก
แม้โรคอีโบลาจะยังไม่มีตัวยาที่ใช้รักษาโดยตรง และผู้ติดเชื้อมีโอกาสเสียชีวิตในอัตราค่อนข้างสูง แต่แนวทางการรักษายังคงมีโอกาสและความหวัง
นพ.Melvin KorKor ที่ติดเชื้อไวรัสอีโบล่าระหว่างการรักษาผู้ป่วยในไลบีเรียแต่ได้รับการรักษาที่ทันท่วงทีจนหายขาด ยืนยันว่า หากผู้ติดเชื้อเตรียมการป้องกันและเข้ารับการรักษาอย่างถูกต้องและทันท่วงที ก็สามารถรักษาให้หายได้เหมือนที่เขาพิสูจน์มาแล้ว
นพ.Keiji Fukuda ผู้ช่วยผู้อำนวยการองค์การอนามัยโลก บอกว่า ถือเป็นเรื่องสำคัญมากที่จะบอกให้ทุกคนทราบว่าโรคอีโบล่าสามารถรักษาให้หายได้
อุปกรณ์ที่ทันสมัย บุคลากรจากทั่วโลก และความช่วยเหลือที่เป็นรูปธรรมครั้งใหญ่กำลังจะเดินทางไปถึงพื้นที่แอฟริกาตะวันตกโดยเร็วที่สุดนับจากนี้ จากความร่วมมือครั้งสำคัญของตัวแทนประเทศทั้ง 44 ประเทศ ภายใต้กรอบความร่วมมือความมั่นคงทางสาธารณสุข หรือ Global Health Security Agenda ที่จะจัดการกับวิกฤตการณ์แพร่ระบาดของเชื้ออีโบล่าให้อยู่ในวงจำกัดและลดลงโดยเร็ว ขณะเดียวกันความร่วมมือครั้งนี้ถือเป็นความคาดหวังที่จะกลายเป็นต้นแบบของการทำงานร่วมกันในระดับนานาชาติเพื่อพัฒนาและสร้างระบบสุขภาพอนามัยของโลกให้ที่แข็งแกร่งและมั่นคงมากขึ้น
</doc>
<doc id='voa_2511516' type='mono' source_url='https://www.voathai.com/a/ebola-gamers-ro-6nov14/2511516.html' term='ebola'>
นักวิจัยอาศัยคอมพิวเตอร์เกมส์ Foldit ช่วยระดมทักษะของคนทั่วไปในการระบุลักษณะของโปรตีนต้านไวรัสอีโบล่า
โครงสร้างของโปรตีนถูกออกแบบให้เป็นเกมส์ ที่ผู้ร่วมเล่นไม่จำเป็นต้องมีความรู้ด้านไวรัส แต่จะต้องใช้เชาวน์ปัญญาไขปริศนา
นักวิจัยโปรตีนที่มหาวิทยาลัย Washington ที่นคร Seattle อาศัยคอมพิวเตอร์เกมส์ Foldit ช่วยระดมความคิดและทักษะของคนทั่วไป ในการระบุลักษณะของโปรตีนที่อาจสามารถต้านเชื้อไวรัสอีโบล่า
โครงสร้างของโปรตีนถูกออกแบบให้เป็นเกมส์ ที่ผู้ร่วมเล่นไม่จำเป็นต้องมีความรู้ด้านไวรัส แต่จะต้องใช้เชาวน์ปัญญาไขปริศนา ที่ผ่านมานักเล่นเกมส์คอมพิวเตอร์สามารถใช้ทักษะเรื่องความสัมพันธ์ของพื้นที่และรูปทรงให้เป็นประโยชน์ด้านนี้อย่างมาก
วงการแพทย์เคยใช้วิธีแก้ปริศนาของเชื้อไวรัสในลิงด้วยเกมส์ลักษณะนี้ และบรรลุผลสำเร็จภายในสามสัปดาห์ ขณะที่ทีมนักวิทยาศาสตร์ใช้เวลาหลายปี
ผู้ออกแบเกมส์ คุณ Brian Koepnick กล่าวว่าหากสามารถระบุโปรตีนขนาดเล็กสำเร็จ นั่นจะถือเป็นขั้นต้นๆ ที่จะนำไปสู่การสร้างโปรตีนที่สามารถทำลายศักยภาพการแพร่เชื้อของไวรัสอีโบล่า
ปัญหาตอนนี้คือเชื้ออีโบล่ามีหลายสายพันธุ์ และนักวิทยาศาสตร์ต้องการระบุโปรตีนที่สามารถต้านอีโบล่าให้ได้ทุกสายพันธุ์ ซึ่งหมายความว่านักเล่นเกมส์ทั่วโลกคงจะต้องฝึกปรือฝีมือต่อไปจากนี้อีก
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Rebecca Ward/เรียบเรียงโดย Rattaphol Onsanit
</doc>
<doc id='voa_2452374' type='mono' source_url='https://www.voathai.com/a/us-obama-ebola-nm/2452374.html' term='ebola'>
ประธานาธิบดี Obama ประกาศเพิ่มการรณรงค์ต่อต้านโรคระบาด Ebola ในแอฟริกาตะวันตก
ประธานาธิบดี Barack Obama ประกาศเพิ่มความช่วยเหลือประเทศต่างๆ ในแอฟริกาตะวันตกที่กำลังรณรงค์ต่อต้านโรค Ebola ที่กำลังระบาดอยู่ และทำให้มีผู้เสียชีวิตไปแล้วเกือบ 2,500 คน
ประธานาธิบดีสหรัฐมีถ้อยแถลงข้างต้นออกมาในวันอังคาร ในระหว่างการเยี่ยมชมสำนักงานใหญ่ของศูนย์การควบคุมโรคของสหรัฐที่นคร Atlanta ในรัฐ Georgia
ประธานาธิบดีสหรัฐกล่าวว่า โลกกำลังเผชิญหน้ากับโรคระบาดนี้ และมุ่งหวังให้สหรัฐตอบสนอง ซึ่งเป็นความรับผิดชอบที่สหรัฐยินดีรับ ประธานาธิบดี Obama กล่าวต่อไปว่าสหรัฐจะจัดหาสมรรถนะที่มี และระดมกำลังจากทุกส่วนในโลกมาร่วมมือทำงาน
ทำเนียบ White House ได้ระบุงานต่างๆ ที่สหรัฐกำหนดไว้สำหรับโครงการต่อต้าน Ebola โดยจะใช้ประเทศ Liberia เป็นฐานปฏิบัติการไว้ดังนี้
ฝึกอบรมผู้ให้บริการสาธารณสุขสัปดาห์ละ 500 คน สร้างสถานบำบัดรักษา 17 แห่ง โดยแต่ละแห่งมีเตียงรับคนไข้ได้ 100 เตียง
จัดทำชุดบำบัดรักษาที่บ้านให้กับสี่แสนครัวเรือน โดยสำนักงานเพื่อการพัฒนาระหว่างประเทศ หรือ USAID จะนำห้าหมื่นชุดแรกไปส่งมอบที่ Liberia ในสัปดาห์นี้
และดำเนินการรณรงค์ตามบ้านและชุมชนเพื่อฝึกอบรมประชาชนในท้องถิ่นเกี่ยวกับวิธีดูแลคนไข้ที่ติดเชื้อ Ebola มา
เป็นที่คาดกันว่า ประธานาธิบดี Obama จะประกาศการส่งทหารสหรัฐราวๆ 3,000 คนไปยังประเทศ Liberia เพื่อปฏิบัติภาระกิจเหล่านี้
มาตรการต่างๆ เหล่านี้ จัดทำขึ้นให้สอดคล้องกับเป้าหมายที่รัฐบาลสหรัฐกำหนดไว้ คือควบคุมโรคระบาดนี้ไว้ที่แหล่งกำเนิดในแอฟริกาตะวันตก
พยายามลดผลกระทบลำดับที่สองของโรค รวมทั้งผลกระทบทางเศรษฐกิจ สังคมและการเมืองในภูมิภาคให้ความรู้และประสานงานความร่วมมือกับประชาคมโลก
และเสริมโครงสร้างความมั่นคงทางสาธารณสุขของโลกในภูมิภาคและในที่อื่นๆ ดังที่ประธานาธิบดี Obama กล่าวไว้ที่นคร Atlanta ว่า โรคระบาดนี้ไม่เพียงแต่เป็นภัยคุกคามความมั่นคงในภูมิภาคเท่านั้น แต่ยังอาจเป็นภัยคุกคามความมั่นคงของโลกได้ด้วย ถ้าประเทศที่กำลังประสบภัยจากโรคระบาด รวมทั้งเศรษฐกิจของประเทศเหล่านี้ ทำงานไม่ได้อีกต่อไป หรือถ้าบรรดาประชาชนเกิดความตื่นตกใจ และจะมีผลกระทบอย่างมากต่อพวกเราทุกคน แม้จะไม่ได้ติดเชื้อโรคระบาดนี้ก็ตาม
มูลค่าความช่วยเหลือต่อต้านโรค Ebola จากสหรัฐเวลานี้เพิ่มเป็น 175 ล้านดอลล่าร์แล้ว และทางรัฐบาลกำลังร้องขอเงินเพิ่มจากรัฐสภาสำหรับการทำงานต่อไปในช่วงหกเดือนข้างหน้า
</doc>
<doc id='voa_2429315' type='mono' source_url='https://www.voathai.com/a/ebola-social-healing-nm/2429315.html' term='ebola'>
นักมานุษยวิทยาการแพทย์วิจารณ์การบำบัดโรค Ebola ที่ระบาดอยู่ในแอฟริกาว่าขาดมนุษยสัมพันธ์
นักมานุษยวิทยาการแพทย์วิจารณ์กระบวนการบำบัดรักษาโรค Ebola ที่กำลังแพร่ระบาดอยู่ในหลายประเทศในแอฟริกาขณะนี้ ว่าขาดการพิจารณาส่วนประกอบทางด้านมนุษยสัมพันธ์ ทำให้ประสบปัญหากับชุมชนจนถึงกับเกิดความรุนแรงขึ้นเมื่อไม่นานมานี้
ศาสตราจารย์ Stacey Langwick นักมานุษยวิทยาการแพทย์ของมหาวิทยาลัย Cornell ในสหรัฐ อธิบายว่า ผู้ที่ศึกษาวิชาสาขานี้อยากจะรู้ว่า คนเราคิดถึงร่างกายของเรา คิดถึงเรื่องโรคภัยไข้เจ็บ และภัยคุกคามอย่างไร และคิดจะตอบโต้อย่างไรบ้าง
แม้จะเป็นที่ยอมรับว่า การแพร่ระบาดของโรค Ebola ในประเทศ Guinea, Liberia, และ Sierra Leone เป็นภาวะฉุกเฉินทางการแพทย์ แต่อาจารย์ Stacey Langwick บอกว่า ยังมีมุมมองอื่นที่ควรนำมาพิจารณาด้วย นอกไปจากประเด็นทางวิทยาศาสตร์และชีววิทยาเกี่ยวกับแหล่งที่มาและการเพาะและแพร่เชื้อของโรคร้ายนี้
นักมานุษยวิทยาการแพทย์ผู้นี้ให้ความเห็นว่า อาจจะมีการร่างแผนจัดการกับโรคนี้ขึ้นมา ที่ดูแล้วน่าจะได้ผล แต่เมื่อนำออกไปปฏิบัติกลับไม่ได้ผลเลย
การแพร่ระบาดของโรค Ebola ในอดีตในทวีปแอฟริกามักจะเกิดขึ้นในช่วงเวลาไม่กี่สัปดาห์ ในบริเวณที่จำกัด ซึ่งทำให้สามารถแยกและกักกันตัวผู้ป่วยได้ และการระบาดยุติลงเมื่อไม่มีผู้เสียชีวิตต่อไปอีก
แต่การระบาดครั้งนี้ข้ามพรมแดนหลายประเทศมาเป็นเวลาหลายเดือนแล้ว โดยมีการเสียชีวิตและการติดเชื้อเพิ่มขึ้นอย่างไม่หยุดยั้ง ซึ่งนักวิชาการผู้นี้ให้ความเห็นว่าเป็นเพราะโลกเราสมัยนี้มีการเดินทางติดต่อกันได้อย่างง่ายดายมากขึ้น การแพร่ระบาดจึงเป็นไปได้ง่ายขึ้นด้วย
แต่สำหรับประชาชนที่พำนักอาศัยอยู่ในบริเวณที่มีการสาธารณสุขไม่ดี และล้อมรอบไปด้วยความตายและความหวั่นกลัว การกักกันบริเวณผู้ป่วย อย่างในกรณีที่เกิดขึ้นในกรุง Monrovia ของประเทศ Liberia โดยแทบจะไม่มีการเตือนล่วงหน้าหรือการให้ความรู้แก่ผู้คน ทำให้สถานการณ์เลวร้ายลงจนเกิดความรุนแรงขึ้น
นักมานุษยวิทยาการแพทย์ผู้นี้ ให้ความเห็นต่อไปว่า คำถามที่นักมานุษยวิทยาการแพทย์อยากจะให้เริ่มต้นถามกันก็คือ เราจะให้การดูแลรักษาผู้ที่เรารักใคร่ผูกพันด้วยได้อย่างไร ซึ่งเธอเรียกว่าเป็นจริยธรรมของการดำรงชีวิต และการดูแลรักษา แม้กระทั่งการแสดงความเศร้าสลดต่อผู้เสียชีวิตก็เปลี่ยนไป เพราะเจ้าหน้าที่สาธารณสุขไม่อนุญาตให้ผู้ยังมีชีวิตอยู่แตะต้องศพในระหว่างการทำพิธีศพ เพื่อป้องกันการติดเชื้อ
อาจารย์ Stacey Langwick นักมานุษยวิทยาการแพทย์ของมหาวิทยาลัย Cornell จึงตั้งคำถามว่า ถ้าอย่างนั้นคนที่ยังอยู่จะมีวิธีปฏิบัติใหม่สำหรับการแสดงความเศร้าเสียใจได้อย่างไรบ้าง
ประเด็นสำคัญที่นักวิชาการผู้นี้ต้องการเน้นย้ำก็คือ จุดอ่อนของแผนการแก้ปัญหาทางสาธารณสุข มักจะมีจุดมุ่งเน้นในการบอกให้ผู้คนรับรู้ว่า ไม่ให้ทำอะไรบ้าง แทนที่จะคิดว่า มีอะไรที่พวกเขาอาจทำได้บ้าง
นักมานุษยวิทยาการแพทย์ของมหาวิทยาลัย Cornell ผู้นี้ แนะนำว่า การดำเนินการที่ได้ผล จะเป็นที่ยอมรับได้มากขึ้นเมื่อหารือกับสมาชิกในชุมชนอย่างกว้างขวาง โดยอาจจะเริ่มต้นที่หมอกลางบ้านที่เข้าใจถึงภัยของโรค Ebola และว่าหมอกลางบ้านที่ดีจะช่วยสนับสนุนการบำบัดรักษาทั้งในทางชีววิทยาและทางมนุษยสัมพันธ์ได้
ในขณะนี้ยังไม่มีวัคซีนหรือยารักษาโรค Ebola ซึ่งทำให้มีผู้เสียชีวิตแล้วมากกว่า 1,200 คน แต่อย่างน้อยอัตราการเสียชีวิต ซึ่งเคยสูงถึง 90% ลดลงมาอยู่ที่ราวๆ 50% สำหรับการระบาดครั้งนี้
ล่าสุด องค์การอนามัยโลกได้อนุมัติให้มีการทดลองใช้ยา Zmapp ของบริษัท Mapp Biopharmaceutical ซึ่งยังไม่ได้รับอนุญาตจากองค์การอาหารและยากับผู้ป่วยหกคนในแอฟริกาตะวันตก หนึ่งในจำนวนนี้เสียชีวิต แต่อีกห้าคนมีอาการดีขึ้น ยังไม่เป็นที่ทราบว่า ยาที่ใช้มีส่วนช่วยผู้ป่วยอย่างไรหรือไม่
</doc>
<doc id='voa_2434350' type='mono' source_url='https://www.voathai.com/a/who-ebola-roadmap-nm/2434350.html' term='ebola'>
องค์การอนามัยโลกเผยแผนต่อต้านโรคระบาด Ebola คาดว่าอาจต้องใช้เวลานานถึง 9 เดือน
องค์การอนามัยโลก หรือ WHO เผยแผนต่อต้านโรค Ebola ที่กำลังระบาดอยู่ใน 4 ประเทศในทวีปแอฟริกา ซึ่งทำให้มีผู้เสียชีวิตไปแล้วมากกว่า 1,500 คน และมีผู้ติดเชื้อและเป็นโรคที่ยืนยันได้แล้วมากกว่า 3,000 ราย เจ้าหน้าที่ของ WHO กล่าวว่า ตัวเลขผู้ติดเชื้อแล้ะลมป่วยลงจริงๆ นั้น อาจมากกว่าระหว่างสองถึงสี่เท่าตัว
เจ้าหน้าที่ของ WHO กล่าวว่า 40% ของผู้ป่วย เกิดขึ้นในช่วงเวลาสามสัปดาห์ที่ผ่านมา และเตือนว่า จากอัตราการระบาดที่เป็นอยู่ขณะนี้ จำนวนผู้ป่วยอาจเพิ่มขึ้นเกินสองหมื่นคนได้ ภายในช่วงหกเดือนข้างหน้า
นายแพทย์ Bruce Ayleward ผู้ช่วยผู้อำนวยการของ WHO กล่าวว่า Ebola ที่กำลังระบาดอยู่เวลานี้แตกต่างจากการระบาดครั้งก่อนๆตรงที่เกิดขึ้นพร้อมๆ กันหลายจุด ทำให้ยากต่อการจำกัดการระบาด
ตามแผนของ WHO จะต้องมีเจ้าหน้าที่ระดับนานาชาติ 750 คน และคนในท้องที่ของประเทศที่มี Ebola ระบาดอีกราวๆ 12,000 คนร่วมทำงาน นพ. Ayleward บอกว่า จะเอาชนะ Ebola ไม่ได้ถ้าไม่มีคนในท้องที่ร่วมด้วย เพราะคนเหล่านี้จะเข้าใจโรค เข้าใจข้อความที่ต้องการเผยแพร่ เข้าใจกลยุทธ์ และโดยเฉพาะอย่างยิ่ง เข้าใจการรักษาตนเองให้ปลอดภัยได้
ค่าใช้จ่ายสำหรับแผนที่ว่านี้ คาดกันไว้ราวๆ 489 ล้านดอลล่าร์ ในขณะเดียวกัน เจ้าหน้าที่ของ WHO ผู้นี้เตือนด้วยว่า ถ้าการขนส่งเวชภัณฑ์และเจ้าหน้าที่ทางอากาศจะต้องดำเนินไปเป็นเวลายาวนานกว่ากำหนด ค่าใช้จ่ายจะเพิ่มสูงขึ้น
ผู้ช่วยอำนวยการของ WHO บอกกับ VOA ว่าโลกจะต้องเตรียมตัวระวังภัยจากโรค Ebola สำหรับโอกาสความเป็นไปได้ที่โรคร้ายนี้จะระบาดไปทั่วโลก โดยเฉพาะตามจุดศูนย์กลางการขนส่งคมนาคม
อย่างไรก็ตาม เจ้าหน้าที่ WHO ผู้นี้ไม่เชื่อว่าการห้ามการเดินทางติดต่อจะยับยั้งการระบาดของโรคได้ แต่อาจกลับเป็นอุปสรรคต่อสมรรถภาพในการต่อต้านการระบาด เขาให้ความเห็นว่าควรมีระบบการกลั่นกรองอย่างแข็งขัน ซึ่งจะช่วยลดความเสี่ยงได้มากกว่า
</doc>
<doc id='voa_1967809' type='mono' source_url='https://www.voathai.com/a/nigeria-ebola-ct/1967809.html' term='ebola'>
ผู้เชี่ยวชาญกังวลหากเชื้อ Ebola แพร่ระบาดในเมืองใหญ่ของไนจีเรีย
FAO เตือนประเทศในแอฟริกาให้ระวังการแพร่เชื้อจากสัตว์ป่าถึงคนและคาดว่าค้างคาวเป็นพาหะนำโรค
บรรดาแพทย์ในไนจีเรียหยุดงานประท้วงอุปกรณ์เครื่องมือที่ล้าสมัยและไม่เพียงพอสำหรับรักษาผู้ป่วยในโรงพยาบาล และผู้เชี่ยวชาญกล่าวว่าสภาพการณ์ตามโรงพยาบาลของประเทศขณะนี้ยิ่งน่าตกใจมากขึ้นหลังจากมีผู้เสียชีวิตจากเชื้อ Ebola ในไนจีเรียเมื่อสัปดาห์ที่แล้ว ทั้งยังแสดงความกังวลด้วยหากมีการระบาดของเชื้อไวรัส ดังกล่าวในเมืองใหญ่ต่างๆ ของประเทศ เช่นกรุง Abuja หรือนคร Lagos ที่มีประชากรมากถึง 21 ล้านคน
เมื่อสัปดาห์ที่แล้ว องค์การอาหารและการเกษตรของสหประชาชาติหรือ FAO ได้เตือนประเทศต่างๆ ในทวีปแอฟริกาให้ระวังการแพร่เชื้อจากสัตว์ป่าซึ่งเป็นพาหะนำโรค Ebola ถึงคน โดยเฉพาะสำหรับผู้ที่เข้าไปหาของป่าหรือล่าสัตว์และต้องสัมผัสจับต้องกับซากสัตว์ที่อาจติดเชื้อโรคนี้ ไม่ว่าจะด้วยการชำแหละ ทำความสะอาด หรือนำมาทำเป็นอาหารก็ตาม FAO คาดด้วยว่าค้างคาวกินผลไม้อาจเป็นพาหะนำโรคที่ไม่แสดงอาการและแพร่เชื้อดังกล่าวสู่คน และการกินสัตว์ป่าที่ไม่ผ่านการปรุงให้สุกดีรวมทั้งความเชื่อในหมอแผนโบราณของชาวแอฟริกาก็นับเป็นปัญหาสำคัญสำหรับการควบคุมการแพร่เชื้อโรคนี้
</doc>
<doc id='voa_4887312' type='mono' source_url='https://www.voathai.com/a/newsy-vocabs-breakout-04222019/4887312.html' term='ebola'>
คำในข่าว – เรียนรู้คำศัพท์จากการระบาดของโรคหัดในอเมริกา
สถานการณ์การแพร่ระบาดของโรคหัดในอเมริกา สร้างความกังวลถึงการกลับมาของโรคนี้กันอีกครั้ง โดยข่าวจาก VOA พาดหัวว่า US Records 71 New Measles Cases Last Week as Outbreak Spreads กล่าวถึง สหรัฐฯ พบผู้ป่วยโรคหัด 71 รายในสัปดาห์ที่แล้ว ซึ่งเป็นตัวเลขการระบาดร้ายแรงเป็นอันดับ 2 ในรอบเกือบ 20 ปีในอเมริกา
ตัวเลขล่าสุดจากศูนย์ควบคุมและป้องกันโรคแห่งสหรัฐฯ หรือ CDC ที่เปิดเผยเมื่อวันจันทร์ พบผู้ป่วย 555 รายใน 20 รัฐทั่วอเมริกา ตั้งแต่ 1 มกราคม ถึง 11 เมษายนที่ผ่านมา ซึ่งประเมินว่าภายใต้สถานการณ์ปัจจุบัน มีโอกาสจะพบผู้ป่วยโรคหัดมากกว่าเมื่อครั้งการระบาดเมื่อปี ค.ศ. 2014
​"คำในข่าว" สัปดาห์นี้ จึงอยากนำเสนอคำที่เกี่ยวข้องกับ “break” มาฝากกัน ในการระบาดของโรคหัดในอเมริกา เราพบคำว่า outbreak ซึ่งหมายถึง การระบาดอย่างรุนแรง เช่น Ebola outbreak ไวรัสอีโบลาระบาด
มีคำศัพท์ความหมายคล้ายกัน คือ epidemic ตรงตัวคือโรคระบาดที่ลุกลามอย่างรวดเร็ว pandemic หมายถึง ระบาดไปทั่ว ใช้กับโรคระบาดข้ามพื้นที่ และคำว่า endemic จะหมายถึง โรคระบาดประจำถิ่น
นอกจากนี้ มีคำว่า spread เป็นทั้งคำนามและคำกริยา และคำว่า widespread เป็นคำคุณศัพท์ หมายถึง ภาวะลุกลาม แพร่กระจายอย่างรวดเร็ว contagion หมายถึง การติดต่อของโรคที่มาจากการสัมผัส
และมีคำว่า plague หมายถึงโรคระบาด คำนี้มีโอกาสสับสนกับคำว่า plaque ที่หมายถึง คราบหินปูน หรือ แผ่นจารึก
กลับมาที่คำว่า outbreak นอกจากจะใช้กับการระบาดแล้ว ยังอาจใช้กับสถานการณ์อื่นที่ลุกลามรุนแรง เช่น outbreak of war ซึ่งสามารถใช้คำว่า outburst และ eruption หมายถึง การปะทุก็ได้
ทีนี้ ถ้านำคำว่า outbreak มาสลับที่กัน เป็นคำว่า breakout เราจะพบว่า breakout ให้ความหมายว่า การหลบหนีด้วยการใช้กำลัง อย่างคำว่า prison breakout หรือ prison escape ซึ่งหมายถึง แหกคุก
เอล ชาโป กุซมัน หัวหน้าขบวนการค้ายาเสพติดรายใหญ่ในเม็กซิโก ที่หลบหนีจากคุกที่ความปลอดภัยเข้มงวดถึง 2 ครั้ง ก่อนถูกจับมาดำเนินคดีในสหรัฐฯ
​บางบริบท คำว่า breakout นำมาใช้กับสภาวะผิวได้ด้วย เช่น มีผื่นขึ้น หรือสิวขึ้นกวนใจ สามารถใช้คำว่า break out ในรูปกริยาได้ เช่น เนื้อข่าวจาก Fox News ที่กล่าวถึงภาวะที่ผู้หญิงอังกฤษแพ้น้ำอย่างหนักว่า When the 26-year-old comes into contact with water her body reportedly breaks out in a rash. แปลคร่าวๆคือ เมื่อร่างกายของหญิงวัย 26 ปีรายนี้สัมผัสกับน้ำ เธอจะมีผื่นขึ้นทันที และหากจะใช้เป็นคำนาม จะเขียนติดกัน เช่น บทความจากนิตยสาร Allure ระบุว่า Why Your Breakouts Seem to Get Worse in the Winter หมายถึง เหตุใดสิวมักจะเห่อในฤดูหนาว
ขอแถมคำในสาย break กันอีกเล็กน้อย อย่างคำว่า take a break ซึ่งหมายความว่า หยุดพัก แต่ในปัจจุบัน take a break นำไปใช้กับความสัมพันธ์ทั้งในชีวิตจริงและในสื่อสังคมออนไลน์ ซึ่งให้ความหมายว่า ห่างกันสักพัก ในสถานการณ์ที่ยังไม่หมดรักแต่หมดแรงจะรักษาความสัมพันธ์ให้เหมือนเดิม
African penguins compete for a heart shaped valentine handed out by aquarium biologist Piper Dwight at the California Academy of Sciences in San Francisco, Tuesday, Feb. 12, 2019.
และหากห่างกันสักพักยังไม่พอ อาจต้องลงเอยที่ breakup ในรูปคำนาม และ break up เขียนแยกกันในรูปกริยา หมายถึง เลิกรา และเสียอกเสียใจจนต้อง breakdown ร้องห่มร้องไห้กันไป
ปิดท้ายกันด้วยคำคมกันหน่อยที่ว่า “A breakup is like a broken mirror. It is better to leave than risk hurting yourself trying to pick up all the broken pieces” หมายถึง การเลิกกันก็เหมือนกระจกที่แตกไปแล้ว มันจะดีกว่าที่จะเดินออกมาจากความสัมพันธ์นั้น แทนที่จะยอมเสี่ยงพาตัวเองไปเจ็บปวดจากการหยิบเศษใจที่แตกสลายกลับมาปะติดปะต่อกันให้เหมือนเดิม
</doc>
<doc id='voa_2438026' type='mono' source_url='https://www.voathai.com/a/thai-ebola-rice-ct/2438026.html' term='ebola'>
การระบาดของ Ebola ในทวีปแอฟริกาส่งผลต่อการส่งออกข้าวของไทย
บริษัทส่งสินค้าไม่สามารถหาลูกเรือไปยังเมืองท่าของแอฟริกา และประเทศในแอฟริกาก็ไม่สามารถส่งออกสินแร่ที่สำคัญของตน
โดยปกติแล้วทวีปแอฟริกานับเป็นตลาดข้าวใหญ่ของไทยจากปริมาณการบริโภคข้าวปีละเก้าล้านตัน โดยในจำนวนนี้ราว 65 % เป็นข้าวที่ต้องนำเข้าจากต่างประเทศ แต่การระบาดของเชื้อ Ebola ทางด้านตะวันตกของทวีปแอฟริกาขณะนี้ได้สร้างปัญหาให้กับการส่งออกข้าวของไทย เพราะบริษัทส่งสินค้าทางเรือไม่สามารถหาลูกเรือเพื่อทำงานในเรือสินค้าที่มุ่งหน้าไปยังเมืองท่าทางตะวันตกของแอฟริกาได้
ประธานกิตติมศักดิ์ของสมาคมผู้ส่งออกข้าวไทยกล่าวว่าเมื่อผู้ส่งออกไม่สามารถระบายข้าวออกจากโกดัง โรงสีต่างๆ ก็ไม่สามารถซื้อข้าวเพิ่มจากชาวนา และปัญหาคั่งคอขวดนี้ส่งผลให้ราคาข้าวที่ชาวนาจะขายได้ตกต่ำลง นักวิเคราะห์ชี้ด้วยว่าความกลัวติดเชื้อ Ebola นอกจากจะทำให้บริษัทเรือไม่สามารถหาคนงานในเรือที่จะขนส่งสินค้าไปยังเมืองท่าทางตะวันตกของทวีปแอฟริกาแล้ว ประเทศในแอฟริกาเองก็ไม่สามารถส่งออกสินแร่ต่างๆ ซึ่งเป็นสินค้าออกที่สำคัญของตน เช่น อาลูมิเนียมและแร่เหล็ก เช่นกัน
</doc>
<doc id='voa_3866808' type='mono' source_url='https://www.voathai.com/a/who-chan-ct/3866808.html' term='ebola'>
'ผอ.องค์การอนามัยโลก' สรุปผลงานของ WHO หลายปีที่ผ่านมาก่อนลงจากตำแหน่งสิ้นเดือนหน้า
นาง Margaret Chan ผู้อำนวยการองค์การอนามัยโลกหรือ WHO ซึ่งดำรงตำแหน่งมานานถึงสิบปี และกำลังจะพ้นจากตำแหน่งในวันที่ 30 มิถุนายนนี้ กล่าวปราศรัยต่อที่ประชุมใหญ่ขององค์การยืนยันว่าบทบาทของ WHO ยังสำคัญและเหมาะสมกับเหตุการณ์ในปัจจุบัน
โดยยกตัวอย่างความพยายามที่สามารถทำให้ราคายาต้านไวรัส HIV และยาต้านไวรัสตับอักเสบชนิด C ลดลงจากระดับ 10,000 และ 80,000 ดอลลาร์ต่อปี เหลือเพียง 100 และ 200 ดอลลาร์ต่อปี สำหรับผู้ป่วยแต่ละคน
รวมทั้งความพยายามของ WHO เพื่อกำจัดหรือลดโรคระบาดเขตร้อนที่มักถูกละเลย และความพยายามกำจัดโรคโปลิโอและโรคจากเชื้อ guinea worm ซึ่งระบาดอยู่ในทวีปแอฟริกา เป็นต้น
อย่างไรก็ตาม นาง Margaret Chan ยอมรับว่าองค์การอนามัยโลกประสบปัญหาเรื่องงบประมาณสนับสนุน สืบเนื่องจากปัญหาวิกฤติการเงินของโลกเมื่อปี 2551
และเธอได้ยอมรับความผิดพลาดบางอย่างและแสดงความรับผิดชอบจากการทำงานด้วย เช่น การที่องค์การอนามัยโลกประเมินความรุนแรงของโรค Ebola ต่ำเกินไป เป็นผลให้มีผู้เสียชีวิตถึงกว่า 11,000 คนก่อนที่จะสามารถควบคุมได้เมื่อต้นปี 2559
ในการประชุมใหญ่ครั้งนี้ ที่ประชุมใหญ่ของ WHO กำลังจะลงมติเลือกผู้อำนวยการองค์การอนามัยโลกคนใหม่ด้วยการลงคะแนนแบบลับด้วย
โดยครั้งนี้นับเป็นครั้งแรกที่มีผู้สมัครถึงสามคน คือมีผู้สมัครจากเอธิโอเปียซึ่งเป็นตัวแทนคนแรกของทวีปแอฟริกา ผู้สมัครจากปากีสถาน รวมถึงนาย David Nabarro จากอังกฤษ ซึ่งขณะนี้เป็นเจ้าหน้าที่ระดับสูงของสหประชาชาติ
ระหว่างการประชุมใหญ่ของ WHO ซึ่งจะดำเนินไปจนถึงสิ้นเดือน พ.ค.นี้จะมีการพิจารณางบประมาณสำหรับปีงบประมาณ พ.ศ. 2561 – 2562 จำนวน 4,700 ล้านดอลลาร์
รวมทั้งการหารือปัญหาสุขภาพที่สำคัญอื่นๆ ของโลก เช่น ปัญหาเชื้อโรคที่ดื้อยาและการมีโอกาสเข้าถึงวัคซีน และบริการทางการแพทย์สำหรับผู้คนทั่วโลก ซึ่งรวมถึงผู้ลี้ภัยและผู้อพยพเข้าเมืองด้วยเช่นกัน
</doc>
<doc id='voa_2469684' type='mono' source_url='https://www.voathai.com/a/ebola-perry-ro/2469684.html' term='ebola'>
ผู้ว่าการรัฐเท็กซัสระบุมีเด็กวัยเรียน 5 คนอยู่ในบรรดาคน 18 คน ซึ่งสัมผัสติดต่อกับผู้ป่วยไข้อีโบล่าคนแรกในสหรัฐ
ผู้ว่าการรัฐเท็กซัส Rick Perry กล่าวว่ามีเด็กวัยเรียน 5 คน อยู่ในบรรดาคน 18 คน ซึ่งสัมผัสติดต่อกับผู้ป่วยไข้อีโบล่าที่ถูกตรวจพบการติดเชื้อในอเมริกาเป็นคนแรก
ก่อนหน้านี้มีคนอเมริกันป่วยเป็นโรคนี้แต่การตรวจพบเชื้อเกิดขึ้นในแอฟริกา
ชายคนดังกล่าวเป็นชาวไลบีเรียที่เดินทางเข้าอเมริกาวันที่ 20 กันยายน หลังจากถึงแผ่นดินสหรัฐ เขาไม่สบายและมาพบแพทย์โดยแพทย์ให้ยาปฏิชีวนะและส่งตัวกลับบ้าน แต่สองวันจากนั้นเขาถูกส่งตัวเข้าโรงพยาบาลและพบว่าเป็นไข้อีโบล่า
ขณะนี้เขายังมีอาการป่วยรุนแรงแต่อาการไม่ทรุดลง โดยที่อยู่ในส่วนแยกผู้ป่วยที่โรงพยาบาล Texas Health Presbyterian Hospital เมือง Dallas
ต่อมาภายหลังสื่ออเมริกันเปิดเผยว่าผู้ป่วยรายนี้ชื่อ นาย Thomas Eric Duncan และเนื่องจากเขาเป็นชาวไลบีเรีย ชุมชนชาวไลบีเรียในอเมริกาขอร้องให้ใครก็ตามที่สัมผัสติดต่อกับนาย Duncan รายงานตัวต่อแพทย์
ไลบีเรีย เป็นหนึ่งในสามประเทศในแอฟริกาตะวันตกที่มีการระบาดหนักของไข้อีโบล่า อีกสองประเทศคือ เซียร่าลีโอน และกินี ปัจจุบันมีผู้ติดเชื้อมากกว่า 6,500 ราย ซึ่งเสียชีวิตไป เกือบ 3,100 ราย
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Kenneth Schwartz /เรียบเรียงโดย Rattaphol Onsanit
</doc>
<doc id='voa_1969360' type='mono' source_url='https://www.voathai.com/a/ebola-ro/1969360.html' term='ebola'>
เจ้าหน้าที่ของประเทศต่างๆ ในเอเชียเตรียมรับมือกับการระบาดของไข้อีโบล่าอย่างรัดกุมหากว่ามีการแพร่จากแอฟริกา
เจ้าหน้าที่ของประเทศต่างๆ ในเอเชียเตรียมรับมือกับการระบาดของไข้อีโบล่าอย่างรัดกุมหากว่ามีการแพร่จากแอฟริกามาถึงเอเชีย หลังจากเรียนรู้เรื่องการตรวจผู้ป่วยและคัดกรองจากประสบการณ์ในอดีต เช่นการควบคุมการระบาดของไข้หวัดนก
ศูนย์การบินใหญ่ๆ ในเอเชีย เช่น สนามบินอินชอนของเกาหลีใต้ หรือสนามบินหลักในสิงคโปร์และไทย มีนโยบายรับมือในหลายระดับ เจ้าหน้าที่เกาหลีใต้กล่าวว่ากล้องอินฟราเหรดที่สนามบินสามารถเก็บข้อมูลอุณหภูมิร่างกายผู้โดยสารทุกคนได้
ส่วนที่สิงคโปร์ทางการเรียกร้องให้ประชาชนอย่าตื่นตระหนก และสำหรับประเทศไทยเจ้าหน้าที่ให้ข้อมูลว่าแต่ละสัปดาห์มีคนเดินทางมาจากประเทศที่มีการระบาดในแอฟริกาสู่สนามบินสุวรรณภูมิราว 30-50 คนเท่านั้น
ทั้งนี้ ไข้อีโบล่ายังไม่ระบาดมาสู่เอเชีย ที่เคยสร้างความกังวลไม่นานนี้คือกรณีสตรีฮ่องกงที่เดินทางมาจากเคนย่ามีไข้สูงและอาเจียน แต่ต่อมาเธอได้รับการตรวจซึ่งยืนยันว่าไม่ได้ติดเชื้ออีโบล่า
บริเวณที่มีการติดต่อรุนแรงคือประเทศกินี, เซียร่า ลีโอน และไลบีเรีย ซึ่งอยู่ในภาคตะวันตกของทวีปแอฟริกา ที่ผ่านมาพบการระบาดมากกว่า 1,200 ราย และมีผู้เสียชีวิตแล้วประมาณ 700 คน
ครั้งนี้เป็นการระบาดของเชื้ออีโบล่าที่รุนแรงที่สุดในโลก ตั้งแต่ไวรัสอีโบล่าถูกค้นพบเมื่อ 38 ปีก่อน นักวิทยาศาสตร์สันนิษฐานว่าต้นตอของเชื้อนี้อาจเป็นค้างคาวกินผลไม้ในแอฟริกา
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Stave Herman/เรียบเรียงโดย Rattaphol Onsanit
</doc>
<doc id='voa_2556060' type='mono' source_url='https://www.voathai.com/a/ebola-time-magazine-nm/2556060.html' term='ebola'>
นิตยสาร Time เผยเหตุผลเลือกคณะผู้ทำงานในแอฟริกาเพื่อต่อสู้โรค Ebola เป็น ‘Person of the Year 2014’
บรรณาธิการนิตยสาร Time กล่าวว่า แม้ผู้ที่นิตยสารระบุชื่อไว้อาจจะไม่เป็นที่รู้จักอย่างแพร่หลาย แต่คนเหล่านี้เป็นผู้ที่ได้เสียสละอย่างใหญ่หลวง ทำงานเพื่อสะกัดกั้นการระบาดของโรค Ebola ในแอฟริกาตะวันตก และป้องกันการระบาดทั่วโลก
Radhika Jones รองบรรณาธิการบริหารของนิตยสาร Time บอกว่า ที่เลือกคนกลุ่มนี้ก็เพราะอยากจะให้ความสนใจให้กับกลุ่มคนที่เข้าใจตั้งแต่ต้นว่า โรคนี้มีอันตรายมากแค่ไหน และมุ่งมั่นในการต่อสู้กับโรคนี้ แม้ในตอนนั้นเจ้าหน้าที่รัฐบาลจะไม่เห็นด้วยและไม่ให้ความสนใจก็ตาม
เชื้อไวรัส Ebola แพร่กระจายออกไปเหมือนไฟไหม้ป่าทั่วทั้งแอฟริกาตะวันตกในตอนต้นปี ทำให้มีผู้เสียชีวิตมากกว่า 6,300 คน ส่วนใหญ่เป็นประชาชนในประเทศ Liberia, Guinea และ Sierra Leone และที่ระบุได้ว่าติดเชื้อมีอีกเกือบ 18,000 คน แม้ทางการเจ้าหน้าที่จะเชื่อว่าจำนวนจริงมีมากกว่านี้
“บุคคลแห่งปี” ของ Time ในปีนี้ จะมีห้าหน้าปกด้วยกัน ผู้ที่ได้รับเลือกให้ขึ้นปก เป็นตัวแทนของแพทย์ พยาบาล เจ้าหน้าที่บรรเทาทุกข์ และผู้ที่ทำงานในแอฟริกาตะวันตกต่อสู้โรค Ebola และที่ขึ้นหน้าปกแรกคือนายแพทย์ Jerry Brown ศัลยแพทย์ชาว Liberia
Radhika Jones รองบรรณาธิการบริหารของนิตยสาร Time บอกว่า เมื่อนายแพทย์ผู้นี้เริ่มรายงานว่าโรค Ebola กำลังระบาดในตอนต้นๆ เขากล่าวเตือนไว้ในการให้สัมภาษณ์ว่า โรคนี้อาจคร่าชีวิตชาว Liberia ได้ทั้งประเทศ
แพทย์อีกคนหนึ่งที่ได้ขึ้นปก คือนายแพทย์ Kent Brantly แพทย์ชาวอเมริกันที่ทำงานให้กับองค์กรการกุศล Samaritan’s Purse นายแพทย์ผู้นี้ติดเชื้อ Ebola จากการรักษาพยาบาลคนไข้ในกรุง Monrovia นครหลวงของประเทศ Liberia เขาถูกส่งตัวกลับไปรับการรักษาในสหรัฐ และเวลานี้หายดีแล้ว
เจ้าหน้าที่บรรเทาทุกข์ที่ยังกำลังทำงานเพื่อช่วยชีวิตผู้ป่วยด้วยโรคนี้อยู่ในบริเวณที่มีการระบาดโรคอย่างหนัก ยินดีที่ได้รับการยกย่องจากนิตยสาร Time
นาย Franklin Graham ผู้บริหารองค์กรการกุศล Samaritan’s Purse กล่าวแสดงความยินดีที่การยกย่องยอมรับครั้งนี้ จะช่วยดึงดูดความสนใจให้กับการต่อสู้กับโรคร้ายที่ยังไม่ยุติลง เพราะยังมีผู้เสียชีวิตด้วย Ebola อยู่ต่อไปในขณะนี้
อีกสามคนในกลุ่มผู้ต่อสู้กับโรค Ebola ที่นิตยสาร Time ระบุชื่อไว้ คือ Ella Watson-Stryker เจ้าหน้าที่ชาวอเมริกันของ Doctors Without Borders, Foday Gallah พนักงานขับรถพยาบาลชาว Liberia และ Salome Karwah ผู้ช่วยพยาบาลชาว Liberia
Nancy Gibbs บรรณาธิการบริหารของนิตยสาร Time เริ่มต้นประกาศผลการเลือก “บุคคลแห่งปี 2014” นี้ด้วยภาษิตที่ว่า “มิใช่อาวุธที่ส่งประกายสดใสในการต่อสู้ หากแต่เป็นหัวใจของวีรบุรุษและวีรสตรี”
</doc>
<doc id='voa_2496050' type='mono' source_url='https://www.voathai.com/a/who-expects-ebola-vaccine-surge-in-2015/2496050.html' term='ebola'>
พยาบาลสาวเชื้อสายเวียดนาม Nina Pham หายป่วยและปลอดเชื้ออีโบล่าแล้ว เข้าพบ ปธน.โอบาม่าก่อนเดินทางกลับเท็กซัส
ประธานาธิบดีบารัค โอบามา ต้อนรับ น.ส.นีน่า ฟาม (Nina Pham) พยาบาลจากโรงพยาบาลในนครดัลลัส รัฐเท็กซัส ที่เพิ่งรอดชีวิตจากการติดเชื้อไวรัสอีโบล่า ภายในห้องทำงานที่ทำเนียบขาว กรุงวอชิงตัน
พยาบาลวัย 26 ปี ติดเชืิ้อไวรัสจากการรักษาผู้ป่วยติดเชืิ้อไวรัสอีโบล่าที่เดินทางมาจากประเทศไลบีเรีย Thomas Eric Duncan ซึ่งเป็นรายแรกของสหรัฐฯ และเขาได้เสียชีวิตในเวลาต่อมา ขณะที่คณะแพทย์พยายามรักษาอาการของพยาบาลหญิงคนนี้อย่างทันท่วงทีก่อนจะส่งตััวเธอมารักษาต่อเนื่องที่สถาบันสุขภาพแห่งชาติหรือ NIH ที่เมือง Bethesda รัฐแมรีแลนด์ ชานกรุงวอชิงตัน
และมีรายงานว่านางพยาบาล Amber Vinson ผู้ติดเชื้ออีโบล่าจากนาย Eric Duncan เช่นกัน ได้หายป่วยและปลอดจากเชื้ออีโบล่าเช่นกัน ขณะรักษาตัวอยู่ที่ รพ.มหาวิทยาลัย Emory ในนคร Atlanta รัฐจอร์เจีย
Watch related video report by VOA's George Putic
President Barack Obama meets with Ebola survivor Nina Pham, White House, Oct. 24, 2014.
พยาบาลเชื้อสายเวียดนามเดินทางเข้าพบประธานาธิบดีโอบามาที่ทำเนียบขาวในเวลาไม่นานหลังจากที่หายดีจากการรักษาอาการติดเชื้ออีโบล่า
ขณะเดียวกัน นายแพทย์เคิร์ก สเป็นเซอร์ แพทย์อาสาสมัครขององค์กรแพทย์ไร้พรมแดน Doctors Without Borders ชาวสหรัฐที่กลับมาจากกินีไม่นาน ถูกตรวจพบว่าติดเชื้ออีโบล่า เวลานี้เขาถูกกักบริเวณอยู่ที่ รพ.ในนครนิวยอร์ค และเจ้าหน้าที่กำลังตามตัวบุคคลที่แพทย์ผู้นี้เคยติดต่อสัมผัสหลังจากกลับมาสหรัฐ
นายแพทย์สเปนเซอร์ถือเป็นผู้ติดเชื้ออีโบล่าคนที่ 4 ที่ตรวจพบเชื้อในสหรัฐ และเป็นคนแรกในนครนิวยอร์ค
ก่อนหน้านี้มีรายงานพบผู้ติดเชื้ออีโบล่ารายแรกในมาลี เป็นเด็กหญิงอายุ 2 ขวบ ซึ่งถูกนำตัวมาจากกินี เพื่อส่ง รพ.ในมาลี
จนถึงขณะนี้มีผู้ติดเชื้ออีโบล่าทั่วโลกแล้วเกือบ 10,000 ราย เสียชีวิตแล้วกว่า 4,900 ราย
Photo Gallery:
New York Doctor Tests Positive for Ebola
ส่งอีเมลถึงเพื่อน
Share on Line
Share on Line
Controlling the Spread of Ebola
</doc>
<doc id='voa_2473631' type='mono' source_url='https://www.voathai.com/a/thai-ebola-ro/2473631.html' term='ebola'>
สหรัฐและองค์การอนามัยโลกเสนอว่าจะช่วยไทยในกระบวนการทดลองโปรตีน antibody ต้านไข้อีโบล่า
Antibody ดังกล่าวที่คนไทยคิดขึ้น มีขนาดเล็กมากจนสามารถแทรกตัวเข้าไปในไวรัสอีโบล่าและเข้าไปทำให้เชื้อไวรัสเกิดความผิดปกติภายในได้
หลังจากที่คณะแพทย์และผู้เชี่ยวชาญไทยจากโรงพยาบาลศิริราช กล่าวว่าสามารถค้นพบโปรตีน antibody ที่อาจใช้รักษาไข้อีโบล่าได้อย่างมีประสิทธิภาพ สหรัฐและองค์การอนามัยโลกของสหประชาชาติเสนอว่าจะช่วยไทยในกระบวนการทดลองต่อไปจากนี้
ผู้สื่อข่าว Ron Corben ของวีโอเอที่กรุงเทพ ได้สัมภาษณ์ ศ.ดร.วันเพ็ญ ชัยคำภา จากโรงพยาบาลศิริราช ที่เป็นหัวหน้าคณะวิจัย ซึ่งสร้างสาร antibody หรือ โปรตีนต่อต้านเชื้อโรค จากการพัฒนาหน่วยพันธุกรรมมนุษย์
Antibody ดังกล่าวที่คนไทยคิดขึ้น มีขนาดเล็กมากจนสามารถแทรกตัวเข้าไปในไวรัสอีโบล่าและเข้าไปทำให้เชื้อไวรัสเกิดความผิดปกติภายในได้
ศ.ดร.วันเพ็ญ ชัยคำภา กล่าวว่า คณะวิจัยใช้ หน่วยพันธุกรรมสังเคราะห์จากเชื้ออีโบล่า กับการสร้างคุณสมบัติพิเศษของโปรตีนต้านเชื้อหรือ antibody ชนิดนี้ และได้ทดลองกับไวรัสด้วย แต่เป็นไวรัสชนิดที่รุนแรงน้อยกว่าอีโบล่า
ทีมนักวิจัยกล่าวว่าตอนนี้ผลการศึกษายังอยู่ในขั้นเริ่มต้น และยังห่างไกลจากการนำมาทดลองกับมนุษย์ ดังนั้นคณะทำงานจึงยินดีที่สหรัฐและองค์การอนามัยโลกอาสาที่จะให้ความช่วยเหลือ
ด้านผู้เชี่ยวชาญคนอื่นๆ เช่น อาจารย์ วรวิทย์ สุวรรณวนิชกิจ จากคณะแพทย์ศาสตร์มหาวิทยาลัย Johns Hopkins ในอเมริกา กล่าวถึงการพัฒนาด้านบริการสาธารณสุขที่ต้องทำควบคู่กันไปกัยการค้นพบทางการแพทย์
องค์การอนามัยโลกกล่าวว่าภายในสิ้นปีนี้อาจจะมีวัคซีนต้านอีโบล่าที่ถูกผลิตสำหรับการใช้ในปริมาณมากๆได้
โปรดติดตามรายละเอียดจากคลิปเรื่องนี้ในรายการข่าวสดสายตรงจากวีโอเอ
รายงานโดย Ron Corben /เรียบเรียงโดย Rattaphol Onsanit
</doc>
<doc id='voa_2431833' type='mono' source_url='https://www.voathai.com/a/ebola-vaccine-ss/2431833.html' term='ebola'>
สาธารณสุขสหรัฐเตรียมทดลองวัคซีนอีโบล่ากับมนุษย์ครั้งแรกสัปดาห์หน้า ตั้งเป้านำมาใช้ปลายปีนี้
จนท.ระดับสูงของกระทรวงสาธารณสุขสหรัฐ ประกาศเริ่มโครงการทดลองวัคซีนป้องกันเชื้ออีโบล่ากับมนุษย์เป็นครั้งแรก โดยวัคซีนดังกล่าวพัฒนาขึ้นจากความร่วมมือระหว่างสถาบันโรคติดต่อและโรคภูมิแพ้แห่งชาติ ซึ่งเป็นส่วนหนึ่งของ National Institute of Health (NIH) และบริษัทยา GlaxoSmithKline
ดร. Anthony Fauci ผอ.สถาบันโรคติดต่อและโรคภูมิแพ้แห่งชาติของสหรัฐ ประกาศโครงการทดลองวัคซีนเชื้ออีโบล่ากับมนุษย์เป็นครั้งแรก ซึ่งเป็นการทดลองแรกของขั้นที่หนึ่งซึ่งจะมีตามมาอีกหลายครั้ง
ดร. Anthony Fauci ระบุว่าการระบาดของเชื้ออีโบล่าในอาฟริกาตะวันตกในขณะนี้เป็นสถานการณ์ฉุกเฉินที่ต้องอาศัยการตอบสนองเร่งด่วนจากทุกฝ่าย จึงจำเป็นต้องเร่งกระบวนการทดลองวัคซีนนี้ให้เร็วกว่ากำหนดเดิม ซึ่งหลังจากพิจารณาคัดเลือกวัคซีนต่างๆ ที่เข้าข่ายอย่างละเอียดแล้ว ทางสถาบันฯ ได้ตัดสินใจว่าจะทดลองวัคซีน 3 ชนิดที่เคยมีการศึกษามาแล้วก่อนหน้านี้ว่าน่าจะมีประสิทธิภาพในการป้องกันเชื้ออีโบล่าได้ โดยชนิดแรกทีชื่อว่า VRC207 ซึ่งจะเริ่มทำการทดลองในสัปดาห์หน้า
ดร. Fauci ระบุว่าการทดลองครั้งนี้ตั้งเป้าว่าจะใช้กลุ่มตัวอย่างผู้ใหญ่ 20 คนที่มีร่างกายแข็งแรงดี อายุระหว่าง 18-50 ปี โดยการทดลองจะมีขึ้นที่ National Institute of Health (NIH) ที่เมือง Bethesda รัฐแมรี่แลนด์ ไม่ไกลจากกรุงวอชิงตัน การทดลองจะมุ่งเน้นที่การประเมินความปลอดภัยของวัคซีนดังกล่าว รวมทั้งประสิทธิภาพในการป้องกันเชื้ออีโบล่า
ผอ.สถาบันโรคติดต่อและโรคภูมิแพ้แห่งชาติของสหรัฐกล่าวว่า การศึกษาก่อนหน้านี้พบว่าวัคซีนที่กำลังจะนำมาทดลองนี้ได้ผลน่าพอใจในการป้องกันการติดต่อของเชื้ออีโบล่าในลิง โดยใช้ไวรัสไข้หวัดที่เกิดกับลิงชิมแพนซีเป็นไวรัสเป้าหมาย เนื่องจากไวรัสชนิดนี้มีลักษณะพันธุกรรมคล้ายกับเชื้อไวรัสอีโบล่าสายพันธุ์ Sudan และ Zaire ซึ่งเชื่อว่าเป็นสายพันธุ์ที่กำลังระบาดอยู่ในอาฟริกาตะวันตกขณะนี้
ดร. Fauci ระบุว่ายีนของเชื้ออีโบล่าที่นำมาใช้ในการทดลองนี้จะไม่ทำให้อาสาสมัครที่เข้าร่วมการทดลองติดเชื้ออีโบล่าจนเป็นอันตรายต่อชีวิตแต่อย่างใด โดยอาสาสมัครจะถูกแบ่งเป็น 2 กลุ่ม กลุ่มแรกได้รับวัคซีนในปริมาณน้อย อีกกลุ่มหนึ่งได้รับในปริมาณมากกว่า
คาดว่ากระบวนการทดลองวัคซีนอีโบล่านี้จะใช้เวลาทั้งหมดราว 48 สัปดาห์ แต่ผลการทดลองในเบื้องต้นน่าจะออกมาภายในช่วงสิ้นปีนี้
ในเดือน ต.ค จะมีการทดลองครั้งที่ 2 ในหลายประเทศ รวมทั้งสหรัฐ อังกฤษ มาลี และแกมเบีย อย่างไรก็ตาม ดร. Anthony Fauci ระบุส่งท้ายว่า แม้ขณะนี้นักวิจัยกำลังพยายามอย่างยิ่งที่จะพัฒนาวัคซีนโรคอีโบล่าออกมาให้ได้ แต่ปัจจุบันวิธีที่ดีที่สุดในการควบคุมการระบาดของเชื้ออีโบล่า คือมาตรการป้องกันและความระมัดระวัง
รายงานจาก Joe De Capua - ห้องข่าว VOA / เรียบเรียงโดยทรงพจน์ สุภาผล
</doc>
<doc id='voa_2469654' type='mono' source_url='https://www.voathai.com/a/business-news-nm-1oct14/2469654.html' term='ebola'>
พบไวรัสคอมพิวเตอร์ในระบบปฏิบัติการของ iPhone และ iPad ของผู้ประท้วงฮ่องกง และข่าวธุรกิจอื่นๆ
ผู้บริหารธนาคารโลกกับการระบาดของโรค Ebola
นายแพทย์ Jim Yong Kim ผู้บริหารธนาคารโลก ไปกล่าวปราศัยที่มหาวิทยาลัย Howard ในกรุงวอชิงตัน ก่อนการประชุมประจำปีของธนาคารโลกกับกองทุนการเงินระหว่างประเทศ หรือ IMF ในสัปดาห์หน้า
ประเด็นสำคัญอันหนึ่งของคำปราศัย คือเรื่องโรค Ebola ที่กำลังระบาดอยู่ในแอฟริกาตะวันตก ผู้บริหารธนาคารโลกให้ความเห็นว่า การระบาดของโรคนี้แสดงให้เห็นถึงผลของการเข้าถึงบริการพื้นฐานทางการแพทย์ที่ไม่เท่าเทียมกัน และว่า ความยากจนและการขาดโครงสร้างทางสาธารณสุขเป็นสาเหตุสำคัญของการระบาดของโรคนี้
นอกจากเรื่องการจัดการกับปัญหาโรคระบาดนี้แล้ว คาดว่าประเด็นสำคัญที่เจ้าหน้าที่จากประเทศต่างๆ จะหารือกันในการประชุมครั้งนี้ จะเป็นเรื่องการเพิ่มการใช้จ่ายในการปรับปรุงโครงสร้างทางเศรษฐกิจ เพื่อเร่งรัดการเจริญเติบโตทางเศรษฐกิจ และวิธีแก้ปัญหาเยาวชนว่างงาน
รายงานเศรษฐกิจสหรัฐสำหรับเดือนกันยายน
รายงานเกี่ยวกับเศรษฐกิจสหรัฐที่ออกมาเมื่อวันพุธ ให้ภาพที่ผสมผสานกันทั้งในทางบวกและลบ
รายงานจาก The Institute for Supply Management ในสหรัฐ กล่าวว่า ผลผลิตจากโรงงานในประเทศชลอตัวลงในเดือนกันยายน ในขณะเดียวกัน ผู้เชี่ยวชาญแรงงานคาดว่า อัตราการว่างงานจะยังยืนอยู่ที่ 6.1%
วันศุกร์นี้ กระทรวงแรงงานจึงจะเผยแพร่ตัวเลขของทางการออกมา
พม่าอนุญาตให้ธนาคารต่างประเทศเข้าไปเปิดสาขาในประเทศ
พม่าอนุญาตให้ธนาคารต่างประเทศ 9 แห่งเข้าไปเปิดบริการได้ในประเทศ ธนาคารเหล่านี้ไปจาก ญี่ปุ่น ออสเตรเลีย จีน นิวซีแลนด์ ประเทศไทย สิงคโปร์และมาเลย์เซีย
ตามใบอนุญาตอายุ 12 เดือนนี้ ธนาคารต่างประเทศจะเข้าไปเปิดสาขาในพม่าได้ธนาคารละหนึ่งแห่ง ขอบข่ายงานจะจำกัดอยู่กับการให้ธุรกิจต่างประเทศในพม่ากู้เงินได้ แต่ต้องเป็นเงินตราต่างประเทศ ถ้าจะให้ธุรกิจพม่ากู้เงิน จะต้องร่วมงานกับธนาคารหรือสถาบันการเงินในพม่า
พบไวรัสคอมพิวเตอร์ล้วงข้อมูลในมือถือและ Tablet
นักวิจัยเรื่องความมั่นคงทางอินเทอร์เน็ตของบริษัท Lacoon Mobile Security พบว่ามีการปล่อยไวรัสคอมพิวเตอร์เข้าไปล้วงข้อมูลในระบบปฏิบัติการของโทรศัพท์มือถือของ Apple หรือ iPhone และ iPad และเชื่อว่า เป้าหมายของไวรัสคอมพิวเตอร์นี้ คือบรรดาผู้ประท้วงเรียกร้องประชาธิปไตยในฮ่องกง
Software จารกรรมนี้มีชื่อเรียกว่า Xsser ข้อมูลที่ขโมยนั้น รวมถึงข้อความ รูปภาพ รายชื่อและเบอร์โทรศัพท์ที่โทรเข้า-ออก รหัสและข้อมูลอื่นๆในอุปกรณ์เหล่านั้น
การพบไวรัสนี้เป็นผลพลอยได้จากการสืบสวนหาไวรัสคอมพิวเตอร์ให้กับระบบปฏิบัติการ Android ของบริษัท Google ในสัปดาห์ที่แล้ว ที่มีผู้ประท้วงในฮ่องกงเป็นเป้าหมายเช่นเดียวกัน เจ้าหน้าที่ของ Lacoon บอกว่า ผู้ปล่อยไวรัสนี้เข้าไปในระบบ Android ใช้บริการ WhatsApp เป็นสื่อ แต่ยังไม่เป็นที่ทราบว่า ไวรัสนี้เข้าไปในระบบของ Apple ได้อย่างไร
Michael Shaulov ผู้บริหารของ Lacoon บอกว่า คนที่ผลิต Xsser มีความชำนาญสูง เพราะเป็นไวรัสคอมพิวเตอร์คุณภาพสูงและก้าวหน้าที่สุดที่เคยเห็นมาในการโจมตีระบบของ Apple
เขาสันนิษฐานด้วยว่าผู้ใช้ไวรัสนี้อยู่ในประเทศจีน ส่วนหนึ่งเป็นเพราะรหัสควบคุมไวรัสเป็นภาษาจีน และเป้าหมายคือผู้ประท้วงรัฐบาลจีนในฮ่องกง
</doc>
<doc id='voa_3481610' type='mono' source_url='https://www.voathai.com/a/business-news-25aug16/3481610.html' term='ebola'>
สหรัฐฯ เสนอให้ผู้ว่าการธนาคารโลก จิม ยัง คิม เข้ารับตำแหน่งต่อเป็นวาระที่สอง
รัฐมนตรีกระทรวงการคลังของสหรัฐ นาย Jack Lew กล่าวยกย่องว่า นาย Jim Young Kim มีผลงานดีเด่นในการต่อสู้เพื่อขจัดความยากจน ความไม่เสมอภาคในโลก และการเปลี่ยนแปลงภูมิอากาศโลก
นอกจากนี้ยังได้สนองตอบวิกฤติการณ์โรค Ebola และผู้อพยพอย่างได้ผล รวมทั้งผลักดันให้มีการปฏิรูปธนาคารโลกด้วย
นาย Jim Young Kim ซึ่งเป็นทั้งนายแพทย์ นักมานุษยวิทยา และอดีตอธิการบดีมหาวิทยาลัย รับตำแหน่งผู้บริหารธนาคารโลกมาตั้งแต่ปี ค.ศ. 2012
ธนาคารโลกเป็นสถาบันการเงินระหว่างประเทศที่จัดให้เงินกู้และความช่วยเหลือทางเทคนิคแก่ประเทศกำลังพัฒนา เพื่อลดความยากจน และส่งเสริมการเติบโตทางเศรษฐกิจในประเทศยากจน
รายงานข่าวกล่าวว่า การตัดสินใจว่าใครจะได้รับตำแหน่งผู้บริหารธนาคารโลกคนต่อไปจะมีขึ้นตอนกลางเดือนกันยายนนี้
</doc>
