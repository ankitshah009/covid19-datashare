<doc id='voa_5329650' lang='aze' type='mono' source_url='https://www.amerikaninsesi.org/a/az%C9%99rbaycan-v%C9%99t%C9%99nda%C5%9Flar%C4%B1n%C4%B1n-xarici-s%C9%99f%C9%99rl%C9%99rd%C9%99n-%C3%A7%C9%99kinm%C9%99si-t%C3%B6vsiy%C9%99-edilir/5329650.html' term='COVID'>
Azərbaycan vətəndaşlarının xarici səfərlərdən çəkinməsi tövsiyə edilir
“Dünyada COVİD-19 infeksiyasının geniş yayıldığını və qlobal müstəvidə bu xüsusda təxirəsalınmaz tədbirlərin həyata keçirildiyini, o cümlədən bəzi ölkələrdə fövqəladə vəziyyətin elan olunduğunu diqqətə alaraq, Azərbaycan vətəndaşlarından xarici səfərlərdən çəkinmələrini və yalnız ciddi zərurət olduğu halda bu səfərləri həyata keçirmələrini ciddi şəkildə tövsiyə edirik.”
Bu barədə Azərbaycan Xarici İşlər Nazirliyinin yeni növ təhlükəli koronavirus (COVİD-19) infeksiyasının yayılması ilə əlaqədar Azərbaycan vətəndaşlarına xəbərdarlığında deyilir.
Nazirlik vətəndaşlardan Ümumdünya Səhiyyə Təşkilatının (ÜST) bu xüsusda yaydığı məlumatlar ilə tanış olmalarını və ÜST-ün yeni koronavirustan qorunmaq üçün tövsiyələrinə əməl etmələrini xahiş edir.
“Xarici ölkələrdəki vətəndaşlarımızdan hazırda olduqları ölkələrin COVİD-19 virusu ilə əlaqədar müəyyən etdikləri karantin qaydalarına riayət etmələri, bu ölkələrdəki Azərbaycanın səfirlik və konsulluqlarının yaydığı məlumatları izləmələrini və üzləşdikləri hər hansı problemlə bağlı diplomatik nümayəndəliklərimiz ilə əlaqə saxlamalarını xahiş edirik. Diplomatik nümayəndəliklərimizdə bu xüsusda "qaynar xət"lər fəaliyyət göstərir. Xarici ölkələrdə daimi, müvəqqəti yaşayan və olan Azərbaycan vətəndaşlarına fövqəladə hallar və digər təhlükələr zamanı lazımi kömək göstərilməsi üçün konsulluq qeydiyyatına durmaları tövsiyə olunur,” xəbərdarlıqda qeyd edilir.
Nazirlik bildirir ki, COVİD-19 infeksiyasının yayılma təhlükəsi ilə əlaqədar, Azərbaycanın bəzi ölkələr ilə hava və quru yolları ilə qarşılıqlı səfərləri müvəqqəti olaraq dayandırılıb. Bu xüsusda, xarici ölkələrdəki və Azərbaycana geri qayıtmaq istəyən vətəndaşlara ölkəyə geri qayıtmaq mexanizmləri barədə əlavə olaraq məlumat veriləcək. COVİD-19 infeksiyasının yayıldığı ölkələrdən geri qayıdan vətəndaşlar müayinədən keçiriləcək və zərurət yarandığı halda, 14-28 günlük karantin rejimində saxlanılacaq.
</doc>
<doc id='voa_5314843' lang='aze' type='mono' source_url='https://www.amerikaninsesi.org/a/putin-rusiyada-koronavirusun-yay%C4%B1lmas%C4%B1-x%C9%99b%C9%99rl%C9%99ri-xaricd%C9%99n-t%C9%99%C5%9Fkil-edilir/5314843.html' term='COVID'>
Putin: Rusiyada koronavirusun yayılması xəbərləri xaricdən təşkil edilir
Vladimir Putin hökumət üzvləri ilə görüşdə həm Rusiyada, həm də Moskvada koronavirusun yayılması ilə bağlı vəziyyətin nəzarət altında olduğunu və "hələlik kritik bir şey olmadığını" deyib və bunun əksini iddia edən məlumatların xaricdən sosial şəbəkələrə "əhali arasında çaşqınlıq yaratmak üçün" atıldığını qeyd edib.
Putin ona bu məlumatı FTB-nin verdiyini söyləyib. Prezident məlumatların kim tərəfindən təşkil olunduğunu və hansı ölkələrdən "saxta məlumatlar" gəldiyini açıqlamayıb.
Eyni zamanda, "İnterfaks" agentliyi Moskvada koronavirusun aşkarlanması ilə bağlı saxta məlumatların yayılmasında bir neçə şübhəlinin saxlanıldığını bildirib. Kimlərin saxlanıldığı da açıqlanmayıb. Agentlikdən olan bir mənbə bu şəxslərə qarşı axtarış istintaq tədbirləri həyata keçirildiyini deyib.
Martın 4-nə olan məlumata görə dünyada 94 mindən çox insan COVID-19 koronavirusuna yoluxub. Ölənlərin sayı 3200-ü keçib. İnfeksiyanın əsas yayılma yerləri Çin, Cənubi Koreya, İran və İtaliya olaraq qalır. Ümumilikdə virus 76 ölkədə aşkarlanıb.
Martın 2-də Rusiya hökuməti xaricdən Moskvaya koronavirusa yoluxma halının gətirildiyini təsdiqləyib. İtaliyaya səfər edən gənc paytaxt sakinində virus aşkarlanıb. O, xəstəxanaya yerləşdirilib, yaxın ətrafı və eyni reysin sərnişinləri isə həkimlər tərəfindən nəzarətə alınıb. Nəticədə indiyə qədər onlarn heç birində infeksiya aşkar edilməyib. Koronavirusa yoluxmuş daha üç nəfər Kazanda xəstəxanada saxlanılır.
</doc>
<doc id='voa_5335641' lang='aze' type='mono' source_url='https://www.amerikaninsesi.org/a/britaniya-koronavirus-kils%C9%99-/5335641.html' term='COVID'>
İngiltərədə koronavirusdan ölənlərin sayı 128-ə çatıb
Səhiyyə xidmətindən verilən məlumata görə, İngiltərədə koronavirusdan ölənlərin sayı 128-ə çatıb.
"Coronavirusa (COVID-19) yoluxan daha 29 nəfər ölüb. Ölənlər 47 ilə 96 yaş arasındakı xəstələr olub" - deyə, İngiltərənin Milli Səhiyyə Xidməti bildirib.
İngiltərə Kilsəsi koronavirusun yayılmasının qarşısının alınması məqsədilə kütləvi ibadətləri dayandıracağını bildirib. Buna baxmayaraq, kilsələr ibadət üçün açıq qalacaq.
"Həyatımız bazar günləri kilsəyə daha az getməklə xarakterizə ediləcək və hər gün etdiyimiz dualar və xidmətlə daha çox səciyyələnəcək" - deyə, Kanterbori və York arxiyepiskopları Castin Velbi və Con Sentamu ruhanilərə göndərdiyi məktubda yazıb.
PA Media kilsələrdə toy və dəfn mərasimlərinin davam edəcəyini bildirib.
</doc>
<doc id='voa_5326600' lang='aze' type='mono' source_url='https://www.amerikaninsesi.org/a/tramp%C4%B1n-m%C3%BCraci%C9%99ti-i%CC%87qtisadi-yard%C4%B1m-paketi-v%C9%99-s%C9%99yah%C9%99t-qada%C4%9Fas%C4%B1/5326600.html' term='COVID'>
Trampın müraciəti: İqtisadi yardım paketi və səyahət qadağası
Birləşmiş Ştatlarda 1000-dən çox yoluxma halı və 32 ölüm hadisəsi qeyd edildiyi vaxt ABŞ prezidenti Donald Tramp koronavirusa qarşı görünməmiş tədbirləri elan etdi.
“Biz Avropadan Birləşmiş Ştatlara növbəti 30 gün ərzində bütün uçuşları dayandırırıq, yeni qaydalar cüm günü gecə yarı qüvvəyə minəcək.”
Avropadan səfər qadağası Britaniyaya şamil olmur.
Tramp həmçinin ABŞ-ın Kiçik Biznes Admnistasiyasına virusa görə zərər görmüş biznesleri kreditlə təmin etmək haqda göstəriş verib.
Tramp Konqresin kredit proqramına əlavə 50 milyard dollar məbləğində maliyyə ayırmasını istəyib. O, Maliyyə Departamentinə bəzi şəxslər və bizneslər üçün vergi ödəmələrini təxirə salmağı tapşırıb və yaşlı insanlar üçün qocalar evində lazım olmadığı halda tibbi ziyarətləri etməməyi tövsiyə edib.
“Mən Konqresi amerikalıları gəlir vergisindən güzəştlə təmin etməyə çağırıram, ümid edirəm ki, onlar bunu ciddi şəkildə nəzərdən keçirəcək.”
Tramp daha öncə bankların icraçı direktorları ilə görüşüb. Onlar bankların durumunun yaxşı olduğunu və maliyyə axınını təmin etməyə kömək edə biləcəyini bildirib.
Wall Street virusun sürətlə yayılması və bunun iqtisadi təsirləri ilə bağlı qeyri-müəyyənliklə qarşılaşıb. Dow Jones indeksi bu həftə daha da enərək, aksiya birjası bağlanarkən 6 faiz düşüb.
Piter Kardillo, Spartan Capital Securities:
“Maliyyə bazarında bu vəziyyət davam edəcək və biz bir növ kapitulyasiya səviyyəsinə gələcəyik. Fikrimcə, maliyyə bazarında durum koronavirusla bağlı xəbərlərdən asılı olacaq.”
Ümumdünya Səhiyyə Təşkilatı koronavirusu rəsmən pandemiya elan etdi.
Ümumdünya Səhiyyə Təşkilatının baş direktoru Tedros Adhanom Gebreyesus.
“Biz epidemiyanın həyəcanverici dərəcədə yayılması və ciddiliyi, eləcə də həyəcan doğuracaq səviyyədə fəaliyyətsizliyə görə dərin narahatlıq keçiririk. Buna görə də biz COVİD-19-un pandemiya kimi xarakterizə edilməsi haqda nəticəyə gəlmişik.”
Ağ Ev Konqresdəki respublikaçı liderlərlə yüz milyardlarla dollar həcmində yardım paketi üzərində işləyir. Nümayəndələr Palatasındakı Demokratlar öz layihələrini təqdim edəcək.
</doc>
<doc id='voa_5311286' lang='aze' type='mono' source_url='https://www.amerikaninsesi.org/a/koronavirusa-g%C3%B6r%C9%99-az%C9%99rbaycan%C4%B1n-b%C3%BCt%C3%BCn-t%C9%99hsil-m%C3%BC%C9%99ssis%C9%99l%C9%99rind%C9%99-d%C9%99rsl%C9%99r-dayand%C4%B1r%C4%B1l%C4%B1b/5311286.html' term='COVID'>
Koronavirusa görə Azərbaycanın bütün təhsil müəssisələrində dərslər dayandırılıb
Koronavirus (COVİD - 19) infeksiyasının Azərbaycan ərazisində yarada biləcəyi təhlükənin qarşısının alınması məqsədilə martın 3-dən 9-dək bütün məktəblərdə tədris dayandırlıb.
Nazirlər Kabineti yanında Operativ Qərargahdan bildirilib ki, yoluxma hallarının qarşısının alınması, bu sahədə aparılan müvafiq profilaktik tədbirlərin effektivliyinin yüksəldilməsi, ölkə ərazisində yerləşən bütün təhsil müəssisələrində tibbi-profilaktik, dezinfeksiyaedici və digər qabaqlayıcı tədbirlərin intensivləşdirilməsi məqsədilə martın 3-dən 9-dək (ilk tədris günü mart ayının 10-u müəyyən edilir) bütün təhsil müəssisələrində tədris, təlim-tərbiyə prosesinin dayandırılmasına və bununla bağlı bütün tədbirlərin təxirə salınmasına dair qərar qəbul olunub.
Bu müddət ərzində Təhsil Nazirliyinə və tabeliyində təhsil müəssisələri olan müvafiq icra hakimiyyəti orqanlarına bütün təhsil müəssisələrində tibbi-profilaktik və dezinfeksiyaedici tədbirlərin davam etdirilməsi tapşırılıb.
Fevralın 28-də Azərbaycanda koronavirusa ilk yoluxma faktının təsdiqləndiyi açıqlanıb. Fevralın 29-da isə daha iki nəfərin koronavirusa yoluxduğu bildirilib. Nəticədə Azərbaycanda koronavirus aşkarlanan şəxslərin sayı 3-ə çatıb. Onlardan ikisinin Azərbaycan, birinin isə Rusiya vətəndaşı olduğu qeyd edilir. Hər üç şəxsin İran İslam Respublikasından gəldiyi deyilir. Üstəlik hazırda son günlər İrandan qayıtmış bir nəçə yüz şəxsin Azərbaycanın cənub rayonlarındakı xəstaxanalarda karantinə alındığı vurğulanır. Artıq Nazirlər Kabineti də fevralın 29-u saat 16:00-dan iki həftə ərzində İranla sərhəddin bağlandığını açıqlayıb.
</doc>
<doc id='voa_5311331' lang='aze' type='mono' source_url='https://www.amerikaninsesi.org/a/va%C5%9Finqton-koronavirus-siyetl-/5311331.html' term='COVID'>
Vaşinqton ştatında koronavirusdan artıq 6 nəfər ölüb
Vaşinqton ştatının səhiyyə rəsmiləri koronavirusdan ölənlərin sayının 6-ya çatdığını bildirib. Ölüm hadisələrindən beşi Kinq mahalında, biri isə Siyetlin şimalındakı Snohomiş mahalının Poget Sound bölgəsində olub. Ştatda virusa 18 nəfərin yoluxduğu bildirilib.
Tədqiqatçıların dediyinə görə, virus Siyetlın böyük hissəsində həftələr boyu aşkar edilmədən mövcud olub.
Siyetl və Kinq mahalının İctimai Səhiyyə İdarəsinin açıqlamasında 70 yaşlarında bir şəxsin şənbə günü koronavirusdan öldüyünü bildirilmişdi. Səhiyyə rəsmiləri cümə günü də koronavirusdan 50 yaşlarında bir şəxsin öldüyünü demişdi.
Ölkə boyu virusa yoluxma halları yayıldıqca və Kaliforniya, İllinoys, Rod Aylend, Nyu York və Vaşinqton ştatlarında yeni yoluxmalar elan edildikdən sonra ştatlar və yerli hakimiyyət orqanları xəstəliyin qarşısının alınnması üçün testə başlayıb.
Siyetl bölgəsinin rəsmiləri daha iki nəfərə COVID-19 virusu diaqnozu qoyulduğunu, hər ikisinin 60 yaşlarında kişilər və vəziyyətlərinin ağır olduğu bildirilib. Kaliforniyada da iki səhiyyə işçisinin də virusa yoluxduğu deyilir.
</doc>
<doc id='voa_5337651' lang='aze' type='mono' source_url='https://www.amerikaninsesi.org/a/ab%C5%9F-da-t%C9%99cili-yard%C4%B1m-i%C5%9F%C3%A7il%C9%99ri-covid-19-%C3%BC%C3%A7%C3%BCn-haz%C4%B1rl%C4%B1qlar-g%C3%B6r%C3%BCr/5337651.html' term='COVID'>
ABŞ-da təcili yardım işçiləri COVID-19 üçün hazırlıqlar görür
Fövqəladə hallar xidmətləri və ilk yardım işçiləri koronavirusla mübarizəyə hər gün daha çox hazırlaşırlar. Yanğınsöndürmə idarələri və tibb işçiləri icmalara daha yaxşı xidmət göstərmək üçün daha çox avadanlıqla təmin olunur.
Birləşmiş Ştatlarda yanğınsöndürmə və təcili tibbi yardım xidmətlərinin işçilərigələcək həftələrdə koronavirusa yoluxma hallarının artacağını ehtimal edirlər.
Merilend ştatının Montqomeri rayonunda təcili tibbi yardım xidmətləri pasientlər, ilkin yardım işçiləri və tibbi personal üçün ilk yardım çantaları hazırlayır.
“Biz işçilərimizi COVID-19-a yoluxduğu güman edilən və ya öskürmək, asqırmaq ya da hərarət kimi qripə bənzər simptomları olan hər kəsi müalicə etmək üçün qoruyucu geyimlər, gözlüklərlə təmin etmişik”,Montqomeri rayonunun Yanğınsönüdürmə və Xilasetmə İdarəsinin rəisi Skott Qoldstin bildirir.
Zabitlər və tibbi personal hər gün ən son məlumatları bölüşmək üçün görüş keçirir.
Kapitan Oskar Qarsianın fikrincə koronavirusla bağlı fövqəladə vəziyyətə hazır olmaq çox mühümdür.
“Bizdə hər şeydən 10 ədədvar:10 maska, 10 qoruyucu örtük. Bizə yanğınsöndürənlər və pasientlər üçün 10 respirator var. Rayonda 35 stansiya var və hər stansiyanın virusa yoluxma ehtimalı olan insanları izolayasiya etmək üçün avadanlıqları olacaq,” o deyir.
Lakin Kapitan Qarsia deyir ki, bəzi sakinlər immiqrasiya statuslarına görə 911-ə zəng etməkdən qorxur.
“Əgər sizin yanğınsöndürmə idarəsinin tibbi yardım və ya yanğınsöndürmə kimi hər hansı xidmətinə ehtiyacınız varsa, xahiş edirik 911-ə zəng edin. Bilməyinizi istəyirik ki, siz bizə zəng edəndə və ya biz sizin evinizə gələndə sizdən səndələrinizi təqdim etməyinizi istəməyəcəyik, immiqrasiya statusunuzu da soruşmayacağıq,” Qarsia deyir.
Koronavirus pandemiyası səbəbilə fövqəladə hallar işçiləri 911-ə zəng edən insanlara əlavə üç sual verir: ‘Öskürürsünüzmü?’ ‘Hərarətiniz varmı?’ və ‘Sizdə tənnəffüs xəstəliyi simptomları varmı?’
Koronavirusa hazırlıq və strategiya tərtib etmək planının bir hissəsi olaraq səhiyyə rəsmiləri mümkün fövqəladə vəziyyət üçün səyyar hospitallar və düşərgələr hazırlayır.
</doc>
<doc id='voa_5337860' lang='aze' type='mono' source_url='https://www.amerikaninsesi.org/a/aprelin-18-d%C9%99k-m%C9%99kt%C9%99bl%C9%99r-ba%C4%9Flan%C4%B1b-/5337860.html' term='COVID'>
Aprelin 18-dək məktəblər, aprelin 29-dək bəzi dövlət qurumları bağlanıb
Nazirlər Kabineti koronavirus infeksiyasının (COVİD - 19) yayılmasının qarşısının alınması məqsədilə martın 29-dan aprelin 18-dək (ilk tədris günü aprelin 20-si müəyyən edilir) bütün təhsil müəssisələrində tədris, təlim-tərbiyə prosesinin dayandırılmasına və bununla bağlı bütün tədbirlərin təxirə salınmasına dair qərar qəbul edib.
Bu barədə Nazirlər Kabineti yanında Operativ Qərargah məlumat yayıb.
Nazirlər Kabineti yanında Operativ Qərargah həmçinin bəzi dövlət qurumlarının əməkdaşlarının martın 29-dan aprelin 29-dək əməkhaqqı saxlanılmaqla növbədənkənar məzuniyyətə göndərilməsi haqda qərar qəbul edib.
Qərar müvəqqəti xarakterlidir, dövlətin vətəndaşların təhlükəsizliyini daha səmərəli təmin etməsi məqsədilə qəbul olunub və növbədənkənar məzuniyyətə göndərilən vətəndaşların əməkhaqları tam şəkildə ödəniləcək.
"Bu qərar minlərlə vətəndaşın özünü infeksiya təhlükəsindən daha yaxşı qorumasına səbəb olacaq, ”Nazirlər Kabineti yanında Operativ Qərargahın məlumatında deyilir.
Bundan öncə Nazirlər Kabinetinin sərəncamına əsasən martın 3-dən 20-dək bütün məktəblərdə tədris prosesi dayandırılıb. Daha sonra Azərbaycanda Novruz bayramı ilə bağlı tətil başladığı üçün məktəblilər və tələbələr daha 7 gün evdə qalacaqlar.
</doc>
<doc id='voa_5328808' lang='aze' type='mono' source_url='https://www.amerikaninsesi.org/a/az%C9%99rbaycanda-koronovirusa-yoluxan-%C3%BC%C3%A7-n%C9%99f%C9%99r-sa%C4%9Fal%C4%B1b/5328808.html' term='COVID'>
Azərbaycanda koronovirusa yoluxan üç nəfər sağalıb
Koronavirus infeksiyasına yoluxmuş 3 nəfər Azərbaycan vətəndaşı xüsusi rejimli xəstəxanalarda müalicə olunaraq sağalıb və evə buraxılıb. Bu barədə Nazirlər Kabineti yanında Operativ Qərargahın məlumatında bildirilir.
Mənbənin məlumatına görə, Azərbaycanda 19 nəfərin koronavirus infeksiyasına yoluxduğu müəyyən edilib. Onlardan 6 nəfəri sağalaraq evə buraxılıb.
Xüsusi rejimli xəstəxanalarda digər şəxslərin müalicəsi davam etdirirlir.
Yüzlərlə insan isə karantinə alınıb.
</doc>
<doc id='voa_5319357' lang='aze' type='mono' source_url='https://www.amerikaninsesi.org/a/az%C9%99rbaycan-i%CC%87randa-koronovirusa-qar%C5%9F%C4%B1-m%C3%BCbariz%C9%99-%C3%BC%C3%A7%C3%BCn-5-milyon-doillar-yard%C4%B1m-ay%C4%B1r%C4%B1b-/5319357.html' term='COVID'>
Azərbaycan İranda koronovirusa qarşı mübarizə üçün 5 milyon dollar yardım ayırıb
Azərbaycan hökuməti İrana koronavirusa qarşı mübarizə üçün 5 milyon dollar maliyyə yardımı ayırıb.
Nazirlər Kabinetinin mətbuat xidmətinin martın 7-də yaydığı məlumata görə, vəsait 2020-ci il dövlət büdcəsinin Ehtiyat Fondundan ayrılıb.
"Azərbaycan və İran arasında dostluq və mehriban qonşuluq münasibətləri mövcuddur. COVID-19 virusunun yayılmasının qarşısının alınması məqsədilə iki ölkənin aidiyyəti nazirlik və dövlət qurumları sıx əməkdaşlıq edir," Nazirlər Kabinetinin məlumatında deyilir.
Azərbaycan Respublikası COVID-19 virusuna qarşı mübarizə çərçivəsində beynəlxalq birliyin səylərini dəstəkləyir, Ümumdünya Səhiyyə Təşkilatı ilə səmərəli əməkdaşlığını davam etdirir.
Bundan əvvəl Azərbaycan koronavirusa qarşı beynəlxalq mübarizə səylərini dəstəkləmək üçün ÜST-ə 5 milyon dollar ayırıb.
Bu günə qədər Azərbaycanda 9 koronavirusa yoluxma hadisəsi qeydə alınıb. Xəstəliyə yoluxanlar hamısı İrandan gəliblər. Karantinə yerləşdirilmiş 500 şəxsin əksəriyyəti də son həftələrdə İrandan gəliblər.
</doc>
<doc id='voa_5316070' lang='aze' type='mono' source_url='https://www.amerikaninsesi.org/a/bak%C4%B1da-koronavirusdan-%C3%B6l%C3%BCm-x%C9%99b%C9%99ri-t%C9%99kzib-olunub/5316070.html' term='COVID'>
Bakıda koronavirusdan ölüm xəbəri təkzib olunub
Martın 5-də Nazirlər Kabineti yanında Operativ qərargahla Baş Prokurorluğun mətbuat xidmətləri birgə məlumat yayıb.
Məlumatda 3 saylı Şəhər Klinik Xəstəxanasında (Sabunçu xəstəxanası) bir şəxsin koronavirusdan vəfat etməsi ilə bağlı yayılan səs yazısında söylənilənlər təkzib edilir.
Bildirilir ki, son günlər bəzi KİV və sosial şəbəkələrdə COVİD-19 virusu ilə bağlı ölkədə narahatlığa, ajiotaj yaradılmasına maraqlı olan şəxslər tərəfindən qərəzli məlumatlar yayılır, süni ajiotaj yaratmaq üçün xəbər başlıqlarının məzmununda bilə-bilə çaşqınlığa səbəb olan ifadə və fotoşəkillərdən istifadə edilir.
Məlumatda deyilir ki, bu il fevralın 29-da 3 saylı xəstəxanada koronavirusdan vəfat etdiyi deyilən Nəzakət Ramazanova əslində ağciyərlərin pnevmoniyası xəstəliyindən vəfat edib, onda infeksion xəstəlik aşkar olunmayıb.
Rəsmi qurumlar sonda ictimaiyyətdə yanlış fikrin formalaşdırılması məqsədi güdən KİV və sosial şəbəkə istifadəçilərinə ən ciddi tədbirlərin görüləcəyi ilə bağlı xəbərdarlıq edirlər.
</doc>
<doc id='voa_5324410' lang='aze' type='mono' source_url='https://www.amerikaninsesi.org/a/iran-koronavirus-/5324410.html' term='COVID'>
İranda koronavirusdan ölənlərin sayı 354 oldu
İranda son 24 saat ərzində yeni koronavirus səbəbindən 62 nəfər ölüb. Beləliklə, çərşənbə günü hökumət ölkə daxilində ölənlərin sayının 354-ə çatdığını bildirib.
İranın Səhiyyə Nazirliyinin məlumatında ölümcül virusun ölkənin bütün vilayətlərinə yayıldığını və son ölüm hallarının İranda təsdiqlənmiş 9000 nəfər yoluxan xəstə arasında olduğunu bildirilib.
Yaxın Şərqdə koronavirusa yoluxan və onun səbəb olduğu COVID-19 xəstəliyinə tutulan 9,700 insanın böyük əksəriyyəti İranın özündədir və ya bu yaxınlarda oradan qayıdıb. İslam Respublikası virusun episentri Çindən sonra dünyada ən çox ölüm hallarının baş verdiyi ölkələrdən biridır. İrandan sonra Yaxın Şərqdə İraq, Misir və Livanda virusdan ölüm halları qeydə alınıb.
Körfəz ərəb ölkəsi Bəhreynin rəsmiləri çərşənbə günü təsdiqlənmiş halların sayının təxminən 70% artaraq, 189 nəfər olduğunu təsdiqləyib. Yeni 77 yoluxma halı İrandan Bəhreynə qayıdanlar arasında qeyd edilib.
İran daxilində virusun yayılması və ölüm hallarının hökumətin təsdiqlədiyi rəqəmlərdən qat-qat çox olması ilə bağlı narahatlıqlar mövcuddur. İranda ölüm halları ilə bağlı hər gün artan rəqəmlər yeni koronavirusa qarşı mübarizənin bitmədiyinə işarədir.
</doc>
<doc id='voa_5325929' lang='aze' type='mono' source_url='https://www.amerikaninsesi.org/a/az%C9%99rbaycan-i%CC%87ranla-s%C9%99rh%C9%99din-daha-iki-h%C9%99ft%C9%99-ba%C4%9Fl%C4%B1-saxlan%C4%B1lmas%C4%B1na-q%C9%99rar-verib/5325929.html' term='COVID'>
Azərbaycan İranla sərhədin daha iki həftə bağlı saxlanılmasına qərar verib
İslam Respublikası ilə sərhədin məhdudlaşdırıcı rejim əsasında müvəqqəti bağlı saxlanmasına dair qərar növbəti iki həftə müddətinə uzadılıb.
Bu barədə Nazirlər Kabineti yanında Operativ Qərargah məlumat yayıb.
Məlumata görə ,Ümumdünya Səhiyyə Təşkilatı tərəfindən koronavirus infeksiyasının (COVİD-19) qlobal pandemiya elan olunduğunu nəzərə alaraq, Azərbaycan Respublikası ərazisində virusun yayılmasının qarşısını almaq məqsədilə 29 fevral 2020-ci il tarixində qəbul edilmiş İran İslam Respublikası ilə sərhədin məhdudlaşdırıcı rejim əsasında müvəqqəti bağlı saxlanmasına dair qərar növbəti iki həftə müddətinə uzadılıb.
Azərbaycanda 15 nəfər koronavirusa yoluxma halı aşkarlanıb. Onlardan 3 nəfəri müalicə olunaraq sağalıb və evə buraxılıb. Hazırda xüsusi rejimli xəstəxanalarda 12 nəfərin müalicəsi davam etdirilir.
Bir neçə yüz insan isə karantində saxlanılır. Virusa yoluxanların və karantində saxlanılanların böyük əksəriyyəti İrandan gələnlərdir.
Ötən ilin sonunda Çində yeni koronavirus aşkar edilib. Bir müddət sonra bu virus Azərbaycanın qonşusu - İranda da özünü kəskin şəkildə göstərməyə başlayıb. Bundan sonra bir sıra ölkələr İranla sərhədi bağlayıb. Azərbaycan isə bəzi qonşu ölkələrdən bir qədər gec - yalnız fevralın 29-da iki həftəlik İranla dövlət sərhədlərinin məhdudlaşdırıcı rejim əsasında bağlanması barədə qərar verdiyini açıqlayıb.
</doc>
<doc id='voa_5331790' lang='aze' type='mono' source_url='https://www.amerikaninsesi.org/a/restoran-%C9%99rzaq-ma%C4%9Faza-koronavirus-/5331790.html' term='COVID'>
Koronavirus dövründə restoranlara və ya mağazalara getmək nə qədər risklidir?
ABŞ-ın bir neçə ştatı koronavirusun yayılmasının qarşısını almaq məqsədilə restoran və barları bağlayır, xidmətləri və sifarişləri xidmətlərini məhdudlaşdırır.
Kaliforniya, Konnektikut, Ohayo, İllinoys, Nyu-York, Nyu-Cersi, Massaçusets və Vaşinqton ştatlarının qubernatorları bu məhdudiyyətləri qoyanlar arasındadır. ABŞ-ın bəzi şəhərlərinin merləri də oxşar tədbirlər həyata keçirir.
Şimali Karolina Dövlət Universitetinin professoru və qida təhlükəsizliyi üzrə mütəxəssis Ben Çipman deyir ki, iş koronavirusa gəldikdə, insanlar yadda saxlamalıdırlar ki, yeməyin yoluxma riski ilə heç bir əlaqəsi yoxdur.
"Məni kiminsə yemək hazırlayarkən öskürməsi narahat edir. Qidanın özü başlanğıcda bir risk faktoru olaraq təyin olunmayıb. Yemək bu virusa və ya hər hansısa digər tənəffüs virusu xəstəliyində risk faktoru olaraq təyin edilməyib" - deyə, Çipman bildirir.
Səhiyyə mütəxəssisləri hələ də koronavirusun (COVİD-19) necə yayıldığını tam şəkildə öyrənməyə çalışır.
Xəstəliklərə Nəzarət Mərkəzləri bu virusun ilk növbədə infeksiyaya yoluxmuş şəxsin öskürməsi və ya asqırması zamanı yayıldığını deyir. İnsanın koronavirusa səthlərdən və ya üzərində virus olan əşyalardan yoluxa bilməsi də mümkündür.
Buna görə də hazırda restoranlara gedənlərin gigiyenaya ciddi riayət etmələri çox vacibdir.
"Mən adəti üzrə menyunu əlimə alır və bu menyudan yemək sifariş verirəm. Bu menyunu məndən əvvəl kimlərin əlinə aldığını bilmirəm və buna görə də əllərinizi yumağı və ya əl dizinfeksiyası vasitələrdən istifadə etməyi tövsiyə edirəm. Və eyni işi süfrədəki ədvalar, duz və ya istiota əl vurarkən də edin. Həqiqətən bu yalnız koronavirus deyil, adi qrip riskini də azalda bilər", Çipman deyir.
Milli Restoran Assosoasiyası koronavirusun yayılmaması üçün ata biləcəkləri addımlar barədə ABŞ-dakı qida müəssisələrinə göstərişlər verib. Bu göstərişlərə səthləri daha tez-tez silmək və Ətraf Mühitin Mühafizəsi Agentliyinin koronavirusa qarşı təsirli olan dezinfeksiyaedici maddələrindən istifadə etmək daxildir.
Həm restoranlarda, həm də ərzaq mağazalarında narahatlıq doğuran şey, eyni qab-qacaqdan istifadə edilən özünəxidmət yemək barlarıdır. Çipman onlara hamının istifadə etdiyi qabları mütəmadi olaraq təmizləməyi və ya dəyişdirməyi məsləhət görür.
Yoluxmaya əsas risk faktorunun ətrafda xəstə insanların olması olsa da, mağazalardakı yük arabaları, qablar və özünəxidmət sahələri, qidaların saxlanıldığı soyuducuların qapıları, qapı dəstəklərinin üzərində və ayaqyolu kimi yerlərdə də risklər var. Alıcılar bu riski əlləri yumaq, üzə toxunmamaq və əl təmizləyici vasitədən istifadə etməklə azalda bilər.
</doc>
<doc id='voa_5333839' lang='aze' type='mono' source_url='https://www.amerikaninsesi.org/a/missuri-koronavirus-/5333839.html' term='COVID'>
Missuri ştatında 15 koronavirus halı qeydə alınıb
Çərşənbə axşamı Missurinin Səhiyyə Departamenti 15 koronavirus halının qeydə alındığını, ştat və yerli hökumətin virusun yayılmasının qarşısını almaq məqsədilə böyük toplantıları məhdudlaşdırmaq üçün əlavə addımlar atdığını bildirib. Ştatın qubernatoru böhranın aylarla davam edəcəyinin gözlənildiyi barədə xəbərdarlıq edib.
COVID-19 hallarının Boon Kass, Kol, Qrini, Henri, Cekson və Sent-Luis şəhərində də olduğu bildirilib.
Qubernator Mayk Person çərşənbə axşamı Missuridəki 13 kazinonun martın 30-na qədər bağlanmasına göstəriş verib. Bu arada, yoluxma riskini azltmaq üçün ağır cəzası olmayan məhbuslar həbsxanadan sərbəst buraxılır.
Missurinin Səhiyyə Departamenti 15 yoluxma halından sonra Facebook-da yayımlanan videoda danışan Person missourililəi uzun bir böhranın gözlədiyini deyib. "Bunun aylarla davam edə biləcəyini nəzərə almalıyıq və buna hər gün hazır olmalıyıq " deyə, Respublikaçı Person bildirib.
</doc>
<doc id='voa_5313096' lang='aze' type='mono' source_url='https://www.amerikaninsesi.org/a/tvitter-koronavirus-/5313096.html' term='COVID'>
Twitter işçilərinə evdən işləməyi tövsiyə edir
Twitter ölümcül koronavirus epidemiyasının yayılmasının qarşısını almaq üçün dünya boyu işçilərindən bazar ertəsindən etibarən evdən işləmələrinı istəyib.
Eyni zamanda Google İrlandiyadakı Avropa qərargahındakı minlərlə işçisinə müraciət edərək, hər hansı bir işçinin qripə bənzər simptomları olduqda işə gəlməmələrini tövsiyə edib.
Keçən ilin sonlarında mərkəzi Çində meydana gələndən bəri 3 min100-dən çox insanın ölümü, 90 mindən çoxunun yoluxması və səyahət məhdudiyyətlərinə səbəb olan böhran bütün dünyaya yayılıb.
Twitter işçilərinin işə gəlıməməsi qərarına virusun qaynar nöqtələrdə hökumətlərin oxşar tələblərindən sonra gəlib.
"Biz qlobal miqyasda bütün işçilərimizdən mümkün olduğu qədər evdən işləmələrini istəyirik" - deyə, Twitter-in İnsan Qaynaqları şöbəsinin rəhbəri Cenifer Kristi bazar ertəsi bloq yazılarında bildirib.
"Məqsədimiz COVID-19 koronavirusunun biz və ətrafımızdakı dünyaya yayılması ehtimalını azaltmaqdır" - deyə, o əlavə edib.
Cenifer Kristi evdən işləməyin şirkətin Cənubi Koreya, Honq Konq və Yaponiya ofislərindəki işçiləri üçün məcburi olacağını deyib.
</doc>
<doc id='voa_5310598' lang='aze' type='mono' source_url='https://www.amerikaninsesi.org/a/koronavirusun-m%C3%BCmk%C3%BCn-m%C3%BCalic%C9%99si-m%C9%99qs%C9%99dil%C9%99-ilk-testl%C9%99r-ke%C3%A7iril%C9%99c%C9%99k/5310598.html' term='COVID'>
Koronavirusun mümkün müalicəsi məqsədilə ilk testlər keçiriləcək
ABŞ-ın biotibb şirkəti mart ayında təxminən 1000 xəstənin iştirak edəcəyi testlərə başlayaraq, koronavirusa qarşı indiyə qədər ən perspektivli potensial dərman olan remdesivir preparatının əlavə kliniki sınaqlarını keçirəcəyini açıqlayıb.
Kaliforniyada yerləşən Gilead Sciences şirkəti tərəfindən hazırlanan dərman preparatının diqqət mərkəzində olduğuna işarə kimi qiymətləndirilən bu testlər zamanı “COVİD-19-un ağır kliniki təzahürləri olan" 400-ə yaxın xəstəyə 5, ya da 10 gün ərzində remdesivir veriləcək.
Gilead şirkətinin açıqladığı bəyanatda həmçinin deyilir ki, “xəstəliyin orta kliniki təzahürləri olan" 600 xəstə üç qrupa bölünəcək, bunların üçdə birinə 5 gün, digər üçdə birinə 10 gün ərzində remdesivir veriləcək, qalanları isə standart müalicə alacaqlar, bu da ağrıkəsici və qızdırma dərmanları, maye və oksigen qəbulundan ibarətdir.
Fevral ayında Gilead Çin rəsmiləri və tibb mütəxissisləri ilə birgə işləyərək, koronavirusun ilk dəfə qeydə alındığı Uhanda iki kliniki test, Nebraska universitetinin rəhbərliyi alında isə dünyanın 50 şəhərində üçüncü, qlobal uzunmüddətli test keçirib.
Şirkət kliniki testlərin dördüncü raundunun “əsas etibarilə Asiya ölkələrində, eləcə də qlobal miqyasda diaqnoz qoyulan halların çox olduğu digər ölkələrdə” keçiriləcəyini bildirib.
Gilead şirkətinin yüksək səviyyəli nümayəndəsi bildirib ki, testlərin əsas məqsədlərindən biri qısa müalicə kursunun effektivliyini müəyyən etməkdən ibarətdir. Onun bildirdiyinə görə, “əgər bu, belədirsə, o zaman xəstəxanaların daha çox xəstəni müalicə edə bilməsi üçün dərman ehtiyatları avtomatik olaraq ikiqat artırılacaq”.
ABŞ-ın Milli Allergiya və İnfeksion Xəstəliklər Mərkəzlərinin direktoru, doktor Antoni Fauçi Ağ Evdə cümə axşamı ABŞ prezidenti Donald Tramp və vitse-prezident Mayk Penslə mətbuat konfransı zamanı remdesivir preparatını qeyd edib.
Doctor Fauçi bildirib ki, remdesivir  “sınaq şüşəsində və heyvanlar üzərində təcrübələr zamanı antivirus aktivliyi” göstərib. Onun sözlərinə görə, aparılan testlər “yaxın zamanda bunun işləyib-işləməyəcəyi” nəticələrini verəcək.
“Əgər bu, baş versə, o zaman effektiv müalicə terapiyası verə biləcəyik” – deyə, o əlavə edib.
</doc>
<doc id='voa_5291521' lang='aze' type='mono' source_url='https://www.amerikaninsesi.org/a/koronavirusa-yoluxan-ilk-rusiya-v%C9%99t%C9%99nda%C5%9F%C4%B1-qeyd%C9%99-al%C4%B1n%C4%B1b/5291521.html' term='COVID'>
Koronavirusa yoluxan ilk Rusiya vətəndaşı qeydə alınıb
Karantin altına alınan “Diamond Princess” kruiz gəmisində koronavirusa (COVID-19) yoluxan ilk Rusiya vətəndaşı qeydə alınıb.
Rusiyanın Yaponiyadakı səfirliyi öz Facebook səhifəsində bildirib ki, gəmidəki qadın xəstəxanaya köçürüləcək və müalicə olunacaq. Səfirlik qadının Rusiya, yoxsa Yaponiyada müalicə alacağı haqda məlumat verməyib.
Bununla da, dekabrda Çinin mərkəzi bölgəsində yayılmağa başlaya virusa kruiz gəmisində yoluxanların sayı 454-ə çatıb. Qlobal olaraq virusa yoluxanların sayı 71,000-dən çoxdur. Virus xəstəliyin episentri olan Çində 1770 və digər ölkələrdə 5 insanın həyatına son qoyub. Çinin 60 milyondan çox əhalisi olan Hubey vilayəti karantinə alınıb.
Yanvar ayında Rusiyada iki Çin vətəndaşının koronavirusa yoluxma halı qeydə alınıb. Onlar xəstəxanaya yerləşdirildikən sonra sağalıb.
Koronavirus yayılmaya başlayandan bəri Rusiya hökuməti Çinə hava nəqliyyatının böyük hissəsini dayandırıb. Rusiyanın Çin və Şimali Koreya sərhədlərindən keçən bütün qatarların hərəkəti dayandırılıb və Rusiyanın Çin və Monqolustan ilə quru sərhədi bağlanıb.
Moskva Çin vətəndaşlarına iş vizaları verməyi müvəqqəti dayandırıb. Çin Yeni ili münasibəti ilə Çinə gedən tələbələrdən Rusiya universitetlərində təhsilini mart ayına qədər dayandırmalarını istəyib.
Baş nazir Mixail Mişustinin sözlərinə görə, Rusiya virusa yoluxmuş xarici vətəndaşların deportasiyasına başlaya bilər.
</doc>
<doc id='voa_5329053' lang='aze' type='mono' source_url='https://www.amerikaninsesi.org/a/az%C9%99rbaycanda-al%C4%B1%C5%9F-veri%C5%9F-m%C9%99rk%C9%99zl%C9%99rinin-giri%C5%9Find%C9%99-insanlar%C4%B1n-h%C9%99rar%C9%99ti-yoxlan%C4%B1lacaq-/5329053.html' term='COVID'>
Azərbaycanda alış-veriş mərkəzlərinin girişində insanların hərarəti yoxlanılacaq
Azərbaycan Nazirlər Kabineti bir ay müddətində kütləvi tədbirlərin təxirə salınması barədə qərar qəbul edib. Qərarda martın 14-dən etibarən ölkə üzrə fəaliyyət göstərən alış-veriş mərkəzlərinin fəaliyyətinin müvafiq qaydalara riayət olunaraq həyata keçiriləcəyi qeyd edilir.
Operativ qərargah koronavirus infeksiyası ilə mübarizə çərçivəsində alış-veriş mərkəzlərinin fəaliyyətini tənzimləyən aşağıdakı qaydalar müəyyən edib:
- Əyləncə məkanlarının, xüsusilə uşaq əyləncə məkanlarının fəaliyyətinin dayandırılması;
- Alış-veriş mərkəzlərində yerləşən ictimai iaşə obyektlərində (kafe və restoranlarda) Azərbaycan Qida Təhlükəsizliyi Agentliyi tərəfindən müəyyən olunmuş profilaktik metodiki göstərişlərə (http://afsa.gov.az/uploads/info/warning/son_pdf1584195495.pdf) riayət edilməsi;
- Girişlərdə hərarət ölçmə qurğularının istifadəsilə girişdə bütün daxil olanların hərarətinin yoxlanılması (parklanma girişləri daxil olmaqla);
- Xidmət göstərən personalın xüsusi geyim vasitələri ilə təmin edilməsi;
- Havalandırma sistemlərinin işlək olması;
- Sabun və su əl yuma stansiyaları mövcud olmayan yerlərdə alkoqol əsaslı dezinfeksiya dispenserlərinin quraşdırılması və saxlanması;
- İş saatlarında dezifeksiya tədbirlərinin mütəmadi həyata keçirilməsi (əsasən işlək sahələrdə giriş-çıxış, lift, kassa və s.);
- Qeyri-iş saatlarında tam dezinfeksiya tədbirlərinin görülməsi;
- Alış-veriş mərkəzlərində mütəmadi gigiyena qaydaları ilə bağlı səsli anonsların verilməsi;
- Mütəmadi olaraq maarifləndirici video çarxların nümayiş etdirilməsi, giriş və çıxışlarda WHO Covid-19 üzrə məsləhətləri ilə bağlı panoların vurulması;
- Evlərə ərzaqların çatdırılması xidmətlərinin işə salınması;
- Kassa qarşısında və ya digər yerlərdə növbələrin vətəndaşlar arasında iki metrlik məsafə saxlanılmaqla təşkil edilməsi;
- Vətəndaşlara sms vasitəsilə atılacaq addımlar və mövcud məhdudiyyətlər barədə əvvəlcədən xəbər verilməsi;
- Yerli səhiyyə şöbələri ilə mütəmadi əlaqələrin yaradılması və yerli ictimai göstərişlərə əməl edilməsi;
- Atılacaq addımlarla bağlı alış-veriş mərkəzlərinin bütün əməkdaşlarının təlimatlandırılması (məlumat bürosu və təchizat əməkdaşları, xadimələr və s.);
- Xəstə olan əməkdaşların əmək fəaliyyətinin müvəqqəti məhdudlaşdırılması;
- Bu tədbirlərə əməl edilmədiyi təqdirdə cavabdeh şəxslər barədə ciddi tədbirlərin görülməsi.
Nazirlər Kabineti yanında Operativ Qərargahın məlumatına görə, koronavirus (COVİD-19) xəstəliyinin yayılmasının qarşısının alınması üzrə Azərbaycan hökuməti tərəfindən aparılan profilaktik tədbirlərlə əlaqədar bir sıra strukturlar Novruz bayramındakı qeyri-iş günlərində adi iş rejimində çalışacaq. Bayram günlərində həmçinin Azərbaycanın xarici ölkələrdəki bütün səfirlikləri adi iş rejimində işləyəcək.
</doc>
<doc id='voa_5333751' lang='aze' type='mono' source_url='https://www.amerikaninsesi.org/a/covid-19-iqtisadiyyat/5333751.html' term='COVID'>
Dünya iqtisadiyyatının tənəzzülə doğru getdiyi güman edilir
Wall Street-də indekslər bazar ertəsi yenə düşüb və bu səbəblə son həftələrdə bazarda yaşanan çaxnaşmanın qarşısını almaq üçün satış dayandırılıb. Bazar ertəsi də Wall Street-də yenə itkilər baş verib. ABŞ-ın Federal Ehtiyat Bürosunun faiz dərəcələrini kəskin aşağı salması isə investorların qlobal tənəzzüllə bağlı narahatlıqlarını aradan qaldırmayıb.
Bir çox sahələrdə iqtisadi fəallıq yavaşladığı üçün dünya boyu sənayelər maliyyə şokları ilə üzləşir.
Göstəricilər dünya iqtisadiyyatının 2020-ci ildə tənəzzülə uğrayacağına işarə edir. Bu təkcə Çin, Yaponiya, İtaliya və Almaniyada baş vermir. Zəif iqtisadi artım bütün dünyada müşahidə olunur.
Vilyam Hoqland
“Hazırda hər şey durğundur. Yeni rezervasiyalar yoxdur. Çox sayda insan bronları ləğv edir və demək olar mart ayında heç bir biznes olmayacaq. Bir sözlə şəhərdə ictimai həyatda durğunluq yaşanır,”Vyana Turizm Şurasının direktoru Norbert Kettner deyir.
Bu iqtisadi durğunluq kiçik bizneslərə də təsir göstərir. Onlardan biri də eynək mağazasıdır.
“Artıq neçə gündür heç bir satışımız olmayıb. Mən buna görə qəzəbli deyiləm. Durğunluq gözlənilir. Dörd həftə boyu hər kəs evdə olacaq. Bu, ailələrin xeyrinə olacaq. Bununla virus yoxa çıxacaq və hər şey normal vəziyyətə qayıdacaq,” mağazanın sahibi Norbert Giarolli deyir.
Amma bu normal vəziyyət yaxın zamanlarda gözlənilmir və iqtisadi fəallıq koronavirus halları Avropa və Şimali Amerikada azalandan sonra belə yavaş qala bilər.
“Göstəricilər dünya iqtisadiyyatının 2020-ci ildə tənəzzülə uğrayacağına işarə edir. Bu, təkcə Çin, Yaponiya, İtaliya və Almaniyada baş vermir. Zəif iqtisadi artım bütün dünyada müşahidə olunur,” İkipartiyalı Siyasət Mərkəzinin vitse-prezidenti Vilyam Hoqland bildirir.
Məhsul və xidmətlərə zəif tələbatın uzun müddət davam etməsi kiçik biznesləri məhv edə bilər.
“Bizim iniyədək müştərimiz gəlməyib. Mən mağazanı bağlamağı düşünürəm. Mən dolanışıq əldə etmək üçün başqa iş axtarmağı nəzərdən keçirirəm, çünki bu xəstəliyə görə müştəri yoxdur, bütün rezervasiyalar ləğv olunub, uçuşlar dayandırılıb. Allah hər birimizə kömək olsun,” suvenir mağazasının sahibi Ammar Cuini deyir.
Bazardakı itkilər çətin vəziyyət yaradır. Mən hər kəsə səbrli və sakit olmağı məsləhət görərdim və düşünürəm ki, uzun müddətli investorlar bəzi alış imkanlarına nəzər salmalıdırlar. Mən təkcə bunu deyə bilərəm. Mən müdrik deyiləm və gələcəklə bağlı proqnoz verə bilmərəm.
Larri Kudlov
Bəzilərinin isə ümidi yoxdur.
“Turizm yoxdur. Heç nə yoxdur. Bu xəstəlik insanlar üçün fəlakət oldü. İnsanların artıq ərzaq almağa imkanları yoxdur. İnsanlatın ehtiyacları var və nə edəcəklərini bilmirlər. Onlar vəziyyətin hansı istiqamətə doğru getdiyini bilmirlər,” fayton sürücüsü Ramazan söyləyir.
Hər yerdə, o cümlədən Ağ Evdə də qeyri-müəyyənlik mövcuddur. Ağ Evin iqtisadi müşaviri Lari Kudlov:
“Bazardakı itkilər çətin vəziyyət yaradır. Mən hər kəsə səbrli və sakit olmağı məsləhət görərdim və düşünürəm ki, uzun müddətli investorlar bəzi alış imkanlarına nəzər salmalıdırlar. Mən təkcə bunu deyə bilərəm. Mən müdrik deyiləm və gələcəklə bağlı proqnoz verə bilmərəm.”
ABŞ hava yolları koronavirusun təsirlərinə qarşı mübarizə aparmaq üçün federal hökümətdən 50 milyard dollarlıq yardım istəyir. Senat isə COVID-19-un amerikalı işçilərə və bizneslərə təsirini azaltmaq üçün iqtisadi yardım paketi ilə bağlı müzakirələri davam etdirir.
</doc>
<doc id='voa_5330728' lang='aze' type='mono' source_url='https://www.amerikaninsesi.org/a/avstraliya-sidney-koronavirus-/5330728.html' term='COVID'>
Avstraliyalı həkim isti havanın koronavirusun yayılmasının qarşısını almayacağını deyir
Avstraliyada təsdiqlənmiş koronavirus hallarının sayı artmaqda davam edir. Həkimlər infeksiyanın isti hava şəraitində azalacağını düşünmədiklərini deyir. Ötən ay ABŞ prezidenti Donald Tramp pandemiyanın aprel ayında Şimali Yarımkürəsində isti temperaturla bitəcəyini proqnozlaşdırmışdı. Avstraliyada COVID-19-un təxminən 300 təsdiqlənmiş halı var və 5 nəfər ölüb.
Dünya ailmləri COVID-19 virusunun sirlərini tapmaq üçün peyvənd axtarışını davam etdirir. Xəstəlik ilk dəfə Çində keçən ilin sonlarında baş qaldırıb. Bəzi mütəxəssislər yeni koronavirusun soyuq, quru havada inkişaf edən qrip kimi davranacağına və yay aylarında Şimali Yarımkürəsinin mülayim bölgələrində gəldikcə azalacağına ümid edirdilər.
Koronavirusun mövsümünü tapmaq nəticədə hansı peyvəndin bu infeksiyanın qarşısını ala biləcəyini təyin etməyə yardım edə bilər.
Hələlik isti hava şəraitinin virusu azaldacağı və ya dayandıracağı barədə heç bir əlamət yoxdur.
Avstraliya payızın ilk ayındadır və temperaturun hələ də müsbət 20-30 dərəcə də olmasına baxmayaraq, virus yayılmaqda davam edir.
Sidney həkimi Bred Makkey isti hava şəraitinin COVID-19 yayılmasının qarşısını almadığını deyir.
"Şimal yarımkürəsində, xüsusən də İtaliyada vəziyyətin dəhşətli olduğunu gördük. Yay aylarında vəziyyətin yaxşılaşacağına ümid edirik, lakin həqiqətən bunun belə olacağını bilmirik. Avstraliyada hava hələ də nisbətən istidir və xəstəlik yayılmaqda davam edir. Buna görə də günəşin insanları xilas edəcəyini deyə bilmərəm. Düşünürəm ki, virus yay aylarında da insanlardan insanlara keçə bilər" - deyə, Makkey bildirib.
Avstraliya və Yeni Zelandiya artıq yeni koronavirusun yayılmasının qarşısını alamq üçün bütün beynəlxalq səyahətçilərə məcburi karantin tətbiq edilməsinə əmr verib.
</doc>
<doc id='voa_5319393' lang='aze' type='mono' source_url='https://www.amerikaninsesi.org/a/iran-seyahet/5319393.html' term='COVID'>
İran səyahətlərin qarşısını almaq üçün "gücdən istifadə" etməklə hədələyir
İran rəsmiləri cümə günü şəhərlər arası səyahəti məhdudlaşdırmaq üçün “gücdən” istifadə edə biləcəkləri barədə xəbərdarlıq edib və ölkədə 4747 yoluxma və 124 ölüm hallarının olduğunu elan edib.
Səhiyyə Nazirliyinin sözçüsü Kianuş Cahanpur bu rəqəmləri televiziyada yayımlanan mətbuat konfransında açıqlayıb. O, bu xəbərdarlıq barədə əlavə məlumat verməsə də, virusun hazırda İranın 31 vilayətində mövcud olduğunu təsdiq edib.
Bu təhdidin məqsədi insanların məktəblər və universitetlərin bağlı olması fürsətindən istifadə edərək Xəzər Dənizi sahili və ya İrandakı digər tətil bölgələrinə getmələrinin qarşısı almaq ola bilər. İranın yarı-rəsmi xəbər agentlikləri rəsmilərin insanları şəhərdə qalmağa çağırmasına baxmayaraq, onların cümə günü Tehrandan Xəzər dənizi sahilinə getmək istədiyi zaman yollarda tıxacların yarandığını göstərən şəkillər paylaşıb.
İran cümə axşaml böyük şəhərlər arasında səfərləri məhdudlaşdırmaq üçün nəzarət-buraxılış məntəqələrinin quraşdırılacağını elan edib.
İran böyük şəhərlərdə cümə namazlarını ləğv edib. Bundan əlavə İraq da ölkənin ali şiə ruhanisinin hər həftə xütbə oxuduğu Kərbəlada cümə namazını ləğv edib.
Yaxın Şərqdə COVID-19 xəstəliyinə səbəb olan koronavirusa 4990-dan çox yoluxma halı qeydə alınıb. Çindən kənarda ən çox ölüm halları isə İran və İtaliyada baş verib.
Tehranda yanğınsöndürənlər şəhərin məşhur Valiəsr küçəsindəki 18 kilometrlik yolda yerləşən bankomatlar və mağazalara dezinfeksiyaedici sprey püskürdüb.
"Onlar bunu hər gün etsə əla olardı," ərzaq mağazasının sahibi Rza Rəzaienecad bildirir. "Bu bir dəfəlik olmamalıdır, tez-tez edilməlidir, xüsusilə də bura kimi hərəkat və tıxacların çox olduğu yerlərdə”, o deyir.
Lakin İrandan ümidverici xəbərlər də gəlir. Belə ki, rəsmilər cümə axşamı Qumda virusa yoluxan bir qadının bir qız uşağı dünyaya gətirdiyini bildirib.
</doc>
<doc id='voa_5330612' lang='aze' type='mono' source_url='https://www.amerikaninsesi.org/a/az%C9%99rpo%C3%A7t-beyn%C9%99lxalq-po%C3%A7t-g%C3%B6nd%C9%99ri%C5%9Fl%C9%99rini-dayand%C4%B1r%C4%B1b-/5330612.html' term='COVID'>
“Azərpoçt” beynəlxalq poçt göndərişlərini dayandırıb
Martın 16-dan “Azərpoçt” MMC-nin tabeliyində olan poçt şöbələrində və “Şəbəkə” xidmət mərkəzlərində beynəlxalq poçt göndərişlərinin qəbulunu müvəqqəti olaraq dayandırıb.
Bu barədə Amerikanın Səsinə Azərpoçt” MMC-dən bildiriblər.
Buna səbəb kimi Ümumdünya Səhiyyə Təşkilatı tərəfindən qlobal pandemiya hesab olunan koronavirus (COVID-19) infeksiyasının yayılmasının qarşısının alınması tədbirləri çərçivəsində bir sıra ölkələr arasında hava nəqliyyatı əlaqələrinin məhdudlaşdırılmasını və mövcud reyslərin təxirə salınmasını göstəriblər.
Beynəlxalq poçt göndərişlərinin “Azərpoçt” tərəfindən qəbulu və göndərilməsi yalnız avianəqliyyat vasitəsilə həyata keçirilir.
</doc>
<doc id='voa_5325974' lang='aze' type='mono' source_url='https://www.amerikaninsesi.org/a/az%C9%99rbaycanda-koronavirusdan-ilk-%C3%B6l%C3%BCm-fakt%C4%B1-qeyd%C9%99-al%C4%B1n%C4%B1b/5325974.html' term='COVID'>
Azərbaycanda koronavirusdan ilk ölüm faktı qeydə alınıb
İran İslam Respublikasında müalicə olunduqdan sonra qayıdan Azərbaycan Respublikasının vətəndaşı, 1969-cu il təvəllüdlü qadının səhhətindəki xroniki problemlər davam etdiyindən xəstəxanaya müraciət edib. Müayinələr zamanı onda ağır autoimmun xəstəlik olan qırmızı qurdeşənəyi (Sistemik Lupus Eritematozus), 4-cü sinif lupus nefriti və xroniki böyrək çatışmazlığının son mərhələsi olduğu müəyyən edilib.
Bu barədə Nazirlər Kabinetinin yanında operativ qərargah məlumat yayıb.
Məlumatda deyilir ki, ağır gedişli autoimmun xəstəlik fonunda xəstədə ciddi ağciyər zədələnməsi və buna bağlı tənəffüs çatışmazlığı, həmçinin yüksək dozalı steroid və kimyəvi dərman müalicəsi fonunda ciddi immun yetməzlik aşkar olunub.
Eyni zamanda həmin şəxsin koronavirus infeksiyasına yoluxduğu müəyyən olunub. Xəstə xüsusi rejimli xəstəxanaya yerləşdirilib, onun vəziyyəti nəzarətə götürülüb və intensiv müalicə tədbirlərinin həyata keçirilməsi davam etdirilib. Bütün səylərə baxmayaraq, həmin şəxsin ağır autoimmun xəstəliyinə bağlı xroniki ağırlaşmaları dərinləşib, çoxsaylı orqan çatışmazlığı inkişaf edib, onun həyatını xilas etmək mümkün olmayıb.
Xəstənin ünsiyyətdə olduğu ailə üzvləri və digər şəxslər müəyyən edilib, onlar karantinə götürülüb.
Qərargahdan bildirilib ki, Ümumdünya Səhiyyə Təşkilatı koronavirus (COVID-19) xəstəliyinin dünyada yayılmasının pandemiya xarakteri aldığını elan edib. 12 mart tarixinə olan məlumata görə, dünyada 129 185 nəfər koronavirusa yoluxub və bu xəstəliyin əhatə dairəsi, yoluxma tendensiyası genişlənməkdədir. Virusa qarşı profilaktik tədbirlər çərçivəsində bir çox dövlətlər risk ölkələri ilə sərhədləri bağlayır, aviareysləri təxirə salır.
Qərargah tərəfindən əvvəllər də bəyan edildiyi kimi ürək-damar, eləcə də xroniki xəstəlikləri olanlar, yuxarı yaş kateqoriyasına aid şəxslər virusa qarşı profilaktik tədbirləri daha da gücləndirməlidir.
Bir daha vətəndaşlar Ümumdünya Səhiyyə Təşkilatı və operativ qərargahın virusa qarşı profilaktik tədbirlər çərçivəsindəki tövsiyələrinə ciddi riayət etməyə, insanların kütləvi toplaşdığı yerlərdən uzaq durmağa, tibbi-profilaktik və dezinfeksiya qaydalarına əməl etməyə çağırılır.
</doc>
<doc id='voa_5296374' lang='aze' type='mono' source_url='https://www.amerikaninsesi.org/a/koronavirus-c%C9%99nubi-koreya-/5296374.html' term='COVID'>
Cənubi Koreya koronavirus səbəbindən ilk ölüm xəbərini təsdiqlədi
Cənubi Koreya yeni koronavirusdan ilk ölüm hadisəsini təsdiqləyib. Yerli mediada cümə axşamı yayılan məlumatlara görə, ölkədə infeksiyanın sayı iki gün ərzində üç dəfə artıb.
Koreya Xəstəliklərə Nəzarət və Qarşısının Alınması Mərkəzinın bildirdiyinə görə, ölümün dəqiq səbəbi araşdırılır. Bu xəbər ölkədə virusa və onun iqtisadi təsirlərinə qarşı mübarizənın aparıldığı zaman yayılıb.
Cənubi Koreyada cümə axşamı 53 yeni koronavirus halının aşkar edildiyi bildirilib ki, bu da ölkədə bu virusa yoluxanların sayını 104-ə çatdırıb.
Cənubi Koreya rəsmiləri virusun yeni bir mərhələyə qədəm qoyduğu, hazırda virusun qaynaqlandığı Çinlə əlaqəsi olmayan insanlar arasında yayıldığı barədə xəbərdarlıq edib.
Bu yaxınlarda COVID-19 adlı pnevmonial xəstəliyə səbəb olan virus artıq 2100-dən çox insanın ölümünə səbəb olub və dünya boyu bu virusa 75 mindən çox insan yoluxub. Demək olar ki, bütün yoluxmalar Çində olub.
</doc>
<doc id='voa_5307109' lang='aze' type='mono' source_url='https://www.amerikaninsesi.org/a/i%CC%87ran%C4%B1n-vitse-prezidenti-koronavirusa-yoluxub/5307109.html' term='COVID'>
İranın vitse-prezidenti koronavirusa yoluxub
IRNA xəbər agentliyi xəbər verir ki, İranın vitse-prezidenti Məsumə Ebtekar koronavirusa yoluxub. O, İranda virusa yoluxmuş üçüncü rəsmidir. Onun özünü evdə karantin altına aldığı bildirilir.
İran prezident aparatının rəsmi vebsaytında yayımlanan videoda Məsumə Ebtekarın İran prezdienti Həsən Ruhani ilə yanaşı oturduğu görünür. Ebtekar Ruhaninin Qadın və Ailə Məsələləri üzrə vitse-prezidenti vəzifəsini icra edir.
Son məlumatlara əsasən, İranda virusdan həyatını itirən insanların sayı 26-a çatıb.
Ölkə virusla bağlı şəffaf olmaması səbəbi ilə beynəlxalq ictimaiyyət tərəfindən ciddi tənqidlərə məruz qalıb.
İranda koronavirusun episentrinin Qum şəhərinin olduğu ehtimal olunur. Orada zəvvarların məşhur dini məbədə toxunub, onu öpürlər.
</doc>
<doc id='voa_5337961' lang='aze' type='mono' source_url='https://www.amerikaninsesi.org/a/prezident-tramp-koronavirus-s%C9%99b%C9%99bi-il%C9%99-g7-samitini-l%C9%99%C4%9Fv-etdi/5337961.html' term='COVID'>
Tramp koronavirus səbəbi ilə G7 samitini ləğv etdi
Cümə axşamı Ağ Ev bildirib ki, koronavirus səbəbi ilə iyun ayında Kamp Deviddə keçirilməsi planlaşdırılan Böyük Yeddilərin (G7) zirvə görüşü təxirə salınıb. Prezident Donald Tramp fərdi görüşlərin əvəzinə sammitin video- konfrans formatında keçiriləcəyini bildirib.
Qərar bütün dünya ölkələrinin sərhədlərini bağladıqdan və virusun yayılmasını dayandırmaq üçün səyahət etməyi qadağan etdikdən sonra alınıb.
Tramp bu həftənin əvvəli dünyanın ən böyük sənayeləşmiş ölkələrinin liderləri ilə video-konfrans keçirib və bunu aprel, may eləcə də iyun ayında təkrarlamağı planlaşdırır.
Ağ Evin iqtisadi müşaviri Trampın G7-də şəxsi nümayəndəsi rolunu həyata keçirən Larri Kudlou həmkarlarına qərar barədə məlumat verib. "Hər bir ölkənin bütün imkanlarını COVID-19-la mübarizə və iqtisadi problemlərə yönəltməsi üçün Milli İqtisadi Şura Direktoru və ABŞ prezidentinin 2020 G7 üçün şəxsi nümayəndəsi Kudlou digər ölkə liderlərinin şəxsi nümayəndələrinə qərarla bağlı məlumatlar göndərib" - deyə, Ağ Evin sözçüsü Cadd Deere Reuters xəbər agentliyinə bildirib.
Ağ Ev bu dəyişikliyə virusla mübarizə tədbirlərinin bir hissəsi kimi baxır. Ölkələr adətən liderləri ilə birlikdə G7 sammitlərinə böyük nümayəndə heyətləri göndərir və dünyanın dörd bir tərəfindən gələn jurnalistlər də görüşləri işıqlandırmaq üçün bir araya gəlir.
Tramp G7 toplantısını iqlim dəyişikliyi kimi tez-tez gündəmdə olan ənənəvi mövzularından yayınaraq iqtisadiyyata yönəltmək niyyətində idi. O, əvvəlcə liderlər qrupunu Floridadakı əmlaklarından birində qonaq etməyi planlaşdırdı, lakin görüşdən maddi qazanc əldə edəcəyinə dair tənqidlərdən sonra bu planları ləğv etmişdi.
G7 ABŞ, İtaliya, Yaponiya, Kanada, Fransa, Almaniya, İngiltərə, həmçinin Avropa Birliyindən ibarətdir.
</doc>
<doc id='voa_5327838' lang='aze' type='mono' source_url='https://www.amerikaninsesi.org/a/ab%C5%9F-x%C9%99st%C9%99xana-koronavirus/5327838.html' term='COVID'>
ABŞ xəstəxanaları koronavirusa hazırdırmı?
Dünya boyu yeni koronavirusla mübarizə səylərə baxmayaraq, COVID-19 hazırda pandemiyadır. Səhiyyə üzrə mütəxəssislər artıq virusun ABŞ-da da yayıldığını və bunun aysberqin yalnız görünən hissəsi olduğunu deyirlər.
COVID-19 Çində ilk dəfə püskürən zaman bu, Birləşmiş Ştatlar xəstəxanalardakı yoluxucu xəstəlik mütəxəssisləri diqqətini çəkib. Ohayo ştatının Klivlend Klinikasından həkim Robert Villi əsas diqqətin səhiyyə işçilərinin hazırlanmasına yönəldilməli olduğunu deyib. "Biz baxıcıların bacarıq və biliklərini yeniləyirik" - deyə, bildirib.
"Buraya şəxsi qoruyucu vasitələrinizi necə qoymaq və özünüzü çirkləndirməmək üçün fərdi mühafizə vasitələrini necə çıxartmaq daxildir" - əlavə edib.
Vaşinqtonun MedStar Xəstəxana Mərkəzi də bunu edib. Xəstəxanada yoluxucu xəstəlikləri olan xəstələrin müalicəsi üçün xüsusi otaqlar mövcuddur.
Lakin COVID-19-a bütün xəstəxanalar həqiqətən hazırdırmı?
"Bu, cavab vermək üçün çox çətin bir sualdır, çünki bu, həqiqətən tələbdən asılıdır. Bir neçə xəstə varsa, əlbəttə elədir. Əgər xəstələrin sayı hesabı yoxdursa, dünyada buna hazır olan xəstəxana yoxdur" - deyə, MedStar Xəstəxana Mərkəzinin İnfeksiyaların Profiaktika Şöbəsinin direktoru Qlin Vortmann bildirir.
Missuri Səhiyyə Universitetinin baş tibb mütəxəssisi doktor Stivan Vhitt bəzi xəstəxanaların xəstələrin vəziyyətini Skype və ya telefon vasitəsilə, virtual olaraq araşdırıldığını deyir.
"Bu, həm normal qrip mövsümü, həm də COVID-19 kimi hallar üçün əla bir çıxış yoludur. Xəstələrin vəziyyəti tez qiymətləndirilsə, suallarına tez cavab ala və xəstəxanaya getməli olan xəstələri xəstəxanaya tez bir zamanda çatdıra bilərik. Xəstəxanada olmasına ehtiyac duyulmayan xəstələri isə təhlükəsiz vəziyyətdə saxlaya bilərik."
Doktor Vortmann deyir ki, Xəstəliklərə Nəzarət Mərkəzi (CDC) tezliklə xəstəxanalara öz müayinələrini etməyə imkan verəcəkdir ki, bu da test nəticələrinin vaxtını günlərdən saatlara qədər azaldacaq.
</doc>
<doc id='voa_5285096' lang='aze' type='mono' source_url='https://www.amerikaninsesi.org/a/koronavirus/5285096.html' term='COVID'>
ÜST koronavirusla mübarizədə çarəsiz olmadığını bildirir
Ümumdünya Səhiyyə Təşkilatı ölümcül koronavirus COVID-19-dan qorunmaq üçün peyvəndin 18 ay ərzində hazır olacağını bildirib. 400-dən çox elm adamı iki günlük toplantıda iştirak edir və faktiki olaraq ölümcül virusun qarşısını almaq yollarını sürətləndirmək üçün bir araşdırma strategiyası hazırlayır. Ən son hesabatlara əsasən təsdiqlənmiş yoluxma hallarının sayı 42.700-ü keçib, ölənlərin sayı isə 1100-ü ötüb. Bu, Çinin daxilindən gələn göstəricilərdir. Digər 391 yoluma halı isə başqa 24 ölkədə qeydə alınıb. Ölənlərin sayı isə birə bərabərdir.
ÜST rəhbəri Tedros Adhanom Qebreyesus alimlərin bu koronavirusla əlaqəli bir çox suallara dərhal cavab verə biləcəyini gözləmədiyini deyib. Lakin o, bu sürətlə yayılan xəstəliyi sona çatdırmaq üçün nə edilməsi lazım olduğuna dair araşdırma istiqamətinin veriləcəyini gözlədiyini açıqlayıb.
O, insanları virusdan qorumaq üçün peyvəndlər və terapevtik dərmanların hazırlanmasının və xəstə olanların müalicəsinin vacib olduğunu qeyd edir. Lakin o bildirir ki, virus dünyada amansız şəkildə yayılmaqda davam etdiyi üçün bu, vaxt alacaq.
"Ancaq bu vaxt biz müdafiəsiz deyilik. İndi əlimizdə olan və hazırda infeksiyaların qarşısını ala biləcək bir çox əsas səhiyyə müdaxiləsi var. Məsələn, ilk peyvənd 18 ay ərzində hazır ola bilər, buna görə bu gün bu virusla mübarizə üçün mövcud silahlardan istifadə edərək hər şeyi etməliyik" - deyə, o vurğulayıb.
Tedros deyir ki, ÜST ölkələrə virusun tez diaqnoz qoyması üçün laboratoriya imkanlarını gücləndirərək xəstəliyin mümkün başlanğıcına hazırlaşmağa kömək edir. Onun sözlərinə görə, minlərlə tibb işçisi xəstələrə necə müalicə etmək barədə təlim keçir, insanlar bir sıra sadə tədbirlərdən istifadə edərək özlərini qoruya bilərlər. Bunlara əlləri sabun və su ilə yumaq və öskürək, asqıran insanlardan uzaq durmaq daxildir.
O bildirir ki, ÜST və onun nəzdində bir neçə agentlik koronavirus üçün bir ad haqqında razılığa gəliblər. Bundan sonra o, COVID-19 adlanacaq.
"Biz coğrafi bir yerə, bir heyvana, bir insana və ya bir qrup insana aid olmayan və eyni zamanda tələffüz oluna bilən və xəstəliklə əlaqəli bir ad tapmalı olduq" - deyə, o qeyd edib.
Tedros millətləri ÜST-ün 675 milyon dollarlıq müraciətini dəstəkləməyə çağırır. O, bu pulun yoxsul ölkələrin təhlükəli virusu uzaq saxlamaları üçün zəif səhiyyə sistemlərini gücləndirmələri üçün lazım olduğunu vurğulayır.
Onun sözlərinə görə, yoluxma hallarını dayandırmaq üçün investisiyaya ehtiyac var. Virus daha zəif səhiyyə sistemlərinə hücum edərsə, bunun bütün dünyada təlaş yaradacağına dair xəbərdarlıq edir.
</doc>
<doc id='voa_5311813' lang='aze' type='mono' source_url='https://www.amerikaninsesi.org/a/fransa-s%C9%99hiyy%C9%99-koronavirus/5311813.html' term='COVID'>
Fransada koronavirusdan ölənlərin sayı 4-ə çatdı
Fransanın şimalındakı Kompyen şəhərinin meri bazar ertəsi koronavirusa yoluxmuş iki xəstənin öldüyünü bildirib ki, bu da ölkədə bu virus səbəbiylə ölənlərin sayını dördə çatdırıb.
Fransanın `Le Parisien` qəzeti bundan əvvəl bələdiyyə başçısı Filippe Marini və digər mənbələrə istinadən Fransanın şimalında koronavirusdan iki ölüm hadisəsinin qeydə alındığını bildirmişdi.
"Amyenedəki xəstəxanaya çatdırılan bir nəfərdə şübhə var idi və nəticədə Covid-19 testi mənfi nəticə verdi" - deyə, Marini BFM TV-yə açıqlamasında bildirib.
Bazar günü Fransada 130 nəfərdə qripə bənzər xəstəlik olduğu təsdiqlənib. Fransa Səhiyyə Nazirliyi ölüm halları ilə bağlı məlumatları təsdiqləyə bilmədiyini və bu axşam daha bir mətbuat konfransı planlaşdırıldığını bildirib.
Koronavirus epidemiyasının yayılması Fransada Luvr muzeyinin bazar günü bağlanmasına səbəb olub. Muzeyin kolleksiyasını qoruyan işçilər dünyanın hər yerindən gələn ziyarətçilər tərəfindən xəstəliyə yoluxa biləcəklərindən ehtiyat edir.
</doc>
<doc id='voa_5311378' lang='aze' type='mono' source_url='https://www.amerikaninsesi.org/a/son-24-saatda-i%CC%87taliyada-virusa-yoluxanlar%C4%B1n-say%C4%B1-50-art%C4%B1b/5311378.html' term='COVID'>
Son 24 saatda İtaliyada virusa yoluxanların sayı 50% artıb - Ölənlərin sayı 52-yə çatıb
İtaliya hökuməti koronavirus infeksiyalarında kəskin sıçrayışın qarşısını almaq üçün tibbi-profilaktik tədbirlərin sayını artırıb. Son 24 saatda İtaliyada virusa yoluxanların sayı 50% artıb. Bu, virusun ölkədə ortaya çıxmasından bəri ən böyük artımdır.
İtaliyanın Mülki Müdafiə Təşkilatı bildirib ki, ölkədə virusun ən çox yayıldığı Lombardiya və Veneton bölgələrinin karantinə alınmasına baxmayaraq, yoluxanların sayı 1128-dən 1694-ə yüksəlib.
Rəsmilərin dediyinə görə, COVID-19 virusuna yoluxan daha 5 nəfər ölüb. Bununla da İtaliyada virusdan ölənlərin sayı 52 nəfərə çatıb. 83 nəfər tam sağalıb, 140 nəfərin vəziyyəti ağırdır.
Baş nazir Cüzeppe Konte bazar günü bildirib ki, ölkə üç hissəyə bölünəcək. Lombardiya və Veneto bölgəsindəki bağlanan şəhərləri əhatə edən şimali İtaliya qırmızı, Lombardiyanın qalan hissəsini əhatə edən bölgə sarı zona adlanacaq. Veneto həmçinin, Emilia Romanya bölgəsi və Adriatik sahilindəki iki əyalət də sarı zonaya daxil olacaq.
Sarı zonada bütün idman tədbirləri və yarışlar dayandırılmalı və kinoteatrlar, teatrlar və diskotekalar bağlanmalıdır. Kilsələr və digər ibadət yerlərinin fəaliyyət göstərməsinə icazə veriləcək, lakin ziyarətçilərin sayını minimuma endirmək tələb olunacaq. Məktəblər bağlı qalacaq. Barlar və restoranların işini davam etdirməsinə icazə veriləcək, lakin müştərilər bir-birindən ən azı bir metr məsafədə yerləşdirilmiş masalarla oturmalıdırlar.
Hökumətin bazar günü verdiyi fərmanın şərtlərinə əsasən, bəzi əyalətlərdəki böyük ticarət mərkəzləri həftə sonları bağlanmalıdır. Bütün təhsil səfərləri martın 15-dək dayandırılmalıdır.
Ölkənin qalan hissəsində hökumətin diqqət mərkəzində profilaktik tədbirlərin gücləndirilməsi dayanır. Bütün ictimai binalarda əl-təmizləyici vasitələr olmalıdır. Şəhər bələdiyyə başçıları iş yerlərində gigiyena ilə bağlı məlumatları təbliğ etməlidir.
</doc>
<doc id='voa_5329745' lang='aze' type='mono' source_url='https://www.amerikaninsesi.org/a/koronavirus-s%C9%99b%C9%99bind%C9%99n-bak%C4%B1-nyu-york-bak%C4%B1-t%C9%99yyar%C9%99-reysi-dayandr%C4%B1l%C4%B1r-/5329745.html' term='COVID'>
Koronavirus səbəbindən Bakı-Nyu-York-Bakı təyyarə reysi dayandırılır
Ümumdünya Səhiyyə Təşkilatı tərəfindən qlobal pandemiya hesab olunan koronavirus (COVİD-19) infeksiyasının ölkə ərazisində yayılmasının qarşısının alınması tədbirləri çərçivəsində “Azərbaycan Hava Yolları” və əcnəbi aviaşirkətlər tərəfindən həyata keçirilən uçuşlar müvəqqəti olaraq dayandırılır.
Nazirlər Kabineti yanında Operativ Qərargahın məlumatına görə, martın 24-dən etibarən AZAL vasitəsilə Bakı-Nyu-York-Bakı reysi dayandırılır.
Bununla yanaşı, Bakıdan Daşkəndə, Lvova, Dubaya, Əbu-Dabiyə, Kazana, Minvodıya, Ufaya, Dohaya, Şarjaya, Novosobirska, Yekaterinburqa, Krasnoyarska, Surquta və əks istiqamətdə təyyarə reysləri martın 16, 17, 18-dən dayandırılacaq.
</doc>
<doc id='voa_5338112' lang='aze' type='mono' source_url='https://www.amerikaninsesi.org/a/kaliforniya-koronavirus/5338112.html' term='COVID'>
Kaliforniyada koronavirusun yayılmasının qarşısını almaq üçün hər kəsin evdə qalması istənilib
Kaliforniya qubernatoru Qavin Nyusom ABŞ-ın qərb sahillərində yerləşən ştatının 40 milyon sakininə COVID-19-a qarşı mübarizənin bir hissəsi olaraq hər kəsin evdə qalması ilə bağlı sərəncam imzalayıb.
Nyusom Kaliforniyada 19 nəfərin ölümü və 958 nəfərin yoluxmasından sonra bu addımı atıb.
Ştat üçün qapanma qərarı Loc Ancelesdə bütün ticarət mərkəzlərinin, ikinci dərəcəli pərakəndə satış yerlərinin və uşaq meydançalarının bağlanmasından sonra verilib.
Nyusom Konqresdən koronavirusla mübarizə üçün federal fondlardan 1 milyard dollar maliyə yardımı ayrılmasını istəyib.
Çərşənbə günü Kaliforniya qubernatoru ABŞ prezidenti Donald Trampa yoluxma ilə bağlı gözlənilən artım səbəbi ilə Dəniz Qüvvələrinin xəstəxana gəmisinin Los Anceles limanına yerləşdirilməsini istəyib.
ABŞ-ın iki nümayəndəsi, respublikaçı Mario Diaz-Balart və demokrat Ben McAdamsın koronavirus testləri müsbət çıxıb. Onlar koronavirusa yoluxma faktı qeydə alınan ilk Konqres üzvüdür. Hər ikisi özünü karantinə alıb.
Cümə axşamı günü Siyetl federal hakimi yaşı və digər sağlamlıq problemləri səbəbiylə koronavirus riski altında olduğundan Amerika Vətəndaş Azadlıqları Birliyinin doqquz qeyri-qanuni miqrantı azad etmək barədə müraciətini rədd edib.
Hakim yayılan xəstəliyin ciddiliyini tam bildiyini, lakin tnəzarət mərkəzində virusa dair heç bir dəlil olmadığını və şəraitin adekvat olduğunu deyib.
</doc>
<doc id='voa_5335426' lang='aze' type='mono' source_url='https://www.amerikaninsesi.org/a/rusiya/5335426.html' term='COVID'>
Rusiyada koronavirusdan ilk ölüm hadisəsi qeydə alındı
Moskvada koronavirus diaqnozu qoyulan 79 yaşlı bir qadın ölüb. Bu barədə COVID-19-la Vəziyyəti Monitorinq Əməliyyat Qərargahı məlumat yayıb. Bu, Rusiyada koronavirusdan qeydə alınan ilk ölümdür.
Virusdan əlavə ölüm səbəbinin xəstənin bir sıra xroniki xəstəlikləri olduğu açıqlanıb: 2-ci növ şəkərli diabet, arterial hipertaniya, koronar arteriyaların stentləşdirilməsindən sonrakı vəziyyət, koronar ürək xəstəliyi, koronar arterioskleroz, aorta, xroniki ağciyər hipertaniyası, urolitiyaz və serebrovaskulyar xəstəlik.
Qadın martın 13-də xəstəxanaya yerləşdirilib, ancaq yaxınlarının tələbi ilə ertəsi gün müalicə üçün özəl klinikaya köçürülüb. Həkimlər ona koronavirus infeksiyası diaqnozu qoyduqdan sonra 2 nömrəli yoluxucu xəstəliklər xəstəxanasına göndərilib. Tənəffüs çatışmazlığı səbəbindən qadın reanimasiyaya yerləşdirilib.
“Hazırki vəziyyətdə xəstənin bütün əlaqədə olduğu qohumları müəyyənləşdirilib və onlar tibb işçilərinin nəzarəti altındadır. Xəstənin yaxın əlaqələrinin heç birində xəstəliyin ağır simptomları yoxdur" - deyə, qərargahdan açıqlama veriblər.
Rəsmi məlumatlara görə, ancaq Moskvada 147 koronavirus infeksiyası qeydə alınıb və son 24 saat ərzində artım 33 nəfər olub. 5 xəstə isə sağalıb.
</doc>
<doc id='voa_5334317' lang='aze' type='mono' source_url='https://www.amerikaninsesi.org/a/pakistan-koronavirusdan-ilk-%C3%B6l%C3%BCm-hal%C4%B1n%C4%B1-t%C9%99sdiq-edib/5334317.html' term='COVID'>
Pakistan koronavirusdan ilk ölüm halını təsdiq edib
Pakistanın Səhiyyə Naziri çərşənbə günü Twitter səhifəsində koronavirusdan ilk ölüm hadisəsini təsdiqləyib. Ölkədə virusa yoluxmuş xəstələrin ümumi sayı 260-a çatıb.
Ölüm hadisəsinin ölkənin şimali-qərbindəki Xeybər Paxtunxva bölgəsində olduğu bildirilib. Burada indiyə qədər koronavirusa 19 yoluxma halı təsdiq edilib.
“İlk pakistanlının koronavirus səbəbi ilə öldüyünü dərin təəssüf hissi ilə təsdiq edirəm. Mərdan şəhərindən olan 50 yaşlı kişi bu yaxınlarda Səudiyyə Ərəbistanından qayıdıb. Onda qızdırma və öskürək, nəfəsalma çətinliyi olub və COVID-19 aşkar edilib" - deyə, ölkənin səhiyyə naziri Zəfər Mirzə çərşənbə günü bildirib.
</doc>
<doc id='voa_5320971' lang='aze' type='mono' source_url='https://www.amerikaninsesi.org/a/avropa-birliyi-%C9%99rdo%C4%9Fan-merkel-miqrant-/5320971.html' term='COVID'>
Avropa Birliyi Yunanıstan düşərgələrindəki 1500-dən çox uşağın qəbulu məsələsini nəzərdən keçirir
Bazar ertəsi Almaniya bildirib ki, Avropa Birliyi hazırda Yunanıstan düşərgələrində olan 1500-dən çox uşağın qəbul edilməsi məsələsini nəzərdən keçirir.
"Bu uşaqların qəbul edulməsinin humanitar həlli yolları Avropa səviyyəsində müzakirə edilir. Yunan adalarında təxminən 1000-1500 uşağın ağır humanitar vəziyyətdə olduğu bir zaman Yunanıstana dəstək olmaq istəyirik" - deyə, hökumətin bəyanatında bildirilib.
Bu bəyanat Almaniya kansleri Angela Merkelin miqrasiya böhranı və koronaviurusla (COVID-19) bağlı vəziyyəti təcili müzakirə etmək üçün koalisiya tərəfdaşları ilə Nazirlər Kabinetinin iclasından sonra verilib.
Türkiyə prezidenti Rəcəp Tayyib Ərodğanın bazar ertəsi Brüsseldə Avropa Birliyinin yüksək səviyyəli rəsmiləri ilə görüşərək, Türkiyəyə miqrant axınını müzakirə edəcəyi gözlənilir.
"Ümid edirəm ki, Belçikadan fərqli nəticələrlə qayıdacağam" - deyə, Ərdoğan İstanbuldakı Yunanıstanın sərhədlərini açmaq çağırışları fonunda bildirib.
Suriyadan gələn miqrantlar Türkiyəyə keçməyə davam etdiyi bir vaxt Ərdoğan Ankaranın Türkiyədəki miqrantların Avropa Birliyinə keçmələrinə mane olan 2016 müqaviləsinə artıq əməl edə bilməyəcəyini bildirib. Türkiyə artıq əksəriyyəti Suriyadan olan 3,7 milyon qaçqını qəbul edib.
2016-cı il müqaviləsinə görə, Avriopa Birliyi miqrantların mənzil və təhsilini maliyyələşdirmək üçün Türkiyəyə 6.8 milyard dollara yaxın pul verməli idi. Ancaq Ankara pulu almadığını deyir.
</doc>
<doc id='voa_5326125' lang='aze' type='mono' source_url='https://www.amerikaninsesi.org/a/italiya-konte-koronavirus-/5326125.html' term='COVID'>
İtaliyada ölənlərin sayı 800-dən çoxdur
İtaliya hökuməti cümə axşamı ölkəyə qoyulan məhdudiyyətləri daha da sərtləşdirərək, daha iki həftə uzadıb. Barlar və restoranlar da daxil olmaqla, bütün mağazalar bağlı qalacaq. Son qərar koronavirusdan ölənlərin sayının 800-dən və yoluyxanların sayının isə 12 mindən çox olmasından sonra verilib.
Tədqiqatçılar xəstəliyin İtaliyada yayılmasının Fransa və Almaniya kimi digər Avropa ölkələrindən 10-15 gün tez olduğunu və bu ölkələrin də xəstəliyə İtaliyanın yanaşdığı kimi yanaşmalı olduqlarını deyirlər.
İtaliyanın tamamilə bağlanmasından sonra insanlar evlərini tərk edərkən bunun səbəblərini izah edən sənəd təqdim etməyə məcburdur. Cümə axşamı insanların koronavirusun (COVID-19) yayılmasına qarşı tətbiq edilən yeni tədbirlərə riayət etdikləri üçün ölkənin hər yerində küçələr və meydanlar boş olub.
Son 24 saat ərzində 200-ə yaxın olmaqla, bir neçə həftə ərzində İtaliyada koronavirusdan ölənlərin sayı 800-dən çox olub. Hazırda şəhərlərdə yalnız ərzaq mağazalarının və apteklərin açıq qalmasına icazə verilir. İnsanlara bu yerlərə girməyə bir dəfə icazə verilir və hər kəs bir-birindən müəyyən bir məsafədə aralı durmalıdır.
Ölkənin baş naziri Cüzeppe Konte bu günə qədər italiyalıların fövqəladə vəziyyətə qeyri-adi bir şəkildə reaksiya verdiklərini deyib. Çərşənbə axşamı isə o, millətə müraciət edərək, "çətin bir vaxt yaşayırıq və tələb olunan dəyişikliklərə hazır olmalıyıq. Birlik və qorunmaq üçün daha bir addım atmağın vaxtıdır" deyib.
</doc>
<doc id='voa_5337954' lang='aze' type='mono' source_url='https://www.amerikaninsesi.org/a/t%C9%99hlil%C3%A7il%C9%99r-rusiya-koronavirusdan-q%C9%99rbd%C9%99-ixtilaf-yaratmaq-m%C9%99qs%C9%99dil%C9%99-istifad%C9%99-edir/5337954.html' term='COVID'>
Təhlilçilər: Rusiya koronavirusdan Qərbdə ixtilaf yaratmaq məqsədilə istifadə edir
Ekspertlərin Amerikanın Səsinə bildirdiyinə görə, Qərb mediasında dezinformasiya kampaniyasının arxasında Rusiyanın olduğu və bu dezinformasiya kampaniyasının məqsədi panika və müttəfiqlər arasında fikir ayrılıqları yaratmaq olduğu ehtimal olunur.
Avropa İttifaqı Moskvanı internetdə ingilis, ispan, italiyan, alman və fransız dillərində “ziddiyətli, çaşdırıcı və bədniyyətli məlumatlarla” dolu saxta xəbərlər yaymaqda ittiham edib.
Reuters xəbər agnetliyi çərənbə günü Avropa Xarici Fəaliyyət Xidmətinin martın 16-da doqquz səhifəlik daxili sənəd dərc edib və həmin sənəddə Kremlin deinformasiyasının məqsədinin QƏrb ölkələrində ictimai sağlamlıq böhranını qəlizləşdirmək olduğunu və bunun Kremlin Avropa cəmiyyətlərini sarsıtmaq strategiyasına uyğundur.
Reuters-in əlinə keçən həmin sənəddə deyilir ki, Aİ-nın məlumat bazasında yanvarın 22-dən bəri koronaivrusla bağlı 80 dezinformasiya kampaniyası qeydə alınıb. Onların bəzilərində hətta koronavirusun ABŞ-ın bioloji silahl olduğu iddia edilib.
Kremlin sözçüsü Dmitri Peskov spesifik misalların irəli sürülmədiyini bildirərək ittihamları rədd edib.
“Biz yenə də bəzi əsassız ittihamlarla üzləşirik və çox güman ki, hazırkı vəziyyətdə bu ittihamlar Rusiya əlayhinə vəsvəsəinin nəticəsidir,” o deyib.
Lakin rusiyalı təhlilçilər Amerikanın Səsinə bildirib ki, Rusiya höküməti Qərbə qarşı informaiya müharibəsində koronavirus böhranından öz xeyrinə istifadə edir.
Rusiyada 200-dən az COVID-ə yoluxma və bir ölüm halı, Avropada isə 80 min yoluxma halı, 3500-dən çox ölüm faktı qeydə alınıb.
“Rusiya mediası bu rəqəmlərdən istifadə edərək koronavirusun Rusiyada sürətlər yayaılmasının qarşısını aldığı üçün Rusiya höküməti və şəxsən Vladimir Putini alqışlayır,” siyasi təhlilçi və tarixçi Piter Eltsov bildirib.
O deyib ki, Rusiya mediası həmçinin hətta Çinin böhranı Avropa İttifaqı və Birləşmiş Ştatlardan daha yaxşı idarə ettiyini iddia edir.
“Bəzi tolk şoular konspirasiya nəzəriyyələri irəli sürür və ABŞ hökümətinin koronavirusu yaradıb, ondan biooloji silah kimi istifadə etdiyini iddia edir,” o deyir.
Eltsov bildirir ki, bu təxribatın məqsədi Avropa İttifaqı, NATO və Birləşmiş Ştatlarda xaos və ixtilaf yaratmaqdır.
</doc>
<doc id='voa_5332435' lang='aze' type='mono' source_url='https://www.amerikaninsesi.org/a/koronavirusa-qar%C5%9F%C4%B1-peyv%C9%99ndin-insan-%C3%BCz%C9%99rind%C9%99-ilk-s%C4%B1na%C4%9F%C4%B1-ba%C5%9Flay%C4%B1b/5332435.html' term='COVID'>
Koronavirusa qarşı peyvəndin insan üzərində ilk sınağı başlayıb
ABŞ-ın səhiyyə rəsmiləri pandemiya ilə mübarizə aparmaq üçün eksperimental koronavirus peyvəndinin insan üzərində ilk sınaqlarına başlandığını bildirir.
Vaşinqton ştatının Sietl şəhərində yerləşən Kaiser Permanente səhiyyə şirkətinin alimləri bazar ertəsi bir qrup sağlam insana ilk vaksin iynələrini vurduqlarını bildiriblər.
ABŞ-ın Milli Səhiyyə İnstitutu (U.S. National Institutes of Health-NIH) altı həftəlik sınaq müddətində 18 yaşdan 55 yaşa qədər olan 45 sağlam könüllü üzərində bu sınaqların aparılacağını bildirb.
Sınaqda iştirak edən Sietl sakini, 43 yaşlı Cennifer Haller Associated Press xəbər agentliyinə bunun onun üçün "nəsə etmək üçün inanılmaz bir fürsət" olduğunu deyib.
Peyvənd NIH və Massaçusets ştatının Kembric şəhərində yerləşən Moderna biotexnologiya şirkəti tərəfindən hazırlanıb.
Bu sınaq önümüzdəki aylarda insanları COVID-19-dan qorumaq üçün dünyada aparılacaq eksperimental peyvəndlərin çoxsaylı tədqiqatlarından biridir.
Lakin alimlər bildirir ki, peyvəndin geniş istifadəsi 12-18 ay ərzində mümkün olmayacaq. Çünki bütün potensial vaksinlərin təhlükəsiz olduğunu sübut etmək üçün bir neçə sınaq mərhələsindən keçirilməlidir.
</doc>
<doc id='voa_5317851' lang='aze' type='mono' source_url='https://www.amerikaninsesi.org/a/az%C9%99rbaycan-h%C3%B6kum%C9%99ti-covid-19-m%C3%BCraci%C9%99ti-fonduna-5-milyon-dollar-yard%C4%B1m-ay%C4%B1r%C4%B1b/5317851.html' term='COVID'>
Azərbaycan hökuməti “COVID-19 müraciəti” fonduna 5 milyon dollar yardım ayırıb
Azərbaycan hökuməti dünyada koronavirus infeksiyasının yayılması riskinin qarşısının alınması istiqamətində beynəlxalq birliyin səylərinə töhfə məqsədilə Ümumdünya Səhiyyə Təşkilatının (ÜST) “Strateji Hazırlıq və Cavab Planı” çərçivəsində “COVID-19 müraciəti” adlı Fonduna 5 milyon ABŞ dolları məbləğində könüllü maliyyə yardımının verilməsi barədə qərar qəbul edib.
Bu barədə Azərbaycan Nazirlər Kabinetinin mətbuat xidməti məlumat yayıb.
Məlumatda deyilir ki, ÜST-nin COVID-19 virusu ilə bağlı tövsiyələri Azərbaycan tərəfindən nəzərə alınır və tətbiq olunur.
“Azərbaycanın ÜST ilə səmərəli əməkdaşlığı davam edir və 2020-ci il martın 8-də ÜST ekspertlərindən ibarət nümayəndə heyəti ölkəmizə səfər edəcəkdir,” məlumatda qeyd edilir.
</doc>
<doc id='voa_5335548' lang='aze' type='mono' source_url='https://www.amerikaninsesi.org/a/stiv-dikson-ab%C5%9F-aviasiya-konqres-koronavirus-/5335548.html' term='COVID'>
ABŞ Federal Aviasiya Administrasiyasının rəhbəri özünü karantinə alıb
ABŞ Federal Aviasiya Administrasiyasının rəhbəri Stiv Dikson Konqresin koronavirusa yoluxmuş iki üzvündən biri ilə qısa müddətli kontaktdan sonra 7 gün evində karantində qalacağını bildirib.
Dikson özünü yaxşı hiss etdiyini və koronavirus simptomları olmadığı üçün testdən keçmədiyini deyib. "Mənim üçün ən ağıllı və konstruktiv yol evdə qalmaqdır" - deyə, o bildirib.
Çərşənbə günü bəzi xəbər agentlikləri Stiv Diksonun keçən həftə Konqres iclasında COVID-19 testinə müsbət nəticə verən Meri Diaz-Balartla əl verən fotolarını dərc edib.
Bundan əvvəl də ABŞ senatoru Ted Kruz koronavirusa yoluxan CPAC siyasi konfrans iştirakçısı ilə təmasda olduğu üçün özünü karantinə alacağını bildirmişdi.
Sabiq prezidentliyə respublikaçı namizədin sözlərinə görə, Kruz Merilend ştatında keçirilən siyasi tədbirdə virus aşkarlanan şəxslə "qısa ünsiyyətdə olub".
</doc>
<doc id='voa_5314579' lang='aze' type='mono' source_url='https://www.amerikaninsesi.org/a/i%CC%87randa-siyasi-m%C9%99hbuslar%C4%B1n-virus-t%C9%99hl%C3%BCk%C9%99si-il%C9%99-qar%C5%9F%C4%B1la%C5%9Fmas%C4%B1-d%C9%99rin-narahatl%C4%B1q-do%C4%9Furur/5314579.html' term='COVID'>
İranda siyasi məhbusların virus təhlükəsi ilə qarşılaşması dərin narahatlıq doğurur
İran həbsxanalarında koronavirusa yoluxma riskinin qarşısını almaq məqsədilə müvəqqəti olaraq sərbəst buraxılmaları tələbi ilə müraciət edən siyasi və təhlükəsizlik cinayətlərinə görə həbs edildikləri iddia edilən məhbuslar və onların yaxınlarının narahatlıqları getdikcə artır.
İranın Səhiyyə Nazirliyi çərşənbə axşamı koronavirus (COVID-19) xəstəliyinə yoluxanların sayının 2336-ya çatdığını təsdiqləyib ki, bu da əvvəlki günlə müqayisədə 50% çox deməkdir. Nazirlik virusa yoluxan daha 11 nəfərin öldüyünü, bununla İranda ölənlərin sayının 77-ə çatdığını və bunun dekabr ayında Çindən kənarda ən yüksək olduğunu bildirib.
İran rəsmiləri həbsxanalarda koronavirus halları olduğunu təsdiqləməyib. Lakin son günlər insan haqları müdafiəçiləri iranlıların və İran əsilli ikili vətəndaşlığı olan bəzi siyasi və təhlükəsizlik cinayətlərinə görə həbs olunduğu deyilən şəxslərin saxlandığı bir neçə böyük həbsxanada xəstəlik hallarının olduğunu bildirib.
Çərşənbə axşamı televiziya ilə çıxışında İranın ədliyyə nazirliyinin sözçüsü Qulamhüseyin İsmaili rəsmiərin virus testlərinin nəticələri mənfi olan 54 min məhbusu müvəqqəti azad etdiyini deyib. Lakin onların 5 ildən çox həbs cəzası alan "təhlükəsizlik" məhbuslarını azad etməkdən imtina etdiklərini bildirib. O, hökumətin həmin məhbusların bəzilərinə bu qaydadan istisna edə biləcəklərini desə də, lakin onların adlarını açıqlamayıb.
Tehranın Evin həbsxanasında təhlükəsizliklə əlaqədar cinayətlərə görə altı illik həbs cəzası çəkən ekoloq Sam Rəcəbinin bacısı Almaniyanın Düsseldorf şəhərindən Amerikanın Səsinin Fars şöbəsinə göndərdiyi səsli mesajında İran hökumətinin 5 ildən çox həbs cəzası alan "təhlükəsizlik" məhbuslarını istisna etmək siyasətini tənqid edib.
"Virus insanlara yoluxuqda onların həbs cəzalarının nə olduğunu bilmir" - deyə, Keti Rəcəbi çərşənbə axşamı Fars şöbəsinin dəyirmi masa söhbətində yayımlanan mesajında bildirib.
Rəcəbi bu yaxınlarda qardaşı ilə telefonla danışdığını və onun baş ağrısı keçirdiyini, lakin özünü daha yaxşı hiss etdiyini sölədiyini deyib. Lakin o, Sem Rəcəbi və 2018-ci ildən bəri həbsdə saxlanıldıqdan sonra keçən ay uzunmüddətli həbs cəzasına məhkum edilən 7 ətraf mühit fəalının yoluxma riskindən narahatlığını bildirib.
Şənbə günü 2016-cı ildən bəri İranda həbsdə olan İran əsilli Nazənin Zəghari-Ratkliffnin Britaniyada yaşayan həyat yoldaşı onun xəstə olduğunu öyrəndiyini və Evin həbsxanasında virusa yoluxduğundan narahat olduğunu bildirib.
</doc>
<doc id='voa_5316144' lang='aze' type='mono' source_url='https://www.amerikaninsesi.org/a/%C3%A7in-yaponiya-%C5%9Fi-/5316144.html' term='COVID'>
Çin prezidenti Yaponiya səfərini təxirə salıb
Çinin dövlət başçısı Şi Tsinpin hər iki ölkənin üzləşdiyi və 75-dən çox ölkədə yayılaraq, 95.000 insana yoluxmuş koronavirus səbəbindən gələn ay üçün planlaşdırılan Yaponiya səfərini təxirə salıb.
Həm Çin, həm də Yaponiya rəsmiləri cümə axşamı Şinin səfərinin daha uyğun bir vaxta qədər təxirə salınacağını bildirib.
Çin koronavirusun mərkəzidir və son həftələr yeni yoluxma hallarının azalmasına baxmayaraq, ən böyük ölüm halları (3000) bu ölkədə qeydə alınıb.
Yaponiyada virusa 1000-dən çox insan yoluxub ki, onnların çoxu həftələr boyu Yokohamada karantinə alınmış kruiz gəmisinin sərnşinləridir.
Diamond Princess gəmisi Yokohamada saxlanılırdı. Gəmi fevralın 3-də limana yaxınlaşandan bəri orada saxlanılır. Yaponiyanın səhiyyə rəsmiləri Koronavirus (COVID-19) aşkarlanması səbəbilə gəmini, oradakı 3700 sərnişini və ekipaj üzvünü karantin altına almışdı.
</doc>
<doc id='voa_5312917' lang='aze' type='mono' source_url='https://www.amerikaninsesi.org/a/ukrayna-koronavirus/5312917.html' term='COVID'>
Ukraynada ilk koronavirusa yoluxma halı qeydə alınıb
Ukraynada ilk koronavirusa yoluxma halı qeydə alınıb. Martın 3-də bununla bağlı Ukraynanın Səhiyyə Nazirinin müavini Viktor Lyashko açıqlama verib.
"Dünən sizə dedim ki, şübhəli dörd nəfərimiz var, bu gün onlardan birində koronavirus olduğu təsdiqlənib" - deyə, o bildirib.
Səhiyyə Nazirliyinin məlumatına görə, xəstə Çernivtsi şəhərində yaşayır. Fevralın 29-da bu şəxs İtaliyadan Rumıniyaya uçub, burada isə maşına minərək Ukraynaya qayıdıb. Ukrayna sərhədində onu sanitariya nəzarəti altında saxlayıblar: xəstədə "qızdırma və quru öskürək" aşkar olunub.
Əvvəlcə onu evə aparıblar, sonra halı pisləşəndə onu xəstəxananın yoluxucu xəstəliklər şöbəsinə aparıblar.
"Bütün materiallar və nümunələr ÜST-nin virusoloji laboratoriyasına göndərilib. Hadisə Ukraynada qeydə alınıb və bu şəxslə əlaqədə olan insanları yoxlamağa başladıq" - deyə, Lyaşko əlavə edib.
Eyni brifinqdə səhiyyə nazirinin müavini Dmitro Lufer Ukraynada virus səbəbiylə təcili yardım çağırışlarına getmək qaydalarının müvəqqəti olaraq dəyişdiriləcəyini açıqlayıb. "Bir insanın yüksək hərarəti və koronavirus şübhəsi varsa, bu cür çağırışlara təcili yardım gəlməlidir. Həkimlərin evlərə getsin və insanların şəhər ətrafında səyahətə çıxmasın deyə indi mümkün yoluxmaları gözlədiyimiz vaxtda təcili yardım və həkim çağırış qaydalarını dəyişdirmək üzərində işləyirik."
Dünyada koronavirus COVID-19 ilə yoluxanların sayı 90 min nəfəri keçib. 80 mindən çox yoluxma Çində qeydə alınıb. Digər ölkələrdə bu virusa yoluxanların sayı 10 min nəfəri keçib.
</doc>
<doc id='voa_5314618' lang='aze' type='mono' source_url='https://www.amerikaninsesi.org/a/moskva-s%C9%99hiyy%C9%99-departamenti-t%C9%99cili-olaraq-maskalar-%C3%BC%C3%A7%C3%BCn-200-milyon-rubl-x%C9%99rcl%C9%99yib/5314618.html' term='COVID'>
Moskva səhiyyə departamenti təcili olaraq maskalar üçün 200 milyon rubl xərcləyib
Rusiya hökuməti epidemiyalar zamanı lazım ola biləcək tibbi ləvazimatların, o cümlədən maskalar, respiratorlar, rezin əlcəklər və vəba əleyhinə xüsusi geyimlərin ölkədən çıxarılmasına qadağa qoyub. Qadağa 1 iyun 2020-ci il tarixinədək qüvvədədir.
Müvafiq sərəncam Nazirlər Kabinetin saytında dərc olunub. Sənəddə bildirilir ki, koronavirusun yayıldığı halda çatışmazlığın qarşısını almaq üçün belə bir tədbir görülüb. Qadağa yalnız sənaye partiyalarının ixracına aiddir, siyahıdakı birdəfəlik istifadə üçün nəzərdə tutulan ləvazimatlar fərdi istifadə üçün ölkədən çıxarıla bilər.
Eyni zamanda, Moskva Səhiyyə İdarəsinin Dərman Təminatı Mərkəzi KİT MMC (İnnovativ Texnologiyalar Şirkəti) ilə 200 milyon rubl (təxminən 3 milyon ABŞ dolları) dəyərində tibbi maskaların alınması üçün müqavilə imzalayıb. Müqavilə ilə bağlı məlumatı MBX Media dövlət satınalma portalında aşkarlayıb.
Səhiyyə İdarəsi 28 fevral tarixində bu sifarişi edib. Sənədlərə görə, mayın 31-dək KİT on səkkiz növ maska tədarük etməlidir.
Rusiyada bu günə kimi COVID-19 koronavirusa altı yoluxma halı qeydə alınıb. Tümen bölgəsində və Trans-Baykal ərazisində iki Çin vətəndaşında virus aşkarlansa da onlar artıq xəstəxanadan buraxılıb. Bundan başqa, virusa yoluxma halı Sakit okeandakı Diamond Princess kruiz gəmisində olan üç Rusiya vətəndaşında da qeydə alınmışdı. BƏƏ-də isə daha iki rusiyalı virusa yoluxub.
Koronavirusun yayılmasının qarşısını almaq üçün Rusiya Çin vətəndaşları üçün ölkəyə girişi müvəqqəti bağlayıb. Rusiya ilə Çin arasında sərnişin dəmir yolu və çarter reysləri də dayandırılıb.
</doc>
<doc id='voa_5308392' lang='aze' type='mono' source_url='https://www.amerikaninsesi.org/a/koronavirus-baltikyan%C4%B1-%C3%B6lk%C9%99l%C9%99rd%C9%99-d%C9%99-%C3%BCz%C9%99-%C3%A7%C4%B1xd%C4%B1/5308392.html' term='COVID'>
Baltikyanı ölkələrdə də koronavirus aşkarlanıb, İranda isə daha bir dövlət rəsmisi virusa yoluxub
İki Baltikyanı ölkə - Estoniya və Litva - ilk koronavirusa yoluxma halları barədə məlumat verib. Hər iki xəstədə simptomların yüngül olduğu bildirilir.
Litvadakı yolxuma ilə bağlı verilən məlumatda bildirilir ki, virus İtaliyanın şimalındakı Verona şəhərində həmkarları ilə konfransda iştirak etdikdən sonra evinə qayıdan bir qadında aşkarlanıb.
Litvanın səhiyyə naziri Aureliyus Veriqa bildirib ki, 39 yaşlı qadında xəstəliyin simptomları yüngül formada aşkarlanıb və o, bazar ertəsi Siauliai şəhərinə geri dönəndən sonra xəstəxanada karantinə alınıb. Veriqa həmçinin bildirib ki, təyyarədə qadının yanında və yan cərgədə oturan sərnişinlər testdən keçirilicək.
Estoniya isə bir kişinin İrana biznes səfərindən qayıdandan bir gün sonra onun koronavirusa yoluxduğu barədə məlumat verib.
Estoniyanın Sosial Məsələlər Naziri Tanel Kiik bildirib ki, həmin şəxs hazırda xəstəxanada nəzarət altındadır.
"Estoniya vətəndaşı olmayan amma daimi yaşamaq statusu olan şəxs çərşənbə axşamı Estoniyaya daxil olub" deyə Tanel Kiik bildirib.
Estoniya yerli KİV-lərinin məlumatına görə, həmin şəxs İstanbuldan Latviyanın paytaxtı Riqaya, oradan isə avtobusla Tallinə gəldikdən sonra Estoniyanın səhiyyə orqanları ilə əlaqə saxlayıb.
Hazırda İtaliya və İran Çindən sonra ən çox yoluxma hallarının qeydə alındığı ölkələrdir.
Digər tərəfdən isə İranın daha bir dövlət rəsmisi koronavirusa yoluxub.
İran Parlamentin Rəyasət Heyətinin üzvü Məhəmməd Əli Vəkili fevralın 28-də yazdığı bir tvitində bildirb ki, parlamentdəki 30 millət vəkilindən dördü virusa yoluxub.
İranda geniş yayılan xəstəlik səbəbi ilə hökümət ölkəboyu məscidlərdə cümə nazmazının keçirilməsini qadağan edib.
Dörüncü yüksək səviyyəli dövlət rəsimisinin virusa yoluxma xəbəri ölkədə son 24 saat ərzində 34 nəfərdən çox insanın ölməsi və 143 yeni yoluxma halının elan olunmasından bir az sonra elan olunub.
İran Yaxın Şərqdə virusun əsas qaynar nöqtəsinə çevrilib və ölkə rəsmiləri baş vermiş hadisənin həqiqi miqyasını gizlətməkdə ittiham olunurlar.
Digər təfərdən isə hazırda ABŞ senatında yanvar ayında İran generalının öldürülməsi məsələsi ilə bağlı ifadə verən Mayk Pompeo bildirb ki, virusla mübarizə aparmaq üçün "Biz İran İslam Respublikasına kömək üçün təkliflər verdik"
BMT-nin səhiyyə agentliyi, epidemiyanın başlanğıc nöqtəsi olan Çində xəstəliyin azalmasına baxmayaraq dünyada yeni yoluxmaların artması səbəbi ilə koronavirusdan qlobal riski ən yüksək səviyyəyə qaldırdı.
"İndi biz yayılma riskini və COVID-19-un təsir riskini qlobal səviyyədə çox yüksək səviyyəyə qaldırdıq" deyə Ümumdünya Səhiyyə Təşkilatının rəhbəri Tedros Adhanom Ghebreyesus fevralın 28-də Cenevrədə jurnalistlərə bildirib.
Yayılan virus səbəbi ilə dünya fond birjaları 2008-ci ildəki qlobal maliyyə böhranından bəri ən pis həftəni yaşayır.
Qlobal bazar, dəyərindən təxminən 6 trilyon dolları sildikdən sonra dünya birjaları ardıcıl altıncı gün yenidən kəskin şəkildə aşağı düşdüb. Bu hadisə qlobal iqtisadiyyata zərər verəcək bir təhdidir.
</doc>
<doc id='voa_5338537' lang='aze' type='mono' source_url='https://www.amerikaninsesi.org/a/amerikan%C4%B1n-s%C9%99si-%C9%99m%C9%99kda%C5%9Flar%C4%B1ndan-birinin-covid-19-virusuna-yoluxdu%C4%9Funu-bildirir/5338537.html' term='COVID'>
Amerikanın Səsində COVID-19 virusuna ilk yoluxma halı
Amerikanın Səsi əməkdaşlarından birində koronavirus aşkarlandığını bildirir. Laboratoriya müayinəsi bu diaqnozu təsdiqləyib. Virusa yoluxmuş şəxs Amerikanın Səsinin baş ofisində sonuncu dəfə 11 mart tarixində olub.
İşdə olarkən xəstələndiyini hiss edib və evə gedib. Ertəsi gün dərhal testdən keçmək üçün analiz verib. Yoluxan şəxsin vəziyyəti hazırda yaxşıdır. Xəstəliyin başqalarına yayılmasının qarşısını almaq üçün hazırda evdə özünütəcriddədir. Amerikanın Səsinin bütün işçi heyyəti yoluxan şəxsə öz xoş arzularını çatdıraraq, tezliklə sağalmasını diləyir.
Şəxsin yoluxması ehtimalı barədə xəbərdarlıq alan Amerikanın Səsinin rəhbəliyi məsələyə dərhal reaksiya verərək təcili qabaqlayıcı tədbirlər həyata keçirib. Belə ki, test nəticələri bəlli olmazdan əvvəl Amerikanın Səsinin tabe olduğu rəhbər qurum, ABŞ-ın Qlobal Media Agentliyi təcili olaraq yoluxmuş şəxsin olduğu studiyaları, ofisləri, iş zamanı olduğu bütün otaqların sənaye üsulu ilə təmizlənməsi və dezinfeksiya olunması üçün tövsiyə göndərib. Təmizləyici heyyət həmçinin studiyaları hər bir gündən bir təmizləyərək dezinfeksiya edir.
Qabaqlayıcı tədbirlər məqsədi ilə iş zamanı xəstəliyə yoluxmuş şəxslə yaxın əlaqədə olan bütün işçilər təcili olaraq evə karantinə göndərilib.
Xəstəliklərə Nəzarət və Profilaktika Mərkəzlərinin tövsiyə olunan təlimatlarına əsasən işçilər karantində qalmaqda davam edəcək. Ehtiyac olduğu zaman əlavə tibbi yardım almaq üçün müvafiq tibb müəssisələri ilə əlaqə saxlayacaqlar.
Amerikanın Səsi ortaya çıxa biləcək hər hansı yeni bir yoluxma halına hazır olmaq və önləmək, eləcə də şəxsi məlumatların gizliliyini qorumaqla vəziyyəti tam nəzarətdə saxlayacaq. Həmçinin potensial olaraq təsirə məruz qalan heyətə dərhal məlumat vermək və virusun yayılmasını azaltmaq üçün sürətli və qətiyyətli tədbirlər həyata keçirir. Fərdi məxfiliyiə hörmət məqsədi ilə agentlik bu vəziyyətlə əlaqədar olaraq bəzi təfərrüatları paylaşmır.
Amerikanın Səsi işçi qüvvəsinin sağlamlığını və təhlükəsizliyini qorumaq üçün bütün zəruri tədbirləri nəzərdən keçirir. Agentlik işçi qüvvəsi arasında yoluxma riskini azaltmaq üçün aktiv addımlar atır.
Bu addımlara xəstə işçilərin evdə qalmasını təşviq etmək, bütün
qurğularının təmizlənmə tezliyini artırmaq, yığıncaq və işçilərin səyahətini ləğv etmək, işçilərin evdən işləməsini 80 faizindən çox artırmaq və digər profilaktik tədbirlər daxildir.
İşçi heyyətin sağlamlığı və iş yerində sağlam mühitin yaradılması Amerikanın Səsinin əsas prioritetdir. Amerikanın Səsinin rəhbərliyi COVID-19 virusundan qorunmaq yollarını hər cür şəkildə və ölçüdə qiymətləndirməyə və inkişaf etdirməkdə davam edəcək. Eləcə də gələcəkdə baş verəcək yeni yoluxma halları ilə bağlı işçilərə tam məlumat verəcəkdir.
</doc>
<doc id='voa_5310526' lang='aze' type='mono' source_url='https://www.amerikaninsesi.org/a/bak%C4%B1da-5-i%CC%87ran-v%C9%99t%C9%99nda%C5%9F%C4%B1-koronavirus-%C5%9F%C3%BCbh%C9%99lisi-kimi-n%C9%99zar%C9%99t%C9%99-g%C3%B6t%C3%BCr%C3%BCl%C3%BCb-/5310526.html' term='COVID'>
Bakıda 5 İran vətəndaşı koronavirus şübhəlisi kimi nəzarətə götürülüb
Martın 1-də Bakıda koronavirus şübhəsi ilə 5 İran vətəndaşı həkim nəzarətinə götürülüb.
Tibbi Ərazi Bölmələrini İdarəetmə Birliyinin (TƏBİB) mətbuat xidmətinin rəhbəri Rəvanə Əliyeva bildirib ki, həmin şəxslərdən 1 saylı Kliniki Tibbi Mərkəzdə analiz götürülüb, onlar müşahidə altındadır.
“Amma onlarda xəstəlik əlaməti hələ yoxdur. Vəziyyətləri yaxşıdır”
Hazırda ölkədə İrandan gələn üç şəxsdə koronavirus aşkarlanıb. Rəsmi məlumatlara görə, 220-dən çox insan karantində saxlanılır.
Azərbaycan fevralın 29-dan iki həftə ərzində İranla sərhədi bağlayıb.
Azərbaycan Nazirlər Kabinetinin yanında operativ qərargah bildirir ki, koronavirus (COVİD - 19) infeksiyasının Azərbaycan ərazisində yarada biləcəyi təhlükənin qarşısının alınması məqsədilə təxirəsalınmaz tədbirlər davam etdirilir.
“Ölkədə koronavirusa yoluxma hallarının müəyyənləşdirilməsi ilə əlaqədar müvafiq xəstəxanalar ayrılıb və karantin zonaları yaradılıb. İranla sərhəddə profilaktik tədbirlərin həyata keçirilməsi məqsədilə səyyar çadırlar qurulub,” Nazirlər Kabinetinin məlumatında deyilir.
Nazirlər Kabineti bildirir ki, koronavirusun yayılmasının qarşısının alınması və müvafiq profilaktik tədbirlərin effektivliyinin yüksəldilməsi məqsədilə Ümumdünya Səhiyyə Təşkilatı (ÜST) ilə birgə intensiv iş aparılır, verilən bütün tövsiyələrin yerinə yetirilməsi üçün ciddi səylər göstərilir.
“Bundan başqa, Çin, Almaniya və digər ölkələrlə aparılan danışıqlar nəticəsində lazımi avadanlıqların, preparatların, mütəxəssislərin Azərbaycana gətirilməsi üçün müvafiq razılaşma əldə olunub”, məlumatda deyilir.
</doc>
<doc id='voa_5335836' lang='aze' type='mono' source_url='https://www.amerikaninsesi.org/a/prezident-koronavirusun-iqtisadi-v%C9%99-sosial-t%C9%99sirl%C9%99rini-azaltmaq-%C3%BC%C3%A7%C3%BCn-bir-milyard-manat-ay%C4%B1r%C4%B1b-/5335836.html' term='COVID'>
Prezident koronavirusun iqtisadi və sosial təsirlərini azaltmaq üçün bir milyard manat ayırıb
Prezident İlham Əliyev 2020-ci il ərzində bütün dünyada sürətlə yayılan yeni növ koronavirus (COVID-19) pandemiyasının və bundan irəli gələrək dünya enerji və səhm bazarlarında baş verən kəskin dalğalanmaların Azərbaycan iqtisadiyyatına, makroiqtisadi sabitliyə, ölkədə məşğulluq məsələlərinə və sahibkarlıq subyektlərinə mənfi təsirinin azaldılması ilə bağlı tədbirlərin maliyyələşdirilməsi üçün 2020-ci il dövlət büdcəsindən Nazirlər Kabinetinə 1 milyard manat ayrılması barədə sərəncam imzalayıb.
Sənədə əsasən pandemiyanın Azərbaycan iqtisadiyyatına təsirini qiymətləndirmək üçün iqtisadiyyat, əmək və əhalinin sosial müdafiəsi və maliyyə nazirlərinin rəhbərliyi ilə İşçi Qrupları yaradılıb.
İşçi qrupları pandemiyanın biznes mühitinə, sahibkarlıq subyektlərinə, iqtisadi fəaliyyətə, muzdlu işçilərə, aztəminatlı ailələrə, bank sektoruna və makroiqtisadi mühitə, manatının məzənnəsinə və istehlak qiymətlərinə təsirlərini öyrənərək təkliflərlərlə çıxış edəcək.
</doc>
<doc id='voa_5335162' lang='aze' type='mono' source_url='https://www.amerikaninsesi.org/a/milli-m%C9%99clis-t%C9%99dbirl%C9%99ri-v%C9%99-v%C9%99t%C9%99nda%C5%9Flar%C4%B1n-q%C9%99bulunu-dayand%C4%B1r%C4%B1b/5335162.html' term='COVID'>
Milli Məclis tədbirləri və vətəndaşların qəbulunu dayandırıb
Milli Məclisin sədri Sahibə Qafarova koronavirus (COVİD-19) infeksiyasına qarşı mübarizə ilə əlaqədar Milli Məclisdə tədbirləri dayandırıb.​
Milli Məclisin Mətbuat xidmətinin məlumatına görə, Milli Məclisin komitə və komissiyalarının iclasları, Milli Məclis Aparatının və İşlər İdarəsinin toplantıları müvəqqəti dayandırılıb, idarəetmə yalnız telefon (selektor) rabitəsi, mobil və internet rabitəsi vasitəsi ilə həyata keçiriləcək.
“Milli Məclis deputatlarının və əməkdaşların ezamiyyətləri və xarici ölkələrə səfərləri, Milli Məclisdə vətəndaşların qəbullarının keçirilməsi müvəqqəti dayandırılıb. Milli Məclis deputatlarının köməkçiləri seçki dairələrində seçicilər ilə birbaşa təmasda olmadan onların müraciətlərini internet və telefon rabitəsi vasitəsi ilə qəbul edəcəklər. Öhdəsində azyaşlı uşağı olan qadınların iş davamiyyətinə güzəştli şərtlər tətbiq edilir. İşçilərdə və ya onların ailə üzvlərindən birində respirator xəstəlikləri, halsızlıq və digər oxşar hallar olduğu təqdirdə həmin işçilərin rəhbərliyə məlumat verməklə tam sağalanadək işə çıxmaması tövsiyə edilir,” məlumatda qeyd edilir.
Milli Məclisin sədri həmçinin parlament binasında, texniki vasitələrdə dezinfeksiya işləri aparılmasını, işçilərin mütəmadi müayindədn keçirilməsini, həkim məsləhətlərinə və sanitar-gigiyena qaydalarına ciddi riayət edilməsini vacib sayır.
</doc>
<doc id='voa_5327764' lang='aze' type='mono' source_url='https://www.amerikaninsesi.org/a/formula-1-in-ilk-m%C3%B6vs%C3%BCm-yar%C4%B1%C5%9F%C4%B1-t%C9%99xir%C9%99-sal%C4%B1nd%C4%B1/5327764.html' term='COVID'>
Formula 1-in ilk mövsüm yarışı təxirə salındı
Avstraliyanın Formula 1 Qran Prisi koronavirus narahatlığı ilə əlaqədar ləğv edildi. Digər idman tədbirləri boş stadionlarda oynanılacaq.
Baş nazir Scott Morrison avstraliyalıları inandırmaq və sakitləşdirmək üçün xalqa müraciət ünvanlayıb.
Avstraliya Qran Prisi Formula 1 mövsümünün ilk yarışı olmalı idi.
McLaren komandasının bir üzvündə COVID-19 virusu aşkarlandıqdan sonra xəstəliyin artması narahatığı yaranıb. Uzun müzakirələrdən sonra səlahiyyətlilər Melbrunda keçirilməsi nəzərdə tutlan yarışın təxirə salınması qərarını alıb.
Bu qərar Formula 1-in yarış cədvəlinin qalan hissəsini şübhə altına alır.
Digər tərəfdən isə Sidneydə cümə günü Avstraliya və Yeni Zelandiya arasında keçiriləcək beynəlxalq kriket matçı bağlı qapılar arxasında oynanılacaq.
Mütəxəssislər hökuməti digər ölkələri, o cümlədən ABŞ və İtaliyanı örnək götürərək bütün genişmiqyaslı idman yarışlarını dayandırmağa çağırır.
Xalqa müraciətində baş nazir Scott Morrison hökumətinin böhrana məsuliyyətli yanaşdığını söyləyib.
Qeyd edək ki, Avstraliya xəstəliyin iqtisadi təsiri gücləndikcə tənəzzülü dayandırmaq üçün 11 milyard dollarlıq bir stimul paketi elan edib.
Hazırda Avstraliyada təsdiqlənmiş COVID-19 virusuna yoluxma hallarının sayı 160-ı ötüb. Yoluxanlar arasında Oskar mükafatçısı aktyor Tom Henks və həyat yoldaşı Rita Vilson da var
</doc>
<doc id='voa_5316368' lang='aze' type='mono' source_url='https://www.amerikaninsesi.org/a/iran-koronavirus-m%C9%99kt%C9%99b-/5316368.html' term='COVID'>
İran hökuməti cümə namazlarını ləğv edib
İran ölkə boyu bütün məktəbləri bağlayıb və Çindən kənarda koronavirusun ən çox yayıldığı yer olaraq bununla mübarizə aparmaq üçün bir sıra yeni tədbirlər görüb.
Səhiyyə naziri Səid Naməki cümə axşamı mətbuat konfransında martın 20-nə, İranın təqvim ilinin sonuna qədər bütün məktəblərin və universitetlərin bağlı qalacağını və böyük şəhərlər arasında gediş-gəlişi məhdudlaşdırmaq üçün nəzarət məntəqələrindən istifadə ediləcəyini deyib.
"İnsanlar bunun səyahət etmək üçün bir fürsət olduğunu düşünməməlidir. Onlar evdə qalmalı və xəbərdarlıqlarımızı ciddi qəbul etməlidirlər" - deyə, Səid Naməki televiziya ilə nümayiş etdirilən mətbuat konfransında bildirib.
Bu addımlar rəsmilərin İranda koronavirus (COVID-19) səbəbindən ölənlərin sayının 107-yə yüksəldiyini, təsdiqlənmiş yoluxma hadisələrin sayının isə 3513-ə çatdığını bildirməsindən sonra atılıb.
Martın 4-də prezident Həsən Ruhani koronavirusun İranın demək olar ki, bütün vilayətlərində aşkarlandığını bildirib, bir çox mütəxəssis isə həm ölənlərin, həm də yoluxanların sayının daha yüksək ola biləcəyindən narahat olduğunu deyib.
Bu həftə İranın bütün vilayət paytaxtlarında cümə namazları ləğv edilib.
Naməki kağız pullardan istifadəyə məhdudiyyət də daxil edilməklə, iranlıların koronavirusun yayılmasının qarşısının alınması üçün bir sıra tədbirlər görə biləcəyini deyib.
O, eləcə də deyib ki, benzindoldurma məntəqələrində insanlar nəqliyyat vasitələrində qalmalı və bu işi işçilərin görməsinə imkan verməlidirlər.
</doc>
<doc id='voa_5314769' lang='aze' type='mono' source_url='https://www.amerikaninsesi.org/a/c%C9%99nubi-koreyada-x%C9%99st%C9%99xanalar%C4%B1nda-koronavirusa-yoluxanlara-yer-%C3%A7atm%C4%B1r/5314769.html' term='COVID'>
Cənubi Koreya xəstəxanalarında koronavirusa yoluxanlara yer çatmır
Cənubi Koreya çərşənbə günü 500-dən çox yeni koronavirusa yoluxma halı barədə məlumat verib. Səhiyyə rəsmiləri bildirir ki, virusun ən çox yayıldığı şəhərdə 2000-dən çox insan xəstəxanalarda yerlərin boşalmasını gözləyir.
Cənubi Koreya Çindən sonra koronavirusun ən çox yayıldığı ikinci ölkədir. Hökumət eppidemiyanın iqtisadiyyata mənfi təsirinin qarşısını almaq üçün tibbi-profilaktik tədbirlərə və tibbi resursların əldə edilməsinə təxminən 10 milyard dollar xərcləməyi planlaşdırır.
Çin koronavirusa yoluxma halının getdikcə azaldığını bildirib. Çərşənbə günü COVID-19-a yalnız 119 insan yoluxub. Bu isə bundan öncə bir gündə qeydə alınan bir neçə min yoluxma halı ilə müqayisədə çox azdır.
Hazırda epidemiyanın qarşısının alınmasında əsas diqqət xəstəliyin sürətlə yayıldığı İtaliya və İran kimi ölkələrə yönəlib. Çindən sonra ən çox ölüm halı İtaliyada qeydə alınıb. Son məlumatlara görə, İtaliyada virusa yoluxma səbəbilə ölənlərin sayı 79-a çatıb. Xəxtəliyin yayılmasının italiyalı turistlərin səfərləri ilə əlaqələndirildiyi Hindistanda çərşənbə günü yoluxma hallarının sayı 5-dən 28-ə çatıb.
Çərşənbə günü İraqda da ilk ölüm halı qeydə alınıb. İraqdakı bütün virusa yoluxma halları İranla əlaqələndirilir.
Dünya miqyasında koronavirusa 93 mindən çox insan yoluxub və 3100-dən çox insanı ölüb. Yoluxma və ölüm hallarının çoxluq təşkil etdiyi ölkə Çindir.
</doc>
<doc id='voa_5310533' lang='aze' type='mono' source_url='https://www.amerikaninsesi.org/a/nazirl%C9%99r-kabineti-koronavirusun-yay%C4%B1lmamas%C4%B1-%C3%BC%C3%A7%C3%BCn-b%C3%BCt%C3%BCn-laz%C4%B1mi-t%C9%99dbirl%C9%99r-g%C3%B6r%C3%BCl%C3%BCr-/5310533.html' term='COVID'>
Nazirlər Kabineti: Koronavirusun yayılmaması üçün bütün lazımi tədbirlər görülür
Koronavirus (COVİD-19) infeksiyasının Azərbaycan ərazisində yarada biləcəyi təhlükənin qarşısının alınması məqsədilə təxirəsalınmaz tədbirlər davam etdirilir.
Nazirlər Kabinetinin yanında operativ qərargahdan verilən məlumata görə, ölkədə koronavirusa yoluxma hallarının müəyyənləşdirilməsi ilə əlaqədar müvafiq xəstəxanalar ayrılıb və karantin zonaları yaradılıb.
"İran İslam Respublikası ilə sərhəddə profilaktik tədbirlərin həyata keçirilməsi məqsədilə səyyar çadırlar qurulub. Əhalinin sağlamlığının və təhlükəsizliyinin təmin edilməsi məqsədilə fevralın 29-da 16:00-dan etibarən İranla sərhədin məhdudlaşdırıcı rejim əsasında müvəqqəti bağlanması barədə qərar qəbul olunub. Koronavirusun aşkar olunduğu ölkələrdən gələn şəxslərin müayinəsi ilə bağlı zəruri tədbirlər həyata keçirilir. İxtisaslaşmış xəstəxanalar və laboratoriyalar xəstəliyin müayinəsi və müalicəsi üçün müvafiq avadanlıqlarla və dərman preparatları ilə təmin edilir. Peşəkar həkimlər bölgələrdə bu məqsədlə ayrılmış xəstəxanalara ezam olunublar."
İnfeksiyaya yoluxmuş şəxslərin müalicəsi, onların mümkün kontaktlarının müəyyənləşdirilməsi istiqamətində zəruri tədbirlər davam etdirilir.
Koronavirusun yayılmasının qarşısının alınması və müvafiq profilaktik tədbirlərin effektivliyinin yüksəldilməsi məqsədilə Ümumdünya Səhiyyə Təşkilatı ilə birgə intensiv iş aparılır, verilən bütün tövsiyələrin yerinə yetirilməsi üçün ciddi səylər göstərilir.
Bundan başqa, Çin, Almaniya və digər ölkələrlə aparılan danışıqlar nəticəsində lazımi avadanlıqların, preparatlarının, mütəxəssislərin Azərbaycana gətirilməsi üçün müvafiq razılaşma əldə olunub.
Koronavirusun Azərbaycanda yayılmaması üçün bütün lazımi tədbirlər həyata keçirilir, sanitar-epidemioloji vəziyyət ciddi nəzarət altında saxlanılır.
Fevralın 28-də Azərbaycanda koronavirusa ilk yoluxma faktının təsdiqləndiyi açıqlanıb. Fevralın 29-da isə daha iki nəfərin koronavirusa yoluxduğu bildirilib. Nəticədə Azərbaycanda koronavirus aşkarlanan şəxslərin sayı 3-ə çatıb. Onlardan ikisinin Azərbaycan, birinin isə Rusiya vətəndaşı olduğu qeyd edilir. Hər üç şəxsin İran İslam Respublikasından gəldiyi deyilir. Üstəlik hazırda son günlər İrandan qayıtmış bir nəçə yüz şəxsin Azərbaycanın cənub rayonlarındakı xəstaxanalarda karantinə alındığı vurğulanır. Artıq Nazirlər Kabineti də fevralın 29-u saat 16:00-dan iki həftə ərzində İranla sərhəddin bağlandığını açıqlayıb.
</doc>
<doc id='voa_5323312' lang='aze' type='mono' source_url='https://www.amerikaninsesi.org/a/tramp-koronavirusun-%C9%99h%C9%99miyy%C9%99tini-azald%C4%B1rl/5323312.html' term='COVID'>
Tramp koronavirusun əhəmiyyətini azaldır
ABŞ prezidenti Donald Tramp neftin qiymətinin azalması və koronavirusun dünya boyu yayılması səbəbilə maliyyə bazarlarının sürətlə aşağı düşməsinin əhəmiyyətini kiçildib. Bu arada isə Trampın müşavirləri ona tövsiyyələr siyahısı təqdim edib. Onlar bu tövsiyyələrin epidemiyanın iqtisadi zərərlərinin qarşısını alacağına ümid edir.
Fond bazarları bazar ertəsi kəskin aşağı düşüb. Nyu York fond bazarında isə S&P 500 indeksi 7 faizdən çox azalandan sonra əməliyyatlar qısa müddətlik dayandırılıb.
“Bu, fond birjasında müşahidə etdiyimiz ən böyük geriləmələrdən biridir. Buna bənzər geriləmələr 1-2 dəfə olub. Biri 2008-ci ildə maliyyə böhranın başlanğıcında olub, bir neçə dəfə də 1987-ci ildə. Bu da onlara bənzəyir. Bu qara bazar ertəsidir,” Markets.com-un baş bazar təhlilçisi Nil Vilson bildirir.
Adətən prezidentlər hər hansı bir böhrana iqtisadi çərçivədən baxmır. Və aydındır ki, bu risklidir, çünki o, təkcə insanların çəkdikləri əziyyətlərə deyil, həm də onların qorxularına laqeyd yanaşdığını göstərir.
Vanessa Bisli
Koronavirusun təsirləri səbəbilə onsuzda zəifləyən fond bazarı neft qiymətinin ucuzlaşması ilə daha da zəifləyib. Səudiyyə Ərəbistanı Rusiyanın tədarükü azaltmağa razılaşmamasının ardınca bazardakı hissəsini qorumaq üçün neftin qiymətini azaldıb.
Prezident Tramp insanlara təskinlik vermək üçün Twitterdə aşağı neft qiymətinin istehlakçı üçün müsbət hal olduğunu yazıb və “saxta xəbərləri” panika yaratmaqda günahlandırıb.
“Biz virus məsələsi ilə bağlı gözəl işlər görmüşük,” Tramp deyib.
Tramp koronavirus testindən keçib-keçmədiyinə dair suallara cavab verməkdən imtina edib. O həmçinin epidemiyanın əhəmiyyətini kiçildib və COVID-19-dan ölənlərin sayını qripdən ölənlərin sayı isə müqayisə edərək deyib ki, qrip səbəbilə heç nə bağlanmır, həyat və iqtisadiyyat öz axarında davam edir.
“Adətən prezidentlər hər hansı bir böhrana iqtisadi çərçivədən baxmır. Və aydındır ki, bu risklidir, çünki o, təkcə insanların çəkdikləri əziyyətlərə deyil, həm də onların qorxularına laqeyd yanaşdığını göstərir,” Vanderbilt Universitetindən Vanessa Bisli bildirir.
Tramp bazar ertəsi iqtisadi müşavirləri ilə görüşüb və virusun iqtisadiyyata təsilərini aradan qaldırmaq üçün atılmalı olan addımları, o cümlədən gəlir vergisinin azaldılması, virusa yoluxan insanlara ödənişli tətil günlərinin verilməsi və kiçik bizneslərə kreditin verilməsi kimi tədbiləri müzakirə edib.
“Biz həmçinin təsirə məruz qalan hava yolları, kruiz gəmiləri ilə birlikdə işləyiirk. Biz onlarla yaxından əməkdaşlıq edir. Biz insanların bəzi yerlərə səyahət etmələrini, bəzi yerlərə isə səyahət etməmələrini istəyirik,” Tramp deyib.
ABŞ Dövlət Departamenti amerikalılara kruiz gəmilərində səyahət etməmək barədə xəbərdarlıq edib. Eyni zamanda Kaliforniya rəsmiləri Grand Princess gəmisinin 2400-dən çox sərnişini təxliyə etməyə başlayıb. Gəminin 21 sərnişini COVID-19 virusuna yoluxub.
</doc>
<doc id='voa_5331110' lang='aze' type='mono' source_url='https://www.amerikaninsesi.org/a/i%CC%87taliyada-koronavirusa-yoluxanlar%C4%B1n-say%C4%B1-28-min%C9%99-yax%C4%B1nla%C5%9F%C4%B1b/5331110.html' term='COVID'>
İtaliyada koronavirusa yoluxanların sayı 28 minə yaxınlaşıb
İtaliyanın Baş naziri Cüzeppe Konte ölkənin "ən riskli həftələrə" ayaq basdığı dövrdə koronavirusla mübarizə üçün Avropanı sağlamlıq və iqtisadi tədbirlərlə bağlı birliyə çağırıb.
İtaliyanın bazar ertəsi günü nəşr olunan "Il Corriere della Sera" qəzetinə verdiyi müsahibədə Konte söyləyib ki, ölkədə COVID-19 virusuna yoluxma halları "hələ də zirvəsinə çatmayıb".
"Elm adamları bizə hələ zirvəyə çatmadığımızı söyləyirlər. Bu həftələr ən risklidir və maksimum ehtiyatlı olmalıyıq. Mühafizə sistemimizi azalda bilmərik. Bu, son onilliklərin ən vacib problemidir "- deyə o, bildirib.
İtaliya hökuməti səyahət və kütləvi toplaşmanı məhdudlaşdırmaq üçün kəskin tədbirlər görsə də, Konte "yeni qadağaların" lazım olmadığını vurğulayıb: "İndi qüvvədə olanlara ciddi şəkildə riayət etmək vacibdir" - deyə bildirib.
Baş nazir bazar ertəsi səhiyyə, iqtisadiyyat, maliyyə və tədqiqat sahələrində COVID-19-a qarşı mübarizəni koordinasiya etmək üçün videokonferensiya ilə fövqəladə G7 sammitində iştirak edir.
Bazar günü axşam İtaliyada 1800-dən çox yeni koronavirus halı qeydə alınıb, o cümlədən 24 saat ərzində 368 yeni ölüm, ümumilikdə 28,000-ə yaxın yoluxma hadisəsi baş verib.
</doc>
<doc id='voa_5303362' lang='aze' type='mono' source_url='https://www.amerikaninsesi.org/a/koronavirus-el-yuma/5303362.html' term='COVID'>
Əllərin yuyulması ilə viruslara yoluxma halları azala bilər
Koronavirusun yayılması ilə hava səyahətləri alt-üst olub. İnsanları sağlamlıq təhlükəsi narahat edir. Bir çoxları Asiya səfərlərini təxirə salıb, digərləri isə Çində istehsal edilən ərzaq mallarını almaqdan imtina edir. Səyahət edərkən COVID-19 vurusundan qorunmaq üçün tövsiyələr irəli sürülüb.
Həkimlər uzun zamandır ki, infeksion xəstəliklərin hər yerdə ola biləcəyi barədə xəbərdarlıq edir. Nüminə kimi QİÇS- İİV yayılmasını göstərmək olar.
Daha bir göstərici kimi SARS-ı nümunə göstərmək olar. Bu xəstəlik 2003 ilin fevral ayında Çində aşkar edilmişdi. Hazırkı virus üçün isə Çin hökuməti xüsusi xəstəxanalar inşa edib.
6 ay davam edən SARS əsasən hava səyahətləri ilə onlarla ölkəyə yayılmışdı.
Xəstəliyin ən ağır təsiri Torontoda müşahidə edilmişdi. O zaman 400-dən çox yoluxma halı, 44 nəfərin ölümü qeydə alınmışdı.
"Qlobal xəstəliklərin yayılmasında hava nəqliyyatı şəbəkəsi əsas rol oynayır" - deyə, Massaçussets Texnolgiya İnstitutunun alimi Xristos Nikolaydes bildirib.
Təsəvvür edin ki, siz və sizin kimi on minlərlə insanın əli hava limanı və təyyarələrin içinə dəyir.
Massaçussets Texnolgiya İnstitutunun araşdırmaları çox az adamın hava limanlarında əllərinin təmiz olduğunu üzə çıxarıb. Epidemiyalardan qorunma əlllərin yuyulması ilə başlayır.
"Hər şeydən əvvəl biz dünyada əllərin nə qədər yuyulduğunu müəyyən etmək istədik" , Xristos Nikolaydes deyib.
Əvvəlki araşdırmalardan insanların 70 faizinin tualetdən sonra əllərini yuduğu müəyyən edilmişdi. Onların da hər 6-dan biri, yəni 7 faizi əllərini düzgün yuyub.
"Daha dəqiq desək, əllər sabunla azı 15 saniyə yuyulmalıdır."
"Biz müəyyən etmişik ki, dünyanın hər hansı ölkəsinə getdiyinizdə hava limanlarında hər 5 nəfərin 1-nin əllərinin təmiz olduğunu görərsiniz"- deyə, alim əlavə edib.
Nikolaydes aeroportları super yoluxdurucu adlandırır.
"Super yoluxdurucu aeroportlar iki kateqoriyaya bölünür. Birincisi, nəqliyyatın və sərnişinlərin sıx olduğu, digəri isə onların beynəlxalq uçuşlarla xəstəlikləri digər aeroptlara daşımasıdır."
Bu hava limanları dünyada Nyu-Yorkun John F. Kennedy, Los Ancelesin Beynəlxalq, Londonun Heathrow, Honq Konq Beynəlxalq və Pekinin də daxil olduğu 10 aeroport arasında yer alır.
Aeroportlar və təyyarələr çirkli əllərlə mobil insanların toplaşdığı ən böyük sahədir.
Əgər 60 faizi təmiz əllə səyahət edirsə, xəstəliklərdən qorunma hallarında 69 faiz inkişaf əldə edilər. Lakin insanların yalnız 30 faizinin əlləri təmiz olduğu üçün xəstəliklərdən qorunma şansı 24 faizə enir.
</doc>
<doc id='voa_5328989' lang='aze' type='mono' source_url='https://www.amerikaninsesi.org/a/%C3%BCst-koronavirus-pandemiyas%C4%B1n%C4%B1n-yeni-episentri-avropad%C4%B1r/5328989.html' term='COVID'>
ÜST: Koronavirus pandemiyasının yeni episentri Avropadır
Ümumdünya Səhiyyə Təşkilatı (ÜST) bildirir ki, koronavirus pandemiyasının yeni episentri artıq Çin deyil, Avropadır.
ÜST-ın sədri Tedros Adhanim Ghebreyesus cümə günü Cenevrədə müxbirlərə deyib ki, Avropada artıq Çində epidemiyanın ən pik vaxtında hər gün qeydə alınan yeni yoluxma hallarından daha çox yoluxma hadisəsi qeydə alınıb.
İtaliya rəsmiləri cümə günü bildirib ki, son 24 saat ərzində 2500 yeni yoluxma halı qeydə alınıb və bununla ölkədə koronavirusa yoluxanların ümumi sayı 17660-a, ölənlərin sayı isə 1266-a çatıb.
İspaniya infeskiyanın yayılmasının qarısını almaq məqsədilə iki həftəlik fövqəladə vəziyyət elan edib. Ölkənin səhiyyə rəsmiləri şənbə günü bildirib ki, koronavirusa yoluxanların sayı 5700-ü keçib və son 24 saat ərazində 1500 yoluxma hadisəsi baş verib.
İspaniya rəsmiləri həmçinin ölkə boyu karantin tədbirləri elan edib.
Danimarka və Polşa şənbə günü sərhədlərini xarici səyahətçilərə bağlayıb, Rusiya isə bazar günü Norveç və Polşa ilə sərhədlərini bağlayacağını bildirib.
Bundan əlavə cümə günü Almaniyada da koronavirusa yoluxma və ölüm halları artıb. Birləşmiş Ştatlar prezidenti Donald Tramp ölkədə fövqəladə vəziyyət elan edib.
Tramp Ağ Evin önündə keçirilən mətbuat konfransında bildirib ki, bununla o, ştatlara pandemiyaya qarşı mübarizə məqsədilə 50 milyard dollar federal yardım ayıracaq.
Tramp həmçinin deyib ki, ABŞ höküməti virusu müəyyən edən test imkanlarını artırmaq üçün özəl sektorla əməkdaşlıq edəcək. Birləşmiş Ştatlar koronavirus testlərini istifadəyə verməkdə ləngidiyi üçün tənqidlərə məruz qalıb.
Birləşmiş Ştatlarda koronavirusa yoluxma halları 1920-ə, ölüm hadisələri isə 41-ə çatıb.
Dünya boyu 145000-dən çox insan COVID-19-a yoluxub. Yoluxma hallarının əksəriyyəti Çində qeydə alınıb və orada virus səbəbilə 3000-dən çox insan ölüb, 62 mindən çox insan isə sağalıb. Koronavirusa yoluxma hallarının 60 faizindən çoxu Çində qeydə alınsa da, cümə günü orada yalnız səkkiz yeni yoluxma hadisəsi baş verib.
Uhan, Çin
Koronavirus epidemiyası Çinin Hubei vilayətinin Uhan şəhərində başlayıb.
Fransa prezidenti cümə günü dünyanın ən böyük demokratiyalarından ibarət Böyük Yeddilik ölkələrinin liderlərinin bazar ertəsi pandemiya ilə mübarizə səylərini müzakirə etmək üçün video-konfrans təşkil edəcəyini söyləyib.
İran şənbə günü son 24 saat ərzində 1365 yeni yoluxma hallarının olduğunu bildirib və bununla ölkədə virusa yoluxanların ümümi sayı 12729-a çatıb. İranda indiyədək 97 nəfər ölüb.
İran höküməti cümə günü elan edib ki, virusa qarşı mübarizə aparmaq üçün ölkədə yarı-hərbi vəziyyət elan edilə bilər. Dövlət televiziyası təhlükəsizlik qüvvələrinin ölkə boyu səfərbər olunacağını və insanları mağazalar və küçələrdən təmizləyəcəkləri barədə məlumat yayıb.
İranın qlobal səhiyyə üzrə alimi Kəmair Alai Amerikanın Səsinin Fars xidmətinə bildirib ki, o, İranda həqiqi yoluxma hallarının 40 minə yaxın olduğuna inanır.
</doc>
<doc id='voa_5326032' lang='aze' type='mono' source_url='https://www.amerikaninsesi.org/a/az%C9%99rbaycan-elektron-viza-r%C9%99smil%C9%99%C5%9Fdirilm%C9%99sini-dayand%C4%B1r%C4%B1b-/5326032.html' term='COVID'>
Azərbaycan elektron viza rəsmiləşdirilməsini dayandırıb
Ümumdünya Səhiyyə Təşkilatı tərəfindən koronavirus infeksiyasının (COVİD-19) qlobal pandemiya elan olunduğunu nəzərə alaraq, Azərbaycan ərazisində virusun yayılmasının qarşısını almaq məqsədilə “ASAN Viza” elektron portalı vasitəsilə 45 gün müddətinə vizaların rəsmiləşdirilməsi dayandırılır. Azərbaycana səfər etmək istəyən xarici ölkə vətəndaşlarının viza rəsmiləşdirilməsi üçün Azərbaycanın müvafiq səfirlik və baş konsulluqlarına müraciət etmələri xahiş olunur.
Bu barədə Nazirlər Kabineti yanında Operativ Qərargah məlumat yayıb.
Məlumatda deyilir ki, Azərbaycanın səfirlik və baş konsulluqlarının konsulluq xidməti xüsusi rejimdə fəaliyyət göstərəcək.
Çin, Cənubi Koreya, İran, Yaponiya, İtaliya, İspaniya, Fransa, Almaniyadan qayıdan Azərbaycan vətəndaşları 14 və ya tələb olunduğu halda, 21 günlük karantin rejiminə yerləşdiriləcək.
Nazirlər Kabineti yanında Operativ Qərargah
“Ümumdünya Səhiyyə Təşkilatının təqdim etdiyi siyahıya əsasən, xüsusilə COVİD-19 virusunun geniş yayıldığı ölkələrin vətəndaşlarından viza rəsmiləşdirilməsinə müraciət edərkən COVİD-19 testindən keçmələri barədə tibbi arayış da tələb olunacaqdır. Bu şərtlər son 14 gün ərzində həmin ölkələrdə olmuş digər əcnəbi vətəndaşlara da şamil olunacaqdır. Azərbaycana səfər edən əcnəbi ölkə vətəndaşları fərdi tibbi göstəricilər nəzərə alınmaqla 14 gün müddətinə karantin rejiminə yerləşdirilə və ya ev şəraitində 14 günlük fərdi karantin rejiminə riayət etmələri tələb oluna bilər. Həmçinin, əcnəbi ölkə vətəndaşları COVİD-19 testindən keçirilə bilər”.
Operativ Qərargah xəbərdar edir ki, Çin, Cənubi Koreya, İran, Yaponiya, İtaliya, İspaniya, Fransa, Almaniyadan qayıdan Azərbaycan vətəndaşları 14 və ya tələb olunduğu halda, 21 günlük karantin rejiminə yerləşdiriləcək.
Bütün vətəndaşlardan COVİD-19 virusu ilə əlaqədar Azərbaycan ərazisində tətbiq olunan karantin rejiminə riayət etmələri tələb olunur.
Vətəndaşlara müvəqqəti olaraq adamların sıx toplaşdığı yerlərdən, qapalı məkanlardan uzaq durmağı tövsiyə edilir.
Nazirlər Kabineti yanında Operativ Qərargah
Çin, Cənubi Koreya, İran, Yaponiya, Avropa İttifaqı ölkələri, xüsusilə İtaliya, İspaniya, Fransa, Almaniya və digər ölkələrdə olan Azərbaycan vətəndaşlarının ölkənin aidiyyəti səfirlik və konsulluqlarında konsulluq qeydiyyatına düşmələri və olduqları ölkələrin COVİD-19 virusu ilə əlaqədar müəyyən etdikləri karantin qaydalarına riayət etmələri xahiş olunur.
Azərbaycan Respublikası vətəndaşlarının yaxın iki ay müddətinə xüsusi zərurət olmadığı təqdirdə, xarici ölkələrə səfərlərdən çəkinmələri ciddi şəkildə tövsiyə olunur.
Nazirlər Kabineti yanında Operativ Qərargah həmçinin koronavirus infeksiyasının yayılmasının qarşısının alınması məqsədilə vətəndaşlara müvəqqəti olaraq adamların sıx toplaşdığı yerlərdən, qapalı məkanlardan uzaq durmağı tövsiyə edir.
“Koronavirus (COVİD - 19) infeksiyasının tənəffüs damcıları ilə birbaşa təmas yolu ilə ötürüldüyü və yuxarı tənəffüs yollarının infeksiyası kimi təzahür etdiyi nəzərə alınaraq, ölkə ərazisindəki bütün ictimai iaşə obyektlərində çoxdəfəli istifadə üçün nəzərdə tutulmuş qəlyan avadanlıqlarından istifadə qadağan edilir,” Operativ Qərargah bildirir.
</doc>
<doc id='voa_5316495' lang='aze' type='mono' source_url='https://www.amerikaninsesi.org/a/it-pi%C5%9Fik-koronavirus-heyvan-/5316495.html' term='COVID'>
İt və ya pişik koronavirusa yoluxa bilər, lakin insanı yoluxdurmaz
Pişiklər və və itlər sahiblərindən yeni koronavirusa aşağı səviyyədə yoluxa bilər, lakin insanlara keçirə bilməzlər.
Honq Konqun Kənd Təsərrüfatı, Balıqçılıq və Konservasiya Nazirliyi belə bir qənaətə virusa yoluxdurulmuş bir itin karantində saxlanmasından sonra, fevralın 27-si, 28-i martın 2-də burun və ağız boşluğundan götürülən nümunələrin təhlilindən sonra gəlib.
Lakin nazirliyin adının açıqlanmadığı bir işçisi "ev heyvanlarının koronavirus (COVID-19) infeksiyası mənbəyi ola biləcəyinə və ya xəstələnmələrinə dair hər hansı bir dəlil yoxdur" - deyə, bildirib.
Alimlərin fikrincə, SARS-CoV-2 adı ilə tanınan virus başqa bir növə keçməzdən əvvəl bəlkə də yarasalarda əmələ gəlmiş və onlardan da kiçik bir vəhşi məməliyə keçərək insanlara ötürülmüşdür.
Lakin Honq Konq universitetinin İctimai Sağlamlıq Məktəbi mütəxəssisləri, Honq Konq şəhər universitetinin Baytarlıq Tibb və Həyat Elmləri Kolleci və Ümumdünya Heyvan Sağlamlığı Təşkilatı (OIE) virusun insandan itə az səviyyədə keçdiyi ilə yekdilliklə razıdırlar. Onlar virusun insandan heyvana keçə biləcəyinin mümkün olduğunu deyir.
</doc>
<doc id='voa_5325842' lang='aze' type='mono' source_url='https://www.amerikaninsesi.org/a/azerbaijan-futbol/5325842.html' term='COVID'>
Azərbaycanın futbol üzrə seçmə komandasının Malta və Lixtenşteynlə oyunları ləğv olundu
Azərbaycan Peşəkar futbol liqasının milli çempionat oyunlarını azarkeşsiz keçirmək qərarının ardından Azərbaycan Futbol Federasiyaları Assosiasiyası (AFFA) millinin yoldaşlıq matçlarının ləğv edilməsi ilə bağlı rəsmi saytda məlumat verib.
Son zamanlar dünyanın müxtəlif ölkələrində koronavirus (COVİD-19) infeksiyasının geniş yayılması, yaranmış vəziyyətin Ümumdünya Səhiyyə Təşkilatı tərəfindən pandemiya kimi dəyərləndirilməsi, Malta Respublikasının bir neçə Avropa ölkəsindən (Almaniya, Fransa, İspaniya, İsveçrə) təyyarə reyslərini qəbul etməməsi, Azərbaycan milli komandasının heyətinə xarici ölkələrdən dəvət olunan futbolçuların səyahət riskinin (virusla əlaqədar) olması, komanda üzvlərinin və nümayəndə heyətinin yoluxma ehtimalının qarşısının alınması məqsədilə Azərbaycan milli komandasının martın 23-dən 31-dək Maltada təşkil olunması nəzərdə tutulmuş təlim-məşq toplanışı, hazırlıq prosesi çərçivəsində martın 26-da Lixtenşteyn, martın 30-da isə Malta millisi ilə keçiriləcək yoldaşlıq oyunları ləğv olunub.
Bununla əlaqədar AFFA tərəfindən UEFA-ya, Malta və Lixtenşteyn futbol federasiyalarına müvafiq qaydada məlumat verilb.
</doc>
<doc id='voa_5335489' lang='aze' type='mono' source_url='https://www.amerikaninsesi.org/a/yunan%C4%B1stan-qa%C3%A7q%C4%B1nlar%C4%B1-koronavirusdan-qorumaq-%C3%BC%C3%A7%C3%BCn-t%C9%99dbirl%C9%99r-g%C3%B6r%C3%BCr/5335489.html' term='COVID'>
Yunanıstan qaçqınları koronavirusdan qorumaq üçün tədbirlər görür
Yunanıstan da Avropadakı digər ölkələr kimi COVID-19-un yayılmasının qarşısını almaq üçün tədbirlər görür və yunanların evdən çıxmamalarını təmin etmək üçün bütün kommersiya fəaliyyətini dayandırıb. Lakin Yunanıstan rəsmiləri virusun Yunanıstanın ev sahibliyi etdiyi on minlərlə qaçqın arasında yayılmasını əngəlləmək kimi daha mürəkkəb problemlə üzləşirlər. Yunan rəsmilər deyir ki, qaçqınları sağlam saxlamaq üçün tədbirlər görmək çox çətindir.
Baş nazir Kiriakos Mistotakis xəbərdarlıq edir ki, ölkə böyük mübarizəyə hazırlaşır.
“Biz görünməyən düşmənlə müharibədəyik,” o, televiziyada yayımlanan çıxışında yunanlara deyib.
O, çətin vəziyyətdə olan bizneslərə dəstək olmaq üçün 2.2 milyard dollarlıq yardım paketi ayıracağına söz verib. O, eyni zamanda çərşənbə günündən etibarən apteklər, supermarketlər və yanacaqdoldurma məntəqələri istisna olmaqla bütün bizneslərin bağlanmasına göstəriş verib.
“Bu yeni düşmən məğlubedilməzdir,” Mitsotakis deyib.
Lakin insan haqları təşkilatları və yardım qrupları onunla razılaşmır.
Yunanıstan Egey dənizindəki beş adasında 40 mindən çox qaçqına ev sahibliyi edir. Norveçin Qaçqınlar Şurası xəbərdarlıq edir ki, hökümət məsələlərə laqeyd yanaşsa, koronavirus qaçqın icmalarını viran edə bilər.
Dünya Həkimləri qrupu daxil olmaqla, digər təşkilatlar isə deyir ki, Yunanıstanda laqeydlik mövcuddur.
Onlar rəsmiləri COVID-19-un miqrantlar arasında yayılmasına əngəl olmağa çalışmaq üçün qaçqınların sabun və isti suya çıxışlarını təmin etməyə çağırır.
Onlar profilaktik tədbirlərin sürətli bir şəkildə tətbiq olunmasını istəyir. Yunanıstan və Avropa boyu xeyriyyə təşkilatları koronavirus epidemiyası yayıldıqca ehtiyacları olan könüllüləri itirirlər.
Yunanıstanın Miqrasiya Nazirliyi virusun qaçqın düşərgələrində yayılmasının qarşısını almaq üçün görülən tədbirlərin siyahısını açıqlayıb.
Hazırda tibb işçiləri yeni gələn miqrantlar üzərində yoxlanış aparır və koronavirusa yoluxduğundan şübhələnən miqrantlar izolyasiya edilirlər.
Hələ ki, heç bir miqrantın testi müsbət çıxmayıb.
</doc>
<doc id='voa_5294939' lang='aze' type='mono' source_url='https://www.amerikaninsesi.org/a/s%C9%99rni%C5%9Finl%C9%99r-karantind%C9%99-olan-g%C9%99mini-t%C9%99rk-edir/5294939.html' term='COVID'>
Sərnişinlər karantində olan gəmini tərk edir
İki həftə boyunca Yaponiya limanı yaxınlığında karantində saxlanılan kruiz gəmisinin yüzlərlə sərnişini gəmini tərk etməyə başlayıb.
Təxminən 500 sərnişinin çərşənbə günü Diamond Princess gəmisindən Yokohamada enəcəyi gözlənilir. Gəmi fevralın 3-də limana yaxınlaşandan bəri orada saxlanılır. Gəmini Honq Konqda tərk edən sərnişində COVID-19 aşkarlanması səbəbilə Yaponiyanın səhiyyə rəsmiləri gəmini və onun 3700 sərnişin və ekipaj üzvünü karantin altına alıb.
Lakin virusun yayılmasınına qarşısını almaq səyləri əks təsir göstərib. Belə ki, 542 nəfər koronavirusa yoluxub.
Diamond Princess-i yalnız test nəticələri mənfi çıxan və heç bir simptom sərgiləməyən sərnişinlərə tərk etməyə icazə verilir. Bazar ertəsi 300-ə yaxın ameriklı evakuasiya edilib və onlar dərhal 14 günlük karantinə alınıb. Bir çox digər ölkə, o cümlədən Kanada, Avstraliya və Honq Konq da vətəndaşlarını Yokohamadan evakuasiya etməyi planlaşdırır.
2000-dən çox ölüm halı
Pekin çərşənbə günü COVID-19 virusu səbəbilə ölənlərin sayının 2004-ə çatdığını bildirib. Ölüm hallarının çoxu epidemiyanın başladığı Hubei vilayətində baş verib.
Lakin səhiyyə komissiyası çərşənbə günü bir gün ərzində 1749 yeni təsiqlənmiş yoluxma hallarının olduğunu açıqlayıb ki, bu da fevral ayında qeydə alınan ən az yoluxma hallarıdır. Bununla isə Çində təsdiqləynmiş yoluxma hallarının sayı 74 minə çatıb.
Çinin dövlət mediası çərşənbə günü bildirib ki, prezidenti Şi Tsinpin Britaniya baş naziri Boris Consonla telefonla danışıb və ona deyib ki, Çinin virusa qarşı mübarizə tədbirləri “açıq irəliləyiş” əldə edir.
Təsidqlənmiş yoluxma hallarında azalmaya baxmayaraq, Ümumdünya Səhiyyə Təşkilatı insanları hələ də ehtiyatı olmağa çağırır.
25 ölkə
Koronavirus epidemiyası dünya boyu 25 ölkəyə təsdir göstərib. Bu 25 ölkədə hazırda 804 yoluxma və 3 ölüm halı qeydə alınıb.
Rusiya ötən cümə axşamı çinlilərin ölkəyə daxil olmasına icazə verməyəcəyini bildirib.
Səhiyyə nazirinin müavini Tatyana Qolikova deyib ki, Çində epidemiyanın daha da pisləşdiyi və Çin vətəndaşları Rusiya ərazisinə gəlməyə davam etdiyi üçün bu qərar labüddür.
</doc>
<doc id='voa_5308127' lang='aze' type='mono' source_url='https://www.amerikaninsesi.org/a/az%C9%99rbaycanda-ilk-koronavirusa-yoluxma-fakt%C4%B1-t%C9%99sdiq-edildi/5308127.html' term='COVID'>
Azərbaycanda ilk koronavirusa yoluxma faktı təsdiq edildi
Azərbaycan Respublikası Nazirlər Kabinetinin yanında operativ qərargah Azərbaycanda ilk koronavirus (COVİD-19) infeksiyasına yoluxma faktının qeydə alındığını təsdiq edib.
Bu barədə məlumatı opeativ qərərgah AZƏRTAC-a bildirib. Məlumatda deyilir ki, "Xəstələnən şəxs Rusiya Federasiyasının vətəndaşıdır. İran İslam Respublikasından Azərbaycana daxil olarkən onda xəstəliyin əlamətləri müəyyən olunub, həmin şəxs xəstəxananın xüsusi rejimli infeksion boksuna yerləşdirilib. Aparılmış müayinələr və testlər nəticəsində koronavirusa yoluxma testi müsbət nəticə verib. Hazırda pasiyentin vəziyyəti sabitdir.
Xəstəxana pasiyenti müvafiq terapiya ilə təmin etmək və infeksiyanın yayılmasına yol verməmək üçün peşəkar həkim heyətinə və ixtisaslaşmış avadanlığa malikdir.
Bundan başqa, virusun yayılmasının məhdudlaşdırılması və onun arzuolunmaz nəticələrə yol açmasının qarşısının alınması üçün müvafiq tədbirlərin həyata keçirilməsinə, o cümlədən bütün lazımi məlumatları əldə etmək məqsədilə virusun mənbəyinin və yayılma yollarının, digər yoluxma hallarının aşkarlanması ilə bağlı xəstənin əlaqədə olduğu şəxslərin müəyyən edilməsinə başlanılıb".
</doc>
<doc id='voa_5324195' lang='aze' type='mono' source_url='https://www.amerikaninsesi.org/a/d%C3%BCnya-%C3%B6lk%C9%99l%C9%99ri-koronavirusa-qar%C5%9F%C4%B1-m%C3%BCbariz%C9%99-m%C9%99qs%C9%99dil%C9%99-t%C9%99dbirl%C9%99r-g%C3%B6r%C3%BCr/5324195.html' term='COVID'>
Dünya ölkələri koronavirusa qarşı mübarizə məqsədilə tədbirlər görür
Dünya ölkələrinin hökumətləri dekabr ayından bəri 114 ölkədə təxminən 118 mindən çox insanın yoluxduğu və 4300 insanın ölümünə səbəb olan daima dəyişən yeni koronavirusu aradan qaldırmaq üçün addımlar atmağa çalışır.
Rəsmi olaraq COVID-19 kimi tanınan virus ilk dəfə özünü Çində göstərib və ölkə rəsmiləri çərşənbə günü daha 24 yeni yoluxşma halının olduğunu bildirib.
Virusun yayılmasının qarşısını almaq üçün hökumətin şəhərləri bağladığı Çində xəstələnənlərin sayı azalmağa başlasa da, hazırda digər öıkələrdə yoluxma hallarının sayı artmaqdadır.
Bu, Pekin rəsmilərinin ölkəyə gələn hər kəsin 14 günlük karantində saxlanmasına göstəriş verməsinə səbəb olub.
Ölkəyə səfər edənlərin sayı da daxil edilməklə, yoluxma halları 10 mindən çox olan İtaliya virusun mərkəzi olan Çindən sonra ikinci yerdədir. Çərşənbə günü ikinci gündür ki, İtaliya ümummilli karantin vəziyyətindədir, insanların yalnız təcili sağlıq durumu və yaxud işlə əlaqədar hərəkət etməsinə icazə verilir.
Amerika Birləşmiş Ştatlarında yoluxanların sayı 1000-i keçdiyinə görə, rəsmilərin narahatlıqları artıb.
Ölkənin qərbindəki Vaşinqton ştatının qubernatorunun 250-dən çox insanın bir yerdə toplaşmasına qadağa elan ediləcəyi gözlənilir. 100-dən çox insanın yoluxduğu bildirilən Nyu-Yorkun qubernatoru isə daha çox təcrid zonaları yaratmağa çalışır.
</doc>
<doc id='voa_5334145' lang='aze' type='mono' source_url='https://www.amerikaninsesi.org/a/ispaniya-virus-israel/5334145.html' term='COVID'>
Mehmanxalar qapılarını xəstələrə açır
Koronavirus qorxusu ilə turistlərin səyahət etməməsi ilə boş qalan mehmanxanalar İsraildə xəstələr çün açılıb. İsrailin bu addımını 47 milyon insanın qismən bağlı saxlayan İspaniya da nəzərdən keçirir .
İsrail koronavirus xəstələri üçün boş otelləri sağalma məkanı elan edib.
"Biz İsraildə ilk mehmanxananı sağalma məkanı kimi açırıq. Üzə çıxarılan xəstələr burada yerləşdiriləcək" - deyə, İsrailin müdafiə naziri Naftali Bennett bildiri.
Dan Panorama da daxil olmaqla, iki mehmanxana xəstə qəbul edir. Digərləri də qapılarını virusa yoluxanlara açmağı planlaşdırır.
Bir çox insanda virus simptomları yüngül keçir.
Lakin COVID-19 yaşlı və sağlamlıq problemi olan insanlar üçün öldürücü ola bilər.
"Memanxanalar orta simptomlu xəstələri, xüsusi müalicəyə ehtiyacı olmayanları qəbul edəcək. Orada tibb işçiləri xidmət göstərəcək. Lakin 1, 2, 3 və ya 10 gün ərzində simptomlar ağırlaşsa, onlar xəstəxanaya köçürüləcək. Bura xəstəxana deyil" , nazir deyib.
İsraildə 300-ə yaxın koronavirus halı təsdiqlənib. Göstəricilərin artacağı təxmin edilir. Ölənlərin də saynın artacağından ehtiyat edilir.
Bu arada İspaniyada COVID-19-a yoluxma halları misilsiz dərəcədə artıb. Mehmanxanalar isə demək olar ki, boşdur.
İspaniya rəsmiləri boş otellərdən xəstələrin sağalması üçün istifadə etməyi nəzərdən keçirir.
Ölkədə 11 mindən artıq insanın virusa yoluxduğu və 490-dan çox adamın bu xəstəlik səbəbi ilə həyatını itirdiyi təqdiqlənib.
</doc>
<doc id='voa_5329075' lang='aze' type='mono' source_url='https://www.amerikaninsesi.org/a/i%CC%87sti-hava-koronavirusu-%C3%B6ld%C3%BCr%C9%99c%C9%99kmi-/5329075.html' term='COVID'>
İsti hava koronavirusu öldürəcəkmi?
Şimal yarımkürəsində artıq bahar yaxınlaşır. Qış keçdikcə bəziləri COVID-19 pandemiyasının da qışla birlikdə keçəcəyini gözləyir.
Prezident Donald Tramp ötən ay pandemiyanın aprel ayında, temperaturun istilənməyə başladığı vaxt başa çatacağını proqnozlaşdırmışdı.
Bəziləri isə spekulyasiya edir ki, tropik ərazilərdə koronavirusa yoluxma hallarının aşağı olmasına istilik və rütubət səbəb olub.
Bu mümkündür.
Lakin Corc Vaşinqton Universitetinin arboviroloqu Kristofer Mores deyir ki, “Buna çox arxalanmamaq lazımdır.”
Mülayim hava şəraiti olan ölkələrdə zökəm və qrip mövsümi xəstəliklərdir. COVID-19 virusu qrip kimi bir tənəffüs xəstəliyidir və zökəmə səbəb olan koronaviruslara çox yaxındır.
Bir qrup alim bu koronavirusların davranışlarına əsaslararaq COVID-19-un Şimal yarımkürəsində baharın gəlişi ilə azalacağını təxmin edir.
Ancaq bu o demək deyil ki, virus öləcək. Onların modelləri xəstəliyin növbəti qış yenidən üzə çıxacağını göstərir.
İsti, rütubətli bölgələr
Alimlər zökəm və qriplərin nə üçün mövsümi olduqlarını bilmilər, lakin bunun bir mümkün izahı odur ki, viruslar adətən qışda olduğu kimi hava quru ikən daha rahat yayılır.
Lakin bir qrup digər tədqiqatçıların sözlərinə görə, rütubət COVID-19 virusuna təsir göstərmir. Onlar virusun Çinin soyuq, quru şimalından tutmuş isti, rütubətli cənubuna kimi bir çox regionunda yayıldığını aşkar edib.
Bundan əlavə havanın isti və rütubətli olduğu Sinqapurda da yoluxma halları artır.
İstilik və rütubət qripin də qarşısını tam almır. Bəzi araşdırmalar yoluxmaların ekvatora yaxın bölgələrdə azaldığını göstərir, amma orada qrip hələ də insanların xəstəxanalara yerləşdirimələrinin və ölmələrinin əsas səbəblərindən biri olaraq qalır. 2009-cu ildə yayılan H1N1 qrip pandemiyası zamanı tropik Meksika, Hindistan, Banqladeş, Myanma, İndoneziya və Qvametala ən çox ölüm hallarının olduğu ölkələr arasında idi.
ABŞ-da məktəblər bağlanıb
Virus məktəbləri
Qripin Şimal yarımkürəsində yayda azalmasının səbəbi təkcə isti hava deyil. Bunda məktəblərin də böyük rolu var.
Harvard Universitetinin Yoluxucu Xəstəliklərin Dinamikası Mərkəzinin direktoru Mark Lipsitç deyir ki, tədris ilində qrip, su çiçəyi, qızılca və digər tənəffüs xəstəliklərinə yoluxma halları artır. Lakin yay tətilində yoluxma halları azalır.
Hazırda virusun qarşısını almaq məqsədilə bir çox yerlərdə dərslər təxirə salınır. Amma bunun nə qədər təsir edib-etməyəcəyi hələ ki, bəlli deyil.
Uşaqların COVID-19-un ağır formalarına yoluxma riski az olsa da, onlar virusu daşıya bilərlər. Onların bu epidemiyada nə dərəcədə böyük rol oynadıqları bilinmir.
Lipsitç deyir ki, COVID-19 pandemiyasının yaxında bitməyəcəyinin başqa bir səbəbi odur ki, “yeni virusların qısa müddətli amma mühüm üstünlükləri olur - əhalidə çox az sayda insan və ya heç kəs onlara qarşı immun olmur."
Bu isə o deməkdir ki, əgər hətta hava şəraiti onlar üçün əlverişli olmasa, onların qarşısını alan heç nə olmayacaq.
Lakin əgər virusun yoluxma sürəti yayda azalsa belə, payızda və ehtimal var ki, hətta növbəti payızda yoluxmalar artacaq. Lipsitçin həm-müəllifi olduğu araşdırmaya əsasən, COVID-19-a yoluxan və sağalan pasientlərin xəstəliyə qarşı immunitetlərin nə qədər davam edəcəyindən asılı olaraq COVID-19 tez-tez üzə çıxa bilər.
Bu isə onu göstərir ki, vaksin və müalicələrin inkişaf etdirilməsi çox mühümdür.
</doc>
<doc id='voa_5313289' lang='aze' type='mono' source_url='https://www.amerikaninsesi.org/a/iran-koronavirus-/5313289.html' term='COVID'>
İranlılar ölkədə sürətlə yayılan koronavirusla bağlı İslamçı hökumətdən şikayət edir
Amerikanın Səsinin Fars şöbəsinə zəng edən İran vətəndaşları ölkədə sürətlə yayılan koronavirusla bağlı İslamçı hökumətdən şikayət edir.
Bazar ertəsi çıxan `Straight Talk` proqramına paytaxt Tehrandan və ölkənin digər bölgələrindən zəng etdiklərini deyən iranlılar hökuməti virusa qarşı mübarizədə olduqca ləng tərpənməkdə, virusun yayılması barədə ictimaiyyəti çaşdırmaqda və vəziyyətdən sui-istifadə etməkdə günahlandırıb.
Amerikanın Səsinə zəng edənlər hökumət orqanlarından mövcud təhlükəyə görə kimliklərini açıqlamayıblar.
İran rəsmiləri koronavirusdan (COVID-19) ölənlərin sayının bazar gündən bəri 54 nəfərdən 77 nəfərə çatdığını, yoluxma hallarının isə 2336 nəfərə çatdığını bildirib.
Beynəlxalq səhiyyə mütəxəssisləri İranda ölüm hallarının rəsmilərin dediyindən daha yüksək olduğunu bildirib.
Bazar ertəsi İranın səhiyyə naziri Səid Nəmaki televiziya müraciətində Bəsic yarı-hərbi qüvvələrin dəstəyi yüz minlərlə işçinin virusa yoluxmaları aşkar etmək üçün ölkə daxilində yoxlamalar aparmaq üçün səfərbər edildiyini elan edib.
</doc>
<doc id='voa_5320121' lang='aze' type='mono' source_url='https://www.amerikaninsesi.org/a/beyn%C9%99lxalq-qad%C4%B1nlar-g%C3%BCn%C3%BC-v%C9%99-qlobal-epidemiya/5320121.html' term='COVID'>
Beynəlxalq Qadınlar Günü və qlobal epidemiya
Koronavirus epidemiyasının yayıldığı ölkələrdə bir çox tədbirlər təxirə salınsa da Beynəlxalq Qadınlar Günü qeyd edilir.
COVID-19 virusunun episentri olan Çində dövlətə məxsus kütləvi informasiya vasitələrində böhranın ön cəbhələrində olan qadın tibb işçilərinin işi xüsusi qeyd edilib.
Dövlətə məxsus Sinxua agentliyi Beynəlxalq Qadınlar Günü qadın laboratoriya işçiləri, tibb bacıları, psixoloq mütəxəssislərə öz məlumatlarında geniş yer verib.
Ümümdünya Səhiyyə Təşkilatına əsasən, qlobal tibb işçilərinin təxminən 70 faizini qadınlar təşkil edir.
Təşkilatın direktoru Tedros Adhanom Qrebreyusus Twitter sosial şəbəkəsində qeyd edib ki, 2020-ci ildə hamının səhiyyə xidmətləri ilə təmin olunması üçün dünyada əlavə 9 milyon tibb bacısı və mamaya ehtiyac var.
“2020-ci il tibb bacıları və mamalara dəstək və onların təhsili və iş yerlərinə investisiya ilidir”, o yazıb.
Çindən kənarda koronavirusa ən çox yoluxma hallarının təsdiq edildiyi Cənubi Koreyada Beynəlxalq Qadınlar Günü münasibətilə planlaşdırılan bir çox tədbir təxirə salnıb.
Çindən sonra ən çox ölüm hallarının qeyd edildiyi İtaliyada isə ölkənin dörddə bir hissəsi epidemiyanın yayılması ilə əlaqədar blokada edilib.
Bu il Beynəlxalq Qadınlar Gününun mövzusu “Hər kəs bərabərlik uğrunda” mövzusudur.
</doc>
<doc id='voa_5321148' lang='aze' type='mono' source_url='https://www.amerikaninsesi.org/a/senator-kruz/5321148.html' term='COVID'>
ABŞ senatoru özünü karantinə aldı
ABŞ senatoru Ted Kruz koronavirusa yoluxan CPAC siyasi konfrans iştirakçısı ilə kontaktda olduğu üçün özünü karantinə alacağını bildirib.
Sabiq prezidentliyə respublikaçı namizədin sözlərinə görə, Kruz on gün əvvəl Merilend ştatında siyasi tədbirdə virus aşkarlanan şəxslə "qısa ünsiyyətdə olub".
"Çox ehtiyatlı olduğum və seçicilərimlə tez-tez ünsiyyətdə olduğum üçün CPAC-ın tədbirindən 14 gün keçənə qədər Texasdakı evimdə qalmağa qərar verdim" -deyə, o, açıqlama verib.
T.Kruz ABŞ-ın yanvarın sonlarında ilk koronavirusa (COVID-19) yoluxma hadisəsi açıqlanandan bəri özünü karantinə alan ən nüfüzlu amerikalılardan biridir.
Şənbə günü Amerika Mühafizəkarlar Birliyinin siyasi qrupu koronavirusa yoluxan CPAC iştirakçısının Nyu Cersidə tibbi yardım aldığını deyib.
"Özümdə heç bir simptom görmürəm, özümü yaxşı və sağlam hiss edirəm" - deyə, Ted Kruz bildirib.
Senator Kruzdan başqa Konqres üzvü Pol Qosar da sözügedən konfransda iştirak etdiyi üçün özünü karantina alıb. CPAC tədbiri 26-29 fevral tarixlərində baş tutmuşdu və ABŞ Prezidenti Donald Tramp və vitse-prezident Mayk Pens də iştirakçılar arasında olub. Amma onların virus aşkarlaranan şəxslə təmasda olmadığı açıqlanıb.
</doc>
<doc id='voa_5324583' lang='aze' type='mono' source_url='https://www.amerikaninsesi.org/a/%C3%BCmumd%C3%BCnya-s%C9%99hiyy%C9%99-t%C9%99%C5%9Fkilat%C4%B1-koronavirus-epidemiyas%C4%B1n%C4%B1-pandemiya-elan-etdi/5324583.html' term='COVID'>
Ümumdünya Səhiyyə Təşkilatı koronavirus epidemiyasını pandemiya elan etdi
Getdikcə artan infeksiyalardan narahatlığını bildirən Ümumdünya Səhiyyə Təşkilatı (ÜST) çərşənbə günü qlobal koronavirus böhranının hazırda pandemiya olduğunu açıqlayıb.
BMT agentliyinə rəhbərlik edən Tedros Adhan Qebreesus ÜST-ün epidemiyanın "həyəcanverici dərəcədə yayılması və ciddiliyi" ilə bağlı dərin narahatlığını bildirib. O həmçinin "həyəcan doğuracaq səviyyədə fəaliyyətsizlik" ilə bağlı narahatlığını ifadə edib.
"Buna görə biz COVID-19-ın pandemiya kimi xarakterizə edilə biləcəyini qiymətləndirdik" - deyə, o, Cenevrədə çıxışı zamanı söyləyib.
Tedros bütün ölkələrin epidemiyaya cavab olaraq virusu aşkar edib, sınaqdan keçirib, müalicə edib, yoluxanları təcrid edib, izini tapsa və xalqı səfərbər edərsə, pandemiyanın gedişatını yenə də dəyişə biləcəyini deyib.
Əksər insanlarda yeni koronavirus yalnız yüngül və ya orta dərəcədə qızdırma və öskürək kimi simptomlara səbəb olur.
Bəziləri, xüsusilə yaşlılar və mövcud sağlamlıq problemləri olan insanlar üçün isə pnevmoniya da daxil olmaqla, daha ağır xəstəliklərə səbəb ola bilər.
İnsanların böyük əksəriyyəti yeni virusdan sağalır. Ümumdünya Səhiyyə Təşkilatının məlumatına görə, yüngül xəstələnən insanlar təxminən iki həftə ərzində sağalır, daha ağır xəstələnənlərin sağalması isə üç-altı həftə çəkə bilər. Virusun ilk yayıldığı Çində artıq 80 mindən çox insana koronavirus diaqnozu qoyulub və bu günə qədər 58 mindən çox insan sağalıb.
</doc>
<doc id='voa_5333809' lang='aze' type='mono' source_url='https://www.amerikaninsesi.org/a/abs-koronavirus-pul/5333809.html' term='COVID'>
ABŞ hökuməti koronavirusun iqtisadi ziyanlarını azaltmaq üçün amerikalılara nağd pul verməyi nəzərdən keçirir
Federal hökumət koronavirus pandemiyasının iqtisadi zərələrini yumşaltmaq üçün amerikalılara tez bir zamanda pul göndərməyi nəzərdən keçirir.
Düşünürəm ki, biz amerikalılara mümkün qədər tez pul çatdırmaq üçün nə isə edəcəyik,” prezident Tramp çərşənbə axşamı Ağ Evdə müxbirlərə deyib.
“Prezident mənə bunu dərhal etməyimiz üçün göstəriş verib,” maliyyə naziri Stiv Mnuçin deyib. "Biz amerikalılara dərhal çek göndərməyi nəzərdən keçiririk. Və biz bunu növbəti iki həftə ərzində etməyi planlanlaşdırırıq.”
Tramp administrasiyası iqtisadiyyata 850 milyard dollar pul buraxmaq üçün Konqresin təsdiqini gözləyir. Bu pula kiçik bizneslərə kredit məqsədilə ayrıtlan 250 milyard dollar və ABŞ hava yollarına 50 milyard dollarlıq yardım paketi daxildir.
Bundan əlavə Nümayəndələr Palatası bir başqa 100 milyard dollarlıq yardım paketini təsdiq edib. Bu yardım paketinə COVID-19-un təsirlərinə məruz qalan işçilərin işə getmədiyi günlər ödəniş alması, işsizlik sığortası və digər imtiyazlar daxildir.
Federal Ehtiyat Beürosu çərşənbə axşamı bizneslərə 1 trilyon dollara yaxın kredit vermək istədiyini elan edib.
Bu açıqlama ABŞ səhm birjasında müsbət qarşılanıb. Ən əsas birja indeksləri çərşənbə axşamı səhər saatlarında azalandan sonra yenidən yüksəlib.
Dow Jones indeksi bazar ertəsi 1987-ci ildə baş verən “Qara bazar Ertəsindən” bəri ən pis göstərici əldə etmişdi.
"Hər kəs səhm bazarını açıq saxlamaq istəyir. Əgər onların ehtiyacı olsa, biz səhm bazarındakı əmliyyatların saatlarını qısaltmağa məcbur ola bilərik.”, Mnuçin deyib.
Prezident koronavirus pandemiyası bitəndən sonra səhm bazarının “heç kəsin daha öncə görmədiyi şəkildə artacağını” ehtimal edir.
İnvestisiya bankı Goldman Sachs ABŞ-da bu ilin ilk rübündə iqtisadi artımın olmayacağını, ikinci rübdə isə illik beş faizlik geriləmənin olacağını proqnozlaşdırır.
“Fikrimcə çox sayda insan bizim, ən azından Birləşmiş Ştatların, artıq tənəzzülə doğru getdiyimizi düşünür,” İkipartiyalı Siyasət Mərkəzinin iqtisadi siyasət idarəsinin direktoru Şaki Abbas deyir.
Ağ Ev bazar ertəsi Birləşmiş Ştatlarda insanlara növbəti 15 gün ərzində 10-dan çox insanın iştirak etdiyi tədbirlərə getməməyi tövsiyyə edib.
ABŞ-ın 50 ştatında 6400-dən çox yoluxma halı qeydə alınıb.
Ölkə boyu xəstəlik nəticəsində azı 100 nəfər ölüb. Ölüm hallarının çoxu Vaşinqton və Nyu York ştatlarında baş verib.
</doc>
<doc id='voa_5296509' lang='aze' type='mono' source_url='https://www.amerikaninsesi.org/a/%C3%A7ind%C9%99-koronavirusa-yoluxma-hallar%C4%B1nda-azalma-m%C3%BC%C5%9Fahid%C9%99-edilir/5296509.html' term='COVID'>
Çində koronavirusa yoluxma hallarında azalma müşahidə edilir
Çində 2000-dən çox insanın ölümü ilə nəticələnən yeni koronavirusa yoluxma hallarında azalma baş verib.
Ölkənin Milli Səhiyyə Komissiyası bildirib ki, çərşənbə günü COVID-19-a yalnız 394 insan yoluxub. Bu isə bir gün əvvəl qeydə alınan 1749 yoluxma halı ilə müqayisədə çox azdır. Ölüm halları 2118-ə, ümumi yoluxma halları isə 74576-ə çatıb.
Çin rəsmiləri yeni koronavirus ilk dəfə dekabr ayında Hubei vilayətində ortaya çıxandan bəri virusun yayılmasının qarşısını almaq üçün mübarizə aparır. Onlar vilayətə giriş-çıxışı qadağan edib.
Çindən kənarda virusdan 11 nəfərin öldüyü bildirilir. Onlar arasında Cənubi Koreyada ölən bir nəfər, İranda iki nəfər və Diamond Princess kruiz gəmisinin sərnişini olan 80 yaşlarında bir cütlük var. Diamond Princess gəmisi fevralın 3-dən bəri Yaponiyanın liman şəhəri Yokohamada karantində saxlanılır. Gəmini Honq Konqda tərk edən sərnişində koronavrisun aşkarlanması səbəbilə Yaponiyanın səhiyyə rəsmiləri gəmini və onun 3700 sərnişin və ekipaj üzvlərini karantin altına alıb. Lakin virusun yayılmasınına qarşısını almaq səyləri əks təsir göstərib. Belə ki, 542 nəfər koronavirusa yoluxub.
Cümə axşamı gəmini 600-ə yaxın sərnişinin tərk edəcəyi gözlənilir. Bundan bir gün öncə isə test nəticələri mənfi çıxan və heç bir simptom sərgiləməyən 500 nəfər gəmini tərk edib.
Bu arada Yokohamadan evakuasiya edilən 150-dən çox avstraliyalı sərnişin cümə axşamı Darvinə gətirilib. Onlar dərhal 14 günlük karantinə alınıb. Kanberra Çinə səyahət edən xarici vətəndaşların Avstraliyaya səfərlərinə tətbiq etdiyi qadağanı fevralın 29-dək uzadıb.
Bazar ertəsi 300-ə yaxın amerikalı evakuasiya edilib və onlar da dərhal 14 günlük karantinə alınıb. Bir çox digər ölkə, o cümlədən Kanada və Honq Konq da vətəndaşlarını Yokohamadan evakuasiya etməyi planlaşdırır.
Təsidqlənmiş yoluxma hallarında azalmaya baxmayaraq, Ümumdünya Səhiyyə Təşkilatı insanları hələ də ehtiyatlı olmağa çağırır.
</doc>
<doc id='voa_5298108' lang='aze' type='mono' source_url='https://www.amerikaninsesi.org/a/koronavirus-avstrsaliya-/5298108.html' term='COVID'>
Koronavirusa daha iki avstraliyalı yoluxub
Yaponiyada kruiz gəmisindən evakuasiya edilən iki avstraliyalı ölkələrinə qayıdandan onlarda koronavirus aşkar edilib. Kanberra rəsmiləri Çindən gələn xarici turistlərin ölkəyə daxil olmalarına qoyulan qadağanı daha bir həftə uzadıb.
170 avstraliyalı Yaponiyanın Yokohama limanına yan alan "Diamond Princess" kruiz gəmisində iki həftədən çox karantində saxlandıqdan sonra bu həftə evinə qayıdıb. Testlərdən keçdikdən sonra iki nəfərin COVID-19-a yoluxduğu aşkar edilib. Rəsmilər yaxın bir neçə gün ərzində kruiz gəmisindən gələn insanlar arasında virusa yoluxanların sayının arta biləcəyi ilə bağlı xəbərdarlıq edib.
Milli İntensiv Terapiya və Travmatologiya Mərkəzindən Dr. Dayan Stifens virusa yoluxan iki xəstənin evlərinin yaxınlığındakı xəstəxanalara göndəriləcəyini deyib.
"Bu insanlarda yüngül soyuqdəymə simptomları var və onlar mütləq xəstəxana şəraitində olmalı deyillər, lakin rəsmilər COVID-19 karantin və təcrid prosedurlarını həyata keçirərkən xəstələr ev şəraitində deyil, xəstəxanada müalicə olunacaqlar" deyə, doktor Stifens bildirib.
Kruiz gəmisinin sərnişinləri Avstraliyanın şimal bölgəsindəki Darvin şəhəri yaxınlığında, keçmişdə işçilər üçün nəzərdə tutulan düşərgədə karantində saxlanılır.
</doc>
<doc id='voa_5287175' lang='aze' type='mono' source_url='https://www.amerikaninsesi.org/a/%C3%A7ind%C9%99-yar%C4%B1m-milyona-yax%C4%B1n-insan%C4%B1n-koronavirus-x%C9%99st%C9%99l%C9%99ri-il%C9%99-yax%C4%B1n-t%C9%99masda-oldu%C4%9Fu-bildirilir/5287175.html' term='COVID'>
Çində yarım milyona yaxın insanın koronavirus xəstələri ilə yaxın təmasda olduğu bildirilir
Çinin Milli Səhiyyə Komissiyası bu həftə yarım milyona yaxın Çin vətəndaşının koronavirus diaqnozu qoyulmuş şəxslərlə yaxın əlaqədə olduğunu bildirib.
"İndiyə qədər 451,462 nəfərin xəstəliyə yoluxmuş şəxlərlə yaxın təmasda olduğunu müəyyən edilib. Hazırda 185,037 şəxs tibbi nəzarət altında saxlanılır" - deyə, Səhiyyə Komissiyası çərşənbə günü rəsmi saytında bildirib.
Bu rəqəmlər Çində yoluxma hallarının daha da artmaq ehtimalının olduğuna işarə edir. Cümə axşamına olan məlumatlara görə, Çində 59,804
yoluxma halının olduğunu təsdiqlənib. Hazırkı koronavirusa rəsmi olaraq COVID-19 adı verilib.
Komissiya fevralın 3-də yaydığı hesabatda virus daşıyıcıları ilə əlaqədə olan insanların sayının 189,583 olduğunu bildirmişdi. Bu isə o deməkdir ki, virus daşıyıcıları ilə yaxın təmasda olan insanların sayı son bir neçə gün ərzində kəskin şəkildə artıb.
Komissiya elə həmin gün Çində koronavirusla bağlı son məlumatlar barədə Gündəlik Brifinq yayımlamağa başlayıb.
</doc>
<doc id='voa_5300998' lang='aze' type='mono' source_url='https://www.amerikaninsesi.org/a/i%CC%87randa-koronavirusun-yay%C4%B1lmas%C4%B1-v%C9%99-az%C9%99rbaycanda-g%C3%B6r%C3%BCl%C9%99n-t%C9%99dbirl%C9%99r/5300998.html' term='COVID'>
İranda koronavirusun yayılması və Azərbaycanda görülən tədbirlər
“Hazırda Azərbaycanda koronavirus şübhəsi ilə xəstəxanaya yerləşdirilən yoxdur. Azərbaycan Səhiyyə Nazirliyi və İcbari Tibbi Sığorta üzrə Dövlət Agentliyi vətəndaşları yalnız rəsmi məlumatlara inanmağa çağırır.”
Bu barədə Azərbaycan Səhiyyə Nazirliyi və İcbari Tibbi Sığorta üzrə Dövlət Agentliyinin mətbuat xidmətlərinin birgə məlumatında deyilir.
Məlumatda bildirilir ki, sosial şəbəkələrdə koronavirusa yoluxmuş şəxslərin Mərkəzi Klinik Xəstəxanaya yerləşdirilməsi barədə yayılan məlumatlar həqiqəti əks etdirmir. Məlumatın həqiqətə uyğun olmamasını Mərkəzi Klinik Xəstəxananın rəhbərliyi də təsdiqləyib.
“Qeyd edək ki, ölkəyə daxil olan şəxslərdə virus təhlükəsi olduqda onlar xüsusi ayırılmış dövlət tibb müəssisələrinə yerləşdirilir. Hazırda koronavirus şübhəsi ilə xəstəxanaya yerləşdirilən yoxdur”, birgə məlumatda deyilir.
Bununla yanaşı, Azərbaycanla həmsərhəd olan İranda koronavirusun yayılması və ölüm hallarının qeydə alınması Azərbaycan vətəndaşları arasında İranla sərhədlərin bağlanılmasının vacibliyi ilə bağlı fikirlər yaranmasına səbəb olub.
Azərbaycanın baş infeksionisti Cəlal İsayev tövsiyyə edir ki, həyati vacib məsələ olmadığı təqdirdə İrana gedilməsin.
“Əgər İrana gediləsi olsa belə vətəndaşlarımız təhlükəsizlik tədbirlərinə ciddi fikir verməlidirlər.”
Baş infeksionist deyib ki, Azərbaycanda bu günədək koronavirus şübhəsi ilə bağlı heç bir fakt qeydə alınmayıb.
“Çindəki hadisələrlə bağlı Azərbaycan onsuz da qabaqlayıcı profilaktik tədbirlər həyata keçirirdi. İranda qeydə alınan faktlar ölkəmizdə müvafiq qurumların daha ayıq-sayıq olmasını zəruri edir. Çünki sərhəd ölkədir və gediş-gəliş çoxdur. Artıq sərhəd-keçid məntəqələri bağlanıb. Güman etmirəm ki, İrandan Azərbaycana virusun keçməsi baş versin, amma yenə də ehtiyatlı olmaq mütləqdir”, o, yerli mediayaya bildirib.
Azərbaycan Prezidentinin köməkçisi Hikmət Hacıyev deyib ki, Azərbaycan Nazirlər Kabineti koronavirus məsələsi ilə bağlı artıq bir sıra iclaslar keçirib, tədbirlər planı tərtib olunub.
“Dövlət bu istiqamətdə müvafiq addımlar atır. Azərbaycan Xarici İşlər Nazirliyi Ümumdünya Səhiyyə Təşkilatının tövsiyələri çərçivəsində artıq koronavirusun yayıldığı ölkələrə səfərlər mövzusunda vətəndaşlara müraciət edib”, o qeyd edib.
Azərbaycan Xarici İşlər Nazirliyi vətəndaşlara İranda yayılmış koronavirusla bağlı ehtiyatlı olmağı tövsiyyə edir.
“Son zamanlar yeni növ təhlükəli virusun (coronavirus 2019-nCoV) yaxın bölgəmizdə yayılması təhlükəsini nəzərə alaraq və İranın rəsmi qurumlarının bu xüsusda yaydığı xəbərdarlığa istinad edərək, Azərbaycan vətəndaşlarına İrana səyahət edərkən, xüsusilə də ziyarət səfərləri zamanı son dərəcə ehtiyatlı olmalarını, Ümumdünya Səhiyyə Təşkilatının tövsiyələrinə əməl etmələrini tövsiyə edirik.
Hər hansı problemlə üzləşdikləri zaman Azərbaycan vətəndaşlarından Azərbaycanın Tehran şəhərindəki Səfirliyinə və ya Təbriz şəhərindəki Baş Konsulluğuna müraciət etmələri tövsiyə olunur”, nazirliyin məlumatında qeyd edilir.
Dövlət Gömrük Komitəsinin (DGK) Mətbuat və İctimaiyyətlə Əlaqələr İdarəsinin məlumatında isə deyilir ki, Çin Xalq Respublikasında aşkar edilən və qonşu İranda da yayılan koronavirus epidemiyasına qarşı mübarizə tədbirləri çərçivəsində cənub sərhədlərində yerləşən Astara və Biləsuvar gömrük sərhəd keçid məntəqələrində profilaktik tədbirlər və dezinfeksiya işləri aparılır və buna görə də həmin məntəqələrdə müəyyən məhdudiyyətlər tətbiq edilib.
Dövlət Gömrük Komitəsi ölkə vətəndaşlarına zərurət yaranmadıqda İrana səyahət etməmələrini tövsiyə edir.
Bununla yanaşı, “Azərbaycan Hava Yolları” QSC-nin mətbuat xidməti bildirir ki, “Buta Airways” aviaşirkəti hazırda İran istiqamətində yerinə yetirilən uçuşların mövcud cədvəlinə dəyişiklik etməyi planlaşdırmır.
“O cümlədən, aşağıbüdcəli “Buta Airways” aviaşirkəti Bakı-Tehran-Bakı istiqamətində gündəlik uçuşlar həyata keçirir və ştat rejimində hazırkı cədvələ əsasən reyslər həyata keçirməyi planlaşdırır. Həmçinin bildirmək istəyirəm ki, Heydər Əliyev Beynəlxalq Aeroportunda və Azərbaycanın digər hava limanlarında “İran Air” aviaşirkəti tərəfindən yerinə yetirilən reyslərə heç bir məhdudiyyət tətbiq olunmayacaq”, AZAL prezidenti Cahangir Əsgərov qeyd edib.
Bundan əlavə, Heydər Əliyev Beynəlxalq Aeroportunun müvafiq qurumları Azərbaycan Dövlət Gömrük Komitəsi və Səhiyyə Nazirliyi ilə birlikdə İrandan gələn reyslərdə sanitar-karantin nəzarətini gücləndirib, bu istiqamətdə əlavə tədbirlər görüləcəkdir.
Koronavirus təhlükəsi siyasi liderlərin də diqqətindədir. Müsavat Partiyasının başqanı Arif Hacılı bildirib ki, Azərbaycan koronavirusun ölkədə yayılmaması üçün ciddi tədbirlər görməlidir.
“İranda məktəblər bağlanıb, idman yarışları təxirə salınıb. Türkiyə sərhədləri bağlayır. Azərbaycanda, Cəlilabadda virusun aşkar edilməsi barədə məlumatlar var. Azərbaycan hakimiyyəti nə ilə məşğuldur? Dəhşətli bəlanın qarşısını almaq üçün hansı işlər görülür? Biz bilmirik.”
Müsavat Partiyasının başqanı Səhiyyə və Fövqəladə Hallar nazirliklərindən, Gömrük Komitəsindən tələb edir ki, Azərbaycanda Covid-19-a qarşı təcilli tədbirlər görülsün.
“Bu barədə ictimaiyyətə dərhal və davamlı məlumat verilsin”, o, Facebook səhifəsində yazıb.
Ümumdünya Səhiyyə Təşkilatının koronavirusun yayıldığı ölkələrlə bağlı tərtib etdiyi siyahıda Azərbaycanın adı yoxdur.
Ümumdünya Səhiyyə Təşkilatının yaydığı məlumata görə, son 24 saatda koronavirus xəstəliyinin yayıldığı ölkələrin sayında dəyişiklik olmayıb.
“Təsdiqlənmiş yoluxma hallarının sayı dünyada 78 811 (1017 yeni) nəfərdir. Onlardan 77 042 (650 yeni) yoluxma və 2445 ölüm halı (97 yeni) Çində olub. Çinin xaricində dünyanın 28 ölkəsində 1769 yoluxma (367 yeni), 17 ölüm halı (6 yeni) qeydə alınıb”, Ümumdünya Səhiyyə Təşkilatı bildirir.
</doc>
<doc id='voa_5252619' lang='aze' type='mono' source_url='https://www.amerikaninsesi.org/a/ab%C5%9F-hava-limanlar%C4%B1nda-yeni-virusa-g%C3%B6r%C9%99-yoxlamalar-apar%C4%B1l%C4%B1r-/5252619.html' term='SARS'>
ABŞ hava limanlarında yeni virusa görə yoxlamalar aparılır
ABŞ-ın üç hava limanında yeni tənəffüs yolları virusunun simptomları olduğu ehtimal edilən səyahətçiləri aşkar etmək üçün yoxlamalar aparılır. Yeni virus Çinin mərkəzi Uhan şəhərində bu günə kimi iki nəfərin ölümünə səbəb olub. Ümumi yoluxanların sayı 65 nəfərdir.
San-Fransisko beynəlxalq hava limanı Uhandan birbaşa və ya tranzit uçuşlar vasitəsilə ABŞ-a səyahət edənlər üçün yoxlanış proqramı başladıb.
İndiyə qədər yeni virus Çindən kənarda Yaponiya və Taylandda yayılıb və Xəstəliklərə Nəzarət Mərkəzinin (CDC) rəsmiləri jurnalistlərə açıqlamada Çindən kənarda daha çox yoluxmaların olacağını gözlədiklərini bildirib. Rəsmilər amerikalılar üçün daha az risk olduğunu qeyd edib.
Yanvarın 19-dan etibarən 65 nəfərin bu virusa yoluxduğu təsdiqlənib. Bütün xəstələr ya Uhan sakinləri, ya da yaxın zamanlarda adıçəkilən şəhərə gedən insanlar olub. Onların simptomlarına hərarət, öskürək və nəfəs almaqda çətinlik daxildir.
Uhanda olan 62 xəstədən ikisi ölüb, 19 nəfər isə xəstəxanadan buraxılıb.
Tayland da Uhandan gələn iki çinli turistin pnevmoniya xəstəliyinə yoluxduğunu təsdiqləyib. Yaponiya isə Uhana səyahət edən bir Yaponiya vətəndaşının eyni virus daşıyıcısı olduğunu bildirib.
Xəstəliklərə Nəzarət Mərkəzi üç hava limanına - Los Anceles, San Fransisko və Nyu York Con F. Kennedi beynəlxalq aeroportlarındakı karantin stansiyalarına əlavə olaraq 100 işçinin göndəriləcəyini açıqlayıb.
Müayinə prosedurlarına əsasən, Uhandan gələn səyahətçilər anket doldurmaq və hərarətin yoxlanılması üçün hava limanındakı xüsusi bir əraziyə aparılır. Simptomları olanlara sağlamlıq və yoluxma ilə əlaqəli əlavə suallar verilir və daha çox müayinəyə ehtiyacı olanlar isə əlavə yoxlamalar üçün təyin olunmuş tibbi müəssisəyə göndərilir.
Xəstəliklərə Nəzarət Mərkəzinin rəsmiləri yoluxma halları davam etdiyi üçün yoxlamaların davam etdirilə biləcəyini qeyd edib.
Çin virusu hesab olunan koronavirus soyuqdəymədən şiddətli kəskin tənəffüs sindromuna qədər infeksiyalara və ya SARS-a səbəb ola bilən viruslar ailəsinə məxsusdur. SARS ağır yoluxucu virus növüdür. 2002-ci ildə Çində yaranan və nəticədə 37 ölkəyə yayılan bu virus 774 nəfərin ölümünə səbəb olmuşdu.
Səhiyyə işçiləri Çindən gələn yeni virusun SARS qədər ölümcül olduğunu düşünmürlər, lakin tədqiqatlar davam etdirilir və virusun insandan insana asanlıqla keçib-keçmədiyi hələ məlum deyil.
</doc>
<doc id='voa_5271617' lang='aze' type='mono' source_url='https://www.amerikaninsesi.org/a/koronavirusla-ba%C4%9Fl%C4%B1-diaqnostika-x%C3%BCsusi-t%C9%99hl%C3%BCk%C9%99li-i%CC%87nfeksiyalara-n%C9%99zar%C9%99t-m%C9%99rk%C9%99zind%C9%99-apar%C4%B1lacaq/5271617.html' term='SARS'>
Koronavirusla bağlı diaqnostika Xüsusi Təhlükəli İnfeksiyalara Nəzarət Mərkəzində aparılacaq
Azərbaycanda koronavirus epidemiyasının diaqnostikası Xüsusi Təhlükəli İnfeksiyalara Nəzarət Mərkəzində aparılacaq.
Bu barədə Səhiyyə Nazirliyindən bildiriblər.
Epidemiyaya yoluxduğu şübhə doğuran şəxslərdən götürülən nümunələrin Mərkəzdə xüsusi testlər vasitəsilə yoxlanılacağı deyilir. Eyni zamanda, bu məqsədlə Azərbaycana yetərincə test gətirildiyi və XTİNM-ə təhvil verildiyi qeyd olunur.
Nazirliyin açıqlamasına görə, testlər ölkəyə Ümumdünya Səhiyyə Təşkilatının vasitəsilə gətirilib.
Ümumdünya Heyvan Sağlamlığı təşkilatı (OİE) və Ümumdünya Səhiyyə Təşkilatı (ÜST) yeni yayılmış "2019 novel koronovirus" (2019-nCoV) virusunun heyvan mənşəli olması qənaətinə gəlibr. Belə ki, hazırkı epidemiyanın və əvvəlki illərdə yayılmış oxşar MERS (Middle East respiratory syndrome - orta şərq tənəffüs sindromu) və SARS (Severe acute respiratory syndrome - ağır kəskin tənəffüs sindromu) epidemiyalarının yaranmasında heyvanların, heyvan mənşəli məhsulların, o cümlədən balıq və dəniz məhsullarının rolu olduğu artıq öz təsdiqini tapıb.
Virus ailəsinin adı onun anatomik quruluşu - "tac" fomasında olması ilə əlaqədardır və bu ailəyə daxil olan bir sıra viruslar zoonoz infeksiyaların yaranmasına səbəb olur. Sözügedən virus genetik olaraq bütün digər koronoviruslardan fərqlidir və hazırkı epidemiyanın insanlar arasında daha sürətlə yayılması, xüsusilə diqqəti cəlb etməkdədir.
OİE-nin Elm Komitəsi və Vəhşi heyvanlar üzrə İşçi qrupu birgə tədqiqatlara başlayıb və ilkin olaraq, "Quruda Yaşayan Heyvanların Sağlamlıq Məcəlləsi"ndə "fövqəladə xəstəliklər" bölməsinin yaradılması və üzv ölkələr tərəfindən "Ümumdünya Heyvan Xəstəliklərinin İnformasiya Sistemi" (WAHIS) vasitəsilə OİE-yə təcili bildiriş təqdim edilməsini tövsiyə edib. .
“Bununla əlaqədar, artıq Azərbaycan üzv ölkə kimi OİE ilə bu sahədə müzakirələrə başlayıb. OİE və ÜST-ün birgə təşəbbüsü ilə "2019-nCoV" virusunun tədqiq edilməsi və onunla mübarizənin aparılması üçün "Yol Xəritəsi"nin hazırlanmasına başlanıb,” Azərbaycan Qida Təhlükəsiliyi Agentliyi bildirir.
</doc>
<doc id='voa_5283250' lang='aze' type='mono' source_url='https://www.amerikaninsesi.org/a/koronavirus-aprel-ay%C4%B1nda-sona-%C3%A7ata-biler---ekspert-reyi-/5283250.html' term='SARS'>
Çində koronavirusun yayılması aprel ayında sona çata bilər - ekspert rəyi
Çin hökümətinin yüksək səviyyəli tibbi müşaviri bildirib ki, hazırda Çində koronavirusun yayılması ən yüksək həddinə çatıb və virusun yayılması aprel ayında sona çata bilər.
Reutersə müsahib verən 83 yaşlı həkim Zhong Nanshan SARS epidemiyası ilə mübarizə aparmasına görə şöhrət qazanıb. O həmçinin koronavirus haqqında həyəcan siqnalı verən və daha sonra bu virusdan həyatını itirən həkim Li Wenliang haqqında danışarkən göz yaşlarını saxlaya bilməyib.
Lakin həkim Zhong hazırki xəstəliyin yayılmasının yavaşıyacağına nikbin baxır. Beləki o bəzi yerlərdə xəstəliyə yoluxma hallarının azaldığını bildirib.
Xəstəliyin pik həddinin fevral ayının ortaları və ya sonlarında ola biləcəyini deyən Zhog ondan sonra yoluxma hallarında azalmaların müşahidə olunacağını bildirib. O bu proqnozu riyazi hesablamalar, son hadisələr və Çin hökümətinin qabaqlayıcı tədbirləri ilə əsaslandırıb.
"Mən ümid edirəm bu xəstəlik və ya bu hadisə təxmiən aprel ayından başlayaraq sona çatacaq" deyə həkim bildirb.
Həkimin bu şərhləri 1000- dən çox adamın ölümünə və 40 mindən çox insanın yoluxmasına səbəb olmuş virusla bağlı qlobal narahatlığı nisbətən sakitləşdirə bilər. Lakin onun bu xəstəliklə bağlı verdiyi daha əvvəlki proqnoz özünü doğrultmamışdı.
"Biz bu xəstəliyin nə üçün yoluxucu olduğunu bilmirik və bu, böyük problemdir", deyən həkim 2002-2003-cü illlərdə dünyanı bürümüş SARS epidemiyası zamanı Çin hökümətinə fövqəladə vəziyyət zamanı sistemdəki qüsurları aşkar etmək üçün kömək etmişdi.
</doc>
<doc id='voa_5318529' lang='aze' type='mono' source_url='https://www.amerikaninsesi.org/a/koronavirus-vaksini---uzun-s%C4%B1naqlar-d%C3%B6vr%C3%BC/5318529.html' term='SARS'>
Koronavirus vaksini - uzun sınaqlar dövrü
Koronavirusa qarşı ilk mümkün vaksin insan üzərində sınaqdan keçirilməyə hazırlanır.
Moderna adlı biotexnologiya şirkəti çinli alimlərin yeni virusun ardıcılığını müəyyən etməsindən yalnız altı həftə sonra vaksini sınaqdan keçirilməsi üçün Milli Allergiya və Yoluxucu Xəstəliklər İnstitutuna göndərib.
Bu, hər hansı vaksinin inkişaf etdirilməsində rekord bir sürətdir. Bir neçə başqa şirkət də vaksinlərini kliniki sınaqlardan keçirir.
Ancaq vaksinin təhlükəsizliyinin və effekstivliyinin test edilməsi 12-18 ay və ya daha çox vaxt apara bilər. Testlərdən keçəcək şirkət bir başqa çətinliklə üzləşəcək. Bu da gözlənilən qlobal pandemiyada tələbatı qarşılamaq üçün kifayət qədər vaksin istehsal etmək olacaq.
Sınaqdan keçirilməmiş texnologiya
Moderna vaksini üçün daha öncə insanlar üzərində sınaqdan keçirilməyən yeni texnologiyadan istifadə edir.
İndiyədək hər bir vaksinlərdə patogenin hissələri mövcud olur. Onlar xəstənin immun sisteminə həmin patogeni müəyyən etməyə hazır olması üçün xəbərdarlıq edir.
Modernanın ən son vaksinində bakteriyanın hissələrinin genetik məlumatları var. Xəstənin bədəni bu məlumatları immun sistemə xəbərdarıq edən patogenin hissələrinə çevirir.
Bu cür genetik vaksinlər ənənəvi vaksinlərdən daha tez hazırlanır. Alimlərin bunun üçün yalnız patogenin genetik koduna ehtiyacları var ki, bu da koronavirus aşkar olunandan bir neçə həftə sonra artıq məlum idi.
Moderna bu yolla vaksini rekord sürətdə kliniki sınaqlardan keçirə bilər.
10 ildir Massaçusetsdə fəaliyyət göstərən biotexnologiya şirkəti isə daha öncə heç vaxt bazara vaksin təqdim etməyib. Əgər şirkətin vaksinin təhlükəsiz və effektiv olduğu təsdiq olunsa, vaksinə qlobal tələbat yüz milyonlarla hətta milyarldala dozalarda olacaq.
İki başqa kiçik biotexnologiya şirkətləri ABŞ-ın Inovio və Almaniyanın CureVac şirkətləri də genə əsaslanan vaksinlər üzərində işləyir.
Riskli iş
Eksperltər deyir ki, genişmiqyaslı istehsal təcrübəsi olan şirkətlər üçün fövqəladə vaksin istehsal etmək biznes üçün riskdir.
Konqo Demokratik Respublikasında bir kişiyə Ebola vaksini vurulur
"Şirkətlər hazırda nəyin üstündə işləyirlərsə, onu dayandırmalıdırlar. Biz bazarın nə qədər böyük olacağını bilmirik. Biz bu epidemiyanın SARS epidemiyasında olduğu kimi vaksin hazır olduğu zaman bitib-bitməyəcəyini də bilmirik. Biz bu vaksinləri kimin alacağını bilmirik," Cons Hopkins Səhiyyə Təhlükəsizliyi Mərkəzindən alim Adalya deyir.
Öncəki epidemiyalarda hökümətlər və ictmai-özəl əməkdaşlıqlar vaksinləri alıblar, amma hər vəziyyət fərqlidir və hər zaman yaxşı bitmir.
Bir neçə şirkət 2013-2016-cı illərdə Qərbi Afrikada Ebola virusuna qarşı vaksin inkişaf etdirərkən böyük maddi ziyanları olmuşdu.
Onların çoxu Ebola vaksinini hazırlamağa çalışarkən çox pul itirdi.
ABŞ-ın Merck adlı dərman şirkəti ABŞ hökümətinin 175 milyon dollarlıq yardımı ilə istehsal olundu. Səhiyyə rəsmiləri ondan Konqo Demokratik Respublikasında hazırkı epidemiyanın qarşısını almaq üçün istifadə edir.
Bu arada isə vaksin istehsalçısı Sanofi Zika üçün vaksini istehsal etməyi dayandırıb.
Fransa şirkəti 2017-ci ildə ABŞ ordusunun istehsal etdiyi Zika vaksinini klinki sınaqda keçirmək və effekti və təhlükəsiz olduğu təsdiqləndiyi halda istehsal etmək üçün danışıqlar aparırdı.
Sanofi bunun üçün eksklüziv lisensiya tələb edirdi. Lakin ABŞ senator Berni Sanders daxil olmaqlda bir çox tənqidçi bunun Sanofiyə monopoliya gücü verdiyini iddia etdi.
Nəticədə Sanofi ilə ordu razılıq əldə edə bilmədi və bu səbəblə də vaksin istehsal olunmadı.
Əlverişlilik
Koronavirus vaksinin əlverişliyi barədə də harahatlıq mövcuddur.
Əgər hətta şirkətlər və ABŞ höküməti qiymət üzərində razılıq əldə etsə belə, növbəti narahtlıq doğuran məsələ vaksinin digər ölkələrə nə zaman çatdıralacağı olacaq.
</doc>
<doc id='voa_703061' lang='aze' type='mono' source_url='https://www.amerikaninsesi.org/a/a-56-2006-06-26-voa7-88609827/703061.html' term='SARS'>
Çində pis xəbərlərə senzura qoyula bilər
Çin hökuməti fəlakətlər və social gərginlik haqqında icazəsiz məlumat yayan mətbuat orqanlarına minlərlə dollar cərimə nəzərdə tutan qanun layihəsini nəzərdən keçirir. Müşahidəçilərin fikincə, layihə qəbul edilərsə, bu, söz azadlığının daha çox məhdudlaşdırılmasına və ictimai sağlamlıq və təhlükəsizliyə pis təsir göstərə bilər. Çin qəzetlərinin bazar ertəsi yaydığı məlumata əsasən, təklif olunmuş qanun layihəsinə görə “ictimai təhlükəsizliyə” təsir göstərən “gözlənilməz hadisələr” barəsində hökumətin sanksiyası olmadan xəbər yaymaq yaxud yalan məlumat vermək 12 min dollara qədər cəriməyə səbəb ola bilər. “Sərhədsiz jurnalistlər” söz azadlığını müdafiə təşkilatının Asiya-Sakit Okean ölkələri üzrə bölməsinin rəhbəri Vinsent Brossel ehtiyat edir ki, qanun ictimai maraq kəsb edən mövzularda özünü-senzuranı artıra bilər. “Bu yeni layihə Çin hökumətinin beunəlxalq konfranslarda bəyan etdiklərinin tam əksidir. Onlar şəffaflığı təşviq etmək arzusunda oluqlarını deyirlər, bu layihə isə bunun tam əksidir”, deyə Brossel bildirib. Onun fikrincə, 2003-cü ildə SARS virusunun yayılmasında informasiya qıtlığının rolunu nəzərə alaraq, Çin mediası sağlamlıq və təhlükəsizlik mövzularında daha ürəkli məlumat yaymağa başlamışdı. Brossel deyir ki, “senzura insanların sağlamlığına birbaşa təhlükədir”. Çin hökuməti SARS virusu barədə informasiyanı gizlətdiyinə görə dünya ictimaiyyəti tərəfindən kəskin tənqid olunmuşdu. Həmin virusun qurbanlarının sayı dünya üzrə 800, Çində isə 349 olmuşdu.
</doc>
<doc id='voa_5272903' lang='aze' type='mono' source_url='https://www.amerikaninsesi.org/a/honq-konq-koronavirus/5272903.html' term='SARS'>
Honq Konqda koronavirus səbəbilə ilk ölüm halı qeydə alınıb, tibb işçiləri tətil edir
Honq Konqda tibb işçiləri çərşənbə axşamı artıq ikinci gündür tətil keçirir. Adada Çində 425 nəfərin ölümü ilə nəticələnən koronavirus səbibilə ilk ölüm halı baş verib.
Bazar ertəsi 2000-dən çox tibb işçisinin iş yerlərini tərk edərək Çinlə bütün sərhəd keçidlərinin bağlanmasını tələb etməsindən sonra, Honq Konq yerli vaxta gecə saat 12-də Çinlə bütün quru və dəniz sərhədlərini bağlayıb.
Honq Konqda 2002-2003-cü illərdə ağır kəskin tənəffüs sindromu yayılmışdı.
Honq Konqun səhiyyə rəsmiləri qurbanın 39 yaşlı bir kişi olduğunu bildirib. Onun əvvəlcədən başqa xəstəliyinin mövcud olduğu və bu yaxınlarda epidemiyanın mərkəzi olan Uhanı ziyarət etdiyi bildirilib.
Bu arada isə Çinin qumar ərazisi hesab edilən Makau çərşənbə axşamı virusun yayılmasının qarçısını almaq məqsədilə bütün qumar əməliyyatlarının iki həftəlik dayandırılıcağını açıqlayıb.
Çində yeni koronavirusa yoluxanların sayı 20000-i keçib. 23 digər ölkədə isə 150 yoluxma hallarının olduğu təsdiqlənib.
Fillipin bazar günü koronavirus səbəbilə bir nəfərin öldüyünü təsdiqləyib. Bu koronavirus səbəbilə Çindən kənarda qeydə alınan ilk ölüm halı idi.
Bazar ertəsi Nature (Təbiət) jurnalında dərc olunan yeni araşdırmada bildirilir ki, viruslar üzrə mütəxəssisləşən Uhan Virologiya İmstitutunun ekspertləri yeni virusun genetik baxımdan Çinin cənubi Yunnan vilayətində yarasalarda rast gəlinən virusa bənzədiyini deyir.
Araşdırmada deyilir ki, yeni koronavirus genetik baxımdan 80 faiz 2002-2003-cü illərdə 800-dən çox insanın ölümü ilə nəticələnən SARS virusu ilə oxşardır.
Çin rəsmiləri virusun heyvanlardan insanlara necə keçdiyi dəqiq bilməsə də, buna Çində vəhşi və ev heyvanlarının satıldığı açıq-hava bazarlarının səbəb ola biləcəyini ehtimal edir.
Ümumdünya Səhiyyə Təşkilatı bildirib ki, minlərlə pasientin laboratoriya testlərinin nəticələri gözləndiyi müddət ərzində yoluxma hallarının artacağı güman edilir.
Çin rəsmiləri bəzi regionlarda hərəkətə qadağa tətbiq edərək və insanların məktəb və digər təsislərə getməmələrini təmin etmək məqsədilə tətil müddətini uzatmaqla yoluxma hallarının qarşısını almağa çalışıb.
Lakin Çin çox sayda ölkənin Çindən gələn ziyarətçilərin sərhədlərini keçmələrinə qadağ tətbiq etdiyinə görə məyusdur.
Hökümət sözçüseüHua Çunyinq Birləşmiş Ştatları qorxu yaymaqda və epidemiyanın qarşısının alınması üçün heç bir əhəmiyyətli yardım təklif etməməkdə günahlandırıb.
O deyib ki, Vaşinqton “dayanmadan panika yaradıb, yayır”. O həmçinin Ümumdünya Səhiyyə Təşkilatının səyahət qadağalarının əleyhinə tövsiyyələr irəli sürdüyünü qeyd edib.
Prezident Donald Tramp Çinə Xəstəliklərə Nəzarət və Profilaktika Mərkəzindən ekspertlər göndərməyi təklif edib, lakin Pekin hələ ki, bu yardım təklifini qəbul etməyib.
Birləşmiş Ştarlar bazar günü Hubey vilayətinə səfər etmiş ABŞ vətəndaşları üçün məcburi 14 günlük karantin elan edib.
Pentaqonun baş sözçüsü Conatan Rat Hoffman bazar ertəsi deyib ki, Birləşmiş Ştatlar 1000 nəfəri karantinə almağa hazırdır.
</doc>
<doc id='voa_2561201' lang='aze' type='mono' source_url='https://www.amerikaninsesi.org/a/ebola-tarixi/2561201.html' term='SARS'>
Ebola virusunun tarixi [Video]
Ebola virusu ilk dəfə 1970-ci illərdə Konqo Demokratik Respublikasında yerləşən kiçik kənddə aşkar olunub. Bunu kəndə gəlmiş cəsur araşdırmaçı heyət kəşf etmişdi. Onların sırasında amerika-əsilli Deyvid Heyman var idi. Cənab Heyman hal-hazırda London Gigiyena və Tropik Təbabət Məktəbinin epidemiologiya professorudur.
Deyvid Heyman inkişaf etməkdə olan ebola təhlükəsini ilk dəfə 1976-cı ildə Konqoda daha sonra isə Zairdə müşahidə edib.
1976-cı ildə Ebola böyük təhlükə idi, çünki o zaman virusla bağlı heç nə bilinmirdi.
“Qorxu elə böyük idi ki, məni təcrid komandasının uniformalarını götürmək üçün NASA-ya yolladılar.”
Epidemiyanın episentri olan Yambuku kəndinə gəldikləri zaman Heyman və onun komandası ebola haqda çox az bilirdilər. Onlar virusa yerli çayın adını verdilər.
“1976-cı ildə Ebola böyük təhlükə idi, çünki o zaman virusla bağlı heç nə bilinmirdi. Sadəcə Ebolanın Marburq virusu ilə əlaqəsi ola biləcəyi məlum idi. İnsanlar və elm bu virus haqda azacıq məlumatlı idilər.”
Daha sonra alimlər meyvə yarasalarının Ebola virusunu daşıdığını və daha sonra insanlara keçirdiyini aşkar etdilər.
1996-cı ildə 18 ovçunun bir şimpanzeni öldürməsi nəticəsində Qabonda Ebola epidemiyası yayıldı. Onlar şimpanzeninin ətini doğradıqları zaman infeksiyaya yoluxmuşdular, və daha sonra ailə üzvlərini də yoluxdurdular. Lakin virus onlardan başqa heç kəsə yayılmadı.
Professor Heyman 2003-cü ildə Çində SARS virusu epidemiyasına qarşı qlobal səylərə başçılıq edib. Bu xəstəlik nəticəsində 700-dən artıq insan öldü, lakin daha sonra qarşısı alındı.
“Bu virus Asiyada inkişafda olan ölkələrə yayıldı, lakin beynəlxalq səylər nəticəsində orada qarşısı alındı. Bu virusa qarşı çox mütəşəkkil bir mübarizə gedirdi. Alimlər pərdəarxası işləyirdilər, və gündəlik məlumat mübadiləsi aparırdılar.”
Lakin Heyman bilidirir ki, Ebola virusuna qarşı mübarizə üçün erkən müraciətlər nəzərə alınmadı.
“Ebola hələ sadəcə kəndlərdə olanda, virusun qarşısını almaq üçün güclü səylər göstərilmədi. İndi isə virus artıq şəhərlərə keçib, və orada onun qarşısını almaq daha çətindir.”
Bu virus Asiyada inkişafda olan ölkələrə yayıldı, lakin beynəlxalq səylər nəticəsində orada qarşısı alındı
Qərbi Afrikada Ebola ilə bağlı aparılan maarifləndirmə kampaniyalarının virusun qarşısının alınmasına yadrım etdiyi bildirilir. Yeni dərmanlar daha sürətlə sınaqdan keçir. Professor Heyman bildirir ki, tədqiqatın digər sahəsinə üstünluk verilməlidir.
“İnsanları daxili elektrolit və kimyəvi maddə balanslarını qoruyaraq necə yaşatmaq olar ki, immun sistemi işə düşsün?
Ümümdünya Səhiyyə Təşkilatı bildirir ki, Qərbi Afrikada epidemiya başladığından 6 minə yaxın insanı öldürüb. Professor Heyman yeni ilin əvvəlinədək Ebola virusunun yayılmasının dayanacağına inanır.
</doc>
<doc id='voa_1672240' lang='aze' type='mono' source_url='https://www.amerikaninsesi.org/a/umumdunya-sehiyye-teshkilati-sars/1672240.html' term='SARS'>
Ümumdünya Səhiyyə Təşkilatı: Yeni virus daha üç adamın ölümünə səbəb olub
Ümumdünya Səhiyyə Təşkilatı yeni SARS (ağır kəskin respirator sindromu) virusunun Səudiyyə Ərəbistanında daha üç adamın ölümünə səbəb olduğunu bildirirərək, ölkədə bu xəstəlik səbəbilə ölənlərin sayının bununla 30-a çatdığı haqda məlumat verib.
Ümumdünya Səhiyyə Təşkilatının sözçüsü Səudiyyə Ərəbistanı rəsmilərinin üç ölüm halını təsdiqlədiyini bildirib. O həmçinn ölkədə yeni yoluxma halının qeydə alındığı və beləliklə də qlobal səviyyədə xəstəlik səbəbi ilə ölənlərin sayının 50-yə çatdığı haqda məlumat verib.
SARS virusu ilə yeni yoluxma halı Səudiyyə Ərəbistanının şərqindəki Əl-Ahsa vilayətindən qeydə alınıb.
Keçən il aşkar olan yeni virusla yoluxma hallarının böyük hissəsi Səudiyyə Ərəbistanında aşkar edilib.
Yaxın Şərqdə virusla yoluxma halları İordniya və Qətərdə, eləcə də Tunisi və Avropada qeydə alınıb. Bu həfətnin əvvəli Fransada virus səbəbi ilə 65 yaşlı bir kişi dünyasını dəyişib.
Öskürək, qızdırma və pnevmoniya ilə müşayiət olan virus yaxın kontakda insandan insana keçə bilər.
</doc>
<doc id='voa_5271288' lang='aze' type='mono' source_url='https://www.amerikaninsesi.org/a/az%C9%99rbaycan-koronavirusa-qar%C5%9F%C4%B1-qabaqlay%C4%B1c%C4%B1-t%C9%99dbirl%C9%99ri-g%C3%BCcl%C9%99ndirir-/5271288.html' term='SARS'>
Azərbaycan koronavirusa qarşı qabaqlayıcı tədbirləri gücləndirir
İki nəfər koronavirus ehtimalı ilə 1 saylı Kliniki Tibbi Mərkəzin Yolxucu xəstəliklər şöbəsinə yerləşdirilib.
Bunu Səhiyyə Nazirliyinin mətbuat xidmətindən Amerikanın Səsinə təsdiq edilib.
Məlumata görə, onlardan biri Çin vətəndaşıdır. O, sonuncu dəfə yanvarın 19-da Çində olub.
“Analizlərinin cavabı mənfidir, yəni hər hansı bir virus aşkarlanmayıb. Heç bir şikayəti yoxdur. Fevral ayının 4-də evə buraxılması gözlənilir”, nazirliyin Facebook səhifəsində yaydığı videoda deyilir.
Xəstəxanaya yerləşdirilən ikinci şəxsin Azərbaycan vətəndaşı olduğu, Çində təhsil aldığı bildirilir.
“O, Bakıya yanvarın 28-də gəlib. Heç bir şikayəti yoxdur. Amma buna baxmayaraq, inkubasiya dövrü başa çatana qədər xəstəxanada saxlanılacaq”, Səhiyyə Nazirliyi bildirir.
Nazirlik bildirir ki, bundan öncə xüsusi tibb müəssisəsinə yerləşdirilənlərin də vəziyyəti yaxşıdır, karantində qalma müddəti başa çatan kimi onlar da evlərinə buraxılacaqlar.
Azərbaycanda koronavirusa qarşı mübarizə çərçivəsində qabaqlayıcı tədbirlər davam etdirilir.
Heyvanların, balıq və dəniz məhsullarının idxalına müvəqqəti məhdudiyyət qoyulub
Azərbaycan Qida Təhlükəsiliyi Agentliyi (AQTA) tərəfindən infeksiya riski olan ölkələrdən Azərbaycana diri heyvanların (zoopark heyvanları və vəhşi heyvanlar da daxil olmaqla), balıq və dəniz məhsullarının idxalına müvəqqəti məhdudiyyət qoyulub.
AQTA-nin məlumatında deyilir ki, agentliyin regional bölmələri, həmçinin Azərbaycan Qida Təhlükəsizliyi İnstitutunun laboratoriyaları xüsusi hazırlıq vəziyyətinə gətirilməklə gücləndirilmiş iş rejiminə keçib. Eyni zamanda, hazırda xüsusi riskli hesab olunan, virusun keçə biləcəyi ərzaq məhsullarının siyahısının hazırlanması və satış şəbəkələrində nəzarət tədbirlərinin artırılması, köçəri quşların ovlanması və onlardan qida kimi istifadə olunmasına nəzarətin gücləndirilməsi ilə bağlı müvafiq qurumlarla birgə tədbirlər həyata keçirilməkdədir.
Ümumdünya Heyvan Sağlamlığı təşkilatı (OİE) və Ümumdünya Səhiyyə Təşkilatı (ÜST) yeni yayılmış "2019 novel koronavirus" (2019-nCoV) virusunun heyvan mənşəli olması qənaətinə gəlibr. Belə ki, hazırkı epidemiyanın və əvvəlki illərdə yayılmış oxşar MERS (Middle East respiratory syndrome - orta şərq tənəffüs sindromu) və SARS (Severe acute respiratory syndrome - ağır kəskin tənəffüs sindromu) epidemiyalarının yaranmasında heyvanların, heyvan mənşəli məhsulların, o cümlədən balıq və dəniz məhsullarının rolu olduğu artıq öz təsdiqini tapıb.
Virus ailəsinin adı onun anatomik quruluşu - "tac" fomasında olması ilə əlaqədardır və bu ailəyə daxil olan bir sıra viruslar zoonoz infeksiyaların yaranmasına səbəb olur. Sözügedən virus genetik olaraq bütün digər koronaviruslardan fərqlidir və hazırkı epidemiyanın insanlar arasında daha sürətlə yayılması, xüsusilə diqqəti cəlb etməkdədir.
OİE-nin Elm Komitəsi və Vəhşi heyvanlar üzrə İşçi qrupu birgə tədqiqatlara başlayıb və ilkin olaraq, "Quruda Yaşayan Heyvanların Sağlamlıq Məcəlləsi"ndə "fövqəladə xəstəliklər" bölməsinin yaradılması və üzv ölkələr tərəfindən "Ümumdünya Heyvan Xəstəliklərinin İnformasiya Sistemi" (WAHIS) vasitəsilə OİE-yə təcili bildiriş təqdim edilməsini tövsiyə edib. .
“Bununla əlaqədar, artıq Azərbaycan üzv ölkə kimi OİE ilə bu sahədə müzakirələrə başlayıb. OİE və ÜST-ün birgə təşəbbüsü ilə "2019-nCoV" virusunun tədqiq edilməsi və onunla mübarizənin aparılması üçün "Yol Xəritəsi"nin hazırlanmasına başlanıb,” Azərbaycan Qida Təhlükəsiliyi Agentliyi bildirir.
</doc>
<doc id='voa_695706' lang='aze' type='mono' source_url='https://www.amerikaninsesi.org/a/a-56-a-2003-05-07-1-1-88573822/695706.html' term='SARS'>
SARS təxmin edildiyindən daha öldürücüdür - 2003-05-07
Son araşdırmalardan mə’lum olmuşdur ki, SARS xəstəliyi düşünüldüyündən daha öldürücüdür. 60 yaşdan yuxarı xəstələrin bu xəstəlikdən müalicə şansı 50-50-dir. Britaniyanın “Lanset” sağlamlıq jurnalında dərc edilən bu son mə’lumata görə Honq-Konqda xəstəxanaya yerləşdirilən hər beş yaşlı xəstədən biri ölür. Alimlər Honq-Konqda 1400 xəstəlik tarixini nəzərdən keçirmişlər. Onların aradırmaları ölüm hallarının 6 ilə 10 faiz arsında olduğunu bildirən Dünya Sağlamlıq Təşkilatlatının mə’lumatı ilə ziddiyyət təşkil edir.
</doc>
<doc id='voa_5247851' lang='aze' type='mono' source_url='https://www.amerikaninsesi.org/a/%C3%BCmumd%C3%BCnya-s%C9%99hiyy%C9%99-t%C9%99%C5%9Fkilat%C4%B1-v%C9%99-az%C9%99rbaycan-s%C9%99hiyy%C9%99-nazirliyi-s%C9%99t%C9%99lc%C9%99m-alovlanmas%C4%B1-il%C9%99-ba%C4%9Fl%C4%B1-t%C3%B6vsiy%C9%99-yay%C4%B1b-/5247851.html' term='SARS'>
Ümumdünya Səhiyyə Təşkilatı və Azərbaycan Səhiyyə Nazirliyi sətəlcəm alovlanması ilə bağlı tövsiyə yayıb
Çində yeni koronavirusun səbəb olduğu sətəlcəm alovlanması ilə əlaqədar beynəlxalq səfərlər və ticarətə dair Ümumdünya Səhiyyə Təşkilatının və Azərbaycan Səhiyyə Nazirliyinin birgə tövsiyəsi yayılıb.
Ümumdünya Səhiyyə Təşkilatı və Azərbaycan Səhiyyə Nazirliyi bildirir ki, sətəlcəmin səbəbi yeni koronavirus kimi görünsə də, ötürülmə potensialı və şəkli hələ də naməlumdur.
Xəstəliyin kəskin respirator xəstəlik riskini aşağıdakı vasitələrlə azaltmaq məqsədəuyğun hesab edilir:
- Kəskin respirator xəstəliklərdən əziyyət çəkən insanlarla yaxın təmasda olmamaq;
- Əlləri mütəmadi yumaq, xüsusilə xəstə insanlar və onların ətraf mühiti ilə birbaşa təmasdan sonra;
- Canlı və ya ölü ferma, yaxud da vəhşi heyvanlarla yaxın təmasdan çəkinmək;
- Kəskin respirator infeksiyanın simptomlarını daşıyan sərnişinlər öskürərkən məsafə saxlamalı, öskürərkən və asqırarkən ağızlarını birdəfəlik istifadə üçün dəsmalla bağlamalı, əllərini yumalıdırlar.
31 dekabr 2019-cu ildə Çinin Hubei əyalətinin Vuhan şəhərində naməlum etimologiyalı sətəlcəm xəstəliyi aşkar olunub. Yanvarın 9-da Çin hökuməti mediaya bu viruslu sətəlcəmin indiyə qədər aşkar edilməmiş yeni bir koronavirus səbəbindən baş verdiyini bildirib. Koronaviruslar soyuqdəymədən tutmuş Orta Şərq Respirator Sindromu və Şiddətli Kəskin Respirator Sindromuna (SARS) qədər müxtəlif xəstəliklərə səbəb olan böyük bir virus qrupudur.
Çində baş qaldıran xəstəliyin kliniki simptom və əlamətləri əsasən hərarətdir, bəzi pasiyentlərdə döş qəfəsi rentgenoqrafiyalarının nəticələrində hər iki ağciyərdə infiltrasiya və tənəffüs çatışmazlığı müşahidə olunub. İlkin tədqiqatlar göstərir ki, xəstəlik insandan insana ötürülməyib.
</doc>
<doc id='voa_5283238' lang='aze' type='mono' source_url='https://www.amerikaninsesi.org/a/koronavirusdan-%C3%B6l%C9%99nl%C9%99rin-say%C4%B1-1000-n%C9%99f%C9%99ri-ke%C3%A7di/5283238.html' term='SARS'>
Koronavirusdan ölənlərin sayı 1000 nəfəri keçdi
Koronavirusdan ölənlərin sayı artıq 1000 nəfəri keçdiyi üçün virusun episentri olan Çinin mərkəzi Hubey vilayətinin iki yüksək vəzifəli səhiyyə rəsmiləri tutduqları vəzifələrdən azad edilib.
Çin mediası çərşənbə axşamı xəbər verib ki, Hubey vilayətinin səhiyyə komissiyasının Kommunist partiya başçısı Janq Lin və komissiyanın direktoru Lui Yingzi işdən çıxarılıb. Mərkəzi hökümət Çin boyu 43 000 yoluxma halının olduğunu təsdiq edib.
Çinin dövlət televiziya kanallarında bildirilib ki, Prezident Şi Tsinpin bazar ertəsi Pekində bir xəstəxanada koronavirus pasientlərini ziyarət edib və epidemiyanın qarşısını almaq üçün daha “həlledici tədbirlərin” görülməsinə çağırıb.
Ümumdünya Səhiyyə Təşkilatının sədri Tedris Adhanim Ghebreyesus bazar ertəsi deyib ki, koronavirusun Çinə səfər etməyən insanlardan başqa insanlara yoluxması “böyük yanğına səbəb olacaq qığılcım” ola bilər.
“Biz son günlərlə Çinə səfər etməyən insanlardan yoluxma hallarına rast gəlmişik”, o deyib.
Britaniya virusu ictimai sağlamlığa “ciddi və qaçılmaz hədə” adlandırıb. Brtianiyada bazar ertəsi daha dörd yoluxma halının olduğu bildirilib. Bununla, orada ümumi yoluxma halları səkkizə çatıb.
Çinin mərkəzi bankı epidemiyaya qarşı mübarizə aparan bizneslərə yardım məqsədilə 43 milyard dollar pul ayırıb.
Koronavirusdan ölənlərin sayı 2002-2003-cü illərdə ağır kəskin tənəffüs sindromu (SARS) epidemiyasında ölənlərin sayından daha çoxdur. SARS nəticəsində Çin və Honq Konqda 774 nəfərin ölmüş və 8100-dən çox insan xəstəliyə yoluxmuşdu.
ABŞ Prezidenti Donald Tramp bazar ertəsi deyib ki, o, koronavirusun aprel ayında isti hava səbəbilə yoxa çıxacağını güman edir. “Ümimiyyətlə istilik bu cür virusları öldürür”, o deyib.
Sağlamlıq ekspertləri deyir ki, yoluxma halları isti havalarda insanlar bayıra çıxıb, digər insanlarla yaxın əlaqədə olmadığı üçün azala bilər. Lakin bu, koronaviriusun yeni növüdür və bəzi ekspertlər virusun yayılmasının yaz və yay aylarında sona çatacağını söyləmək üçün hələ tez olduğunu deyir.
</doc>
<doc id='voa_702170' lang='aze' type='mono' source_url='https://www.amerikaninsesi.org/a/a-56-2006-11-20-voa3-88605202/702170.html' term='SARS'>
BMT-nin bioloji silahlara dair konfransı işinə başladı
Bu gün Cenevrədə Birləşmiş Millətlər Təşkilatının bioloji silahlara dair konfransı işinə başlayıb. Konfransda bilojşi silahların qadağan edilməsi ilə bağlı 1972-ci il sazişinin şərtləri nəzərdən keçirilib, mövcud sənədin gücləndirilməsi qarşıya məqsəd qoyulub. Xatırladaq ki, bundan əvvəlki konfrans 2001-ci ildə təşkil edilmişdi.
Amerika Birləşmiş Ştatlarının Bioloji Silahlar Konvensiyasına dair protokol layihəsini rədd etməsi ilə konfransın işi başa çatdırılmamışdı. O vaxt Vaşinqton bildirmişdi ki, təklif edilən yeni ölçülər legitim ticarət fəaliyyətləri və müdafə sahəsinə maneə törədəcək.
Konfransın prezidenti, Pakistan səfiri Məsud Xanın bildirdiyinəg görə, fikir ayrılıqlarının çox hissəsi artıq keçmişdə qalmış, sazişin gücləndirilməsi perspektivləri bu dəfə realdır. Məsud xan bildirib ki, bio-terrorizm milli və beynəxlaq təhlükəsizliyinə hədədir. O, kimyəvi və nüvə silahlarından fərqli olaraq, bioloji silahların istehsalı üçün böyük laboratoriyalara ehtiyac olmadığını bildirib. Məsud xan quş qripi və SARS kimi yoluxucu xəstəliklrəin bio-terrorizmin silahı ola biləcəyini diqqətə çatıdırb.
Qeyd edək ki, BMT-nin bilojşi silahların qadağan edilməsi ilə bağlı 1972-ci il sazişə dair altıncı konfransı iki həftə davam edəcək.
</doc>
<doc id='voa_697182' lang='aze' type='mono' source_url='https://www.amerikaninsesi.org/a/a-56-a-2003-05-20-5-1-88580272/697182.html' term='SARS'>
Tayvan SARS-ın ən geniş yayıldığı bölgədir - 2003-05-20
Dünya Sağlamlıq Təşkilatının bildirdiyinə görə Tayvan dünyanın atipik pnevmoniyanın ən tez yayıldığı bölgəsidir. Adada xəstəlikdən ölənlərin sayı 52-ə yüksəlib. Təşkilatın bəyanatında bildirilir ki, xüsusilə, xəstəxanaların tə’cili yardım otaqlarında virusun yayılmasına nəzarət edilmədiyinə görə SARS-a yoluxma halları artmaqdadır. 90 faiz yoluxmalara məhz xəstəxanalar səbəb olub. Onlarla xəstəxana işçisi vurisdan müdafiə tədbirlərinə e’tiraz olaraq işlərini tərk etmişlər. Səhiyyə işçilərinin bildirdiyinə görə Çində təkcə dünən 17 adamın xəstəliyə yoluxduğu müəyyən edilmişdir.
</doc>
<doc id='voa_5332124' lang='aze' type='mono' source_url='https://www.amerikaninsesi.org/a/ab%C5%9F-s%C9%99hm-bazar%C4%B1nda-1987-ci-ild%C9%99n-b%C9%99ri-tarixi-enm%C9%99/5332124.html' term='SARS'>
ABŞ səhm bazarında 1987-ci ildən bəri tarixi enmə
Koronavirusla bağlı qorxular dünya boyu ölkələrin sərhdlərini bağlamasına, dünya miqyasında gündəlik həyatın pozulmasına səbəb olması fonunda ABŞ-ın səhmlər bazarında bazar ertəsi tarixi enmə baş verib.
Qlobal miqyasda mərkəzi bankların tənəzzülün qarşısını almağa çalışması ilə əlaqədar fövqəladə tədbirlər görməsinə baxmayaraq, ABŞ-da aksiyalar 12% -dən 13% -ə qədər düşərək, maliyyə bazarlarında trilyonlarla dollar dəyər itkisinə səbəb olub. ABŞ-da aksiyalardakı enmə səhm bazarında 1987-ci ildən bəri pis durum hesab edilir.
Cəmi bir ay əvvəl virusun Çində yayılmağa başladığı bir vaxt qlobal maliyyə bazarlarında epidemiyanın Çində qarşısının alınacağı və bundan əvvəl Ebola, SARS və MERS kimi epidemiyalar dövründə olduğu kimi ciddi tənəzzülün baş verməyəcəyi ilə bağlı gözləntilərə görə tarixi yüksəlişini yaşayırdı.
Lakin artıq bu gün xəstəliyə yoluxma və bunun nəticəsində ölüm hallarının sayı artıq Çinin özündən daha çoxdur: dünya boyu 180000 yoluxma və 7000-dən çox ölüm halı qeydə alınıb.
</doc>
<doc id='voa_695569' lang='aze' type='mono' source_url='https://www.amerikaninsesi.org/a/a-56-a-2003-05-01-3-1-88573397/695569.html' term='SARS'>
Atipik pnevmoniya Çində bayram təntənələrinə mane oldu - 2003-05-01
Çində atipik pnevmoniya xəsətliyinin yayılması adətən, böyük təntənə ilə qeyd edilən may bayramı əhval-ruhiyyəsini pozub. Rəsmi nümayəndələr bir həftə qeyd edilən Əmək günü şənliklərini həftə sonuna keçirmişlər, adamlar virusun yaylıması təhlükəsinə görə, bayram günü küçələrə çıxamayıb evdə qalmışlar. Keçən il bayram günü 87 milyon adam küçələrdə müxtəlif gəzintilərdə iştirak etmişdir. Bu il ictimia yerlərin çoxu bağlanmışdır. Ümumdünya səhiyyə təşkilatının bildirdiyinə görə, xəstəliklə effektiv mübarizə aparmaq üçün Pekin xəstəxalanalarına daha çox xüsusi tibbi avadanlıq lazımdır.  Azərbycanda sars yuxdur. Natiq Aliyev ilə müsahibə
</doc>
<doc id='voa_2804392' lang='aze' type='mono' source_url='https://www.amerikaninsesi.org/a/mers-koreya/2804392.html' term='SARS'>
Cənubi Koreyada MERS-ə yoluxan iki xəstə dünyasını dəyişib
Cənubi Koreyada Yaxın Şərq Tənəffüs Sindromuna (MERS) yoluxan iki xəstə dünyasını dəyişib. Beləliklə bu səbəbdən ölənlərin sayı 25-ə çatmış olur.
Cənubi Koreyanın Səhiyyə Nazirliyi ölənlərin 58 yaşlı bir qadın və 71 yaşlı bir kişi olduğunu bildirib.
Bundan əlavə daha iki nəfərin üçüncü şəxsdən MERS-ə yoluxduğu aşkar edilib. İndiyədək yoluxanların hamısının birbaşa təmas nəticəsində xəstələndiyi qeydə alınıb.
Ən birinci xəstə Bəhreyn, Səudiyyə Ərəbistanı və Birləşmiş Ərəb Əmirliyində səfərdə olan 68 yaşlı kişi olub.
Cənubi Koreyanın MERS menecment komandasının bildirdiyinə görə, yoluxanlar 16-cı xəstə ilə əlaqədə olub. İki nəfər həmin xəstə ilə eyni xəstəxana palatasını bölüşüb.
800 nəfərin karantinə alındığı və təcrid edildiyi bildirilir.
Yaxın Şərq Tənəffüs Sindromu qızdırma, öskürəklə müşayiət edilir və pnevmaniya və böyrək xəstəliklərinə yol açır. MERS virusuna qarşı hələ ki, heç bir vaksin yoxdur.
Bu virus ilk dəfə 2012-ci ildə Səudiyyə Ərəbistanında qeydə alınıb. Ümumdünya Səhiyyə Təşkilatı virusun insanlara dəvələrdən yayıldığını bildirir. İnsanlar arasında virus öskürək və maye yolu ilə yayılır.
Koreya Universitetinin infeksion xəstəliklər üzrə professoru Kim Uoo-joonun dediyinə görə, xəstəliyin yayılmasına maska taxılması, əllərin tez-tez yuyulması və öskürərkən ağızın bağlanması ilə mane olmaq mümkündür.
Cənubi Koreya xəstəliyin Yaxın Şərqdən xaricində ən çox yayılan ölkədir. Çində yalnız bir xəstə qeydə alınıb. Həmin şəxs koreyalı biznesmendir. Seulda xəstə ilə təmasda olan bu şəxs Çinə və daha sonra Honq Konqa səfər edib.
Hazırda Cənubi Koreya virusa yoluxanlara səyəhət məhdudiyyətlərinin tətbiqi üzərində işləyir.
Karantində olanların 240 nəfərinin siyahısı Ədliyyə Nazirliyinə təqdim edilib. Nazirlik digərlərinin də siyahısını tələb edib.
MERS SARS (Ağır Tənəffüs Sindromu) ilə eyni ailədəndir. Çin və Honq Konqda 8 mindən artıq insan bu virusa yoluxmuş, onların 800-ə yaxını dünyasını dəyişmişdi.
Ümumdünya Səhiyyə Təşkilatı 1000-dən artıq MERS xəstəsinin qeydə alındığını və indiyədək 400 nəfərin bu səbəbdən dünyasını dəyişdiyini bildirir.
</doc>
<doc id='voa_5290434' lang='aze' type='mono' source_url='https://www.amerikaninsesi.org/a/cin-koronavairus/5290434.html' term='SARS'>
Çində koronavirusa yoluxma halları azalır
Çində virusa yoluxma halları təkcə bazar günü 1843 olub. Bu, yoluxma hallarının azalması deməkdir. Son iki gün ərzində 7500 yeni yoluxma halı qeydə alınıb.
Fransada yaşlı çinli turist koronavirus səbəbilə həyatını itirib. Parisdə ölən 80 yaşlı kişi Avropada bu səbəblə həyatını itirən ilk insan olub.
Bundan əlavə Afrikada da koronavirusa ilk yoluxma halı qeydə alınıb.
Çinin paytaxtındakı rəsmilər deyir ki, Pekinə geri dönən bütün insanları 14 boyunca özlərini karantinə almalıdırlar.
Çin yeni koronavirusuun qarşısını almağa çalışdığı bir vaxt dövlətə məxsus Beijing Daily qəzeti xəbər verir ki, özlərini təcrid etməyi rədd edənlər və ya digər karantin qaydalarını pozanlar “qanunlara əsasən məsuliyyətə cəlb olunacaq”.
Kəskin respirator sindromu sayılan SARS-dan Çində 774 nəfər ölmüşdü.
Dünyada SARS 800 nəfərin ölümünə səbəb olmuş, 8 min nəfərə yoluxmuşdu. Yeni koronavirus da eyni viruslar ailəsinə məxsusdur.
Miçiqan Universitetində İctimai Səhiyyə Məktəbinin epidemiologiya üzrə professor Joseph Eisenberg “Reuters”ə deyib ki, epidemiyanın zəiflədiyini söyləməyə tezdir, çünki məlumat vermə prosedurlarında qeyri-müəyyənlik var.
</doc>
<doc id='voa_5264947' lang='aze' type='mono' source_url='https://www.amerikaninsesi.org/a/cin-evakuasiya-koronavirus/5264947.html' term='SARS'>
Çindən xarici vətəndaşların evakuasiyası başlanıb
Çərşənbə günü Çindən xarici vətəndaşların evekuasiyası başlanıb. Bu ölkədə koronavirusdan ölənlərin sayı 132 nəfərə çatıb.
Bu gün virusun episentri Uhandan 206 Yaponiya vətəndaşı yola düşüb. 4 nəfər özünü pis hiss etdiklərini söylədikdən sonra xəstəxanaya yerləşdirilib.
Associated Press-in bildirdiyinə görə, çarter reysləri ilə çoxsaylı amerikalı Alyaskaya istiqamət alıb. Orada onlar virusla bağlı müayinədən keçib.
Artıq Çində iki dəfə müayinədən keçən 201 amerikalı Ankoricdə Xəstəliklərə Nəzarət və Profilaktika Mərkəzi tərəfindən daha iki dəfə müayinə edilib.
Alyaskanın Səhiyyə və Sosial Xidmətlər Departamenti Çində təyyarəyə minməzdən əvvəl kiçik bir xəsarət alan bir sərnişinə tibbi yardım göstərildiyini bildirib.
Birləşmiş Ştatlar hökuməti Uhandan ABŞ konsulluğunun diplomatlarını və digər vətəndaşlarını çıxarmaq üçün çarter uçuş təşkil edib. Bəyanatda deyilir ki, çərşənbə axşamı gecə saatlarında Kaliforniyaya gələcək təyyarədəki sərnişinlərin əlavə müayinədən keçəcək və geri qayıtma müddəti başa çatana qədər müvəqqəti olaraq orada qalacaqlar.
Avstraliya, Yeni Zelandiya, Fransa, Rusiya və digər ölkələr həftə ərzində vətəndaşlarının ekakuasiya ediləcəyini elan edib.
Çinin səhiyyə rəsmiləri indiyədək 5900 adamın virusa yoluxduğunu bildirib. Bu göstərici 2002-2003-cü illərdə 800 nəfərin ölümünə səbəb olan SARS vurusuna yoluxanlardan qat-qat çoxdur.
Birləşmiş Ərəb Əmirlikləri Uhamdan gələn bir ailənin vurusa yoluxduğunu bildirib. Beləliklə Yaxın Şərqdə ilk yoluxma qeydə alınıb.
Yoluxma halları Avstraliya, Kanada, Almaniya, Fransa, Şri-Lanka, Honq Konq, Yaponiya, Makao, Malayziya, Nepal, Portuqaliya, Sinqapur, Cənubi Koreya, Tayvan, Tailand, ABŞ və Vyetnamda da qeydə alınıb.
Ümumdünya Səhiyyə Təşkilatının məlumatına görə, yoluxanların əksəriyyəti ya Uhana səyahət etmiş və ya da onlarla təmasda olan insanlardır.
Bəzi ölkələr Çinə səyahətə məhdudiyyətlər tətbiq edib.
Malayziya və Konq Konq Uhandan gələnlərin ölkəyə daxil olmasını yasaqlayıb. Bütün dəmir yolları və gəmilərin hərəkəti dayandırılıb.
Monqolustan Çinlə sərhədini bağlayıb.
</doc>
<doc id='voa_697032' lang='aze' type='mono' source_url='https://www.amerikaninsesi.org/a/a-56-a-2003-05-11-2-1-88579487/697032.html' term='SARS'>
SARS epidemiyası yayılmaqda davam edir - 2003-05-11
Çinin baş naziri Ven Tsiabao SARS epidemiyasının hələ də ciddi problem olaraq qaldığını və əhalinin sıx yaşadığı bölgələrə yayıla biləcəyini deyib. Rəsmi “Sinxua” agentliyi baş nazirə istinadən bildirir ki, atipik pnevmoniyanın nəzarət altına alınması sahəsində tərəqqi əldə edilsə də, Çin bu epidemiyanın tam nəzarətinə malik deyil. Dünya Sağlamlıq Təşkilatının xəstəliyin yayaıldığı ölkələr siyahısına daxil etdiyi Tayvanda bu gün daha 12 adamın SARS-a yoluxduğu bildirirlir. 10 min adamın karantinə alındığı Tyavanda hökumət evdən çıxamaları yasaqlanan xəstələrə nəzarət üçün video kameralar və satellitlərdən istifadə ediləcəyini bildirib.
</doc>
<doc id='voa_2850286' lang='aze' type='mono' source_url='https://www.amerikaninsesi.org/a/mers-virus/2850286.html' term='MERS'>
Səhiyyə Nazirliyi MERS virusu ilə əlaqədar insanları diqqətli olmağa çağırır
Azərbaycan Səhiyyə Nazirliyi Respublika Taun Əleyhinə Stansiyası dünyanın bəzi ölkələrində yayılan MERS virusu ((MERS - Middle East Respiratory Syndrome) ilə əlaqədar insanları diqqətli olmağa çağırıb.
Stansiyanın Xüsusi təhlükəli yoluxucu xəstəliklərin epidemiologiyası şöbəsinin müdiri Rita İsmayılova Trend agentliyinə bildirib ki, MERS virusunun Azərbaycana keçməsinin qarşısını almaq üçün Səhiyyə Nazirliyi tərəfindən qabaqlayıcı tədbirlərin görülməsinə başlanılıb.
"Bununla əlaqədar sərhəd-keçid məntəqələrində hərarətli xəstələr, xəstələnmə hallarının çox olduğu dövlətlərdən Azərbaycana gələn insanlar üzərində müşahidələr aparılır, eyni zamanda dezinfeksiya işləri həyata keçirilir. Xəstəliklə əlaqədar həm əhali, həm də tibb işçiləri arasında maarifləndirmə işləri aparılır. Biz qabaqlayıcı tədbirlərin hamısını görürük. Ancaq heç bir ölkə xəstəlikdən sığortalanmayıb. Əgər hansısa bir xəstə Azərbaycana gələrsə, Elmi Tədqiqat Ağçiyər Xəstəlikləri İnstitutunda tənəffüs çatışmazlığı və s. simptomları olan xəstələri müalicə etmək üçün bütün şəraiti olan xüsusi palatalar var. Belə palatalar Ebola virusunun yayıldığı dövrdə də olub. Əgər belə hal olarsa, xəstələr oraya qospitalizasiya olunacaq və orada sistematik müalicə aparılacaq”.
MERS virisunun coronaviruslara aid olduğunu və xüsusi təhlükəli viruslar qrupundan olduğunu deyən R.İsmayılovanın sözlərinə görə, MERS virusuna yoluxan insanlarda xəstəliyin maksimal inkubasiya dövrü 14 gündür: "MERS virisuna yoluxan insanlarda xəstəliyin yüksək hərarət, qripə oxşar əlamətlər, təngənəfəslik, tənəffüs çatışmazlığı, ishal kimi simptomları müşahidə edilir".
</doc>
<doc id='voa_1913513' lang='aze' type='mono' source_url='https://www.amerikaninsesi.org/a/mers-virusu/1913513.html' term='MERS'>
Birləşmiş Ştatlarda MERS virusuna yoluxan ikinci adam qeydə alınıb
Birləşmiş Ştatlarda ilk dəfə Səudiyyə Ərəbistanında qeydə alınmış MERS (Yaxın Şərq tənəffüs sindromu) virusu ilə ikinci xəstə qeydə alınıb.
Ərəbistan yarmadasında MERS virusu olan xəstələrə qulluq edən səhiyyə işçisinin bu yolla yoluxduğu güman edilir. O,Səudiyyə Ərəbistanın Ciddə şəhərindən Londona səfər edən vaxt təyyarədə səhhəti pisləşdiyini hiss edib. Adı açıqlanmayan xəstə oradan Florida ştatına səfər edib.
ABŞ-ın Xəstəliklərə nəzarət və profilaktika mərkəzinin rəsmisi Enn Şuşat agentliyin beynəlxalq həmkarlarla virusa yoluxan xəstə ilə eyni təyyarədə səyahət edən təxminən 500 sərnişinin müəyyən və müayinə edilməsi üçün birgə iş apadığını deyib.
Virusa yoluxan xəstə hazırda Floridanın Orlando şəhərində xəstəxanaya yerləşdirilib. ABŞ səhiyyə rəsmiləri onun səhhətinin yaxşı olduğunu deyib.
Virusa yoluxan ilk xəstə isə mayın 2-i İndiana ştatında qeydə alınıb.
ABŞ səhiyyə rəsmiləri Yaxın Şərqə səfər edən amerikalıları əllərini mütəmadi yumağı, burun və gözlərə əllər yuyulmadan toxunmamağı məsləhət görür.
Bu günə qədər dünya ölkələrində 538 laboratoriyada MERS virusunun qeydə alındığını təsdiq edilib. Virusa yoluxan 145 xəstə həyatını itirib. Səudiyyə Ərəbistanı rəsmiləri 450 hadisənin qeydə alındığını və 2012-ci ildə ilk dəfə müəyyən ediləndən bü günə qədər 112 xəstənin öldüyünü bildirib.
Virusun qarşısını alacaq peyvənd və ya müalicə üsulu hələlik müəyyən edilməyib.
</doc>
<doc id='voa_4428911' lang='aze' type='mono' source_url='https://www.amerikaninsesi.org/a/resul-murselov-musahibe-/4428911.html' term='MERS'>
“Bu da hökümətin saxta cinayət işlərindən biridir” [Video-Müsahibə]
Rəsul Mürsəlovun sözlərinə görə, son 6 ildə Azərbaycanda iş fəaliyyətinin olmamasına baxmayaraq, mayın 17-də ünvanlarına gələn məktubda göstərilir ki, "Mers- Servis" MMC-nin rəhbəri kimi 2823,36 manat vergidən yayınıb.
Vergilər Nazirliyinin reyestr məlumatlarından görünür ki, "Mers- Servis" MMC 2009-cu ildə Bakı şəhəri, Əlibəyov qardaşları, ev 75, mənzil 43-də qeydiyyatdan keçib.
Rəsul Mürsəlov həmin ünvanları tanımadığını, şirkətlərdən xəbərsiz olduğunu deyir. İndiyədək ona bu şirkətlərlə bağlı hər hansı xəbərdarlığın, sənədin gəlmədiyini də bildirir.
Rəsul Mürsəlov deyir ki, heç vaxt sahibkarlıqla məşğul olmayıb, hüquqi şəxs kimi vergi orqanlarında qeydiyyata düşməyib. Siyasi fəal bu cinayət işinin birbaşa onun siyasi fəaliyyəti ilə bağlı olduğunu düşünür:
"Hesab edirəm ki, bu, birbaşa siyasi fəaliyyətimlə bağlıdır. Hakimiyyət mühacirətdəki siyasi fəalları İnterpol vasitəsilə ölkəyə gətirmək üçün vergidən yayınma maddəsindən sui-istifadə edir. Ancaq bu kimi addımlar məni heç bir halda siyasi fəaliyyətimdən çəkindirmir" – deyə, o bildirib.
Rəsul Mürsəlov 2012-ci ildə siyasi səbəblərdən həbs edilib. Beynəlxalq təşkilatlar onu siyasi məhbus kimi tanıyıb. O, 2014-cü ildə azadlığa çıxdıqdan sonra barəsində yenidən cinayət işi açılıb və ölkəni məcburi tərk edib. Təzyiqlər nəticəsində ailəsi ondan imtina edib.
</doc>
<doc id='voa_1769875' lang='aze' type='mono' source_url='https://www.amerikaninsesi.org/a/mekke-hejj/1769875.html' term='MERS'>
Həcc ziyarətinə milyonlarla müsəlman qatılıb
Dünyada milyonlarla müsəlman Məkkədə Həcc ziyarətinin başlanğıcı kimi Səudiyyə Ərəbistanındakı Ərəfat dağı önündə dua edib.
Səudiyyə Ərəbistanında rəsmilər təxminən iki milyon müsəlmanın dünyada ən böyük dini mərasim hesab edilən Həcc ziyarətinə gəldiyini deyib.
Zəvvarlar Məhəmməd peyğəmbərin doğulduğu yer hesab edilən Məkkədən onun sonuncu dəfə vəz etdiyi Ərəfat dağına doğru yeriyəcək. Dağın üzərində və ətrafında dua etmək Həccdə müsəlmanlar üçün ən gözəl anlardan hesab edilir. Daha sonra zəvvarlar Mina şəhərində simvolik şeytanı daşlama dini mərasimi keçirəcək.
Həcc İslamda ən qədim və ən müqəddəs dini mərasim hesab edilir.
Bu il Həcci ziyarət edənlərin sayı ötən ilə nisbətən kəskin azalıb. Buna səbəb Səudiyyə Ərəbistanı rəsmilərinin MERS virusundan ehtiyat edərək vizaların sayını azaltmasıdır. Ötən il bu virus Səudiə Ərəbistanında 50 nəfərdən çox insanın ölümünə səbəb olub.
</doc>
<doc id='voa_2485752' lang='aze' type='mono' source_url='https://www.amerikaninsesi.org/a/obama-ebola/2485752.html' term='ebola'>
Prezident Obama ABŞ-da Ebola epidemiyası riskinin aşağı olduğunu deyib
ABŞ prezidenti Barak Obama deyib ki, xəstəlikdən qorunmaq üçün bütün lazımi tədbirlərin görüldüyü halda, Ebola virusunun Birləşmiş Ştatlarda yayılması riski olduqca aşağıdır.
Kabinet üzvləri ilə keçirdiyi iclasda cənab Obama Ebola xəstəliyi diaqnozunun qoyulduğu hər bir xəstəxanaya preventiv tədbirlərin görülməsi üçün həkimlərdən ibarət xüsusi qrupun göndərilməsinə çağırıb.
“Biz əmin olmalıyıq ki, belə bir şey bir də təkrar olmasın. Vəziyyəti monitorinq edirik, izləyirik, eyni zamanda Dallasda baş verənləri nəzərdən keçiririk və bundan alınan nəticələrin ölkə boyu bütün xəstəxanalar və klinikalara ötürülməsini təmin edirik”-deyə prezident Obama bildirib.
Cənab Obama planlaşdırdığı səfərini təxirə salaraq, Ağ Evdə Ebola xəstəliyi ilə əlaqədar kabinet üzvlərinin təcili iclasını keçirib. Ağ Evdə görüş Ebola virusuna yoluxmuş ikinci tibb işçisinin xəstəliyin simptomlarının üzə çıxmasından öncə Birləşmiş Ştatlar daxilində təyyarə ilə uçduğu haqda məlumat verildikdən sonra baş verib.
ABŞ-ın Xəstəliklərə Nəzarət və Profilaktika Mərkəzi Amber Vinsonun Ohayo ştatında Klivlend şəhərindən Frontier hava yolları şirkətinin təyyarəsi ilə Texasda Dallas hava limanına uçduğunu bildirib.
</doc>
<doc id='voa_2476779' lang='aze' type='mono' source_url='https://www.amerikaninsesi.org/a/ebola/2476779.html' term='ebola'>
Dallas xəstəxanasında müalicə olunan ebola xəstəsi dünyasını dəyişib
Texas ştatında Dallas xəstəxanasında müalicə edilən ebola xəstəsi Tomas Dunkan dünyasını dəyişib.
Birləşmiş Ştatlarda ebola diaqnozu qoyulmuş ilk xəstə olan Tomas Dunkanın vəziyyəti ağır idi. Texas Presbiterian xəstəxanasının verdiyi açıqlamada onun səhər saat 7:15-də öldüyü deyilir.
Bu arada, mediada Birləşmiş Ştatların hava limanları və ölkəyə başqa giriş yerlərində səfər edənləri ebola xəstələyinin əlamətlərinə dair yoxlamadan keçirəcəyi haqda məlumatlar verilib.
Assoşieyted Press agentliyinin bildirdiyinə görə, ABŞ-ın Daxili təhlükəsizlik naziri Alxandro Mayorkas çərşənbə günü deyib ki, Birləşmiş Ştatlar əsas giriş məntəqlərində ebola simptomlarının yoxlanması və ebola virusu haqda məlumatların təqdim edilməsi məqsədilə ABŞ-ın xüsusi agentlərini yerləşdirəcək. Nazir bu tədbirlərin nə zaman qüvvəyə minəcəyi haqda bir söz deməyib.
</doc>
<doc id='voa_2509345' lang='aze' type='mono' source_url='https://www.amerikaninsesi.org/a/respublikachi-siyaset/2509345.html' term='ebola'>
Respublikaçıların siyasəti nə olacaq? [Fotoqalereya]
Nümayəndələr Palatasının spikeri Con Beyner respublikaçıların idarə etdiyi Konqresin enerji və iş qanunları üzərində işləyəcəyini bildirib. O, hazırkı anın hökumətin nəticələrlə üzləşdiyi vaxt olduğunu deyib.
Respublikaçılar Barak Obamanın sağlamlıq sığortası planı ilə bağlı mübahisələri qaldıra bilər. Belə ki, bir çox respublikaçı nümayəndə planın geriyə çəkilməsinə çağıraraq, hökuməti bir çox işlərə hədsiz müdaxilə etməkdə günahlanıdırıb.
Bundan əlavə prezident Ebola böhranına cavabına görə hücuma məruz qala bilər. Bir çoxları Barak Obamanın Rusiyanın Ukraynaya müdaxiləsi və ABŞ-ın başçılığı ilə İraq və Suriyada İŞİD-lə mübarizə səylərini tənqid edir.
Amerikanın iki siyasi partiyası arasında vergi və mühacirət siyasətlərində daimi fikir ayrılığı mövcuddur.
ABŞ dövlıət başçısı ilin sonunadək yeni mühacirət qanununa dair fərman imzalayacaq.
</doc>
<doc id='voa_2412942' lang='aze' type='mono' source_url='https://www.amerikaninsesi.org/a/ebola/2412942.html' term='ebola'>
Azərbaycanda ebola virusu təhlükəsi yoxdur
Azərbaycanda ebola daşıyıcısı qeydə alınmayıb. Azərbaycan ebola virusu qeydə alınmış ölkələrdən hər hansı heyvandarlıq məhsulları almır və bu ölkələrdə iqtisadi əlaqələrimiz yoxdur.
Bu barədə Kənd Təsərrüfatı Nazirliyi yanında Dövlət Baytarlıq Xidmətinin mətbuat xidmətinin rəhbəri Yolçu Xanvəli Amerikanın Səsinə bildirib.
Onun sözlərinə görə Azərbaycan heyvandarlıq məhsulları gətirdiyi ölkələrdə epizodik vəziyyət tam sabitdir.
“Biz daim Ümumdünya Səhiyyə Təşkilatının məlumatlarını izləyirik. Epizodik vəziyyət sabit olmayan ölkələrdən heyvandarlıq məhsullarının gətirilməsinin qarşısı dərhal alınır”, o qeyd edib.
Səhiyyə Nazirliyi sanitar epidemioloji nəzarət sektorunun müdiri Viktor Qasımov isə Amerikanın Səsinə deyib ki, ölkədə epidemioloji vəziyyət tam sabitdir.
“Ümumdünya Səhiyyə Təşkilatı Avropa qitəsi ölkələri, o cümlədən Azərbaycanı ebola virusu ilə bağlı ən aşağı risk ölkələri kimi qiymətləndirir. Buna baxmayaraq Səhiyyə Nazirliyi müvafiq hazırlıq və profilaktik işlər aparır. Ölkədə kifayət qədər dərman preparataları ehtiyatları var”, o qeyd edib.
Qafqaz Müsəlmanları İdarəsi də vətəndaşları həcc ziyarətinə gedərkən ebola xəstəliyi ilə bağlı ehtiyatlı olmağa çağırıb.
</doc>
<doc id='voa_2508503' lang='aze' type='mono' source_url='https://www.amerikaninsesi.org/a/kerri-avropa--asiya-turu/2508503.html' term='ebola'>
Kerri Avropa, Asiya və Yaxın Şərqə diplomatik turdadır
ABŞ Dövlət katibi Con Kerri iqtisadi əməkdaşlıq, təhlükəsizlik və təmiz enerji kimi müxtəlif məsələləri müttəfiqlərlə müzakirə etmək məqsədilə Avropa, Asiya və Yaxın Şərq ölkələrinə səfərə başlayır.
Con Kerrinin diplomatik turunun ilk dayanacağı olan Parisdə Fransanın xarici işlər naziri Loren Fabiusla Ukraynada vəziyyəti, Ebola epideiyası, eləcə də İraq və Suriyada İslam Dövləti qrupuna qarşı mübarizə səylərini müzakirə edərək.
Parisdən sonra cümə günü Con Kerri Asiya-Sakit okeanı ölkələrinin dövlət başçılarının gələn həftə sammitindən öncə xarici işlər nazirlərinin görüşünə qatılmaq üçün Pekinə yollanacaq.
Pekində olduğu müddətdə dövlət katibi Kerri ABŞ-ın təmiz enerji, kiber təhlükəsizlk və qadınların iqtisadiyyatda imkanlarının genişləndirilməsi mövzularını müzakirə edəcək.
Con Kerri Birləşmiş Ştatlar və Çin arasında münasibətləri ən ardıcılı münasibətlər kimi qiymətləndirərək, 21-ci əsrin siyasi landşaftının müəyyən edilməsində həlledici olacağını deyib.
Səfərdən öncə Vaşinqtonda Con Hopkins universitetinin Beynəlxalq Araşdırmalar depratamentində mühazirə söyləyən Con Kerri Çinin İran və Şimali Koreya tərəfindən gələn nüvə təhlükərinin qarşısının alınmasında köməyini yüksək qiymətləndirərək, eyni zamanda kiber təhlükəsizliyi və intellektual müəlliflik hüquqları məsələlrində Çinə təzyiqlərin davam etdiriləcəyini deyib.
</doc>
<doc id='voa_2593938' lang='aze' type='mono' source_url='https://www.amerikaninsesi.org/a/ebola-vaksin/2593938.html' term='ebola'>
Ebola ilə mübarizə-Yeni inkişaflar [Video]
Ebola virusunun yayılması halları artıq ikinci ildir müşahidə edilir. Alimlər isə vaksinlərin əldə edilməsi səylərini davam etdirir.
Ümumdünya Səhiyyə Təşkilatı virusa 20 mindən artıq insanın yoluxduğunu, 8 mindən artıq adamın dünyasını dəyişdiyini bildirir.
Virusla mübarizə məqsədi ilə hazırda iki vaksin təcrübədən keçirilir.
Alimlər Qərbi Afrikada istifadə edilməsi ümidləri il vaksinlər üzərində işləyir. Roma yaxınlığındakı laboratoriya farmakologiya şirkəti GlaxoSmithKlinea məxsusdur.
Burada bir neçə komanda vaksinlər üzərində iş apararaq, bir çox həyat təhlükədə olduğu üçün onların yaxın zamanda istifadəyə verilməsinə çalışır.
Noyanr ayında sınaqdan keçirilən vaksinlərdən biri orqanizm tərəfindən normal qəbul edilib, sınaqda iştirak edən 20 könüllünün immun sistemi vaksinə normal reaksiya göstərib.
GlaxoSmithKline şirkətinin bildirdiyinə görə, vaksin anticisimləri artırır və immun sisteminin infeksiyaya məruz qalan hüceyrələri məhv etməsinə yardım edir.
Laboratoriyaya rəhbərlik edən doktor Rikkardo Kortez : "Ebola virusunu təkcə anticisimlələ nəzarətdə saxlamaq mümkün deyil. Ənənəvi vaksinlər kifayət etmir. Bizim vaksinlər isə immun sisteminin müəyyən bir hissəsinə təsir göstərərək virusa yoluxmuş hüceyrələri tanıyan T hüceyrələrini gücləndirir. İki strategiyanın kombinasiyası Ebolaya qarşı olduqca effektivdir."
Lakin vaksinlərin ümumistifadəsi üçün əlavə sınaqlara ehtiyac var.
Digər bir farmakologiya şirkəti Merck digər bir vaksini inkişaf etdirir. Kod adı VSV-ZEBOV olan bu vaksinin ötən ay sınaqdan keçirilməsindən sonra inkişafı dayandırılıb. Buna vaksin qəbul edən insanların büküklərində yaranan ağrılar səbəb olub. Hazırda bu vaksinin kiçik dozaları sınaqdan keçirilir
Qərbi Afrikadakı durum qeyri-adi bir tərəfdaşlığa yol açıb. Bu yaxınlarda Vaşinqtonda təşkil edilən forumda Merck şirkətinin prezidenti Juli Qerberdinq bildirib ki, hətta rəqib farmakoligiya şirkətləri belə fəal əməkdaşlıq edir. "Hazırda qeyri-adi bir tərəfdaşlıq mövcuddur. Bunlardan ən mühümü rəqabətdə olan insanlar arasındakı tərəfdaşlıqdır. "
Ebolaya qarşı artıq bir neçə vaksin kliniki sınaqlardan keçirilir. Bunlardan biri effektiv olsa belə çox iş görülmüş olacaq. Bu, insanların immunizasiyası ilə yanaşı, yoluxma hallarını aradan qaldıracaq. Bu həm də Ebolanın bir daha ortaya çıxmaması demək olacaq.
</doc>
<doc id='voa_2888198' lang='aze' type='mono' source_url='https://www.amerikaninsesi.org/a/2888198.html' term='ebola'>
Effektiv ebola vaksini?
Alimlər effektiv ebola vaksininə yaxın olduqlarını deyirlər.
Dünya Səhiyyə Təşkilatı rəsmiləri Qvineyada aparılmış kliniki sınaqların kifayət qədər uğurlu olduğunu və əksər hallarda ebolaya yoluxmanın qarşısını aldığını xəbər verirlər.
Britaniya tibb jurnalı Lancet ilkin nəticələri və təhlilləri dərc edib.
Ötən ilin başlanğıcında Qərbi Afrikada vüsət alan ebola epidemiyası Liberiya, Qvineya və Sierra Leonedə 11,000 adamın həyatına son qoyub.
Əgər bu effektiv olarsa, oyun büsbütün dəyişəcək - hazırkı və gələcək ebola epidemiyalarına qarşı mübarizə metodları dəyişəcək.
Dünya Səhiyyə Təşkilatının baş direktoru Marqaret Çan Cenevrədə müxbirlərə bildirib ki, alimlər, həkimlər, donorlar və dərman şirkətləri vaksinin hazırlanmasına yaxından əməkdaşlıq ediblər.
"Əgər bu effektiv olarsa, oyun büsbütün dəyişəcək - hazırkı və gələcək ebola epidemiyalarına qarşı mübarizə metodları dəyişəcək," deyə Çan mətbuat konfransında bildirib.
Vaksininin inkişaf etdirilməsində alimlər "çevrə" adlanan metoddan istifadə ediblər.
Afrika kəndində ilk ebola halı qeydə alınan kimi alimlər xəstə adamla təmasda olmuş hamını peyvənd ediblər.
Dərhal vaksin edilən 2,014 adamdan heç biri ebolaya yolxumayıb. Üç həftə sonra vaksin edilən 2,380 adam isə 16 nəfəri sonradan ebola ilə diaqnozlanıb.
</doc>
<doc id='voa_2501876' lang='aze' type='mono' source_url='https://www.amerikaninsesi.org/a/ebola/2501876.html' term='ebola'>
Barak Obama ABŞ-da Ebolaya yoluxma hallarının artacağı barədə xəbərdarlıq edib
ABŞ prezidenti deyib ki, Qərbi Afrikada Ebola virusunun yayılmasının qarşısı alınmayınca Birləşmiş Ştatlarda bu virusa yoluxma halları müşahidə ediləcək. Ağ Evdə Qərbi Afrikadan qayıdan və getməyə hazırlaşan ABŞ tibb işçiləri ilə görüşən Barak Obama onları qəhraman adlandırıb.
ABŞ dövlət başçısı Ebola virusunun qarşısının alınacağına inandığını bildirib.
Bir neçə ştat Qərbi Afrikadan ABŞ-a dönən tibb işçilərinə məcburi karantin tətbiq etmək əmri verib.
Tibb bacısı Kaçi Hikoks Meyndəki evinə dönməzdən əvvəl məcburi şəkildə Nyu-Cersidə karantində saxlanılıb. Kaçi onu karantində saxlayanları məhkəməyə verəcəyini bildirib.
</doc>
<doc id='voa_4072075' lang='aze' type='mono' source_url='https://www.amerikaninsesi.org/a/liberia-seckileri/4072075.html' term='ebola'>
Liberiyanın növbəti prezidenti seçkilərin ikinci mərhələsində müəyyən ediləcək
Bazar günü Liberiya Seçki Komissiyasının elan etdiyi nəticələrə müvafiq olaraq, ölkə prezidenti sabiq futbol ulduzu Corc Vea və hazırkı vitse-prezident Cozef Bokainin iştirakı ilə keçiriləcək ikinci mərhələdən sonra müəyyən ediləcək.
Liberiya Seçki Komissiyasının sədri Cerom Korkoyanın bildiridiyinə görə, Demokratik Dəyişiklik üçün Konqresin namizədi Corc Vea 572,453, Birlik partiyasının namizədi Cozef Bukai isə 427,550 səs toplayıblar. Bu, müvafiq olaraq seçkidə iştirak edən seçicilərin 39.0 faizinin Corc Veaya və 29.1 faizinin isə Cozef Buakiyə səs verdikləri deməkdir.
Seçkidə hec bir namizədin 50 faizdən çox səs toplamadığından, prezidentin müəyyən edilməsi üçün seçkilərin ikinci mərhələsi keçirilməlidir.
2.1 milyon qeydiyyatdan keçmiş seçicisi olan Liberiyada 70 ildən çox müddətdə ilk dəfədir ki, bir demokratik yolla seçilmiş hökümətdən digərinə keçid baş verir.
Seçicilər çərşənbə axşamı keçirilən səsvermədə Nobel Sülh Mükafatı laureatı və Afrikanın seçilmiş ilk qadın dövlət başçısı Ellen Conson-Serlifdən sonra dövlətə rəhbərlik edəcək şəxsi seçirlər. Conson-Serlif Liberiya konstitusiyasına müvafiq olaraq iki altı illik müddət prezident olduqdan sonra dövlət başçısı vəzifəsini tərk edir.
Serlif 14 il davam edən və 2003-cü ildə bitən vətəndaş müharibəsindən sonra ölkəyə sülh dövründə rəhbərlik edib. Buna baxmayaraq, korrupsiya hallarının hələ də geniş yayılmış olduğu Liberiya 2014 və 2015-ci ildə 5,000 insanın həyatına son qoymuş Ebola böhranından sonra dirçəlməyə çalışır.
</doc>
<doc id='voa_2509145' lang='aze' type='mono' source_url='https://www.amerikaninsesi.org/a/ebola-afrika/2509145.html' term='ebola'>
Qərbi Afrikada Ebola virusuna yoluxma halları azalır
Qvineyanın Səhiyyə Nazirliyi bildirib ki, BMT-nin Ebola virusu ilə mübarizə səylərini artırması nəticəsində Qərbi Afrikada Ebola virusuna yoluxma halları azalır.
Nazirliyin Ebola üzrə koordinatoru Əbubəkir Sidiki Diakite deyib ki, Qvineya, Syerra Leone və Liberiyada yeni yoluxma hallarının sayı azalıb.
O deyib ki, indi onlar Ebola xəstələri ilə əlaqədə olmuş insanları qeydiyyata almaq çətinliyi ilə üzləşir.
İsveçrə xəstəxanasında tədqatçılar GlaxoSmithKline şirkətinin hazırladığı Ebola vaksinini sınaqdan keçirməyə başlayıb. 120 sağlam könüllü bu sınaqda iştirak edir. Eyni vaksin üzərində ABŞ, Britaniya və Malidə də sınaqlar keçirilir.
Ebola insan bədəninin mayesi ilə ötürülür. Virus qızdırma, qanaxma, qusma və izhala səbəb olur.
Bu virusdan indiyədək əsasən Liberiya, Sierra Leone və Qvineya olmaqla, 5 min insan ölüb.
</doc>
<doc id='voa_1970563' lang='aze' type='mono' source_url='https://www.amerikaninsesi.org/a/afrika-sammit/1970563.html' term='ebola'>
Vaşinqtonda sammit təşkil edilir
Vaşinqton şəhərində Afrika ölkələrinin dövlət başçılarının iştirakı ilə sammit təşkil edilir.
ABŞ prezidenti Barak Obamanın ev sahibliyi edəcəyi tədbirə 50 ölkənin prezidenti qatılır.
Vaşinqton ABŞ bizneslərinin Afrika ölkələrindəki imkanlarına diqqətləri cəlb etməyə çalışır.
İqtisadi baxımdan ən sürətli inkişafa malik olan Afrikada Amerika böyük populyarlığa malikdir.
Bazar ertəsi günü start veriləcək sammit Çin, Avropa və Yaponiyanın bunabənzər səylərindən sonra təşkil edilir.
Tədbirə Zimbabve, Sudan, Eritrea və Mərkəzi Afrika Respublikasının liderləri qatılmayacaq.
Sammit bir necə qərbi Afrika ölkəsində ebola vurusunun yayıldığı vaxta təsadüf etdiyi üçün Sierra Leone və Liberiyanın dövlət başçıları səfərlərini təxirə salmalı olub.
</doc>
<doc id='voa_2452801' lang='aze' type='mono' source_url='https://www.amerikaninsesi.org/a/ebola-afrika/2452801.html' term='ebola'>
BMT Qərbi Afrikada ebola ilə mübarizə səylərinə başçılıq edir
BMT-nin baş katibi Ban Ki Mun deyib ki, BMT Qərbi Afrikada ebola virusu ilə mübarizə səylərinə başçılıq edir.
Baş katib bildirib ki, Ümumdünya Səhiyyə Təşkilatının baş direktoru Marqaret Çan BMT Təhlükəsizlik Şurasının növbədənkənar iclasında beynəlxalq planı açıqlayacaq.
Təhlükəsizlik Şurası eyni gündə üzv ölkələrin xəstəliyin təsirinə məruz qalmış ölkələrə yardım, səhra xəstəxanaları və humanitar yardım işçilərinin çatdırılması və bu ölkələrə səfərlərlə bağlı qoyulmuş məhdudiyyətlərin aradan qaldırılmasına çağıran ABŞ-ın haaırladığı qətnamə üzrə səsvermə keçirməlidir.
ABŞ prezidenti Barak Obama səhiyyə xidmətlərinə dəstək vermək məqsədi ilə təxminən 2500 virus daşıyıcısının öldüyü Qərbi Afrikaya minlərlə ABŞ əsgəri göndərildiyini elan edib.
Əsgərlər Monrovia və Liberiyada yerləşdiriləcək, tibb işçilərinə təlim keçəcək, təchizatın çatdırılması səylərini koordinasiya edəcək və yeni müalicə obyektlərin tikintisində iştirak edəcək.
</doc>
<doc id='voa_2761283' lang='aze' type='mono' source_url='https://www.amerikaninsesi.org/a/liberiya-ebola-virusu/2761283.html' term='ebola'>
Ümumdünya Səhiyyə Təşkilatı: Liberiya Ebola virusundan azaddır
Ümumdünya Səhiyyə Təşkilatı Liberiyanın Ebola xəstəliyi virusundan azad olduğunu elan edib.
Təşkilat bu elanı Liberanın son 42 gün ərzində Ebola xəstəliyinə yeni yoluxma hallarının qeydə alınmadığını bildiriməsindən sonra edib. 42 gün ölümcül xəstəliyin inkubasiya dövründən iki dəfə artıq müddətdir.
Ümumdünya Səhiyyə Təşkilatının bəyanatında deyilir ki, ilk dəfə 1976-cı ildə qeydə alındığı dövrdən ən çox ölüm halları ilə nəticələnən, daha uzun və mürəkkəb bir epidemiyanın yayıldığı bir ölkədə xəstəliyə yoluxma hallarının qeydə alınmaması böyük inkişaf kimi qiymətləndirilir.
Ağ Ev Ebola epidemiyasının yayılmasının rəsmən dayandığı xəbərini böyük məmnunluq hissi ilə qarşılayaraq, bunu mühüm inkişaf adlandırıb və Liberiya xalqını bu inkişafa nail olduğu üçün təbriklərini bildirib. Lakin Ağ Evin bəyanatında hələ görüləsi çox işlərin olduğu vurğulanıb. “Bu, mühüm bir inkişaf olduğu halda, dünya qonşu Syerra Leone və Qvineyada Ebola epidemiyasının hələ də mövcud olduğunu unutmamalıdır”-deyə bəyanatda qeyd edilib.
Bəyanatda həmçinin epidemiyaların yayılmasından öncə dünya ölkələrinin onların qarşısını alıb, böhranlara vaxtında cavab verə bilməsi üçün birgə iş aparmasının mühümlüyü qeyd edilir.
</doc>
<doc id='voa_2418303' lang='aze' type='mono' source_url='https://www.amerikaninsesi.org/a/liberiya/2418303.html' term='ebola'>
Eboladan 1229 adam dünyasını dəyişib [Fotoqalereya]
Ümumdünya Səhiyyə Təşkilatı Afrikanın qərbində Ebola virusuna yoluxmuş əlavə 84 insanın ölümünün virusdan ölənlərin ümumi sayını 1229-a çatdırdığını bildirib.
BMT-nin səhiyyə agentliyi ötən həftə sonu 113 yeni virusa yoluxma halı da daxil edilməklə, xəstələrin sayının 2240 nəfərə çatdığını bildirib.
Yeni ölüm hallarının əksəriyyəti Liberiyada qeydə alınıb.
Bazar günü Monroviyada silahlı şəxslər təcrid olunmuş tibb mərkəzinə hücum edib. 17 Ebola virusu daşıyıcısı mərkəzdən qaçıb.
Reuter xəbər agentliyi hökumət sözçüsünə istinadən bildirib ki, mərkəzdən qaçan Ebola virusu daşıyıcılarının yerləri müəyyən edilib və onlar digər tibbi mərkəzlərə yerləşdirilib.
Sərhədsiz Həkimlər tibbi yardım qrupu Monroviyada 120 yataqdan ibarət yeni Ebola müalicə mərkəzi açdıqlarını deyib.
Virusun həkimlər və mərkəzin işçilərinə keçə biləcəyindən ehtiyat edilərək şəhərin bir çox səhiyyə mərkəzləri bağlanıb.
</doc>
<doc id='voa_2477908' lang='aze' type='mono' source_url='https://www.amerikaninsesi.org/a/ebola/2477908.html' term='ebola'>
Ban Gi Mun: Ebola ilə mübarizə üçün dünya resurslarının mobilizasiyasina ehtiyac var
BMT-nin baş katibi Qərbi Afrika ölkələrində Ebola ilə mübarizə üçün dünyanın resurslarının mobilizasiyasina ehtiyac olduğunu bildirib.
Vaşinqtonda yerləşən Dünya Bankında Ebola ilə bağlı toplantıda çıxış edən Ban Gi Mun deyib ki, mobil laboratoriyalar, vertolyotlar, qoruyucu avadanlıq və təlimlərdən keçmiş xüsusi tibbi personalı və evakuasiya təchizatı ilə yardım səyləri gücləndirilməlidir.
Tədbirdə Ebolanın ən böyük təsirinə məruz qalan Qvineya, Liberiya və Syerra Leonenin dövlət və hökumət başçıları da iştirak edib.
Ebola virusunun simptomları müşahidə edilən avstraliyalı şəfqət bacısı tibbi müayinədən keçir. Bu arada beynəlxalq ictimayyət Ebola virusu ilə mübarizə səylərini davam etdirir.
Queensland ştatının yüksək vəzifəli səhiyyə işçisi Cenett Yonq deyib ki, Ebola virusuna yoluxmuş xəstəyə kömək edən 57 yaşlı qadın Syerra Leonedən döndükdən az sonra onda aşağı dərəcəli qızdırma müşahidə edilib.
Müayinənin nəticəsi sabah bəlli olacaq. Yonq deyib ki, qadının Ebolaya yoluxduğu müəyyən edilsə belə, virusun yayıldığına dair narahatlığa səbəb yoxdur.
Bu məlumat ABŞ-ın Texas ştatının Dallas şəhərində Ebola virusundan müalicə edilən ilk şəxsin vəfat etməsindən bir gün sonraya təsadüf edib.
</doc>
<doc id='voa_3142896' lang='aze' type='mono' source_url='https://www.amerikaninsesi.org/a/obama-illik-hesabat-meruzesi/3142896.html' term='ebola'>
Obamanın sonuncu hesabat məruzəsi: Gələcəyə baxış, birliyə çağırış
ABŞ prezidenti Barak Obama Konqres qarşısında yeddinci və sonuncu dəfə ölkədə vəziyyətlə bağlı illik hesabat məruzəsi ilə çıxış edib. Obama çıxışında hakimiyyətdə olduğu müddətdə əldə etdiyi nailiyyətlərlə yanaşı, ölkənin gələcəyi ilə bağlı baxışlarını ifadə edib və dərin siyasibölünmələrin təsirlərinin aradan qaldırılmasının vaciblyi ilə bağlı fikirləri ilə bölüşüb.
Konqresin Nümayəndələr Palatasının zalında danışan Amerika prezidenti hakimiyyətdə son il gözləntilərin daha az olduğunu etiraf etsə də, öz siyasi məqsədlərinə çatmaq üçün işi davam etdirməyə söz verib.
"Dağılmış mühacirət sistemini düzəltmək, uşaqlarımızı silahlı zorakılıqlardan qorumaq, bərabər işə görə bərabər maaş, ödənişli məzuniyyət, minimum əmək haqqının artırılması-bütün bunlar zəhmətkeş ailələr üçün əhəmiyyəti olan məsələlərdir; bunları hələ də görmək olar və mən bu işləri görməyənə qədər rahat olmayacam"-deyə prezident Obama hesabat məruzəsində bildirib.
Obama həmçinin onun iqtisadi siyasətini tənqid edənlərə üz tutaraq, Amerika iqtisadiyyatının güclü inkişafa malik olduğunu bildirib. "Amerika Birləşmiş Ştatları dünyanın hazırda ən güclü, ən davamlı iqtisadiyyatına malik ölkəsidir" deyən Obama 14 milyon yeni iş yerinin açıldığını, işsizlik səviyyəsinin yarıya endiyini, avtomobil və istehsal sahələrində inkişafın artdığını qeyd edib.
Xarici Siyasət
Xarici siyasət sahəsində prioritetlərdən danışan Obama terrorizmə qarşı mübarizəyə geniş yer verib. O, Amerika xalqının qorunması və terrorçu şəbəkələrin təqib edilməsini başlıca prioritet adlandırıb. Obama Əl-Qaidə və İslam Dövləti qruplarının Birləşmiş Ştatlar üçün təhlükə təşkil etdiyini bildirib. Lakin ABŞ prezidenti dünyanın Üçüncü Dünya müharibəsinə sürükləndiyini düşünənlərə xəbərdarlıq edib.
"Yük maşınlarının arxasındakı çox sayda döyüşçü və mənzillər və qarajlarda qəsdlər hazırlayan ruhu pozulmuşlar vətəndaşlar üçün təhlükə təşkil edir və onlar dayandırılmalıdır. Lakin onlar bizim ölkə kimi mövcudluğumuza təhlükə təşkil etmir"-deyə Obama bildirib.
Obama deyib ki, "bu, İŞİD-in söyləmək istədiyi hekayədir" və qrupun öz sıralarına adam götürmək üçün istifadə etdiyi təbliğatdır. ABŞ prezidenti həmçinin deyib ki, "biz bu döyüşdə İŞİD-in dünyanın ən böyük dinlərindən biri olan dini təmsil etdiyinə dair yalanına inanaraq önəmli müttəfiqlərimizi kənarlaşdırmamalıyıq."
Obama xarici siyasət sahəsində əsas nailiyyətlər kimi Qərbi Afrikada Ebola xəstəliyinin yayılmasının qarşısının alınması, Trans Sakit okeanı azad ticarətə dair müqavilənin imzalanmasını, Kuba ilə diplomatik münasibətlərin bərpa edilməsini və İranla nüvə razılaşmasının əldə edilməsini göstərib.
Respublikaçı namizədlərin seçki kampaniyası
Demokratlar partiyasına mənsub Obama prezidentliyə respublikaçı namizədlərin seçki kampaniyasına toxunaraq, amerikalıların "gələcəkdən qorxmamalı olduqlarını" deyib.
"Amerika bundan əvvəl də müharibələr və böhran, mühacir axını, ədalət uğrunda mübarizə aparan fəhlələr və vətəndaş hüquqlarının genişlənməsi hərəkatları kimi böyük dəyişikliklərdən keçib"-deyə o bildirib.
O, prezident seçki kampaniyasında müsəlmanlar haqda sayqısız açıqlamalar verən namizədləri nəzərdə tutaraq deyib: "Siyasətçilər müsəlmanları təhqir edəndə və məsciddə vandalizm törəndə, ya da uşaq qorxudulanda bu, bizi daha təhlükəsiz etmir. Bu, onları olduğu kimi göstərmir. Bu, bizi dünyanın gözündə kiçildir. Bu, bizim öz məqsədlərimizə çatmağımızı çətinləşdirir və bizə bir ölkə kimi xəyanətdir."
Respublikaçıların cavabı
Respublikaçılar partiyasının Obamanın hesabat məruzəsinə cavabını Cənubi Karolina ştatının qubernatoru Nikki Haley verib. O, prezident Obamanın hakimiyyətdə olduğu müddətə verdiyi vədlərə əməl etmədiyini deyib. "Onun hakimiyyətdə sonuncu ilinə qədəm qoyduğu zaman bir çox amerikalı maaşların qaldırılması üçün hələ də zəif olan iqtisadiyyatın altında əzilir. Biz milli borcun aşıb-daşdığını, daha az əlverişli v daha az həkimin mövcud olduğu səhiyyə planını, biz çox şəhərlərimizdə qarışıq vəziyyət görürük"-deyə o bildirib.
Qubernator Nikki Haley prezident Obamanın terror təhdidlərinə qarşı kifayət qədər iş görmədiyini deyib.
"Bundan daha da pis, biz indi 11 sentyabr hadisələrindən bəri ən təhlükəli terrorçu hədələri qarşısında durur və prezident belə görünür ya bununal məşğul olmaq istəmir, ya da bunu edə bilmir. Bir az sonra Obamanın prezidentliyi sona çatacaq və Amerika yeni istiqamətə yönəlmək imkanı əldə edəcək. Mən sizinlə bu barədə danışmaq istəyirəm"-deyə Nikki Haley bildirib.
</doc>
<doc id='voa_1971042' lang='aze' type='mono' source_url='https://www.amerikaninsesi.org/a/ebola-disease/1971042.html' term='ebola'>
Ebola virusunun qarşısının alınması üçün səylər davam etdirilir
Birləşmiş Ştatların Xəstəliklərə Nəzarət Mərkəzi Qərbi Afrikanın üç ölkəsində baş qaldıran öldürücü Ebola virusunun qarşısının alınması məqsədilə bölgəyə 50 nəfərdən ibarət mütəxəssis göndərəcək. Mütəxəssislər Qvineya, Syerra Leone və Liberiyaya bu ayın axırında yola düşəcək.
Ümümdünya Səhiyyə Təşkilatı keçən həftə Ebola virusunun yayıldığı üç ölkədə nəzarətin artırılması və tədbirlərin gücləndirilməsi üçün 100 milyon dollar maliyyə ayrıldığını elan edib. Təşkilatın sözçüsü belə bir planın həyata keçirilməsi üçün 600-ə qədər mütəxəssisin bölgəyə göndərilməli olduğunu deyib.
Qırmızı Xaç Təşkilatının 2000-dən çox könüllüsü artıq virusun yayıldığı üç ölkədədir.
</doc>
<doc id='voa_2532101' lang='aze' type='mono' source_url='https://www.amerikaninsesi.org/a/ak-heygel/2532101.html' term='ebola'>
Çak Heygel istefa verir
ABŞ-ın müdafiə naziri Çak Heygel iki il vəzifədə qaldıqdan sonra istefa verib.
ABŞ prezidenti Heygelin Ebola və İslam Dövləti ilə mübarizədə administrasiyasının sabit qolu olduğunu deyib.
Barak Obama onun adi müdafiə naziri olmadığını, həyatını Amerikanın təhlükəsizliyinə həsr etdiyini bildirib.
Heygel Obama adminitsrasiyasının nazirlər kabonetinin yeganə respublikaçı üzvü olub.
Bu haqda ilk məlumatı yayan New York Times qəzeti onun istefasının təzyiqlərə əsaslandığını yazıb.
Heygel müdafiə naziri vəzifəsinə 2013-cü ilin fevral ayında başlayıb.
Vyetnam müharibəsi veteranı daha əvvəl ictimai və özəl sektorlarda çalışıb. 1996-cı ildə o, Nebraska ştatından senator seçilib və 2009-cu ildədək bu vəzifədə çalışıb.
</doc>
<doc id='voa_2442829' lang='aze' type='mono' source_url='https://www.amerikaninsesi.org/a/harvard-universitetin3-gorunmemis-hediyye-350-milyon-dollar/2442829.html' term='ebola'>
Harvard Universitetinə 350 milyon dollarlıq maliyyə hədiyyə edilib
Dünyanın ən nüfuzlu universitetlərrindən biri hesab edilən ABŞ-ın Harvard Universitetinə tarixdə görünməyən ianə verilib. Belə ki, bu gün universitetin ictimai səhiyyə məktəbinə 350 milyon dollar hədiyyə edilib.
Hədiyyə Honq Konqda yerləşənən inşaat şirkəti Hanq Lunq Qrupun təsisçiləri Cerald və Ronni Çanın ailə fondundan daxil olub.
Harvard bildirib ki, yatırılan ianə vəsaiti ebola, malyariya, xərçəng və başqa xəstəliklərin qarşının alınması üçün fəaliyyət göstərən fakultə və tələbələrə eləcə də müharibə, yoxsulluq və okeloji problemlərin səbəb olduğu beynəlxalq səhiyyə təhlükələri ilə mübarizəyə ayrılacaq.
Cerald Çan 1970-ci illərdə Harvard Universitetinin ictimai səhiyyə məktəbindən iki dərəcə ələd edib. O, bu yaxınlarda Massaçusets ştatının Boston şəhərində universitet yaxınığında 100 milyon dollar dəyərində daşınmaz əmlak alıb.
Hədiyyənin bir hissəsi kimi Harvard daşınma əmlak inşaatçısı olan və 1986-cı ildə vəfat etmiş Çanların atasının xatirəsinə ictimai səhiyyə məktəbinə T.H. Çan adlı verilə bilər.
Xatırladaq ki, 1636-cı ildə təsis edilən Hardavd Universiteti 32 milyardlıq büdcə ilə dünyanın ən zəngin universitetidir.
</doc>
<doc id='voa_2497621' lang='aze' type='mono' source_url='https://www.amerikaninsesi.org/a/korona_virusu/2497621.html' term='ebola'>
“Korona” virusu təhlükəsi
Yaxın Şərq Respirator Sindromlu “Korona” virusunun Azərbaycana keçməməsi üçün Səhiyyə Nazirliyi müvafiq tədbirlər həyata keçirir. İndiyədək ölkədə xəstəliyə yoluxanlar müəyyən edilməyib. Bu barədə Səhiyyə Nazirliyinin Respublika Taun Əleyhinə Stansiyasının laboratoriya müdiri Musa Cahanov Amerikanın Səsinə bildirib.
Onun sözlərinə görə sərhəd-keçid məntəqələrində ölkəyə gələn bütün insanlar üzərində tibbi müşahidə və nəzarət həyata keçirilir.
“Bütün sərhəd-keçid məntəqələrində Termovizor kameralar quraşdırılıb. Temperaturu normadan yüksək olan və digər şəxslər aşkar edildikdə onlarla söhbət aparılır, şübhəli şəxslər olarsa Ağ Ciyər Xəstəlikləri İnstitutunda qospitallaşdırılır”, Cahanov qeyd edib.
Yaxın Şərq Respirator Sindromlu “Korona” virusu 2012-ci ildə Səudiyyə Ərəbistanında qeydə alınıb, əsasən hava-damcı yolu ilə yayılır. Virus pnevmaniyaya xas olan şəkildə yüksək temperatur, öskürmə, asqırma, təngənəfəslik, tənəffüsün çətinləşməsi ilə büruzə verir.
Son zamanlar Türkiyə və İranda virusa yoluxma halları qeydə alınıb.
Cahanovun sözlərinə görə xəstəlikdən ölüm faizi "Ebola" virusu ilə müqayisədə o qədər də yüksək deyil. “Spesifik müalicəsi hələ tapılmayıb. Simptomatik müalicə aparılır. Müalicəyə tabe olur, ancaq ölüm halları da qeydə alınıb”, o qeyd edib.
</doc>
<doc id='voa_1883994' lang='aze' type='mono' source_url='https://www.amerikaninsesi.org/a/ebola-virus/1883994.html' term='ebola'>
Ümumdünya Səhiyyə Təşkilatı : Ebola epidemiya halı almayıb
Ümumdünya Səhiyyə Təşkilatı Qvineyada ebolanın epidemiya halı almadığını bildirir. Təşkilatın məqsədi virusun yayılması ilə bağlı panikanı azaltmaqdır.
Ümumdünya Səhiyyə Təşkilatının sözçüsü Qreqori Hartl Sərhədsiz Həkimlər təşkilatının virusun yayılması halını presidentsiz adlandırmasını rədd edib.
O, bundan əvvəl Uqanda və Demokratik Konqo respublikasında yoluxma hallarının daha yüksək olduğunu bildirib. Sözçü bildirib ki, 2000-2001-ci illərdə Uqandada virusa yoluxan 400 adam qeydə alınmışdı. Təşkilat bu ölkədə qeydə alının 122 xəstədən 80-nin öldüyünü deyir.
Qvineyanın paytaxtı Konakridə 4 xəstə olduğunu bildrən Hartl böyük şəhərlərdə bu göstəricinin qeyri-adi olmadığını deyib.
Ümumdünya Səhiyyə Təşkilatı xəstəliyin qonşu ölkələrə yayılmadığını bildirib. Sierra Leonedə xəstə olduqlarından şübhələnilən insanların tətlilləri təmiz çıxıb.
Seneqal Qvineya ilə sərhədlərini bağlayıb. Lakin buna baxmayaraq, Ümumdünya Səhiyyə Təşkilatı səyahətlərin məhdudlaşdırılmasını tövsiyə etmir.
Ümumdünya Səhiyyə Təşkilatı ebola xəstəliyini ən keçici virus xəstəliyi adlandırır. Virus tər, qan, tüpürcək yolu ilə yayılır.
Virusun qarşısını almaq üçün heç bir vaksin mövcud deyil. Xəstəliyin simptomları qızdırma, baş ağrısı, qusma və izhaldır. Bəzi insanlarda göz, qulaq və burun qanaxmaları müşahidə edilir.
Son dəfə bu virusun yayılması 2012-ci ildə qeydə alınıb. Uqanda və Konqoda 57 adam ölüb. 2007-ci ildə Konqoda virus 187 adamın həyatına son qoyub.
</doc>
<doc id='voa_3299797' lang='aze' type='mono' source_url='https://www.amerikaninsesi.org/a/obama-britaniya/3299797.html' term='ebola'>
Obama Britaniya gənclərini ksenofobiyanı rədd etməyə çağırıb
ABŞ prezidenti Barak Obama Britaniya gənclərini bədbinlik, sinizm və ksenofobiyanı rədd etməyə çağırıb. Obama bu müraciətlə Britaniyanın Avropa İttifaqında qalmasına dəstək ifadə edən açıqlamaları ilə əlaqədar tənqidlərə məruz qaldıqdan bir gün sonra şənbə günü Londonda görüş zamanı çıxış edib.
ABŞ prezidenti deyib ki, dəyişikliklər zamanı kimlik və dəyərlərə münasibətin dəyişdirilməsi kimi bir istək yaranır, lakin o əlavə edib ki, "biz buna müqavimət göstərməliyik." Qloballaşma və inteqrasiya onun bildirdiyi kimi təhlükə deyil, imkanlar deməkdir.
Obama növbəti prezidenti necə görmək istədiyi və prezident kimi onun əsas nailiyyətinin nə olduğu da daxil olmaqla müxtəlif suallara cavab verib.
O deyib ki, prezidentliyi ilə bağlı nəticələr çıxarmaq üçün 10 il vaxt lazımdır, lakin "hər zaman özünə inamı olduğunu düşünür."
Obamanın irsi
"Nəticələri sonra çıxaracam, amma qürur duyuram"deyə prezident Obama bildirib.
O, səhiyyə sığortası haqda qanunu, Ebola epidemiyasına ilə mübarizə səyləri və İranla nüvə razılaşmasını əsas nailiyyətlər kimi qeyd edib və ən böyük müvəffəqiyyət kimi 2008-ci ildə maliyyə böhranına işarə edərək, dünya iqtisadiyyatının böyük tənəzzüldən çıxaılmasını göstərib.
Gənc bir qadının ona prezidentliyi dövrü baxışlarına ən böyük təsir göstərən sosial təşəbbüslərin hansı olduğu haqda sualın cavabında Obama eynicinsli insanların nikahməsələsinə baxışlarında inkişafdan danışıb.
Obamanın sözlərinə görə, o, əvvəlcə, vətəndaş nikahının tərəfdarı olub, belə ki insanlara bərabər hüquqlar təmin edildiyi halda bu münasibətlərin evlilik kimi xaralterizə edilməsinə ehtiyac olmadığını düşünüb. Lakin o deyib ki, uşaqlarıın onun baxışlarının dəyişməsinə böyük təsiri olub.
"Söhbət sadəcə leqal hüquqlar deyil, mühakimə yürütməkdən gedir. Bir anlayış başqası ilə əvəz ediləndə, cəmiyyətin gözündə onun mənası düşürülür"-deyə o bildirib.
Prezident Obama Britaniyanın Baş naziri Deyvid Kameronla görüş zamanı
Britaniyanın Avropa İttifaqından çıxa bilməsinin tənqidi
ABŞ lideri əsas etibarilər gənclərdən ibarət olan audotiriya tərəfindən böyük rəğbətlə qarşılanıb.
Bu münasibət Obamanın Britaniyanın Avropa İttifaqında qalması çağırışlarına göstərilərn tənqidlərdən kəskin fərqlənir.
Obamanın açıqlamaları Britaniyanın Avropa İttifaqından çıxması tərəfdarlarının kəskin tənqidlərinə səbəb olub. Britaniyada məsələ ilə bağlı iyunun 23-də səsvermə keçiriləcək.
ABŞ prezidenti Barak Obama, birinci xanım Mişel Obama kraliça İkinci Yelizaveta və şahzadə Filipi şam yeməyindən öncə salamlayır
"Mən inanmıram ki, Avropa İttifaqından Britaniyanın dünyada nüfuzunu azaldır, bu, nüfuzu artırır"-deyə Britaniyanın Baş naziri Deyvid Kameronla cümə günü görüşdən sonra birgə mətbuat konfrasında danışan prezident Obama bildirib.
Britaniyanın sağ cinah İstiqlal partiyasının lideri Naygel Farac Obamaya kəskin şəkildə "başqa işlərə qarışmamağı" tövsiyə edib.
Londonun meri Boris Conson Obamanın açıqlamalarını riyakarlıq adlandıraraq deyib k, ABŞ "heç vaxt Avropa İttifaqı kimi bir quruma üzv olmazdı."
Obamanın "yarı keniyalı" və Britaniya imperiyasına "irsi düşmənçiyi" olduğunu deyən London merinin özünün açıqlamaları da birmənalı qarşılanmayıb.
Britaniyaya üç gün sürən səfəri zamanı Obama ölkənin tariix və ənənələrinə mənfi yanaşdığına dair heç bir şübhəyə yol verməməyə çalışıb. Cümə günü danışan Obamanın etiraf edib ki, onun səfərinin əsas məqsədlərindən birikralişa İkinci Yelizavetaya 90 illik yubileyi münasibətilə xoş arzularını çatdırmaq olub.
Prezident Obama Londonda "Qlobus" teatrında
Obama aprelin 21-i 90 illik yubileyini qeyd edən monarxinyanı təkcə "Britaniya deyil, bütün dünyanın cövhəri" adlandırıb.
Şənbə günü Londonda səfərinin sonuncu günü ABŞ prezidenti Vilyam Şekspirin ölümünün 400-cü ildönümü münasibətilə məşhr "Qlobus" teatrını ziyarət edib. O, teatrda Şekpirin "Hamlet" dramına tamaşa edib.
Rəsmilər Obamanın Britaniya müxalifət lideri Ceremi Korbinlə görüşəcəyini təsdiq edib. Görüş əvvəlcədən ABŞ prezidentinin cədvəlində planlaşdırılmayıb.
</doc>
<doc id='voa_2497804' lang='aze' type='mono' source_url='https://www.amerikaninsesi.org/a/nyu-york-ebola/2497804.html' term='ebola'>
Nyu York ştatında Ebola ilə bağlı karantin müddətinin evdə gözlənilməsinə icazə verilib
ABŞ-ın Nyu York ştatının qubernatoru Endrü Kuomo Qərbi Afrikada Ebola xəstələrini müalicə etdikdən sonra Birləşmiş Ştatlara qayıdan səhiyyə işçiləri ilə bağlı karantin siyasətinin dəyişdiyini bildirib.
Qubernator Endrü Kuomo ölümcül virusun əlamətləri olmayan tibbi personalın 21 gün öz evlərində qalmasına icazə veriləcəyini və bu müddət ərzində başqa tibb işçilərinin onları gündə iki dəfə monitorinq edəcəyini deyib.
Nyu York qubernatorunun açıqlamasının ardınca qonşu Nyu Cersi ştatının qubernatoru Kris Kristi də ştatda karantin müddətinin evdə gözlənilməsinə icazə verildiyini bildirib.
Cənab Quomo və cənab Kristi iki gün bundan öncə Qərbi Afrikada işlədikdən sonra Birləşmiş Ştatlara qayıtmış tibb işçilərinin icbari şəkildə 21 gün müddətinə karantinə alınacağını elan etmişdi. Bu, Qvineyada xəstələri müalicə edən həkim Kreq Spenserə Nyu-Yorkda ilk Ebola diaqnozu qoyulmasından sonra elan edilmişdir.
Doktor Spenser qayıtdıqdan bir həfə sonra ona Ebola xəstəliyi diaqnozu qoyulmuşdu.
</doc>
<doc id='voa_2601835' lang='aze' type='mono' source_url='https://www.amerikaninsesi.org/a/obama-foreign-policy-/2601835.html' term='ebola'>
Prezident Obamanın xarici siyasəti ilə bağlı fikirləri
Populyarlıq reytinqinin yenidən artmağa başladığı, iqtisadiyyatda irəliləyişlərin olduğu və işsizlik səviyyəsinin aşağı düşdüyü bir vaxt prezident Barak Obama daxili məslələrə daha çox diqqət yetirməyə başlamışdı. Lakin təhlilçilərin dediyinə görə, Parisdəki terror hücumları və amerikalıların ekstemistlərlə bağlı narahatlıqları prezidenti xarici siyasəti ilə bağlı fikirlərini söyləməyə məcbur etdi.
Bir az əvvəl prezident Obama Birləşmiş Ştatlar boyu gəzərək, yerlərdəki nailiyyətləri nəzərdən keçirir, özünün ölkədəki nailiyyətləri - işsizliyin azalması, mənzil məsələsi və kiber-təhlükəsizlik və təhsildəki naiyliiyyətlər barədə illik hesabat məruzəsi etməyə hazırlaşırdi.
Lakin Fransada baş verən terror hücumu prezidentə ekstemistlərə qarşı mübarizənin başa çatmasına hələ çox qaldığını və bunun qlobal problem olduğunu bir daha xatırlatdı.
“Dünya terrorçuları Paris küçələrində bir daha gördü. Onlar insana nifrət və əzabdan başqa bir şey verə bilmir. Biz insanlıq üçün azadlıq və ümidin arxasındayıq. Paris bütün dünyada bu dəyərlərin rəmzi kimi tanınır” deyə, cənab Obama bildirir.
2014-cü ildə prezident Obama bomba hücumlarına başladı və İslam Dövləti yaraqlılarını məhv etmək məqsədilə ABŞ hərbi qüvvələrini bölgəyə göndərdi. Lakin onu da dedi ki, bu mübarizə uzun illər çəkəcək.
Bütün bunlarla yanaşı prezident İranın nüvə silahından da söz açmaq istəyəcək. Prezident Obamanın xarici məsələlər üzrə məsləhətçisi, təhlilçi Larri Korb prezidentin xarici siyasətdən çox diqqətini daxili məsələlərə yönəltdiyini deyir. “O, bu məsələlərə də toxunacaq. Lakin mənim fikrimcə biz öz evimizdə güclü olmalıyıq ki, dünyaya da yardım edə bilək.”
Rusiya ilə münasibətlər bu ölkənin Ukraynaya təcavüzündən sonra pisləşib. Lakin administrasiya iki ölkə arasında münasibətlərin bərbad olduğunu düşünmür və bu məsələyə diqqət o qədər dərin olmayacaq. Bunu ələlxüsus çərşənbə günü rus kosmonavtların Beynəlxalq Fəza Stansiyasında ABŞ kosmonavtlarına yardım etməsindən sonra demək olar.
“Rusiyalıların Ukraynada törətdiklərindən hamı narazıdır. Bizim kosmonavtları fəzaya kim çıxardı - ruslar. Ruslar bizə lazımdır. Ruslar bizə Əfqanıstandan çıxanda yardım etdi. İndi siz onların Ukraynada olmalarından narazısınız, lakin bu o demək deyil ki, biz anti-Rusiya strategiyasına əl atacağıq. Xeyr, ruslar bizə lazımdır, bir onlarla çox sahədə bir yerdə işləyirik.” deyə, Larri Korb bildirir.
Cənab Obamanın xarici siyasətindəki nailiyyətlər arasında Çinlə iqlim dəyişikliyi razılığı və Ebola virusu ilə mübarizə üçün Qərbi Afrikaya yüzlərlə ABŞ əsgəri göndərməsi də var.
</doc>
<doc id='voa_2489568' lang='aze' type='mono' source_url='https://www.amerikaninsesi.org/a/2489568.html' term='ebola'>
Nigeriya ebola virusundan təmizlənib
Ümümdünya Səhiyyə Təşkilatının yaydığı məlumata görə, Nigeriya Ebola virusundan azaddır. Son 42 gündə ölkədə heç bir yeni yoluxma halı qeydə alınmayıb.
Təşkilat nümayəndəsi Rui Qama bazar ertəsi bu xəbərin “möhtəşəm bir uğur hekayəsi” olduğunu deyib.
Nigeriyada indiyədək 20 ebola halı qeydə alınıb və nəticədə 8 nəfər dünyasını dəyişib.
Liberiya prezidenti Ellen Conson Sörlif dünya ölkələrini 4500 nəfərin ölümü ilə nəticələnən bu epidemiyanın yayılmasının qarşısını almaq üçün lazımı səhiyyə infrastrukturuna investisiya qoymağa səsləyib.
Washington Post qəzetindəki məqalədə prezident Sörlif beynəlxalq reaksiyanın ləng olmasından gileylənib, və bunun Liberiyada ebolanın yayılması nəticəsində ölkənin səhiyyə sisteminin çökməsinə gətirib çıxardığını bildirib.
Xanım Şörlif bildirib ki, səhiyyə sistemi tərəfindən epidemiyanın ilkin mərhələlərində virusa qarşı sürətli və səmərəli şəkildə tədbirlər görülsəydi, indi Amerika əsgərlərinin Liberiyada müalicə mərkəzləri qurmasına ehtiyac olmazdı.
Prezident Uqandanı nümunə göstərərək bildirib ki, təlim və resursların köməkliyi ilə, həkimlər virusu diaqnozlaşdıra bilib, xəstələri karantinə salıb, özlərini də yoluxmadan qoruya biliblər.
Xanım Şörlif onu da bildirib ki, ebola epidemiyasının təkrarlanmasının qarşını almağın yolların araşdırmaqla bu virus nəticəsində dünyasını dəyişən insanların xatirəsinə ehtiram göstərmiş olarıq.
Ümumilikdə 9100 ebola halının qeydə alındığı Liberiya, Qvineya və Sierra Leone ən çox ebola hücumuna məruz qalan ölkələrdir.
Virus Qərbi Afrikadan kənar regionlara da yayılıb ki, bunların sırasına İspaniya da yer alıb. İspaniya rəsmiləri bildirir ki, eboladan əziyyət çekən iki keşişə qulluq edən zaman virusa yoluxan tibb bacısı artıq sağalıb.
</doc>
<doc id='voa_2473349' lang='aze' type='mono' source_url='https://www.amerikaninsesi.org/a/amerika-ebola/2473349.html' term='ebola'>
ABŞ-ın səhiyyə rəsmisi Ebola ilə mübarizədə tərəqqini qeyd edib
ABŞ-ın ictimai səhiyyə sisteminin yüksək nümayəndəsi sürətlə yayılan ebola epidemiyasınınBirləşmiş Ştatlarda baş verməcəyinə əmin olduğunu bildirib.
Birləşmiş Ştatların Xəstəliklərlə Mübarizə və Profilaktika Mərkəzinin baş həkimi doktor Tom Freyden NBC xəbər agentliyinin Mətbuatla görüş proqramında deyib ki, Amerika xəstəxanalarında xəstəliyə yoluxmanın nəzarət altına alınması və ictimai səhiyyə sisteminin müdaxiləsi ebolanın yayılmasının qarşısını almağa kömək edir.
Doktor Freyman Qərbi Afrika ölkələrində bu il yayılandan bəri 3500 adamın ölümünə səbəb olmuş xəstəliklə mübarizədə daha effektiv mübarizə aparıldığına inandığını bildirib.
Sentyabr ayında açıqlanmış hesabata əsasən, ebolanın yayılacağı növbəti ölkələrin Qana və Qambiya ola biləcəyi bildirilib. Hesabatda Afrikadan kənarda Britaniya, Belçika, Fransa və Birləşmiş Ştatların daha çox risk qarşısında olduğu qeyd edilib. Hesabat Birləşmiş Ştatlarda ebola ilk yoluxma halının qeydə alınmasından əvvəl açıqlanıb.
</doc>
<doc id='voa_3881333' lang='aze' type='mono' source_url='https://www.amerikaninsesi.org/a/inaturalist/3881333.html' term='ebola'>
Canlı təbiəti qeydə almağa kömək edən telefon proqramı [Video]
Arlinqton ərazisində meşə və çayları əhatə edən bütöv gün uzunluğunda foto safari.
Ekspertlər və könüllülər Vaşinqtonun ətrafında həyat müxtəlifliyini bu yolla sənədləşdirirlər.
“Burada cütlük tapmışıq. Bu şimal su ilanıdır. Bu isə Amerika ilan balığıdır.”
Alonso Abuqattas Arlinqton qraflığının təbii ehtiyatlar meneceridir. Onun vəzifəsi buranın təbiətini qorumaq və inkişaf etdirməkdir.
“Hamı bilir ki, əgər nəyisə qorumaq istəyirsənsə, sən ilk növbədə nəyə malik olduğunu bilməlisən.”
Bu qrup öz müşahidələrini qeyd etmək üçün iNaturalist adlı telefon proqramından istifadə edirlər. Abuqattas deyir ki, bu şəkilləri İnternetə yerləşdirərək, tapdıqlarının nə olduqlarını müəyyən edə biləcəklər.
“Mən yaxşı bir foto çəkib, sonra isə o fotonu və fotoda nə təsvir edildiyi haqqında fikrimi İnternetdə paylaşıram. İnsanlar isə mənim doğru və ya yanlış olduğunu deyirlər.”
iNaturalist proqramı fotonun harada və nə zaman çəkildiyini qeydə alır.
Bununla da Abuqattas kimi ekspertlər bitki və canlıların harada yaşadığını, onların vaxt ilə necə dəyişiklərini ətraflı təsvir edən xəritə hazılaya bilərlər.
“Əvvəllər olan canlılar hələ də buradadırmı? Burada əvvəllər olmayan yeni canlılar peyda olubmu? Bu cür suallara cavablar işimizi dəyərləndirməyə kömək edir.”
Və bu yalnız Arlinqtonda deyil, hər yerdə əhəmiyyətlidir. Dünyada vəhşi həyat müxtəlifliyi təhlükə altındadır. Bu sözləri iNaturalist proqramının həm-direktoru Skot Lori deyir:
“Bəzi növlərin nəsli gözlənilməz sürətlə kəsilir və biz yalnız indi həmin növlərin ümumi ekosistemə, bizim qidalanmağımıza, sağlamlığımıza təsirini öyrənməyə başlamışıq.”
Lori deyir ki, iNaturalist vasitəsilə elmlə maraqlanan insanlar peşəkar alimlərə məlumat toplmaqda yardımçı olurlar.
Dünyanın hər nöqtəsindən olan minlərlə iNaturalist istifadəçiləri indiyədək 4 milyon yarıma qədər müşahidə daxil ediblər.
Məsələn, bu müşahidələr nəticəsində toplanan məlumatlar Ebola virusunun daşıyıcısı olan yarasaları araşdırmağa kömək edib.
Arlinqtonda isə bu proqramın istifadəçiləri 450-dən çox növ haqqında məlumat daxil ediblər.
“Siz gözünüzü açıb, təbiətə diqqətlə nəzər salsanız, mütləq qeyri-adi şeylərin şahidi olacaqsınız.”
</doc>
<doc id='voa_2480606' lang='aze' type='mono' source_url='https://www.amerikaninsesi.org/a/ebola-inkishaf/2480606.html' term='ebola'>
Ebolanın müalicəsi : Son inkişaflar
Proqnozlar qaranlıq görünür. Qərbi Afrika ölkələrində Ebola virusuna yoluxanların sayı dayanmadan artır.
Lakin həkimlərin müalicə yollarını inkişaf etdirməsi sağalma hallarını artıra bilər. Atlantada yerləşən Emori Universitetinin xəstəxanasının həkimləri Ebola ilə mübarizədə bəzi mühüm faktorları aşkarlayıb.
Avqust ayında Emori xəstəxanasına Liberiyadan gələn iki xəstə, daha bir xəstə isə Nebraskanın Omaha mərkəzinə çatdırılmışdı.
Bu xəstəxanaların təcridxanaları və infeksiya ilə mübarizə təlimlərindən keçmiş xüsusi komandaları var.
Dr. Cey Varkinin dediyinə görə, Ebolanı dəstəkləyici müalicə yolu ilə məhv etmək mümkündür. “Dəstəkləyici müalicə individual qayğı, laboratoriya, mayelərin monitorinqi, system qoyuluşu və ən mühümü elektrolitlərin artırılması deməkdir.”
Elektrolitlər əsəb və əzələlərin, mayelərin səviyyəsi, qan təzyiqinin tənzimi və zədələnmiş toxumların bərpası üçün mühüm elementdir.
Doktor Varki deyir ki, izhal və qusma zamanı itirilən mayeləri kalium, maqnezium və kalsium kimi kimi elektrolitlərlə əvəz edilməsi ilə hətta Afria ölkələrində Ebola ilə mübarizə aparmaq mümkündür.
Xəstələr-Dr. Kent Brantli and Nansi Uaytbol Zmapp adlanan eksperimental üsulla müalicə edilir. Lakin bunun pozitiv nəticə verdiyini demək mümkün deyil.
"Əlimizdə olan məlumat bazasına əsaslanaraq dərmanın simptomları inkişaf etdirdiyini, və ya yarasız olduğunu deyə bilmərik. "
Emori xəstəxanasının həkimləri təcrübələri ilə Qərbi Afrika ölkələrinin həkimləri ilə bölüşür. "Ümid edirik ki, dəstəkləyici müalicə üsulu ilə ölüm hallarını azaldacağıq."
Hazırda bu virusa yoluxanların əksəriyyətinin aqibəti ölümlə nəticələnir. Lakin Afrikada əlavə müalicə mərkəzlərinin açılışı, təchizat və adavanlıqlarla təminat xəstələri Ebolanın pəncəsindən qurtara bilər.
</doc>
<doc id='voa_3155873' lang='aze' type='mono' source_url='https://www.amerikaninsesi.org/a/ebola-virus/3155873.html' term='ebola'>
Siyerra Leonedə Ebolaya yoluxmuş yeni xəstə qeydə alınıb
Ümumdünya Səhiyyə Təşkilatı bildirib ki, noyabr ayında Siyerra Leonedə Ebola virusuna son qoyulduğunun elan edilməsinə baxmayaraq, yanvar 21-də ikinci şəxsin bu virusa yoluxduğu bildirilib.
Birinci yoluxma hadisəsi bir qadında keçən həftə müəyyən edilib. Qadın yanvarın 12-də vəfat edib.
Ümumdünya Səhiyyə Təşkilatının sözçüsü bildirib ki, qadına xəstə olduğu zaman ona qulluq edən xalasının analiz nəticələri müsbət çıxıb.
O deyib ki, qadının xalası nəzarətə götürülüb və müalicə olunur.
Ebola epidemiyası Cənubi Afrika, Liberiya və Qvineyada 11 min insanın ölümünə və 28 mininin yoluxmasına səbəb olub.
</doc>
<doc id='voa_2569216' lang='aze' type='mono' source_url='https://www.amerikaninsesi.org/a/chin-xarici-siyaset/2569216.html' term='ebola'>
İlin yekunları: Çinin xarici siyasəti [Video]
2014-cü il Çinin Asiyada yenidən öz gücünü göstərdiyi il olub. Çin ərazi iddiasını ifadə etmək və region və Afrikada gücünü təsdiqləmək üçün ciddi səylər sərgiləyib. Bu il Çin həmçinin artan problemlərlə üzləşib, çünki Çin yüksələn qlobal qüdrət roluna uyğunlaşırr.
Bəlkə çox az insan bundan xəbərdardır, lakin bəzi meyarlara görə Çin ABŞ-ı dünyanın ən güclü iqtisadiyyatı olaraq ötüb keçib. Lakin çox az adam buna sevinir.
Çinin hətta dünyann ikinci ən güclü iqtisaddiyatı olması belə çox tez oldu və Çin buna hazır deyildi. Bunun səbəbi isə qlobal maliyyə böhranı idi
Vanq Yivey, politoloq
Politoloq Vanq Yivey bildirir ki, Çində əksər insanlar Çinin ən güclü iqtisadiyyat olmasını ağır yük kimi dəyərləndirir.
“Çin bir nömrə hətta iki nömrə olmaq istəmir. Çinin hətta dünyann ikinci ən güclü iqtisaddiyatı olması belə çox tez oldu və Çin buna hazır deyildi. Bunun səbəbi isə qlobal maliyyə böhranı idi. Mən də daxil olmaqla bütün Çinli liderlər düşünürdü ki, bizim ikinci yer tutmağımız uzun zaman alacaq. Amma hər şey o qədər tez baş verdi ki, biz buna hazır deyildik. Bizim Yaponiya ilə münasibətimizin pisləşməsinin səbəbi də budur.”
Çinin münasibəti təkcə Yaponiya ilə pis deyil. Çinin Vyetnamın sahilinə yaxın böyük neft qurğusu yerləşdirməsi nəhəng reaksiya yaradıb. Pekinin Filippinlə də Cənubi Çin Dənizindəki ərazi iddaları üzərində mübahisələri artıb.
Pekin Universitetinin politoloqu Cia Qinquo bildirir ki, bu cür problemlər Çinin daha böyük qlobal rolu üstələndiyi üçün üzləşdiyi çətinlikləri ön plana gətirir.
“Çin həm inkişaf etmiş həm də inkişaf etməkdə olan bir dövlətdir. O, həm varlı həm də kasıb xalqdır. O, həm zəif, həm də güclü dövlətdir. O, həm normal böyük ölkədir həm də superqüvvədir. Bu nifaq və ölkənin statusunun ziddiyətli xarakteri ölkənin maraqlarına təsir edir, çünki inkişaf etmiş və inkişafda olan ölkələrin maraqları eyni olmur.”
Bu il, dünyanın özünü Rusiyadan uzaqlaşdırdığı zaman, Pekin və Moskva arasındakı münasibətlər isindi. Eyni zamanda Çin regiondakı qonşu dövlətlər və digər ölkələrlə də yaxın münasibət qurmaq istəyir.
Çin BMT-nin Afrikada sülhməramlı missiyası üçün daha çox qoşun göndərir.
Çin şirkətlərinin Cənubi Sudanda böyük neft maraqları olduğu üçün, Çin oraya 2000-dən artıq qoşun göndərib. Çin Ebola virusu ilə mübarizədə də töhfələrini artırır.
Vaşinqton və Pekin iqlim dəyişikliyinə qarşı mübarizədə birlikdə səy göstərməyə razılaşıblar və Çin ilk dəfə olaraq bu il ABŞ-la birlikdə hərbi-dəniz təlimlərində iştirak edib.
Çin həm inkişaf etmiş həm də inkişaf etməkdə olan bir dövlətdir.
Siyasi təhliçi Viktor Qao:
“Mən düşünürəm ki, Çin yeni ideyalar, yeni misallar, diplomatiyadakı müzakirə etdiyimiz çətinliklərə qarşı yeni yanaşma yollarını gündəmə gətirməlidir. Düşünürəm ki, prezident Şi Cinpinq bunu edir, və o, Çinin dünyada tutduğu mövqeyini dəyişir.”
Cənab Şi xarici siyasətini bərpa edir, lakin ölkə daxilində onun hakimiyyəti gücləndirməyə çalışmasına dair artan narahatlıqlar mövcuddur.
Bu ay ABŞ prezidenti Barak Obama cənab Şinin sürətlə artan gücünün insan haqlarına təhlükə yaratdığını qeyd edib. Cənab Obama həmçinin bildirib ki, cənab Şinin Çin millətçiliyini alovlandırması qonşu dövlətləri narahat edir.
</doc>
<doc id='voa_2482506' lang='aze' type='mono' source_url='https://www.amerikaninsesi.org/a/ebola-mubarize/2482506.html' term='ebola'>
Ebola ilə mübarizə səyləri davam etdirilir
Ümumdünya Səhiyyə Təşkilatı Ebola virusunun Qərbi Afrika ölkələrinin hökumətləri və icmalarına ciddi təhlükə yaratdığını bildirir.
Qurumun direktoru Marqaret Çan indiyədək heç bir infeksion xəstəliyin hökumətlərin bu dərəcədə uğursuzluğuna yol açdığının görülmədiyni deyib.
Filippində keçirilən səhiyyə konfransında danışan Çan dünyanın virusla mübarizəyə nə qədər hazırlıqsız olduğunu bildirib.
Digər rəsmilər kimi BMT-nin baş katibi ban Gi Mun da 4 min insanın ölümünə səbəb olan bu virusla bağlı xəbərdarlıqla çıxış edib.
Liberiyada isə tətil çağırışlarına baxmayaraq, səhiyyə işçiləri işə çıxıb. Ölkənin Həmkarkalar İttifaqları virusun potensial təhlükəsinə görə tibb işlərinə əlavə pul ödənilməsini tələb edir.
Ümumdünya Səhiyyə Təşkilatı təkcə Liberiyada 2300 insanın öldüyünü və onların 95 faizinin səhiyyə işçiləri olduğunu bildirib.
Kanadanın Səhiyyə Agentliyi isə Ebola vaksinlərinin kliniki sınağına başlandığını bəyan edib.
</doc>
<doc id='voa_2558593' lang='aze' type='mono' source_url='https://www.amerikaninsesi.org/a/qorxu-ebola-isis/2558593.html' term='ebola'>
Siyasi reklamların vahimə amacı [Video]
Builki seçki ilində səsvermə kampanyası zamanı nümayiş etdirilən mənfi reklamlarda Yaxın Şərqdə islamçı militantların irəliləməsi və Ebola epidemiyasının yayılması göstərilirdi. Ancaq təqaüddə olan yepiskop rahib və yazıçı Gin Robinson deyir ki, Amerika üçün ən böyük təhdid cəmiyyətdə qorxu yaratmaq idi.
Gin Robinson: "Görünməmiş bir gücə və resurslara sahib olan Birləşmiş Ştatlar kimi bir ölkədə xalqın belə qorxu içində yaşaya bilməsi çox narahatedicidir."
Avtomobil sürərkən mesaj göndərmək əleyhinə bu reklam ictimai səhiyyənin yaxşılaşdırılması üçün qorxudan necə istifadə edildiyinə bir nümunədir.
Bu yaxınlarda Vaşinqtonda tibb və antropoloqiya mütəxəssislərinin iştirak etdiyi konfransda Şimali Texas Universitetinin tədqiqatçısı Doq Henri bildirib ki, Afrikada Ebola xəstələrinə yardım edən tibb işçiləri üçün tətbiq edilən karantin uğursuzluqla nəticələndi.
Doq Henri: "Bu epidemiya göstərdi ki, əgər sizdə sadəcə qorxu hissi varas və ya qorxu mesajı alırsınızsa, başqa sözlə, özünüzün bir effektiv mesajı yoxdursa, insanların buna reaksiyası qeyri-adekvat olur. Bu, kütləvi panikaya, isteriyaya yol açır."
Qorxu faktoru Amerika siyasətində əvvəllər rol oynayıb. 1933-cü ildə prezident Franklin Ruzvelt inaqurasiya çıxışı zamanı demişdi: “Bizim qorxacağımız şey, qorxunun özü olmalıdır.”
Məşhur komediya ustası Con Stüart xəbər agentliklərinin təhlükəni şişirdiyi fikrini dəstəkləyib.
Con Stüart: “Siz son xəbərlərə diqqət etmisinizmi? Yəqin ki eşitmisiz, biz hamımız öləcəyik.”
Qriqori Batton: “Bütün mədəniyyətlərdə müəyyən səviyyədə qorxu və qeyri-müəyyənlik hissi hər zaman mövcuddur.”
Tennesi universitetinin tədqiqatçısı Qriqori Batton ölkədə ölüm hallarının başlıca səbəbi olan avtomobil qəzalarının kütləvi isteriya yaratmadığını vurğulayır.
Qriqori Batton: "Mədəniyyətlər hansı sosial problem üzərində fikirlərini cəmləşdirəcəyini özləri seçir. Bəzən bu qeyri-rasional görünür."
Siyasi reklamların və xəbər agentliklərinin xaricdən gələ biləcək təhlükəni qabartmasına baxmayaraq, sorğular göstərir ki, amerikalıların çoxunu işlə təmin olunma və iqtisadiyyat narahat edir.
</doc>
<doc id='voa_2499250' lang='aze' type='mono' source_url='https://www.amerikaninsesi.org/a/ebola/2499250.html' term='ebola'>
ABŞ-da karantində olan tibb bacısı xəstəxənadan çıxıb
ABŞ-ın Xəstəliklərə Nəzarət və Profilaktika Mərkəzi (CDC) Afrikadan geri dönən səhiyyə işçiləri ilə bağlı yeni qaydalar tətbiq etdiyi üçün ebolaya yoluxmuş xəstələrlə birbaşa təmasda olduğu üçün karantinə salınmış tibb bacısı xəstəxanadan çıxıb.
Dünən CDC ebolaya yoluxma risklərinin yüksək olan səhiyyə işçilərini könüllü şəkildə özlərinə karantin tətbiq etməyə çağırıb. Lakin qurum həmçinin bildirib ki, Qərbi Afrikandan dönən əksər səhiyyə işçilərinin təcrid olunmasına ehtiyac yoxdur və onlar ABŞ rəsmiləri tərəfindən müşahidə oluna bilər.
Eyni zamanda, Siera Leonedə ebola virusuna yoluxmuş xəstələri müalicə edən tibb bacısı Nyu Cersidə məcburi karantindən çıxarılıb. Keysi Hikoks cümə günü Nyuvark beynəlxalq hava limanına endiyi zaman məcburi şəkildə təcrid olunmuşdu.
Virusun aşkar edilmədiyi Hikoks rəsmiləri məcburi karantinə görə məhkəməyə verəcəyi ilə hədələyib.
Ötən həftənin cümə günü qonşu Nyu York ştatının qubernatoru Endrü Kuomo buna bənzər məcburi karantinə dair qanunu elan edib, lakin iki gün sonra Obama administrasiyası və doktor Entoni Herris kimi tibbi ekspertlərin kəskin tənqidindən sonra onu dəyişdirib.
Qubenatorlar Kuomo və Kristi Qvineyada ebola xəstələrini müalicə edən həkimin Nyu-Yorkda ebola virusuna yoluxmuş ilk insan olduğundan sonra öz ştatlarında məcburi karantin protokolunu tətbiq ediblər.
Xəstəliklərə Nəzarət və Profilaktika Mərkəzinin yeni qaydaları sadəcə məsləhət xarakteri daşıyır və federal hökümət ştatları bu qanunu qəbul etməyə məcbur edə bilməz.
Ebola virusu nəticəsində Qvineya, Sierra Leone və Liberiyada 5000-ə yaxın insan dünyasını dəyişib.
</doc>
<doc id='voa_2484957' lang='aze' type='mono' source_url='https://www.amerikaninsesi.org/a/obama-ebola/2484957.html' term='ebola'>
Prezident Obama Ebola xəstəliyi ilə əlaqədar kabinet üzvlərinin iclasını keçirir
ABŞ prezidenti Barak Obama bu gün Konnektikut ştatına səfərini təxirə salaraq, Ağ Evdə Ebola xəstəliyi ilə əlaqədar kabinet üzvlərinin təcili iclasını keçirmək haqda qərar verib.
Ağ Evin sözçüsü Coş Ernst perzidentin vəziyyətlə əlaqədar federal hökumətin bütün lazımi resurslardan istifadə edə bilməsinə əmin olmaq istədiyni bildirib.
i ilə əlaqədar kabinet üzvlərinin təcili iclasını keçirəcəyini elan edib.
Prezident Obamanın təcili iclas keçirməsi Ebola virusuna yoluxmuş ikinci tibb işçisinin xəstəliyin simptomlarının üzə çıxmasından öncə Birləşmiş Ştatlar daxilində təyyarə ilə uçduğu haqda məlumat verildikdən sonra elan edilib.
ABŞ-ın Xəstəliklərə Nəzarət və Profilaktika Mərkəzinin açıqladığı bəyanatda tibb işçisinin oktyabrın 13-də Ohayo ştatında Klivlend şəhərindən Frontier hava yolları şirkətinin təyyarəsi ilə Texasda Dallas hava limanına uçduğu bildirilir.
Agenlik və hava yolları şirkəti 1143 nömrəli uçuşu icra edən təyyarədə olan 132 sərnişinlərin axtarılıb tapılmasına çalışdığını bildirib.
Təyyarənin ekipaj üzvlərinin sözlərinə görə, tibb bacısı Amber Vinson uçuş zamanı xəstəliyin simptomlarına malik olmayıb.
Xəstəliklərə Nəzarət və Profilaktika Mərkəzinin direktoru Tom Friden bu gün mətbuat konfransında deyib ki, Ebola xəstəliyi ilə əlaqədar müşahidə altında olan şəxslər sərnişin təyyarələrində səfər etməməlidir.
</doc>
<doc id='voa_2544018' lang='aze' type='mono' source_url='https://www.amerikaninsesi.org/a/ebola-afrika/2544018.html' term='ebola'>
Obama Konqresin Ebola ilə mübarizəyə 6,2 milyard dollar pul ayrılmasına çalışır
ABŞ prezidenti Barak Obama Konqresi bayram tətilindən əvvəl Ebola virusu ilə mübarizəyə təcili olaraq 6,2 milyard dollar vəsait ayrılmasına dair qanunu qəbul etməyə çağırıb.
Vaşınqton yaxınlığında Milli Səhiyyə İnstitutunda çıxış edən cənab Obama deyib ki, Ebola xəstəliyinə qarşı kliniki təcrübədən keçirilmiş peyvəndin ilkin mərhələdə heç bir ciddi yan təsirin olmaması sevindirici xəbərdir.
O bildirib ki, indiyədək Ebola xəstəliyinə qarşı dərman preparatının yaradılması istiqamətində aparılan tədqiqatların heç biri bu qədər müvəffəq olmayıb.
Lakin prezident Obama peyvəndin təsirli olacağına dair heç bir zəmanətin olmadığını qeyd edib və tədqiqatların hələ başa çatmadığını deyib.
Ebola virusu Qvineya, Liberiya və Sierra Leonedə təxminən 7000 insanın, digər ölkələrdə isə az sayda adamın ölümünə səbəb olub.
Cənab Obama deyib ki, Ebola virusunun Qərbi Afrikada aradan qaldırılması amerikalıları xəstəlikdən qorumaq deməkdir.
</doc>
<doc id='voa_2510501' lang='aze' type='mono' source_url='https://www.amerikaninsesi.org/a/ebola-afrika-dallas/2510501.html' term='ebola'>
Syerra Leonedə Ebola virusuna yoluxma halları artıb
Ümumdünya Səhiyyə Təşkilatı bu həftə Liberiyada və ötən həftə Qvineyada Ebolaya yoluxma hallarının azaldığını, lakin Syerra Leonedə yoluxma hallarının artdığını qeydə alıb.
Syerra Leonedə Ebola virusuna yoluxma hallarının artması ölkə ərazisində yeni Ebola müalicə mərkəzinin açılması ilə eyni vaxta təsadüf edir.
Uşaqları Müdafiə Təşkilatının sözçüsü deyib ki, tibb işçiləri virus qurbanlarına yardım etməkdə davam edir.
Könüllülərdən ibarət qrupa əlavə olaraq Dünya Bankı BMT ilə birgə Syerra Leone, Qvineya və Liberiyaya əlavə xarici tibb işçilərinin cəlb edilməsinə bir milyard dollar ayırıb.
Bundan əlavə prezident Obama ABŞ Konqresindən Qərbi Afrikada Ebola virusu ilə mübarizə üçün 6.18 milyard dollar ayırmasını istəyib.
</doc>
<doc id='voa_2460582' lang='aze' type='mono' source_url='https://www.amerikaninsesi.org/a/bmr-assambleya/2460582.html' term='ebola'>
BMT-nin Baş Assambleyasının toplantısı işinə başlayıb
BMT-nin Baş Assambleyasının yığıncağı İraq, Suriya və Yaxın Şərqin digər bölgələrində islam ekstremizminin artması üzərində mərkəzləşib.
Qurumun illik tədbirində 140 ölkə nümayəndəsi iştirak edir.
ABŞ prezidenti dünya liderlərini İŞİD-in məhvi səylərində birliyə çağırıb. Barak Obama deyib ki, İraq və Suriyada dinc əhalini hədəf alan qrup başkəsmələrlə yanaşı, uşaqları qırır, cəsədləri kütləvi məzarlara atır, azlıqları aclığa məhkum edir.
ABŞ dövlət başçısı beynəlxalq ictimaiyyət, xüsusilə də müsəlman icmalara üz tutaraq, İslam Dövlətinin ideologiyasını rədd etməyə çağırıb. Obama deyib ki, “zorakı ekstremizin xərçəngi” məhv edilməlidir.
ABŞ prezidenti Ukrayna böhranından danışarkən Rusiyanın təcavüzkarlığını pisləyib.
BMT-nin baş katibi Ban Gi Mun ekstremist qruplaşmaların beynəlxalq ictimaiyyətə təmiz hədə olduğunu bildirib. O deyib ki, insan haqları bomba hücumları, baş kəsilmələri və mülki əhalinin qəsdən aclığa məhkum edilməsi ilə hücumlar altındadır.
BMT-nin baş katibi Suriya və İraqda İŞİD kimi esktremist qruplara təcili cavab verilməli olduğunu vurğulayıb. Ban Gi Mun qrupun yol verdiyi cinayətlərin dayandırılması üçün kəskin ölçülərə ehtiyac olduğunu bildirib.
Ötən həftə BMT-nin baş katibi Ban Gi Mun ekstremist qruplaşmalar üçün münbit şəraitə çevrilən İraq və Suriyadakı zorakılıqların beynəlxalq ictimaiyyətin diqqət mərkəzində olduğunu deyib.
ABŞ prezidenti Barak Obama dünən deyib ki, Birləşmiş Ştatlar və onun koalisiya tərəfdaşları Suriyada İslamçı militantlara qarşı hava zərbələri endirməyə başlayıblar.
BMT yığıncağında iştirak etmək üçün Nyu-Yorka yola düşməzdən öncə Ağ Evdə bəyanat verən Obama əl-Qaida təşkilatının təcrübəli nümayəndələrinin toplaşdığı Xorasan Qrupunun üzvlərinin hədəf alındığını bildirib.
Toplantıda Qərbi Afrikanı sarsıdan Ebola vurusunun yayılması da gündəmdə olacaq.
</doc>
<doc id='voa_2519057' lang='aze' type='mono' source_url='https://www.amerikaninsesi.org/a/ebola-internet/2519057.html' term='ebola'>
Səhiyyə rəsmiləri Ebola virusu ilə bağlı insanları məlumatlandırmağa çalışır
Bu ilin əvvəlindən başlayaraq Ebola virusunun Qərbi Afrikada vüsət almasından və bu xəstəliyin 5000 nəfərin həyatına son qoymasından sonra dünya boyu səhiyyə rəsmiləri bu xəsətliklə bağlı insanları məlumatlandırmağa çalışır. Rəqəmsal texnologiya və İnternet bunu etməyə imkan verir. Baş qərargahı Fransada yerləşən Sərhədsiz Həkimlər Təşkilatı Online-da Ebola ilə mübarizə üçün təlim proqramı yerləşdirib . Britaniyanın kompyuter oyunları yaradıcıları da İnternetə Ebola virusu ilə mübarizə adlı oyununu yerləşdirib.
Sərhədsiz Həkimlər Təşkilatı Ebolanın çox yayıldığı Liberiya, Qvineya və Sierra-Leoneyə 700 nəfərdən ibarət beynəlxalq yardım işçisi göndərib. Təşkilat xəstələrə yardım, ölənlərin dəfni və xəstəliyin yayılmasının qarşısının alınması ilə bağlı 3000 nəfərə qədər insana təlim keçib. Lakin xəstəlik vüsət aldıqdan sonra tibb məntəqələri və dərman çatışmazlığı problemə çevrilib. Buna görə də qərbi Afrikadan gələn Ebola virusu ilə mübarizə üçün həkim, tibb və yardım işçilərinin hazırlanması üçün interaktiv kurslar yaradılıb.
Xəstəliklə mübarizəyə aid təlimlər hamının anlaması üçün sadə tərtib edilib və 11 paraqrafdan ibarətdir. Bu təlim proqramına xəstəliyin başlamasından tutmuş müdafiə strategiyası, müalicə və psixoloji yardım, eləcə də müalicədən sonrakı dövr daxildir. Hər mərhələnin sonunda dərslərin qavranıldığını yoxlamaq üçün testlər var.
Ebola epidemiyası bütün dünyanı vahiməyə salıb. Bu xəstəlik eləcə də İnternetdə mövcud olan "Plague Inc." online oyununun çox sayda yüklənməsinə səbəb olub. "Plague Inc." oyununda oyunçu vəba xəstəliyinin patogenini yaradır və bu xəstəliklə bəşəriyyəti məhv edə bilir.
Ceyms Voqan "Plague Inc." oyununun yaradıcılarındandır. “Ebola Qərbə çatanda biz bu oynu yükləyənlərin sayının gündə 50 faiz artdığını gördük. Biz dünyada baş verən hadisənin bu oyna marağı bu qədər artırdığını ilk dəfə idi görürdük.”
“Plague Inc.”-i yaradan Ceyms Voqan müxtəlif virusları yaymaqla bəşəriyyəti məhv edən belə bir oyunu yaratdığı üçün narahat olduğunu deyir. “Mən yaratdığım oyunun Ebola kimi dəhşətli epidemiya ilə müqayisə edilməsini istəmirəm.”
Bu ayın əvvəlindən oyunçulara Ebola ilə mübarizə məqsədilə veb səhifələrdə yeni linklər təklif edilir.
Plague Inc.”-in dünya boyu 35 milyondan çox oyunçusu var və bu böyük qüvvədir. Əgər biz onları Ebola ilə mübarizə xeyriyyə işini dəstəkləməyə cəlb edə bilsək və insanları bu haqda məlumatlandıra bilsək, çox gözəl iş görmüş olarıq.
Ceyms Voqan bu kompyuter oyununun xəstəliyin yayılması ilə bağlı həm də güclü tədris vasitəsi olduğunu deyir. O, deyir ki, alimlər bu oyunun məktəblərdə də nümayiş edilməsinin müsbət nəticə verəcəyini düşünürlər.
</doc>
<doc id='voa_2475760' lang='aze' type='mono' source_url='https://www.amerikaninsesi.org/a/pentaqon-ebola/2475760.html' term='ebola'>
Pentaqon Ebola ilə mübarizə üçün 750 milyon dollara ehtiyac olacağını təxmin edir
ABŞ hərbi qüvvələri Liberiyada ebola xəstəliyi ilə əlaqədar yaranmış böhrana son qoymaq üçün növbəti altı ayda 750 milyon dollardan artıq vəsaitin tələb olunacağını təxmin edir.
ABŞ silahlı qüvvələrinin Afrikada komandanı general Devid Rodrigez müxbirlərə Pentaqonun ebola xəstəliyinin ilkin diaqnostikası məqsədilə keçən həftə iki tibbi səhra laboratoriyasının yerləşdirdiyini deyib.
O həmçinin ebola ilə mübarizə məqsədilə yerləşdirilmiş 4 min hərbi qulluqşunun yoluxmanın qarşısını almaq üçün kifayət qədər təlimə malik olduğuna əminliyini ifadə edib.
General Rodriges əsgərlərin təlim, diaqnostika və mühəndislik işlərinə dəstək verdiyini bildirib.
</doc>
<doc id='voa_3274281' lang='aze' type='mono' source_url='https://www.amerikaninsesi.org/a/zika/3274281.html' term='ebola'>
ABŞ-da Zika virusuna 672 yoxulma halı qeydə alınıb
Obama administrasiyası bildirib ki, Zika virusunun yayılması ilə mübarizədə təxminən 600 milyon dollarlıq Ebola resurslarından istifadə ediləcək.
Yüksək səviyyəli Ağ Ev rəsmiləri Konqresi Zika virusuna qarşı hərtərəfli mübarizə aparmaq naminə həm də administrasiyanın təxminən 2 milyard dollar dəyərində fövqəladə vəziyyət üçün təchizata dair müraciətini cavablandırmağa çağırıb.
Ağ Ev rəsmiləri xəbərdarlıq edib ki, maliyyə ayrılmasa, ağcaqanada nəzarət, diaqnoz testləri və vaksinin yaradılmasında ləngimələr ABŞ-da Zikaya yoluxma riskini artıracaq.
Spekulasiyalara baxmayaraq Zika virusu ilə mikrosefali adlanan və körpələrin qeyri-normal, kiçik başlı doğulmasına səbəb olan hallar arasında birbaşa əlaqə olmadığı bildirilir.
ABŞ Səhiyyə və İnsan Xidməti Departamentinin rəhbəri bildirib ki, hazırda ABŞ-da 672 Zika virusuna yoxulma halı qeydə alınıb. Onların 64-ü hamilə qadındır. Havay ştatında bir Zika virusuna yoluxan və mikrosefali ilə nəticələnən hadisə qeydə alınıb.
</doc>
<doc id='voa_3049807' lang='aze' type='mono' source_url='https://www.amerikaninsesi.org/a/hiv-ebola-kenia-/3049807.html' term='ebola'>
QİCS-lə mübarizə davam edir [Video]
Hazırda təşkilat HİV virusu olan xəstələrə ağ qan hüceyrələri CD4 həddinə çatmazdan əvvəl anti-retrovirus preparatları qəbul etməyi məsləhət görür.
Castinta Uengeci hər gün xəstəliyi ləngidən, ARV kimi tanınan anti-retroviral qəbul edir. İki uşaq anası NİV virusu ilə artıq 11 ildir yaşayır. O, dərmanını Nairobi yaxınlığındakı Yerli Səhiyyə Mərkəzindən pulsuz alır. Lakin başqa probvlemlə var.
“Bu dərmanları qəbul etdikdən sonra yeməyin olub-olmamasından asılı olmayaraq. Sən vaxtında yeməlisən. İkinci əsas məsələ isə ondan ibarətdir ki, dərmanı qəbul edən vaxt səndə HİV olduğunu gizlətməli olduğun üçün yanında heş kim olmamalıdır” deyə, Castina bildirir.
QİCS-lə Milli Mübarizə Şurasının dediyinə görə, Keniyada 1.6 milyon insanda HİV virusu var və onların yalnız yarısı müalicə alır.
Dünya Səhiyyə Təşkilatının yeni qaydalarına görə, Keniyada ARV preparatı azı iki dəfə artırılmalıdır. Hökumət xəstələri koardinasiya etmək üçün yeni rəqəmsal anketlərdən istifadə etməyə başlayıb. Bu anketlərdən istifadə edənlər nə qədər insanın HİV/QİCS xəstəliyinə yoluxduğunu, onlardan neçəsinin dərman qəbul etdiyini və yerli səhiyyə məntəqələrində dərmanların sayının nə qədər olduğunu bilir. Hökumət ARV preparatlarının ölkəyə gətirilməsinin problem olmadığını deyir.
((Dr. IRENE MUKUI, NATIONAL AIDS AND STI CONTROL PROGRAM (In English)
“Bizim ən azı 6 aylıq ARV preparatımız var və biz bu preparatı lazımi yerlərə hər ay çatdırırıq.”
Lakin insanları yoxlanışa cəlb etmək problemdir. Rəsmilər Keniyada HİV virusu olan insanların sayının 1.5 milyondan çox və erkən müzlicənin böyük faydasının olduğuna inanır.
</doc>
<doc id='voa_1967294' lang='aze' type='mono' source_url='https://www.amerikaninsesi.org/a/ebola-afrika/1967294.html' term='ebola'>
Afrika ölkələrinin səhiyyə rəsmiləri ebola virusunun yayılmasının qarşısını almağa çalışır
Qərbi Afrikada səhiyyə rəsmiləri Ebola virusu nəticəsində həlak olan şəxslə əlaqədə olmuş təyyarə sərnişinlərini aşkar etməyə çalışır.
Patrik Soyer Liberiyada təyyarəyə mindikdən sonra Qanaya gəlmiş və Toqoda təyyarəsini dəyişdikdən sonra Nigeriyaya, Laqosa uçub. O, cümə günü Nigeriyada dünyasını dəyişib.
Savyer Nigeryaya çatan kimi karantinə alınıb. Ancaq digər sərnişinlərə Ebola virusu haqda məlumat verildikdən sonra onların hava limanını tərk etməsinə icazə verilib.
Şahidlər Savyerin uçuşlardan biri zamanı xəstə göründüyünü bildiriblər.
Soyerin uçduğu təyyarənin içuşlarını icra edən Qərbi Afrika hava yolları Ebola virusnun yayıldığı Liberayada Monroviya və Syerra Leonedə Fritaun şəhərlərinə uçuşları təxirə salıb.
Hava yollarının bildirdiyinə görə, Higeriyada Laqosda Ebola nəticəsində ölüm halının təsdiq edilməsi ilə əlaqədar bu iki şəhərə uçuşlar təxirə salınır.
Ümudünya Səhiyyə Təşkilatının sözçüsü Pol Qarvud deyib ki, virusun yayılmasına cavab olaraq kontaktların aşkar edilməsi və laboratoriya təhlilləri aparılacaq.
Liberiyanın maliyyə nazirliyində işləyən 40 yaşlı Patrik Soyer konfransda iştirak etmək üçün Nigeriyaya səfər etmişdi.
Ümudünya Səhiyyə Təşkilatı Qərbi Afrikada Ebola virusu nəticəsində təxminən 700 insanın həlak olduğunu bildirib. Ölüm hallarının çoxu Qvineyada baş verib.
Bu yaxınlarda humanitar yardım qrupunda çalışan amerikalı həkim Kent Bradley və tibb bacısı Nensi Vraytbol da daxil olmaqla xəstəliyin müayinəsi səylərinə başçılıq edən bir neçə səhiyyə işçisi xəstəliyə tutulub.
Qızdırma, əzələ ağrıları, qusma və qarın ağrısı kimi simptomlara malik olan Ebolanın müalicəsi və ona qarşı peyvənd yoxdur.
</doc>
<doc id='voa_2491034' lang='aze' type='mono' source_url='https://www.amerikaninsesi.org/a/ebola-konqres/2491034.html' term='ebola'>
Ebola Konqres seçkilərinin nəticələrinə necə təsir edə bilər? [Təhlil]
ABŞ prezidenti Ebola virusunun yayılmasına mane olunması səyləri ilə bərabər, bunun Demokrat partiyasına mənfi təsir göstərməməsinə çalışır.
Ebola faktoru amerikalıların Konqres seçkilərinə hazırlaşdığı bir vaxt demokratların Senatdakı əksəriyyətlərini itirəcəyinə dair qorxulara yol açıb.
ABŞ-da artıq bir nəfər virus səbəbi ilə dünyasını dəyişib. Bu, liberiyalı turistə baxan iki tibb bacısının virusa yoluxması ilə nəticələnib. Virus Qərbi Afrika ölkələrində 4 mindən artıq insan həyatına son qoyub.
Bu, prezident üçün pis sürprizdir. Prezident və Demokratlar bununla məşğul olmalıdır. Məsələ böhran hissi yaradır. Bu hökumətin səriştəsini sual altına alır.
Julian Zelizer, Prinston Universiteti
Bu hadisələr Obama administrasiyasının tənqidlərinə yol açıb. Amerikalılar ölkə liderliyini lazımı müdafiə ölçülərinə əl atmamaqda günahlandırır.
Qolf oynaması və maliyyə toplanışlarına görə tənqidlərə məruz qalan Barak Obama bəzi səfərlərini təxirə salıb, Ebolaya cavab komandasının üzvləri ilə görüşlər keçirib. Görüşlərdən sonra ABŞ dövlət başçısı amerikalıları əmin etməyə çalışıb.“İnsanların qorxduğunu başa düşürəm. Lakin bir daha demək istəyirəm ki, ölkəyə bir nəfər xəstə ikən daxl olub.”
Obama çıxışı zamanı Ebolaya dair qorxuların siyasi baxımdan ziyana malik olmayacağına ümid etdiyini deyib. “Bizim hər birimiz üçün virusla mübarizə olduqca mühümdür. Başda özüm olmaqla, bu problemə olduqca ciddi yanaşırıq.”
Prezident Obamanın reytinqi düşməkdədir. Ötən ay keçirilən rəy sorğularına görə, İraq və Suriyada İŞİD-ə qarşı mübarizə də daxil edilməklə, onun xarici siyasətindən narazılıq mövcuddur.
Siyasi təhlilçilərin fikrincə, Ebola gələn ay keçiriləcək seçkilərdə demokratları zəiflədə bilər.
Prinston Universitetinin professoru Julian Zelizerin dediyinə görə, Ebola noyabr seçkilərinin nəticələrinə təsir edə bilər. “Bu, prezident üçün pis sürprizdir. Prezident və Demokratlar bununla məşğul olmalıdır. Məsələ böhran hissi yaradır. Bu hökumətin səriştəsini sual altına alır. Bu, indi kampaniyanın tərkib hissəsinə çevriləcək."
Respublikaçılar Demokratları adekvat ölçülər götürməməkdə günahlandırır. Onlar səyahət qadağasının tətbiqinə çağırır. Demokratlar isə qadağanın xeyirdən çox ziyana səbəb olacağını önə çəkir.
Demokratlar kampaniya reklamları zamanı respublikaçıları Xəstəliklərə Nəzarət Mərkəzində ixtisarlara dəstək verməklə, Ebola ilə mübarizə səylərini şübhə altına almaqda ittiham edir.
ABŞ prezidenti isə gələn günlər ərzində maliyyə vəsaiti toplanışı səylərini bərpa etməlidir.
Təhlilçilər deyir ki, Obama və onun partiyası bir neçə xəstəlik halının qeydə alınmasının gələn ay seçkilərinə ciddi təsir etməyəcəyinə ümid bəsləyir.
</doc>
<doc id='voa_2904115' lang='aze' type='mono' source_url='https://www.amerikaninsesi.org/a/ebola-vaccine-health-/2904115.html' term='ebola'>
Ebolaya qarşı peyvənd tapılıb [Video]
Nəhayət bir ildən çoxdur Qərbi Afrikanı sarsıdan Ebola epidemiyasına son qoyulacaq. Alimlərin dediyinə görə, yeni peyvənd o qədər effektivdir ki, Ebolanın bir də geri qayıtması mümkün olmayacaq.
Qərbi Afrikada yayılan Ebola uşaqlar, analar, atalar və tibb işçiləri olmaqla, 11 min insanın həyatına son qoyub. Heç kim bu təhlükəsən qoruna bilməzdi.
Epidemiya təhlükəsi o qədər ciddi idi ki, dünya dövlətləri bu epidemiya ilə mübarizə aparmaq üçün bir araya gəldi və tibb işçilərinə təlimlər keçməyə, hökumətlərə yardım etməyə başladı. Öz aralarında rəqabət aparan əczaçılıq şirkətləri bu xəstəliyin qarşısını alacaq dərman tapmaq üçün bir yerdə işləməyə başladı və nəhayət çox güclü təsiri olan peyvənd aşkar etdi.
“Apardığımız tədqiqatların nəticələrindən aytdın oldu ki, bu peyvənd xəstəliyin qarşısını 100 faiz alacaq” deyə, doktor Con Arne Rottergen bildirir.
Bu peyvənd özündə Qərbi Afrikadakı ölümcül Ebola virusunun və bu virusla əlaqəsi olmayan digər virusun zülalını birləşdirir. Nəticədə orqanizmdəki virus zəifləyir və xəstəliyə yol açmır. Amma bu, immun sisteminin cavabını təmin edir.
Doktor Con Arne Rottergen: “Biz yaxınlaşmaqda olan epidemiyanı izləməyə başladıq. Biz yeni xəstələr, onların əlaqələri və əlaqələrinin əlaqələrini, xəstələrin qruplarını, yüksək riskli xəstələri müəyyən etdik".
Virus ölümcül olduğu üçün alimlər Plasebodan istifadə etməyiblər. Onlar mümkün qədər çox insanın həyatını xilas etməyə çalışıblar. Peyvəndin tapılmasında Sərhədsiz Həkilmlər və Ümumdünya Səhiyyə Təşkilatı Qvineyada aparılan araşdırmalarda yaxından iştirak edib. Araşdırmanı Norveçin Xalq Təşkilatı aparıb, peyvəndi isə Merk şirkəti istehsal edib.
Ebolaya qarşı peyvəndin hələ lesenziyası yoxdur, buna vaxt lazımdır. Lakin Qərbi Afrikada Ebolanın qarşısının alınması üzrə araşdırmalar davam edir. Alimlər bir neçə aydan sonra xəstəliyin qarşısının tamamilə alınacağını deyir.
</doc>
<doc id='voa_1969493' lang='aze' type='mono' source_url='https://www.amerikaninsesi.org/a/ebola-virus-chan-/1969493.html' term='ebola'>
Afrika liderlər Ebola virusunun qarşısının alınması yollarını müzakirə edir
Qərbi Afrika ölkələrinin prezidentləri sürətlə yayılmaqda olan Ebola virusunun qarşısının alınması üçün 100 milyon dollar maliyyə vəsaiti tələbi ilə bu gün Ümumdünya Səhiyyə Təşkilatının başçısı ilə görüşür.
Qvineya, Syerra Leone, və Liberiya liderləri Ümumdünya Səhiyyə Təşkilatının baş direktoru Marqaret Çenlə Qvineyanın paytaxtı Konarkidə görüşərək, yüzlərlə tibbi personalın bu işə cəlb edilməsi planını müzakirə edir. Bu plana həmçinin qonşu ölkələrdə də hazırlıq sisteminin artırılması daxildir.
Doktor Çan deyib ki, xəstəliyin sürətlə yayılması Ümumdünya Səhiyyə Təşkilatı və təsirə məruz qalan ölkələrin daha ciddi cavab verməsini tələb edir.
Liberiyada Ebola xəstələrinə yardım edən iki amerikalı həkim, Texasdan doktor Kent Brentli və Şimali Karolinadan missioner Nensi Vraytbol bu virusa tutulub.
Artıq Ebola virusundan ölənlərin sayının 800-ə yaxın olduğu deyilir.
</doc>
<doc id='voa_2429608' lang='aze' type='mono' source_url='https://www.amerikaninsesi.org/a/ebola/2429608.html' term='ebola'>
Ebola virusuna yoluxan epidemioloq müalicə üçün Almaniyaya aparılıb
Ümumdünya Səhiyyə Təşkilatının Ebola virusuna yoluxan əməkdaşı müalicə üçün Almaniyaya aparılıb.
Seneqallı epidemioloq Sierra Lione respublikasında Ebola müayinə laboratoriyasında virusa yoluxub.
Virusa yoluxma halından sonra Ümumdünya Səhiyyə Təşkilatı Kalilahunda laboratoriyanın bağlandığını və işçilərin oradan uzaqlaşdırıldığını deyib.
Ebola virusu Afrika qitəsində mart ayından bəri 1400-dən çox insanın ölümünə, azı 2600 insanın isə xəstələnməsinə səbəb olub.
Virusun ən çox yayıldığı yerlər Sierra Lione, Qvineya və Liberiyadır.
</doc>
<doc id='voa_2486000' lang='aze' type='mono' source_url='https://www.amerikaninsesi.org/a/2486000.html' term='ebola'>
Brüsseldə yüksək səviyyəli danışıqlar keçirilir
Avropa ölkələrinin səhiyyə nazirləri bu gün Brüsseldə yüksək səviyyəli danışıqlar keçirir. Müzakirələ zamanı Ebola virusunu ilə mübarizə səyləri müzakirə edilir. Nazirlər Avropa sərhədləri və hava limanlarında xüsusi yoxlanış proqramlarının həyata keçirilməsini təklif edir.
Toplantı Amerikanın hava limanlarının yoxlanışlara başlanmasından sonra təşkil edilib.
Amerikada ilk əvvəl Ebola infeksiyası ilə mübarizə səylərinə Nyu-Yorkun Kennedi beynəlxalq hava limanı qoşulub.
Hava limanında Qvineya, Liberiya və Syerra Leone kimi Qərbi Afrika ölkələrindən səfər edənlər xüsusi yoxlanışdan keçirilir.
Sərnişinlərin qızdırması öllçülür və onlar virusun simptomlara dair sualları cavablandırır.
ABŞ İspaniya hökumətindən Afrikada Ebola böhranına yardım əməliyyatları üçün bazalarından istifadəyə yol verməsini istəyib. Belə ki, Amerika 4000 əsgərdən ibarət hərbi qüvvələrin Qərbi Afrika ölkələrinə yerləşdirir. ABŞ-ın İspaniyada 4 hərbi bazası mövcuddur
İspaniyanın müdafiə naziri Pedro Morenes sabah ABŞ-ın müdafiə naziri Çak Hetgellə Vaşinqton görüşü zamanı ölkəsinin qərarını elan etməlidir.
Bu arada Ümumdünya Səhiyyə Təşkilatı Mali və Fil Dişi Sahilinə Ebolaya hazırlıq ölçülərinin yoxlanması məqsədi ilə xüsusi komanda göndərir.
Belə ki, bu ölkələr xəstəliyin geniş yayıldığı Qvineya, Liberiya və Syerra leone ilə ortaq sərhədləri bölüşür.
</doc>
<doc id='voa_2523047' lang='aze' type='mono' source_url='https://www.amerikaninsesi.org/a/ebola/2523047.html' term='ebola'>
Ebolaya yoluxan həkim ABŞ-da vəfat edib
ABŞ-ın Nebraska Tibb Mərkəzi bildirir ki, onların müalicə etdiyi Syerra Leoneli həkim bu gün dünyasını dəyişib.
Xəstəxana bu gün açıqladığı bəyanatda bildirib ki, Martin Salia “xəstəliyin irələliləmiş simptomları” nəticəsində vəfat edib.
O, bu xəstəxanada müalicə olunan üçüncü və ABŞ-da bu xəstəlikdən dünyasını dəyişən ikinci Ebola xəstəsi idi.
Ümumdünya Səhiyyə Təşkilatı ötən cümə günü, Eboladan ölənlərin sayıının artdığını bəyan edərək bildirib ki, epidemiyanın başlayandan bütün dünyada təsdiq olunan 14 min 413 yoluxma halından 5177-i ölümlə nəticələnib. Bəyanatda həmçinin bildirilib ki, Syerra Leonedə bu həftə 421 yeni yoluxma halı qeydə alınıb və bu da rəqəmin gündən-günə artdığını göstərir.
Bundan başqa, ən çox yoluxma halına rəst gəlinən Qərbi Afrika ölkəsi Liberiya qarşısına dekabrın 25-nə qədər heç bir yeni yoluxma halı qeydə almamaq məqsədi qoyub.
Dünən prezident Ellen Conson Sörlif xalqa radio müraciətində bildirib ki, onun ölkəsinin sağlamlığa doğru gedən yolu çətin olacaq. O bildirib ki, Liberiyanın səhiyyə sistemi gələcək xəstəlik epidemiyalarına daha yaxşı hazırlaşmalı və ölkənin iqtisadiyyatı və hakimiyyətində ciddi islahatlar aparılmalıdır.
Qərbi Afrikadakı 5165 Ebolaya yoluxma halından 2800-ü Liberiyada qeydə alınıb.
Dünən ABŞ səhiyyə rəsmiləri bildiriblər ki, Malidən gələn turistlər Liberiya, Syerra Leone və Qvineyadan gələn turistlər kimi eyni yoxlamadan keçməli olacaqlar. Bu yoxlamalara ölkəyə səyahət edənlərin qızdırmalarının ölçülməsi və onların səhhətləri və ebola virusuna yoluxma ehitmalları ilə bağlı suallar vermək daxildir.
Malidə Ebola virusuna yoluxma çox olmasa da, son günlərdə bir neçə ölüm halı qeydə alınıb.
</doc>
<doc id='voa_2475215' lang='aze' type='mono' source_url='https://www.amerikaninsesi.org/a/ispaniya-ebola/2475215.html' term='ebola'>
İspaniyada tibb bacısının ebolaya necə yoluxduğu araşdırılır
İspaniya rəsmiləri Madriddə tibb bacısının ebola virusuna necə yoluxduğunu araşdırırlar. O, Qərbi Afrika xaricində virusa yoluxan ilk insandır.
Səhiyyə rəsmiləri bildirir ki, tibb bacısı keçən ay Liberya və Syerra Leonidən qayıtdıqdan sonra ölən iki keşişin müalicəsinə kömək edib. Ancaq onlar keşişlərin müalicəsində lazım olan bütün təhlükəsizlik tədbirlərinin görülmüş olduğunu deyib.
Tibb bacısı qızdırması olduğu üçün bazar günü xəstəxanaya aparılıb. Onun vəziyyətinin sabit olduğu deyilir. Səhiyyə rəsmiləri onun həyat yoldaşının, keşişlərin müalicəsində iştirak edən digər tibb işçilərinin və bu yaxınlarda Nigeriyadan İspaniyaya gələn bir nəfərin karantinə alındığını bildirir.
Rəsmilər ebola simptomlarına görə həmin tibb bacısı ilə ünsiyyətdə olan digər 30 nəfərə nəzarət edildiyini deyir.
</doc>
<doc id='voa_2570437' lang='aze' type='mono' source_url='https://www.amerikaninsesi.org/a/ebola/2570437.html' term='ebola'>
Ebola virusuna yoluxanların sayı 20 minə çatmaq üzrədir
Ümumdünya Səhiyyə Təşkilatı bildirib ki, Ebola virusundan ölənlərin sayı 7500 nəfəri ötüb və xəstələrin sayı 20 minə çatmaq üzrədir.
Son hesabata görə, Liberia və Qvineyada Ebola virusuna yoluxma hallarının sayı azalıb. Syerra Leonidə isə virusa yoluxma hallarının sayı artıb.
Bu üç Qərbi Afrika ölkəsi demək olar ki, ölüm hallarının baş verdiyi əsas yerdir.
Digər ölkələrdə ölüm hallarının sayı dəyişməyib. Malidə xəstəlikdən ölənlərin sayı altı, Nigeriyada səkkiz, ABŞ-da isə bir nəfərdir. İspaniya və Seneqalda bir xəstəliyə yoluxma halı qeydə alınıb,amma ölən olmayıb.
BMT-nin baş katibi Ban Gi Mun beynəlxalq ictimayyəti virusun gələcəkdə yayılmasından müdafiəyə hazır olmağa çağırıb.
</doc>
<doc id='voa_2471271' lang='aze' type='mono' source_url='https://www.amerikaninsesi.org/a/texas-ebola/2471271.html' term='ebola'>
Texasda ebola virusuna tutulmuş xəstənin ailə üzvləri karantində saxlanılır
ABŞ federal hökuməti və Texas ştatının səhiyyə rəsmiləri ebola diaqnozu qoyulmuş xəstənin ailə üzlvərinə karantin tətbiq edib.
Dallas xəstəxanasında müalicə olunan Liberiya vətəndaşı Tomas Dunkanın vəziyyətinin ciddi, lakin sabit olduğu bildirilir.
Liberiya rəsmiləri sentyabrın 20-də Texasa səfər edən Dunkanın ebola xəstəsi ilə kontaktı olub-olmadığı haqda hava limanı rəsmilərinə yanlış məlumat verdiyinə görə cəzalandırılacağını bildiriblər. Tomas Dunkan ebola xəstəsi olan hamilə qadına taksidə yardım etməsinə baxmayaraq, rəsmilərə bu haqda məlumat verməyib.
Liberiyanın özündə NBC xəbər agentliyinin əməkdaşı olan amerikalı kinooperatorun ebola virusu tutduğu haqda məllumat verilir. NBC onun ABŞ-a yola düşdüyünü və onun komandasında olan bütün müxbirlərin 21 gün karantində saxlanacağını bildirib.
</doc>
<doc id='voa_2567349' lang='aze' type='mono' source_url='https://www.amerikaninsesi.org/a/ebola-afrika/2567349.html' term='ebola'>
Qərbi Afrika ölkələrində Ebola vurusundan ölənlərin sayı 7 mini ötüb
Ümumdünya Səhiyyə Təşkilatının bildirdiyinə görə, Qərbi Afrika ölkələrində Ebola vurusundan ölənlərin sayı 7 mini ötüb.
Təşkilatın son hesabatında Liberiya, Syerra Leone və Qvineyada 7343 ölüm halı qeydə alındığı bildirilir.
Bu 3 ölkədə 19 min 31 adam xəstədir.
BMT-nin baş katibi Ban Gi Mun hazırda Ebola ilə mübarizə aparan ölkələrdə səfərdədir. Bu gün o, Qvineyada prezident Alfa Konde və səhiyyə rəsmiləri ilə görüş keçirib.
Mun deyib ki, Ebolanın yayılması Qvineyada qonşu Liberiya və Syerra Leone ilə müqayisədə yavaşıyıb.
BMT-nin baş katibinin səfərinin növbəti dayanacağı Malidir. Ban Gi Mun daha əvvəl Qana, Liberiya və Syerra Leonedə olub.
Bu arada Liberiyada Ebolaya görə iki dəfə təxirə salınan senat seçkiləri keçirilir.
</doc>
<doc id='voa_2525813' lang='aze' type='mono' source_url='https://www.amerikaninsesi.org/a/siyaset/2525813.html' term='ebola'>
Fuad Ələsgərov: Vətəndaş cəmiyyəti iştirakçılarının, qeyri-hökumət təşkilatlarının fəaliyyəti də tam şəffaf deyil
“Vətəndaş cəmiyyəti iştirakçılarının, qeyri-hökumət təşkilatlarının fəaliyyəti tam şəffaf deyil və burada korrupsiya, çirkli pulların yuyulması hallarına rast gəlinir.”
Bu barədə Prezident Administrasiyasının hüquq-mühafizə orqanları ilə iş şöbəsinin müdiri Fuad Ələsgərov QHT-lərin fəaliyyəti, “Qrant haqqında” qanuna edilən dəyişikliklərdən sonra xarici donorlar tərəfindən verilən qrantların azalacağı, nəticədə bəzi QHT-lərin fəaliyyət göstərə bilməyəcəyi barədə iddialarla bağlı http://www.azerbaijan-news.az/index.php?mod=3id=54681b “Azərbaycan” qəzetinə müsahibəsində deyib.
O, müsahibəsində bir neçə faktı diqqətə çatdırıb.
“Milli və Beynəlxalq Araşdırmalar Mərkəzi” İctimai Birliyi bir neçə il ərzində doqquz qrant müqaviləsinə əsasən təxminən üz yüz əlli səkkiz min manat məbləğində vəsait alıb. Qanunvericiliyə görə, qrant alınmasına dair müqavilələr qeydiyyata alınmaq üçün Azərbaycan Respublikasının Ədliyyə Nazirliyinə təqdim edilməlidir. Lakin yuxarıda adını qeyd etdiyim təşkilat bağladığı doqquz qrant müqaviləsinin yalnız ikisini qeydiyyatdan keçirib. Başqa bir misal kimi Sülh və Demokratiya İnstitutunu göstərmək olar. Beş il ərzində bu təşkilatın rəhbəri Leyla Yunus təsisçisi olmadığı “Azərbaycan Qadınları Ön Qafqazda Sülh və Demokratiya Uğrunda” qeyri-hökumət təşkilatının hesabından müxtəlif valyutalarda külli miqdarda vəsait çıxarıb və bundan şəxsi məqsədləri üçün istifadə edib.
Təəssüf hissi ilə qeyd etməliyəm ki, xarici ölkələrin Azərbaycanda fəaliyyət göstərən qeyri-hökumət təşkilatlarının filial və nümayəndəlikləri də bir çox hallarda qanunvericiliyin pozulmasına yol verirlər. Belə ki, son bir neçə il ərzində yerli QHT-lərə ABŞ-ın Demokratiyaya Yardım Fondu (NED) tərəfindən səksən üç qrant müqaviləsi üzrə təxminən 2,8 milyon manat, ABŞ-ın Milli Demokratiya İnstitutu (NDI) tərəfindən on iki qrant müqaviləsi əsasında beş yüz min manata yaxın, Beynəlxalq Tədqiqatlar və Mübadilə Şurası (IREX) tərəfindən otuz beş qrant müqaviləsi üzrə təxminən doqquz yüz min manat, Avropanın Demokratiyaya Dəstək Fondu (EED) tərəfindən müxtəlif qrant müqavilələri üzrə təxminən üç yüz min manat, Lixtenşteyn Knyazlığının Açıq Cəmiyyət İnstitutunun Yardım Fondu tərəfindən 625 müqavilə üzrə təxminən 7,6 milyon manat məbləğində vəsait ayrılıb, lakin bu qrant müqavilələrinin böyük əksəriyyəti qeydiyyatdan keçirilməyib.
...Başqa bir təşkilat - Avropanın Demokratiyaya Dəstək Fondu yeganə məqsədi Azərbaycan dövlətinin nüfuzuna xələl gətirmək olan, efir vasitəsilə insanları qanunsuz aksiyalara səsləyən “Meydan TV”-yə təxminən üz yüz min ABŞ dolları məbləğində qrant ayırıb. Hesab edirik ki, bu cür fəaliyyət yolverilməzdir. Demokratiyanın daha da gücləndirilməsini tələb etmək və bununla bərabər, demokratik cəmiyyətin institutlarına antikonstitusion mübarizə üsullarını aşılamaq siyasi riyakarlıq olmaqla yanaşı, vətəndaş cəmiyyəti konsepsiyasının mahiyyətini də sarsıtmaq deməkdir”.
Fuad Ələsgərov həmçinin Azərbaycan dövlətininkifayət qədər maliyyə resurslarına malikdir və vətəndaş cəmiyyəti, kütləvi informasiya vasitələrinin inkişafı məqsədilə dövlət büdcəsindən iri həcmdə vəsaitlər ayrıldığını da müsahibədə qeyd edib.
“Bildiyiniz kimi, Azərbaycan Respublikasının Prezidenti cənab İlham Əliyev tərəfindən 2007-ci ilin 13 dekabrında imzalanmış fərmanla Azərbaycan Respublikasının Prezidenti yanında Qeyri-Hökumət Təşkilatlarına Dövlət Dəstəyi Şurası yaradılmışdır. Şura tərəfindən müxtəlif layihələrin həyata keçirilməsi üçün QHT-lərə qrantlar ayrılır və bu qrantların məbləği ilbəil artırılır. Azərbaycan Respublikası Prezidentinin 2013-cü il 1 may tarixli sərəncamı ilə Şuraya Prezidentin Ehtiyat Fondundan müxtəlif layihələrin icrası üçün 5 milyon manat vəsait ayrılmışdır. Şura yerli QHT-lərə 2013-cü ildə 3,4 milyon manatdan artıq, 2014-cü ilin ilk 9 ayı ərzində isə 2,7 milyon manat məbləğində qrant vermişdir. Azərbaycanda Kütləvi İnformasiya Vasitələrinin İnkişafına Dövlət Dəstəyi Fondu vasitəsilə yalnız 2013-cü ildə kütləvi informasiya vasitələrinə təxminən 3,2 milyon manat vəsait ayrılmışdır. Azərbaycan Respublikasının Prezidenti yanında Gənclər Fondu tərəfindən müxtəlif layihələrin həyata keçirilməsi üçün 2013-cü ildə təxminən 2,9 milyon, 2014-cü ilin ilk doqquz ayı ərzində isə təxminən 1,8 milyon manat məbləğində qrant verilmişdir.
Bunlarla yanaşı, ayrı-ayrı nazirliklər tərəfindən də böyük qrantlar ayrılır. Belə ki, Gənclər və İdman Nazirliyi 2013-cü ildə 137 layihənin həyata keçirilməsi üçün 5,5 milyon manatdan, 2014-cü ilin ilk doqquz ayı ərzində isə 2,1 milyon manatdan artıq qrant ayırmışdır. Səhiyyə Nazirliyi müxtəlif layihələrin həyata keçirilməsinin maliyyələşdirilməsi üçün 2013-cü ildə 1,4 milyon manatdan artıq, 2014-cü ilin ilk doqquz ayı ərzində isə təxminən 1 milyon manat həcmində qrant ayırmışdır. Ümumiyyətlə, hazırda ölkəmizdə dövlət büdcəsi hesabına maliyyələşən 20-yə yaxın qurum tərəfindən qeyri-hökumət təşkilatlarına qrantlar ayrılır.
Bütün bunlar onu göstərir ki, QHT-lərin layihələrinin ölkədaxili mənbələr hesabına maliyyələşdirilməsi üçün kifayət qədər imkanlar mövcuddur və hazırda ölkəmizdə fəaliyyət göstərən 4 mindən çox qeyri-hökumət təşkilatının hər biri bu imkanlardan yararlana bilər. Bu mənada yerli QHT-lərin fəaliyyətinin yalnız xarici donorların qrantları hesabına mümkün olduğu barədə deyilən fikirlər qətiyyən həqiqəti əks etdirmir. ”
PA rəsmisi hesab edir ki, xarici donorların öz maliyyə vəsaitlərini vətəndaş cəmiyyətinin tamamilə yox səviyyəsində olduğu və ya vətəndaş cəmiyyəti institutlarını maliyyələşdirmək imkanına malik olmayan dövlətlərə, o cümlədən münaqişələr, vətəndaş müharibələri və onların nəticələrinin aradan qaldırılması, aclıq, quraqlıq, ebola və digər bu kimi qlobal təhlükə və çağırışlarla mübarizəyə yönəltməsi daha məqsədəuyğun olardı.
“Bütün bunları deməkdə məqsədim odur ki, Azərbaycanın maliyyə resursları kifayət qədərdir və bu resurslar hesabına nəinki ölkə daxilində vətəndaş cəmiyyəti institutlarının fəaliyyətinin maliyyələşdirilməsi, eyni zamanda başqa dövlətlərə yardımlar edilməsi də mümkündür və edilir də. Lakin bu yardımların məqsədi həmin dövlətlərin daxili işlərinə qarışmaq deyil, qlobal problemlərin həllində onların yanında olmaqdır. Hesab edirəm ki, xarici donorlar da maliyyə imkanlarını məhz bu kimi qlobal problemlərin həllinə yönəltməlidirlər. Bununla onlar daha vacib məqsədlərə xidmət etmiş olarlar.” Fuad Ələsgərov deyib.
</doc>
<doc id='voa_2496428' lang='aze' type='mono' source_url='https://www.amerikaninsesi.org/a/malide-iki-yasli-qiz-eboladan-olub/2496428.html' term='ebola'>
Malida iki yaşlı qız Eboladan vəfat edib
Malidə Ailəsi bu yaxınlarda Qvineyadan səfərdən qayıdan iki yaşlı qız Ebola virusundan vəfat edib. Ümumdünya Səhiyyə Təşkilatının hesablamalarına görə, indiyədək bu virusa yoluxan 10 min nəfərdən 5 mininin həyatını xilas etmək mümkün olmayıb.
Bu, Malidə qeydə alınan ilk eboladan ölüm halıdır. Ümümdünya Səhiyyə Təşkilatı bildirir ki, qız və onun ailəsi avtobusla Qvineyaya səfər edərkən çoxsaylı insana toxunub. Təşkilat Malidə başqa insanların da bu virusa yoluxa biləcəyi barədə xəbərdarlıq edib. Xatırladaq ki, Mali dünyanın ən kasıb ölkələrindəndir.
BMT səhiyyə təşkilatı bildirir ki, hazırki hesabata görə dünyada 10,141 Ebolaya yoluxma halı var və onlardan 4,922 nəfəri dünyasını dəyişib. Ölüm halları 8 ölkədə qeydə alınsa da, virus əsasən Qərbi Afrika ölkələrində yayılıb.
</doc>
<doc id='voa_2590298' lang='aze' type='mono' source_url='https://www.amerikaninsesi.org/a/bmt-ebola/2590298.html' term='ebola'>
BMT rəsmisi Ebolaya qarşı mübarizə ilə bağlı narahatlığını ifadə edib
Ebolaya qarşı mübarizə aparan yeni BMT rəsmisi bildirib ki, o, ölümcül xəstəliyinin müalicəsində əldə olunmuş nəaliyyətlərin meydana gətirəcəyi rahatlıqlardan narahatdır.
Liberiyaya ilk səfəri zamanı Ould Əhməd paytaxt Monroviada jurnalistlərlə bildirib ki, Liberiyada Ebola ilə bağlı inkişaflar onda qarışıq hisslər oyadıb.
O, bunu virusa qarşı mübarizənin tam başa çatmadığına görə dediyini bildirib.
Liberya, Syerra Leone və Qvineya Ebola virusunun yayıldığı əsas ölkələrdir.
Ümumdünya Səhiyyə Təşkilatı bildirir ki, Ebola virusu 8235 insanın ölümünə səbəb olub.
BMT-nin məlumatlna görə, virus ən çox Syerra Leonedə yayılıb.
</doc>
<doc id='voa_3010354' lang='aze' type='mono' source_url='https://www.amerikaninsesi.org/a/helath-ebola-virus-vaccine-/3010354.html' term='ebola'>
Ebola virusuna qarşı mübarizə davam edir [Video]
Artıq iki həftədir Qərbi Afrikada Ebola virusu haqda yeni xəbər yoxdur. Lakin gələcəkdə bu virusun qarşısının alınması yolunda iş davam edir.
Qərbi Afrikada Ebola epidemiyasının qarşısı hələ alınmayıb. Milli Səhiyə İnstitutundan doctor Entoni Fosinin də bu xəstəliyin sona çatmadığını deyir. “Ebola epidemiyası bir də baş qaldıracaq. Tarix bizə Ebolanın sona çatmadığını deyir.”
1976-cı ildən bəri Ebola orada 20 dəfədən çox baş qaldırıb. Lakin bu ilə qədər bu virusa qarşı peyvənd yox idi. Bu peyvənd özündə Ebolanın Zair virusu ilə soyuqdəymə virusunu birləşdirir ki, nəticədə bu peyvnd Ebolanın Zair virusunu zəiflədir. Lakin insanlar xəstənlənmir. Alınan nəticələrə baxmayaraq, Ebola xəstəliyinə daha 3 müxtəlif virus növləri vasitəsilə yoluxula bilinər.
“Əldə edilən peyvənd yalnız bir virusa qarşıdır, digər virusların qarşısını ala bilməyəcək”. “Merck Vaccines”dən doktor Mark Faynberq deyir ki, alimlər bu peyvəndi soyuq virus - yəni VSV metodu əsasında hazırlayıblar və təhqiqatları heyvanlar üzərində aparıblar. Nəticələr ümidverici olub. “VSV metodu Zair Ebola virusuna qarşı uğurlu olub. Ebolanın başqa cərəyanlarına qarşı da effektiv olub.”
Fosinin dediyinə görə, Ebola epidemiyasından əvvəl alimlər Qərbi Afrikada ölümcül xəstəliklərə səbəb olan digər hemorragik - yəni qanaxmaya səbəb olan viruslara qarşı peyvənd axtarırdı. Bunların sırasında Eboladan əlavə Marburg və Lassa hemorragik virusları var idi. “Qərbi Afrikada Ebola virusunun yayılmasından əvvəl biz VSV metodundan Marburq, Lassa və Ebolaya qarşı vektor kimi istifadə edridik.”
Lassa Ebola qədər ölümcül olmasa da, Qərbi Afrikada hər il yarım milyon insandan çox insan bu xəstəliyə tutulur. Onlardan 5 minə qədəri bu xəstəlik səbəbindən dünyasını dəyişir.
Əsas məqsəd Qərbi Afrikada insanların əzabına səbəb olan və ciddi qanaxma ilə müşayiət olunan bütün viruslara son qoymaqdır.
</doc>
<doc id='voa_2414239' lang='aze' type='mono' source_url='https://www.amerikaninsesi.org/a/virus/2414239.html' term='ebola'>
Səhiyyə Nazirliyi Ebola virusu ilə bağlı əmr imzalayıb
Səhiyyə nazirinin müavini, ölkənin baş sanitar həkimi Abbas Vəlibəyov Ebola virusu ilə bağlı əmr imzalayıb.
Səhiyyə Nazirliyini mətbuat xidmətinin məlumatına görə əmrdə respublikanın şəhər və rayonlarının tibb idarə və müəssisələrinin rəhbərlərinə, gigiyena və epidemiologiya mərkəzlərinin rəhbərlərinə xüsusi tapşırıqlar verilib.
Məlumata görə xəstəliyə şübhəli bilinən şəxslərin dərhal təcrid edilməsi üçün şəraitin yaradılması, tibb müəssisələrində əks-epidemik və dezinfeksiya tədbirləri üzərində nəzarətin gücləndirilməsi, dezinfeksiya rejiminə ciddi riayət edilməsi barədə göstəriş verilib.
Həmçinin Ebola virusuna yoluxmada şübhəli bilinən şəxsin dərhal hospitallaşdırılması üçün şəraitin yaradılması, sərhəd keçid məntəqələrində fəaliyyət göstərən gömrük orqanları ilə əlaqə yaradaraq Ebola virusu yayılmış ölkələrdən gələn vətəndaşlar üzərində tibbi müşahidənin təmin edilməsi üçün şəraitin yaradılması, əhali arasında maarifləndirmə işinin gücləndirilməsi və s. bu kimi xüsusi qabarlayıcı tədbirlərin görülməsi ilə əlaqədar qurum rəhbərlərinə tapşırıq verilib.
Nazirlik xatırladır ki, Ümumdünya Səhiyyə Təşkilatının məlumatına əsasən, Afrikanın qərbində yayılan Ebola virusunun qurbanlarının sayı 1069 nəfərə çatıb. Son açıqlamalara əsasən ölümcül virusa yoluxanların sayı 1975 nəfər təşkil edir.
Ebola virusu ilk olaraq 2014 ilin fevral ayında Qərbi Afrika ölkələri olan Liberiya, Qvineya, Nigeriya və Syerre-Lionedə aşkarlanıb.
Xəstələr arasında ölüm göstəricisi təxminən 90% təşkil edir ki, bunun da yoluxma yolları müxtəlifdir. Virusun insan orqanizminə düşməsi əsasən yoluxmuş heyvanların qanı və digər bioloji mayelər ilə sıx təmas nəticəsində habelə, insandan insana yoluxma ilə baş verir.
</doc>
<doc id='voa_2483151' lang='aze' type='mono' source_url='https://www.amerikaninsesi.org/a/ebola-afrika-dallas/2483151.html' term='ebola'>
Ebola virusundan ölənlərin sayı 4 min 447-yə çatıb
Ümumdünya Səhiyyə Təşkilatı bildirib ki, Ebola virusundan ölənlərin sayı 4447-yə çatıb. Virusa qeydə alınmış yoluxma halları isə 9 minə çatmaq üzrədir.
Ümumdünya Səhiyyə Təşkilatının direktorunun müavini Brüs Aylvard deyib ki, Ebola xəstəliyinə qeydə alınmış yoluxma hallarının sayı hazırda 8914-ə çatır. Röyters xəbər agentliyi Brüs Aylvarda istinadən bildirib ki, bu rəqəmin bu həftənin sonunadək 9 minə çatacağı gözlənilir.
BMT-nin Liberiyada işləyərkən Ebola virusuna yoluxmuş tibb işçisi Almaniyada xəstəxanada vəfat edib.
Leypsiq şəhərinin Sent Corc xəstəxanasının işçiləri intensiv tibbi prosedurlara baxmayaraq, 56 yaşlı xəstənin gecə saatlarında vəfat etdiyini deyib.
BMT-nin Liberyadakı missiyası ötən həftə bildirib ki, işçilərdən birinin oktyabrın 6-ı Ebola virusuna yoluxduğu müəyyən edilb. Lakin onunla əlaqədə olan 41 nəfərdən heç kəsdə virusun simptomları müşahidə edilməyib.
ABŞ səhiyyə rəsmiləri digər ölkələri Ebola xəstələrinə qulluq edilməsi üsullarını nəzərdən keçirməyə çağırıb.
Xəstəliyə Nəzarət və Profilaktika Mərkəzinin rəhbəri Tom Friden deyib ki, Dallas şəhər rəsmiləri tibb bacısının virusa necə yoluxmasını araşdırır. Bu, Birləşmiş Ştatlarda virusa yoluxmuş ilk amerikalıdır.
Tom Friden Liberiyadan gəlmiş xəstəni müalicə edən tibb bacısı Nina Famın virusa yoluxmasını protokolun pozulması ilə izah edib.
</doc>
<doc id='voa_2500272' lang='aze' type='mono' source_url='https://www.amerikaninsesi.org/a/ebola_yardim/2500272.html' term='ebola'>
Azərbaycan “Ebola”ya bir milyon dollar ayırıb
Azərbaycan “Ebola” ilə mübarizə məqsədilə BMT-nin Qlobal Fonduna yardım edəcək.
Trend agentliyinin məlumatına görə yardım Azərbaycan Prezidenti İlham Əliyevin göstərişi ilə ayrılıb.
Yardım 1 milyon dollar həcmində müəyyənləşdirilib.
</doc>
<doc id='voa_2525227' lang='aze' type='mono' source_url='https://www.amerikaninsesi.org/a/obama-ebola/2525227.html' term='ebola'>
Obama Ebola xəstəliyinə qarşı mübarizə səylərinin gücləndirilməsinin əhəmiyyətini vurğulayıb
ABŞ prezidenti Barak Obama Birləşmiş Ştatlarda Ebola diaqnozu qoyulmuş xəstələrin müalicə edilib sağalmasına baxmayaraq, xəstəliyə qarşı mübarizə səylərində tam uğura nail olmaq üçün hələ vaxt lazım olduğunu deyib.
Prezident Obama Ağ Evdə ABŞ-da Ebola xəstəliyinə qarşı mübarizə səylərinə rəhbərlik edən komandanın üzvləri ilə görüşüb. Cənab Obaam deyib ki, Afrikada Ebolanın hələ də yayılması xəstəliyə qarşı mübarizə səylərinin davam etdirilməsinin vacibliyini göstərir. “Bu, regionun xəstəlikdən tamamilə azad olmasına qədər səylərin davam etdirilməsinin əhəmiyyətini göstərir”-deyə o bildirib.
Prezident Obama deyib ki, Qərbi Afrikada epidemiya dayandırılmayana qədər bütün dünyada insanlar üçün hələ də müəyyən risk qalmağa davam edir.
Bu gün həmçinin ABŞ Konqresinin üzvləri Qərbi Afrikada Ebola virusunun yayılmasının qarşısını alınması yollarını müzakirə ediblər.
</doc>
<doc id='voa_3164945' lang='aze' type='mono' source_url='https://www.amerikaninsesi.org/a/unicef-yardim/3164945.html' term='ebola'>
UNICEF: 43 milyon uşaq ehtiyac içində yaşayır
BMT-nin uşaq fondu dünyada münaqişələr, epidemiyalar və iqlim dəyişikliyinin fəsadları ilə üzləşən 43 milyon uşaq üçün 2.8 milyard dollarlıq yardım üçün müraciət edib.
UNICEF-in builki müraciəti Qərbi Afrika ölkələrində Ebola virusunun yayıldığı ötən illə müqayisədə cüzi fərqə malikdir.
İlk dəfə olaraq qurum yardımların 25 faizinin uşaqların təhsilinə ayrılacağını bəyan edib. Bu il 8 milyon uşağa təhsil imkanları yaradılması planlaşdırılır.
Vəsaitin 5 milyonu Suriya daxilində məcburi köçkün və qaçqınlara sərf ediləcək.
UNICEF-in Suriyadakı təmsilçisi Hanna Singerin dediyinə görə, Suriya uşaqlar üçün ən təhlükəli ölkədir.
Bu ölkədə bir çox uşaq döyüşlər səbəbi iə həlak olur, yaralanır, tibbi yardım çatışmazlığı səbəbi ilə dünyasını dəyişir.
Singer müharibənin təhsilə təsirinin açınacaqlı nəticələrə səbəb olduğunu deyib.
Suriya uşaqlar üçün ən təhlükəli ölkədir
O, Suriyada 2 milyon uşağın təhsildən məhrum edildiyini bildirib. Hər 4 məktəbdən 1-i yarasız vəziyyətdədir.
Singer təhsil sektorunun 50 min müəllimi itirdiyini bildirib. Onlar ya həlak, ya da ölkədən qaçmağa məcbur olub.
“Münaqişədən öncə bu ölkədə məktəblərə qeydiyyat 90 faiz təşkil edirdi. Suriya təhsil sahəsində 20 il geriyə düşüb. Bu isə bütöv bir nəslin itkisi deməkdir”-deyə UNICEF-in Suriyadakı təmsilçisi bildirib.
UNICEF-in müraciət etdiyi yardımlar ərzaq qıtlığı, zorakılıqlar, xəstəliklər və təzyiqlərin qurbanı olan uşaqları da nəzərdə tutur.
Qurum iqlim dəyişikliyinin də artmaqda olan təhlükəsini önə çəkir. Agentlik yüz milyonlarla uşağın daşqınlar və quraqlılar yaşanan bölgələrdə iztirab çəkdiyini deyir.
UNICEF-in fövqəladə hallar proqramının direktoru Əfşan Xan bildirib ki, Afrikanın Sahil regionu ən ağır bölgələrdəndir.
Uşaqlar əmək istismarı, insan alveri və əhali yerdəyişməsinin qurbanına çevrilib
“Orada hər bir insana mənfi təsir göstərən amillər var. Lakin uşaqlar daha böyük təhlükə altındadır. Onlar təmiz su, ərzaq qıtlığı çəkir. Uşaqlar əmək istismarı, insan alveri və əhali yerdəyişməsinin qurbanına çevrilib”-deyə Xan Amerikanın Səsinə bildirib.
Yardımların bir hissəsi Çad Gölü və Burundi kimi siyasi böhranlar yaşanan bölgələrə ayrılacaq.
</doc>
<doc id='voa_2492117' lang='aze' type='mono' source_url='https://www.amerikaninsesi.org/a/ebola/2492117.html' term='ebola'>
Ebola xəstəliyinin yayılmasının qarşısı 4-6 ay ərzində alına bilər
Beynəlxalq Qırmızı Xaç və Qırmızı Aypara Cəmiyyətlərinin başçısı Qərbi Afrikada 4500 adamın ölümünə səbəb olmuş Ebola xəstəliyinin yayılmasının qarşısının 4 ayla 6 ay müddət ərzində alına biləcəyini deyib.
Çində açıqlama verən Elhadj As Sı bildirib ki, Ebola xəstəliyinə yoluxmuş insanlar təcrid edilib müalicə olunsa, eləcə də virus nəticəsində ölənlər düzgün şəkildə dəfn edilsə, epidemiyanın qarşısını almaq mümkün ola bilər.
Ümumdünya Səhiyyə Təşkilatı Ebola xəstəliyinin qarşısının alınması istiqamətində yeni inkişafları müzakirə etmək üçün təcili komitənin iclasını keçirir. Ümumdünya Səhiyyə Təşkilatının tövsiyələrinə dəyişiklik edilib-edilməməsinin də müzakirələrə ediləcəyi iclasın iki gün sürəcəyi gözlənilir.
ABŞ-ın dərman şirkəri Johnson & Johnson Danimarkanın Bavarian Nordic tibb şirkəti ilə Ebola xəstəliyinə qarşı yanvar ayında ilkin testdən keçirilməsi mümkün olacaq peyvəndin hazırlanması üzərində işlədiyini bildirib. Johnson & Johnson şirkətinin bildirdiyinə görə, peyvənd iki ay müddətində fasilə ilə iki dozada verilə bilər.
Şirkət Ebola xəstəliyi ilə bağlı tədqiqatlara 200 milyon dollar sərf edildiyini və peyvəndin 2015-ci ilin ortalarına qədər geniş şəkildə kliniki testlərdən keçirilə biləcəyinə ümid bəslədiyini bildirib.
Ümumdünya Səhiyyə Təşkilatı eksperimental vaksinin yanvar ayına qədər hazır olacağını bildirib.
</doc>
<doc id='voa_2481194' lang='aze' type='mono' source_url='https://www.amerikaninsesi.org/a/texas-ebola/2481194.html' term='ebola'>
Texasda tibb işçisi ebola virusuna yoluxub
Texas ştatının rəsmiləri keçən həftə ebola nəticəsində ölmüş xəstəyə qulluq edən tibb işçisinin virusa yoluxduğunu bildiriblər. Bu, ABŞ-da ebola xəstəliyinə ilk yoluxma halıdır. Ştatın səhiyyə şöbəsinin rəsmiləri ilkin ebola virusuna yoluxmanın müsbət nəticəlndiyi ilkin testin keçirilməsindən öncə tibb işçisinin qızdırması olduğunu bildiriblər. Yoluxma halının təsdiq edilməsi üçün daha bir testin keçiriləcəyi deyilir. Tibb işçisi Birləşmiş Ştatlarda ilk ebola diaqnozu qoyulan Tomas Dunkanın keçən həftə vəfat etdiyi Texas Prebetirian xəstəxanasında işləyir. Texas rəsmiləri onun Tomas Dunkanla kontaktda olduğu zaman xüsusi geyim geydiyini və Xəstəliklərə Nəzarət və Profilaktika Mərkəzinin qaydalarınariayət etdiyini bildirbilər.
</doc>
<doc id='voa_2580315' lang='aze' type='mono' source_url='https://www.amerikaninsesi.org/a/zelandiya-yeni-il/2580315.html' term='ebola'>
Yeni Zelandiya 2015-i qarşılayan ilk ölkədir
Yeni Zelandiya 2015-ci ili ilk qarşılayan ölkələr arasında birincidir.
Gecə yarısı Oklandın Sky qülləsində atəş-fəşanlıq olub.
2014-cü il terrorizm hədələri, Ebola virusu və dəhşətli sərnişin təyyarə qəzaları ilə yadda qalsada, insanlar 2015-ci ilə yeni ümidlərlə baxır.
Bu yaxın günlərdə baş vermiş təyyarə qəzası ilə əlaqədar İndoneziyada yeni il böyük şənliklərlə keçirilmir . Cakarta rəsmiləri bildirib ki, şəhər sakinləri AirAsia hava yollarına məxsus təyyarə qəzasının qurbanlarını anacaq.
İndoneziyanın digər şəhərlərində də yeni il şənlikləri təxirə salınıb.
Yeni Zelandiyanın paytaxtı Vellinqtonda insanlar parkda bir araya gələrək, yeni ili orkestrin ifa etdiyi musiqisi sədaları və atəş-fəşanlıqla qarşılayıb.
</doc>
<doc id='voa_3001323' lang='aze' type='mono' source_url='https://www.amerikaninsesi.org/a/child-girl-marriage-/3001323.html' term='ebola'>
Oktyabrın 11-i "Beynəlxalq Qız Uşağı Günü"dür
Oktyabrın 11-i "Beynəlxalq Qız Uşağı Günü"dür. Bu gün uşaq yaşlarında ərə verilmə də daxil edilməklə, müxtəlif problemlərlə üzləşən qız uşaqlarının hüquqlarının müdafiəsinəa həsr edilib.
"Qız Uşaqları Gəlin Deyil" təşkilatının hesablamalarına görə, uşaq yaşlarında ərə verilən qızların sayı sürətlə artır. Təşkilat azyaşlıların evliliyinin təbii və himanitar fəlakətlərə səbəb olduğunu deyərək, dünya boyu hökumətləri uşaq evliliyinə son qoyulması yolunda iş aparmağa çağırır.
Adamanın (əsl adı deyil) 16 yaşı var. O, imkansız ailədəndir. Ailəsinə maddi yardım göstərdiyi üçün o, 30 yaşlarındakı kişi ilə görüşməli olur. O, hamiə qalanda atalığı onu evdən qovub və həmin şəxsdən qızlığı ilə evlənməyi tələb edir. Lakin həmin şəxs qızın hamilə olduğunu biləndə onu atır. Adama hamilə olduğuna görə utandığını və yardıma ehtiyacı olduğunu deyir.
Siyerra-Leonedə "Vəkillər və Əlaqələr" qeyri-hökumət təşkilatının rəhbəri Məryəm Munia Zombo bu kimi hadisələrin tez-tez baş verdiyini deyir. Bir çox valideyin yoxsulluq və ya qızlarının hamilə qalması səbəbindən onları tez ərə verməyə çalışır.
Zombo deyir ki. keçən il Siyerra-Leonedə baş qaldıran Ebola xəstəliyinin da bu məsələdə böyük rolu olub. "Belə söhbətlər gəzir ki, uşaq evliliyinə Ebola böhranının təsiri olub. Lakin heç bir araşdırma uşaq yaşlarında evliliyə bunun səbəb olduğunu təsdiqləməyib" deyə, o bildirir.
O, uşaq gəlinlərin təhsil imkanından məhrum olduğunu, ərlərinin zorakılıqlarına və problemli hamiləliklərə məruz qaldıqlarını deyir. Siyerra-Leone uaşaq ölümü göstəricilərinə görə dünyada öndə gedən ölkələrdəndir.
Kadicatu Buya-Kamara Sosial Təminatlar Naziriliyində "Gender və Uşaq Məsələləri" şöbəsinin müdiridir. O, qızların uşaq yaşlarında ərə verilməsi məsələsinin problem olduğunu deyir.
Siyerra-Leonedə bununla bağlı qanunlar ziddiiyətlidir. Qanunun birində valideynləri buna razıdırsa uşaq yaşlarında, yəni 18-də aşağı yaşlarda evliliyə icazə verilir.
"Beləliklə, biz bu problemlə üz-üzəyik və bir hökumət kimi biz bunun üzərində işləyilir"- deyə, Kamara bildirir.
Siyerra-Lione kimi bir çox ölkədə bu problem var və buna son qoyulması çox uzaq görünür. "Qızlar Uşaqları Gəlin Deyil" təşkilatının hesablamalarına görə, hər il 18 yaşdan aşağı 15 milyona qədər qız ərə verilir. Bu isə o deməkdir ki, 2050-ci ilədək 1.2 milyard qız uşaq yaşlarında ərə getmiş olacaq.
</doc>
<doc id='voa_2416145' lang='aze' type='mono' source_url='https://www.amerikaninsesi.org/a/ebola-yoxsulluq/2416145.html' term='ebola'>
Ebola-Yoxsulluğun bəlası [Video]
Ebola vurusunun qan və maye ilə yayıldığı məlumdur. Lakin ekspertlər bu bəlaya yoxsulluq və zəif idarəçiliyin də yol açdığını bildirir.
Qərbi Afrikada ebola ilə mübarizə məqsədi ilə xüsusi obyektlər inşa edilir. Xəstələr üçün çadırdan salınmış yaşayış yerləri tikilir.
Yerli xəstəxanaların əksəriyyətində ən adi avadanlıq belə yoxdur. Bu, Tulan universitetinin eksperti, doktor Daniel Buşun sözləridir.“Siera Leone və Liberiyada xəstəxanalarda “əlcək yoxdur, təmiz iynə yoxdur” sözlərini eşitmək qeyri-adi hal hesab edilmir.”
Kasad səhiyyə sistemini indi ebola ilə mübarizəni çıxılmaz vəziyyətə salıb. Doktor Buş bunun adi bir faktor olduğunu deyir. “Ebola və ya Marburq virusları daha çox səhiyyə sistemini təsirinə məruz qoyan sosial və siyasi iştişaşlar yaşanan bölgələrdə yayılır.”
Müharibədən sarsılmış Konqo Demokratik Respublikasında ebola virusu 6 dəfə müşahidə edilib. Vətəndaş müharibələri Sierra leone və Liberiyanın səhiyyə sistemini dağıdıb.
Qonşu Gvineyada çalışan doktor Buş diktatorların hakimiyyəti və korrupsiyanın yaratdığı yoxsulluğun bəlasına diqqət çəkir. “Bu müddət ərzində səlahiyyətsiz hökumət sistemi tamamilə məhv edib. Gvineyada ictimai səhiyyə bu kimi epidemiyaların yayılmasına şərait yaradır.”
Ebolanın yayıldığı bölgələrin sakinləri resurslara malik deyil. Onları risk qarşısında qoyan da məhz budur.
Kömür və əkinçilik üçün meşələr kəsilir. Yarasalar virusun açıq şəkildə yayılmasına şərait yaradır. “Meşələrin kəsilməsi ilə yarasalar açıqlığa çıxmağa məcbur edilir. Onlar meyvə axtarışına çıxır. Manqo ağaclarının meyvələri ilə qidalanan yarasalar insanlara daha yaxın olur və virusun yayılma imkanlarını artırır.”
Yoxsulluq isə insanları meşələrin dərinliyinə aparır, vəhşi heyvanların ətinə möhtac edir.
Doktor Ulyam Kareş. “Uqandada virus yayılıb. Amma səhiyyə sistemi, maarifləndirmə sisteminin inkişaf etdirilməsi ilə xəstəliyin yayılması tez bir zamanda nəzarət altına alınıb.”
Doktor Kareşin dediyinə görə, səhiyyə işçiləri laboratoriyalar, xəstəxanalar və xəstəliklərdən müdafiə də daxil edilməklə, gələcəkdə yarana bilən bu kimi poblemlərə daha hazırlıqlı olmalıdır. “Zəlzələlərin qarşısını ala bilmirik. Amma onların ziyanına məruz qalmamaq üçün ölçülər götürürük. Ebolaya da eyni şəkildə hazır olmalıyıq.”
Ekspertlər deyir ki, hökumətlərin təhsil və səhiyyə sistemini inkişaf etdirməsi daha az insan itkisinə yol aça bilər.
</doc>
<doc id='voa_2480641' lang='aze' type='mono' source_url='https://www.amerikaninsesi.org/a/ebola-kennedi/2480641.html' term='ebola'>
Kennedi beynəlxalq hava limanı Ebola ilə mübarizə səylərinə qoşulub
Nyu-Yorkun Kennedi beynəlxalq hava limanı Amerikada ilk dəfə olaraq Ebola infeksiyası ilə mübarizə səylərinə qoşulub.
Bu gündən etibarən hava limanında Qvineya, Liberiya və Syerra Leone kimi Qərbi Afrika ölkələrindən səfər edənlər xüsusi yoxlanışdan keçiriləcək.
Sərnişinlərin qızdırması öllçüləcək və onlar virusun simptomlara dair sualları cavablandıracaq.
Gələn həftədən başlayaraq, Nyuvark, Vaşinqton Mahalı, Çikaqo və Atlanta hava limanlarında yoxlanışlara start veriləcək.
Bu aeroportlara gələn sərnişinlərin 90 faizi Afrika ölkələrinin payına düşür.
Ümumdünya Səhiyyə Təşkilatı 4 mindən artıq adamın Ebola virusundan vəfat etdiyini bildirir.
</doc>
<doc id='voa_2499847' lang='aze' type='mono' source_url='https://www.amerikaninsesi.org/a/obama-ebola/2499847.html' term='ebola'>
Obama: "ABŞ-da iki Ebola təcrid olunub"
ABŞ prezidenti Barak Obama deyib ki, amerikalıların Ebola xəstəliyinə yalnız iki adamın yoluxduğunu və onların hər ikisinin indi sağaldığını yadda saxlaması vacibdir.
Prezident Obama Texas ştatında Ebola diaznozu qoyulan ikinci tibb bacısının xəstəxanadan çıxmasından sonra bu açıqlamanı verib.
Cənab Obama 29 yaşlı Amber Vinsonla telefon söhbəti edib. Prezident Obamanın sözlərinə görə, keçən həftə Ebola xəstəliyindən sağalıb Merilend ştatında xəstəxanadan çıxmış tibb bacısı Ninan Pham da ona yaxşı olduğunu deyib.
Cənab Obama epidemiyanın başladığı Qərbi Afrikada xəstəliyin yayılmasının qarşısının alınmasının vacibliyini vurğulayıb.
O, Ebola xəstəliyinin qarşısının alınacağını və onunla mübarizədə qələbə əldə ediləcəyini deyib.
</doc>
<doc id='voa_3335349' lang='aze' type='mono' source_url='https://www.amerikaninsesi.org/a/senat-zika/3335349.html' term='ebola'>
Senat Zika virusuna qarşı mübarizə məqsədilə 1.1 milyard dollar ayırıb
ABŞ Senatı Zika virusuna qarşı mübarizə məqsədilə 1.1 milyard dollar maliyyə ayrılmasını təsdiqləyib.
Bu rəqəmin Obama administrasiyasının təklif etdiyi 1.9 milyard dollardan az olmasına baxmayaraq, Nümayəndələr Palatasının nəzərdən keçirdiyi maliyyədən az qala iki dəfə artıqdır.
68 lehinə, 29 əleyhinə səsvermə respublikaçıların çoxluq təşkil etdiyi Senatın Ağ Evin müraciətini tam qarşılamamağa səs verməsindən sonra keçirilib. Fevral ayında ABŞ səhiyyə rəsmiləri xəbərdarlıq edib ki, Zika virusu ölkənin geniş ərzisinə yayıla bilər.
Debat zamanı Rod Aylenddan demokrat senator Cek Rid deyib ki, virusun təhlükəsi realdır.
“Biz bir-biri ilə qarşılıqlı əlaqədə olan dünyada yaşayırıq və bizdə bu virusa qarşı immunitet yoxdur. Artıq Birləşmiş Ştatlar ərazisində Zika virusuna min yoluxma halı qeydə alınıb. Virusa yoluxanlar arasında 100 nəfər hamilə qadınlardır. Mənim ştatım olan Rod Aylenddə iki virusa yoluxma halı qeydə alınıb. Və bu virus özü-özünə aradan qalxmayacaq. Biz yay ayları yaxınlaşdıqca bu rəqəmlərin artacağını görəcəyik” deyə senator bildirib.
Meyn ştatından respublikaçı senator Suzan Kollins həmkarı Ridlə razılaşıb.
“Amerikalılar haqlı olaraq Zika virusunun yayılmasından narahatdır. Virusun yayılmasının qarşısını almamaq ailələrimiz üçün olduqca təhlükəlidir” deyə Suzan Kollins bildirib.
Ağcaqanad sancması nəticəsində yaranan virus yeni doğulan körpələrdə qüsurlar və nevroloji pozuntulara səbəb ola bilər.
Senatın təsdiqlədiyi Zika virusu ilə mübarizə məqsədilə tədbirlərə dair sənədin Nümayəndələr Palatasında dəstəklənib-dəstəklənməyəcəyi sual altındadır. Belə ki, respublikaçıların çoxluq təşkil etdiyi palata bundan əvvəl Ebola virusuna qarşı mübarizə üçün ayrılmış 622 milyon dollarlıq maliyyə vəsaitindən istifadə edilməsini istəyir. Bu maliyyə Obama administrasiyasının Ebola ilə mübarizə proqramı üçün nəzərdə tutulan hesabdan bundan əvvəl götürdüyü təxminən 500 milyon dollara əlavə ediləcək.
Prezident Barak Obamanın masasına hansı palatada dəstəklənən sənədin çatmasından asılı olmayaraq, Konqresin Zika virusuna qarşı mübarizə üçün təsdiq edəcəyi maliyyə vəsaiti Ağ Evin müraciətində nəzərdə tutulduğundan daha az olacaq.
</doc>
<doc id='voa_3031181' lang='aze' type='mono' source_url='https://www.amerikaninsesi.org/a/sehiyye-saglamliq/3031181.html' term='ebola'>
Vərəm QİÇS-dən daha çox insan ölümünə səbəb olur [Video]
Ümumdünya Səhiyyə Təşkilatı bildirir ki, vərəm xəstəiyi QİÇS-dən də artıq dünyada ən çox ölümlə nəticələnən yoluxucu xəstəlikdir. Təşkilat deyir ki, xəstəliyin epidemiyasının qarşısını almaq üçün daha ciddi səy göstəriməlidir.
Vərəm yoluxucu xəstəlikdir. Ümumdünya Səhiyyə Təşkilatı vərəmi epidemik xəstəlik adlandırır. Təşkilat xəstəliyin qarşısını almaq üçün yeni dərman preparatları, diaqnostika üsulları və xəstəliyə nəzarət üçün tədqiqatlara 3 miliyard dollar vəsait ayırmağı planlaşdırır.
1990-cı ildən bəri vərəm xəstəliyi nəticəsində ölənlərin sayı 50 faiz aşağı düşüb. Lakin Ümumdünya Səhiyyə Təşkilatı bildirir ki, bu sahədə daha çox inkişafa ehtiyac var.
Dr. Mario Raviqlion: “Çarəsi olan bir xəstəlik nəicəsində hər gün n 4400 insanın ölməsi qəbul edilə bilməz.”
Vərəm müxtəlif dərmanlara müqavimət göstərilən bəzi istisnalar çıxılmaqla 90 faiz hallarda müalicə olunur. Xəstəliyin ağırlaşdığı halda xəstələrin yalnız yarısı xilas ola bilir. Bəzi həkimlər bunu Ebola virusu ilə müqayisə edir.
Dr. Ariel Pablos-Mendes: “Bir neçı dərman preparatı ilə müalicə olunan xəstəlik Ebolaya bənzəyir. Çünki insanların bir-birindən yoluxma səviyyəsi eynidir. Öskürək yoluyla havadan qatarda, kilsədə, barda, xəstəxanada keçə bilər. Bu ciddi təhlükədir.”
2016-cı ilin yanvar ayından başlayaraq Ümumdünya Səhiyyə Təşkilatı vərəmə son qoymaq üçün yeni proqrama başlayacaq. Proqramda iştirak edənlər inanır ki, bu, baş verə bilər.
Dr. Erik Qusbi: “Ölüm səviyyəsinin 47 faiz endirilməsi böyük iş tələb edir. Bu, öz-özünə baş vermir. Bu bizə ondna xəbər verir ki, çox işləmək öz nəticəsini göstərir və biz daha çox işləməli və hər yerdə bunu dəstəkləməliyik.”
Doktor Qusbi deyir ki, dünya vərəm təhlükəsinin ciddiliyini anlamağa başlayıb. Bu davam etsə, Ümumdünya Səhiyyə Təşkilatı ümid edir ki, xəstəliyə son qoymaq səylərinə dəstək artacaq.
</doc>
<doc id='voa_4521883' lang='aze' type='mono' source_url='https://www.amerikaninsesi.org/a/konqoda-ebolaya-qar%C5%9F%C4%B1-peyv%C9%99nd-kampaniyas%C4%B1-ba%C5%9Flan%C4%B1b/4521883.html' term='ebola'>
Konqoda Ebolaya qarşı peyvənd kampaniyası başlanıb
Ümümdünya Səhiyyə Təşkilatının verdiyi məlumata görə, həkimlər Konqoda son ölümcül haldan sonra əhaliyə Ebola peyvəndlərini vurmağa başlayıblar.
Avqustun 1-də elan olunan və ölkədə baş verən onuncu Ebola epidemiyasında ən azı doqquz nəfər həyatını itirib.
Səhiyyə işçiləri bildiriblər ki, xəstəliyin artmasına rəvac verən faktorlardan biri də şimal-şərqdə olan Uqanda və Ruanda sərhədlərində silahlı qruplaşmaların olmasıdır.
Konqonun səhiyyə naziri bildirir ki, avqust ayının 1-də elan olunan və ölkədə baş verən onuncu Ebola epidemiyasında ən azı doqquz nəfər həyatını itirib. Artıq 16 Ebolaya yoluxma, 27 ehtimal edilən və 46 şübhəli hal qeydiyyata alınıb.
Eksperimental vaksinlər daha öncə epidemiya elan olunmamış dövrdə istifadə olunub.
İlk öncə səhiyyə işçiləri, Ebola xəstəliyinə yoluxanlar və onlarla əlaqədə olan şəxslər peyvənd olunacaqlar.
Genetik analizlər son epidemiyada aşkar olunan virusun Zair növünə aid olduğunu təsdiq edib.
</doc>
<doc id='voa_2484578' lang='aze' type='mono' source_url='https://www.amerikaninsesi.org/a/texas-ebola/2484578.html' term='ebola'>
Dallasda Ebola virusuna daha bir yoluxma halı qeydə alınıb
ABŞ-ın Texas ştatının Dallas şəhərində Ebola virusuna daha bir yoluxma halı qeydə alınıb.
Dallas şəhərinin meri Mayk Raulinqs müxbirlərə rəsmilərin xəstəliyə yoluxan ikinci səhiyyə işçisinin qonşularını bununla bağlı məlumatlandırdığını deyib. Tibb işçisinin dünən qızdırması qeydə alındıqdan sonra o, karantinə yerləşdirilib.
Mer Roulinqs tək yaşayan tibb işçisinin evinin dezinfeksiya ediləcəyini deyib.
Adının açıqlanmadığı tibb işçisi Dallasda Texas Presbiterian xəstəxanasında Birləşmiş Ştatlarda Ebola nəticəsində ölən ilk xəstə Tomas Erik Dunkana qulluq edən zaman virusa yoluxub.
Liberiyalı Tomas Dunkanı müalicə edən 26 yaşlı tibb bacısı Nina Pham da virusa yoluxduqdan sonra eyni xəstəxanada müalicə olunur. Xəstəxana tərəfindən açıqladığı bəyanatda tibb bacısı “vəziyyətinin yaxşı olduğunu” və “xoş arzular və dualar üçün” hamıya təşəkkür etdiyini bildirib.
</doc>
<doc id='voa_2600944' lang='aze' type='mono' source_url='https://www.amerikaninsesi.org/a/obama-kamerun/2600944.html' term='ebola'>
ABŞ prezidenti və Britaniya baş naziri Ağ Evdə görüş keçirib
ABŞ prezidenti Barak Obama və Britaniya baş naziri Deyvid Kameron Vaşinqtonda danışıqların ikinci günü bir araya gəliblər.
Ağ Ev rəsmisi bildirib ki, cənab Obama və Kamerun terrorizm, Ebola, Rusiyanın Ukraynada rolu və kiber təhlükəsizlik problemlərini müzakirə edir.
İki liderin həmçinin banklara qarşı kütləvi kiber hücumların qarşısını alacaq planları açıqlaması gözlənilir.
Britaniya lideri bildirib ki, o, prezident Obamadan Google və Facebook kimi ABŞ texnologiya şirkətlərinin hökumətə şifrəli kommunikasiyalara girişinə imkan yaratması üçün təsir göstərməsini xahiş edəcək.
Britaniya Qərb və Yaxın Şərqdə terrorizmə qarşı mübarizədə Birləşmiş Ştatların yaxın müttəfiqi olub.
</doc>
<doc id='voa_2516354' lang='aze' type='mono' source_url='https://www.amerikaninsesi.org/a/ebola/2516354.html' term='ebola'>
ABŞ-da sonuncu məlum Ebola xəstəsi sağalıb və xəstəxanadan çıxıb
Birləşmiş Ştatlarda sonuncu məlum Ebola xəstəsi olan nyu-yorklu həkim müalicə nəticəsində sağaldıqdan sonra xəstəxanadan çıxıb. Nyu-York şəhər xəstəxanasının müdiriyyəti ciddi müalicədən sonra 33 yaşlı Qreq Spenserin Ebola xəstəliyindən sağaldığını elan edib. Onlar Qreq Spenserin ictimaiyyət üçün risk yaratmadığını bidiriblər. Sərhədsiz Həkimlər təşkilatında çalışan həkim Qerq Spenserin Qvineyada xəstələri müalicə edib ABŞ-a qayıdandan sonra Ebola virusuna yoluxduğu aşkar edilmişdi. Qızdırma, ürək bulanması, ağır və yorğunluq simptomlarına malik olması və onun Nyu-Yorkun metro sisteminin ayaqyolundan istifaadə etməsi Ebola virusunun ölkənin ən böyük şəhərində yayıla bilməsilə bağlı qorxulara yol açmışdı. Qreq Spenser Nyu-Yorkun Bellevue xəstəxanasında təcrid edilərək, müalicə olunub. Xəstəxanadan çıxandan sonra mətbuat konfransında danışan həkim Spenser deyib ki, onun sağalması diaqnozun ilkin mərhələdə qoyulub xəstəliyin müalicənin edilməsinin əhəmiyyətini göstərir. O indi əsas diqqətin Ebola xəstəliyi epidemiyasının mərkəzi olan Qərbi Afrikaya yönəlməli olduğunu bildirib və Ebola xəstələrinin müalicə edən xarici tibb işçilərinə ictimai dəstəyə çağırıb.
</doc>
<doc id='voa_5269635' lang='aze' type='mono' source_url='https://www.amerikaninsesi.org/a/koronavrius-seyahet-qadagasi/5269635.html' term='ebola'>
Koronavirusun yayılmasının qarşısını almaq üçün tətbiq olunan səyahət qadağalarının əks təsirləri ola bilər
Ümumdünya Səhiyyə Təşkilatı xəbərdarlıq edir ki, Çindən gələn yeni koronavirusun yayılmasının qarşısını almaq üçün tətbiq olunan səyahət qadağalarının əks təsirləri ola və bu, dünya boyu epidemiyanın daha da pisləşməsinə gətirib çıxara bilər. Ən son məlumatlara əsasən, koronavirusa yoluxma halları 12000-ə, ölənlərin sayı ilə 259-a çatıb. Yoluxma hallarının əksəriyyəti, ölüm hallarının isə hamısı Çində baş verib.
Ümumdünya Səhiyyə Təşkilatı fövqəladə hal komitəsi koronavirusu cümə axşamı ictimai sağlamlıq sahəsində qlobal təhlükə elan edib və ölümcül xəstəliyin yoluxmasının qarşını almaq məqsədilə bir sıra tövsiyələr irəli sürüb.
Təşkilat xəstəliyin Çinin daxilində sürətlə, dünya boyu isə davamlı olaraq sabit şəkildə yayılmasına baxmayaraq səyahət və ticarətə məhdudiyyətlərin tətbiq olunmasını tövsiyə etmir. Dünya boyu 22 ölkədə 100-dən çox yoluxma halı qeydə alınıb.
Bəzi hava yolları şirkətləri cavab olaraq Çinə uçuşları dayandırıb. Koronavirusu səhiyyə sahəsində qlobal fövqəladə vəziyyət elan edən Birləşmiş Ştatlar yaxın zamanda Çinə səfər edən xaricilərin ölkəyə daxil olmasına icazə verməyəcəyini bildirib. Avstraliya da bənzər tədbirlər görəcəyini bildirib.
Ümumdünya Səhiyyə Təşkilatının sözçüsü Kristian Lindmayer deyir ki, sərhədləri bağlamaqla virusun yayılmasının qarşısını almaq mümkün olmayacaq.
“Ebola və ya digər epidemiyalar zamanı olduğu kimi indi də insanlar səyahət etmək istəsə edəcəklər. Əgər rəsmi yollar açıq olmasa, onlar qeyri-rəsmi yollara baş vuracaqlar. Amma bunun yeganə yolu nəzarət etmək, insanların qısdırmalarını ölçmək, səyahyət tarixçələrini müəyyən etmək, sərhədi keçənlərə nəzarət edib, onlarda simptomların olub-olmadığını yoxlamaqdır”, Lindmayer deyib.
O bildirir ki, ölkələrin vətəndaşlarını qorumaq üçün istədikləri tədbirləri görmək kimi suveren haqları var.
“Amma bizim tövsiyələr də belədir. Səyahət qdağaları tətbiq olunsa da, biz ümid edirik ki, onlar mümkün qədər qısa müddət davam edəcək” , o söyləyib.
Çin koronavirusun yayılmasının qarşısını almaq üçün böyük tədbirlər görür. Xəstəliyin episentri olan Uhan şəhəri və digər 15 şəhər karantinə alınıb və beləcə 50 milyona yaxın insan həmin şəhərlərdə ilişib qalıb.
Bütün bu səylərə baxmayaraq virus çox sürətli şəkildə yayılmağa davam edir.
</doc>
<doc id='voa_2506218' lang='aze' type='mono' source_url='https://www.amerikaninsesi.org/a/ban-ki-mun-ebola/2506218.html' term='ebola'>
BMT Baş katibi səhiyyə işçilərinə karantin tətbiq edilməsinə qarşı çıxış edib
BMT-nin Baş katibi Ban Ki Mun Ebola xəstələrini müalicə etdikdən sonra öz ölkələrinə qayıtmış səhiyyə işçilərinə lazım olmadan karantin tətbiq edilməməli olduğunu deyib.
Vyanada BMT konfransında danışan cənab Ban səhiyyə işçiərinə, onun sözlərilə “elmə və tibbi zərurətə əsaslanmadan icbari şəkildə karantin tətbiq edilməsi” hallarına toxunub. “Onlar öz həyatlarını riskə qoyan fövqəladə insanlardır”-deyə cənab BMT baş katibi bildirib.
O deyib ki, virusun yayılmasının qarşısını almağın ən yaxşı yolu insanlar və ticarətə məhdudiyyətlərin qoyulması deyil, xəstəliyi öz mənbəyində dayandırmaqdan ibarətdir.
Kanada və Avstraliya xəstəliyin yayıldığı Liberya, Syerra Leone və Qvineyadan vətəndaşların ölkəyə girişinə qadağa qoyub. Bəzi Amerika siyasətçiləri Birləşmiş Ştatların eyni qaydanı tətbiq etməsinə çağırıb, ABŞ federal hökuməti bunun əleyhinə çıxış edib.
Syerra Leonedə Ebola xəstələrini müalicə edib ABŞ-a qayıtmış tibb bacısı Miçiqan ştatının məhkəməsinin çıxardığı qanunla karantinə məruz qalmayıb.
Syerra Leonenin özündə isə daha bir həkim Ebola xəstəliyi nəticəsində dünyasını dəyişib. O, Syerra Leonedə xəstəlik səbəbilə dünyasını dəyişən beşinci həkimdir.
</doc>
<doc id='voa_2473888' lang='aze' type='mono' source_url='https://www.amerikaninsesi.org/a/virus-ebola/2473888.html' term='ebola'>
ABŞ-dakı Ebola xəstəsinin durumu ağırdır
Yüksək rütbəli ABŞ səhiyyə rəsmisi bildirib ki, Ebola virusuna yoluxmuş liberiyalı xəstə Texas ştatının Dallas xəstəxanasında həyatı uğrunda çarpışır.
Xəstəliyə Nəzarət Mərkəzindən cənab Tomas Friden CNN-nə deyib ki, Tomas Dunkanla əlaqədə olan hər kəsi tapmaq Ebola virusunun yayılmasının qarşısını ala bilər.
Şənbə günü Dunkanın vəziyyəti daha ağırlaşaraq kritik həddə çatıb. Sentyabrın 20-də Liberiyadan ABŞ-a gəldikdən dörd gün sonra ona Ebola virusu diqanozu qoyulub.
Rəsmilər onun 100-ə qədər insanla bilavasitə və ya dolayısı yolla əlaqədə olduğunu ehtmal edir. Lakin heç kəsdə xəstəliyin simptomları müşahidə edilməyib.
Həkim Friden Birləşmiş Ştatlarda xəstəliyin yayılmayacağına əminlik ifadə edib, lakin deyib ki, ABŞ rəsmiləri Qərbi Afrikada baş verənlərdən olduqca narahatdır.
O deyir ki, virusun Qərbi Afrikada artmaqda davam etməsi onun digər ölkələrə də yayılması təhlükəsini yaradır.
</doc>
<doc id='voa_1879475' lang='aze' type='mono' source_url='https://www.amerikaninsesi.org/a/ebola-qvineya/1879475.html' term='ebola'>
Qvineyada 59 adam ebola xəstəliyindən dünyasını dəyişib
Ümumdünya Səhiyyə Təşkilatı Qvineyada ilk dəfə 59 adamın ebola xəstəliyindən dünyasını dəyişdiyini bildirir.
Qvineyanın Səhiyyə Nazirliyi 86 adamın fevral ayının 9-dən bəri ebolaya yoluxduğunu bəyan edib.
Qvineyadan Liberiaya sərhədlərini keçən 5 adamın həmin diaqnozla öldüyü bildirilir.
Səhiyyə rəsmiləri hazırda Sierra Leonedə tədqiqat aparır.
Uşaqların inkişafı planınn regional direktoru Roland Berehodoqunun dediyinə görə, insanları təşviş bürüyüb. Lakin o, kütləvi çəkildə köçmlərin qeydə alınmadığını deyib.“Biz hökumət və səhiyyə nazirliyi, televiziya, yerli radiolar və SMS vasitəsi ilə maarifləndirmə proqramı həyata keçirir, insanları vəziyyətlə tanış edir, onlara virusdan müdafiə yollarını öyrədirik.”
Roland Berehodoqu deyib ki, uşaqların biri-biri ilə sıx təmasda olduğu məktəblərlə bağlı narahatlıq böyükdür.
Ümumdünya Səhiyyə Təşkilatı ebola xəstəliyini ən keçici virus xəstəliyi adlandırır. Virus tər, qan, tüpürcək yolu ilə yayılır.
Virusun qarşısını almaq üçün heç bir vaksin mövcud deyil. Xəstəliyin simptomları qızdırma, baş ağrısı, qusma və izhaldır. Bəzi insanlarda göz, qulaq və burun qanaxmaları müşahidə edilir.
Son dəfə bu virusun yayılması 2012-ci ildə qeydə alınıb. Uqanda və Konqoda 57 adam ölüb. 2007-ci ildə Konqoda virus 187 adamın həyatına son qoyub.
Səhiyyə rəsmiləri hazırda güclü müdafiə tədbirləri həyata keçirir. Bunlara materialların və vəfat edənlərin cəsədlərinin uyğun şəkildə məhvi daxildir.
İnfeksiyanın yayılma müddəti fərqlidir.
Bundan əvvəl ebola Qvineyada yayılmadığı üçün onun diaqnozlaşdırılması çətin olub. Belə ki, bu xəstəliyin simptomlarını digərləri ilə eyni olduğu üçün onları tanımaq mümkün deyil.
Yardım təşkilatları səhiyyə işçilərini tibbi ləvazımat və sipmtomların yüngülləşdirilməsi üçün dərman preparatları ilə təmin edir.
</doc>
<doc id='voa_2819376' lang='aze' type='mono' source_url='https://www.amerikaninsesi.org/a/g-7-sammit/2819376.html' term='ebola'>
G-7 sammiti başa çatıb [Video]
ABŞ prezidenti və Böyük Yeddiliyin liderləri Almaniya sammitini Rusiyaya qarşı yeni xəbərdarlıqlarla yekun vurub. Müzakirələr zamanı ticarət, iqlim dəyişikliyi və terrozim kimi məsələlər gündəmə gətirilib.
Almaniyanın Alp dağlarının füsünkar fonunda Barak Obama istəyinə nail olub. Belə ki, G-7 sammitində Rusiyaya qarşı sanksiyaların müddətinin uzadılmasına dair razılıq əldə edilib.
“Avropalı tərəfdaşlarımız Rusiyanın Minsk razılığının şərtlərinə əməl etməyincə sanksiyaların davam etdiriləcəyinə dair razılıq əldə edib. Bu isə Avropa İttifaqının hazırkı sanksiyalarının iyuldan sonra da qüvvədə olacağı deməkdir.”
Və xəbərdarlıq- Rusiya Ukraynanın suverenliyinə hörmət etmədiyi təqdirdə onu əlavə sanksiyalar gözləyir.
Ticarət məsələsinə gəldikdə isə ABŞ dövlət başçısı Sakit və Atlantik okeanı tərəfdaşları ilə ticarət razılıqları əldə edilməsinə səy göstərdiyini deyərək, Avropa ölkələrini Yunanıstanın börc böhranının həllinə yardım göstərməyə çağırıb.
Terrorizmlə mübarizə gündlikdə yer alan əsas məsələlər arasında olub. İraqın baş naziri Heydər Əl-Əbədi ilə görüşü zamanı Obama Ramadini ələ keçirən İslam Dövlətinə qarşı mübarizə yollarını müzakirə edib.
“ABŞ təlimlər və yardımlarını, İraq qüvvələrinin yalnız müdafiə deyil, zəfər üçün ehtiyacı olan avadanlıqla təminatı davam etdirəcək.”
Sammitdə Afrika ölkələrinin liderləri də iştirak edib. Onların bir çoxu Boka Haram yaraqlı qrupu və Ebola epidemiyası ilə mübarizə yollarının müzakirəsinə çağırıb.
</doc>
<doc id='voa_2476448' lang='aze' type='mono' source_url='https://www.amerikaninsesi.org/a/ebola-bmt/2476448.html' term='ebola'>
Daha bir BMT işçisi ebolaya yoluxub
BMT-nin Liberiyadakı missiyasının bildirdiyinə görə, ikinci işçiləri ebola virusuna yoluxub.
Missiyanın bəyanatında deyilir ki, beynəlxalq tibb rəsmisi hazırda müalicə edilir. Onun milliyəti barədə məlumat verilməyib. İşçi heyətinin ilk xəstələnin nümayəndəsi ötən ay vəfat edib.
Bu arada ABŞ-ın Xəstəliklərə Nəzarət Mərkəzi Afrikada ebola ilə mübarizənin uzun sürəcəyini bildirsə də, inkişaflar əldə edildiyini də qeyd edib.
Mərkəz daha yaxşı təlimlər, virusun daha yaxşı öyrənilməsi və ölənlərin dəfni zamanı təhlükəsizlik ölçülərinin inkişaflara yol açdığını bildirib.
Ebola əsasən Liberiya, Qvineya və Syerra Leonedən olmaqla, 3400 insanın ölümünə səbəb olub.
</doc>
<doc id='voa_4499059' lang='aze' type='mono' source_url='https://www.amerikaninsesi.org/a/ebola-sona-catib/4499059.html' term='ebola'>
Konqoda Ebola epidemiyası sona çatıb
Konqo höküməti Ebola epidemiyasının sona çatdığını elan edib. Bunun baş verməsində səhiyyə rəsmilərinin və Ümumdünya Səhiyyə Təşkilatının xəstəliyin qarşısının alınmasında operativ addımları xüsusilə qeyd edilib.
Çərşənbə axşamı ebola virusuna sonuncu yoluxma halından sonrakı 42-ci gün idi. Bu isə 21 günlük inkubasiya dövründən keçən iki müddətdir.
Ümumdünya Səhiyyə Təşkilatı bildirib ki, hökumətin epidemiyaya sürətli reaksiya verərək, ehtiyac olan ərazilərə tez bir zamanda dəstək göndərməyə çalışıb və xəstəliyin riskləri barədə ictimaiyyəti ətraflı şəkildə məlumatlandıra bilib.
Təşkilatın sözçüsü onu da əlavə edib ki, agentlik bu dəfə beş il əvvəl Qərbi Afrikada 11 min insanın ölümünə səbəb olan Ebola epidemiyasından daha yaxşı hazırlaşmışdı.
Ebola insanlar arasında qurbanların bədən mayesi ilə təmasda olduqları zaman yayılan xəstəlikdir.
</doc>
<doc id='voa_2464501' lang='aze' type='mono' source_url='https://www.amerikaninsesi.org/a/obama-muraciet/2464501.html' term='ebola'>
Barak Obama : ABŞ dünyanın ən mürəkkəb problemlərinin həlli səylərinə rəhbərlik edir
ABŞ prezidenti Amerikanın liderliyinin qeyri-müəyyən dünyada sabit rəhbərlik olduğunu deyib.
Həftəlik müraciəti zamanı Barak Obama bildirib ki, ABŞ dünyanın ən mürəkkəb problemlərinin həlli səylərinə rəhbərlik edir. O, İŞİD-lə mübarizə və Rusiyanın Ukraynadakı təcavüzkarlığı kimi problemləri misal gətirib.
ABŞ dövlət başçısı deyib ki, Amerika Qərbi Afrika ölkələrində Ebola virusu və iqlim dəyişikliyi ilə mübarizə səylərində aparıcı rol oynayır.
Prezident Obama bildirib ki, dünya xalqları bizə lider kimi baxır və biz bu məsuliyyəti alğışlayırıq.
</doc>
<doc id='voa_2462158' lang='aze' type='mono' source_url='https://www.amerikaninsesi.org/a/obama-ebola/2462158.html' term='ebola'>
Barak Obama : Ebola regional və qlobal təhlükəsizliyə hədədir
Obama administrasiyası Ebola virusu ilə mübarizə səylərini davam etdirir.
Bu gün Nyu-Yorkda BMT-nin yığıncağında etdiyi çıxışı zamanı ABŞ prezidenti Ebolanın regional və qlobal təhlükəsizliyə hədə adlandırıb.
Barak Obama deyib ki, Liberiya, Syerra Leonedə səhiyyə sistemi dağılmış vəziyyətdədir. ABŞ prezidenti epidemiyanın yayılmasının dayandırılmasının bütün dünyanın marağında olduğunu vurğulayıb.
"İqtisadi inkişaf kəskin şəkildə enib. Epidemiya dayandırılmasa regionu humanitar fəlakət bürüyəcək "- deyə ABŞ dövlət başçısı bildirib.
Barak Obama BMT-yə üzv ölkələri təbbi yardımların artırılmasına çağırıb.
BMT-nin baş katibi Ban Gi Mun deyib ki, görüşün məqsədi ebola ilə mübarizədə dünya ölkələrini bir araya gətirməkdir.
ABŞ prezidenti ötən həftə Qərbi Afrika ölkələrinə yardım məqsədi ilə 1 milyard dollarlıq vəsait ayrıldığını elan edib.
Amerika Afrikaya artıq həkimlər, alimlər və hərbi personal göndərib.
Ümumdünya Səhiyyə Təşkilatının bildirdiyinə görə, Ebola Afrikada 3000-dən artıq insan həyatına son qoyub.
</doc>
<doc id='voa_1972906' lang='aze' type='mono' source_url='https://www.amerikaninsesi.org/a/ebola-afrika/1972906.html' term='ebola'>
Ebola virusu Nigeriyada da aşkar edilib
Ebola virusunun Nigeriyada da yayıldığına dair yeni əlamətlər müşahidə edilib. Bu ölkədə ikinci xəstə kimi ötən ay ağır vəziyyətdə olan xəstəyə baxan tibb bacısıdır. Virusla ilk qeydə alınan xəstə Liberiya əsilli amerikalı həkim Patrik Soyerdir.
Səudiyyə Ərəbistanının rəsmi xəbər agentliyi Ciddədə ebola virusundan bir nəfərin dünyasını dəyişdiyini bildirib. O, Sierra Leonedən biznes səfərində olan şəxsdir. Bu ölkə Liberiya və Qvineya ilə yanaşı epidemiyanın yayıldığı ölkədir.
Səudiyyənin səhiyyə rəsmiləri xəstənin eboladan vəfat etdiyini sübüt etmək üçün toxuma nümunələrinin laboratoriyaya göndərildiyini bildirir.
Ümumdünya Səhiyyə Təşkilatı Mərkəzi Afrika ölkələrində virusa yoluxmuş 1700 nəfər arasında ölənlərin sayının 932 nəfər təşkil etdiyini deyir.
Təşkilat bu gün təcili yığıncaq keçirərək, 20-ci əsrin sonlarında aşkar edilən virusla mübarizə yollarını müəyyən etməyə çalışır.
Müalicəsi və vaksinləri olmayan ebolanın simptomları qızdırma, izhal, qusma və qarın ağrısı, habelə qulaq, göz və ağız qanaxmalarıdır.
</doc>
<doc id='voa_1971918' lang='aze' type='mono' source_url='https://www.amerikaninsesi.org/a/ebola-new-york/1971918.html' term='ebola'>
Nyu-York-da Ebola virusu simptomları olan xəstə üzərində yoxlama aparılır
Nyu-York şəhər xəstəxanası rəsmilərinin bildirdiyinə görə, Qərbi Afrikada təxminən 900 nəfər insanın ölümünə səbəb olan Ebola virusuna bənzər simptomları olan şəxs üzərində yoxlama aparılır. Qərbi Afrikadan səfərdən qayıdan şəxsin bazar ertəsi səhər Manhettandakı Mount Sinay Tibb Mərkəzinə gəlib.
Dünün axşam müxbirlərlə görüşən Sinay mərkəzinin direktoru Devid Riç digər xəstələr, xəstəxana heyəti və ziyarətçilərdən uzaq tutmaq məqsədilə xəstənin dərhal təcrid edildiyini bildirib.
Mount Sinay rəsmiləri xəstədən götürülən test nümunələrinin Xəstəliklərə Nəzarət Mərkəzinə göndəriləcəyini və nəticələrin iki gün sonra aşkar ediləcəyini deyib.
</doc>
<doc id='voa_2504443' lang='aze' type='mono' source_url='https://www.amerikaninsesi.org/a/ebola-karantin-serbest/2504443.html' term='ebola'>
Məhkəmə Ebola səbəbilə karantində saxlananların lehinə qərar çıxarıb
ABŞ-ın The New York Times qəzeti yazır ki, Konnektikut ştatında Afrikaya səfəri zamanı Ebolaya yoluxması ehtimal edilən 7 yaşlı qız bir müddət məktəbə buraxılmadıqdan sonra artıq artıq dərsə qayıdıb.
Qəzetin məlumatına görə, Milford məktəbində oxuyan İleoluva Opayeminin dərslərə qatılmasına 21 gün qadağa qoyulmuşdu. Bu vaxt ərzində xəstəliyin simptomları üzə çıxa bilərdi.
Qız və atası oktyabr ayında qohumlarının toy mərasimində iştirak üçün Nigeriyaya səfər edib. Ancaq indiyədək Nigeriyada Ebola xəstəsinə yoluxmuş insan müəyyən edilməyib.
Qəzet yazır ki, ailə Milford məktəbini məhkəməyə verib və hər iki yərəf məsələnin həllinə dair razılığa gəliblər. Ancaq razılığın nədər ibarət olduğu açıqlanmayıb.
Dünən isə Meyn ştatında məhkəmə tibb Ebola xəstələrinin müalicəsi üçün Qərbi Afrikaya getmiş tibb bacısını karantində saxlamağa çalışan ştatın əleyhinə qərar çıxarıb.
Hakim deyib ki, tibb bacısı Kaci Kiçoksda Ebola dair heç bir simpton olmadğı üçün o, istədiyi yerə gedə bilər, ancaq əgər səhhətində hər hansı dəyişiklik hiss etsə dərhal səhiyyə rəsmilərini bu barədə məlumatlandırmalıdır.
</doc>
<doc id='voa_2491317' lang='aze' type='mono' source_url='https://www.amerikaninsesi.org/a/ebola-peyvend/2491317.html' term='ebola'>
Ebolaya qarşı ilk peyvənd yanvar ayına qədər hazır ola bilər
Ümumdünya Səhiyyə Təşkilatı bildirib ki, Ebola xəstəliyinə qarşı eksperimental peyvəndin yanvar ayına qədər istifadəyə verilə biləcəyini bildirib.
Ümumdünya Səhiyyə Təşkilatının direktor müavini doktor Mari Pol Keni Ebola xəstəliyinə qarşı peyvəndlərin Avropada, Birləşmiş Ştatlarda və Afrikada kliniki təcrübələrdən keçirildiyni deyib. Onun sözlərinə görə, peyvəndlər təhlükəsizdir və Qərbi Afrika ölkələrində yanvar ayında təcrübədən keçirilə bilər.
Cenevrədə müxbirlərlə danşan doktor Kieni Ebola xəstəliyinə qarşı peyvəndin geniş istifadəyə nə zaman veriləcəyi ilə bağlı bir söz deməyib.
İspaniyada səhiyyə rəsmiləri Ebola virusuna yoluxmuş tibb bacısının yardımçının virusdan azad olduğunu bildiriblər. Tereza Rineri Ramos bu ayın əvvəli Ebola virusuna yoluxduğu test zamanı təsdiq edildikdən sonra xəstəxənaya yerləşdirilmişdi.
Ebola xəstəliyi Qərbi Afrikada bu il 4500 insan ölümünə səbəb olub.
</doc>
<doc id='voa_2500397' lang='aze' type='mono' source_url='https://www.amerikaninsesi.org/a/ebola-barak-obama/2500397.html' term='ebola'>
Liberiyada Ebola infeksiyasına yoluxma halları azalıb
Liberiyada Ebola infeksiyasına yoluxma halları azalıb. Ümumdünya Səhiyyə Təşkilatının direktoru Brus Ayluardın bildiridiyinə görə, həftəlik yoluxma halları 25 faiz azalıb.
Bu arada, ABŞ müdafiə naziri Çak Heygel Qərbi Afrika ölkələrindən Amerikaya qayıdan əsgərlərin ciddi şəkildə monitorinqinə göstəriş verib.
ABŞ prezidenti bildirib ki, Qərbi Afrikada Ebola virusuna qarşı Birləşmiş Ştatlar qədər heç bir ölkə mübarizə aparmır.
Daha əvvəl Barak Obama deyib ki, avqust ayından başlayaraq ABŞ-ın Fəlakətə Yardım komandası Ebola müalicə məntəqələri, dəfn qaydaları, tibb işçiləri və tibbi təchizatın sayını artıraraq ciddi təlim kampaniyasına başlayıb.
ABŞ-ın BMT-ki səfiri Samanta Povers Ebolanın ən çox yayıldığı Qərbi Afrika ölkəsi Liberyaya səfəri zamanı eyni fikirləri səsləndirib.
Amerikanın dövlət başçısı bildirib ki, Ebolaya yoluxmuş xəstələrlə əlaqəsi olan səhiyyə işçilərinin təcrid və karantinə alınması amerikalıları virusla mübarizədən çəkindirməməlidir.
Nyu-York və Nyu-Cersi daxil olmaqla, bir neçə ştatda Qərbi Afrikadan Birləşmiş Ştatlara qayıdan səhiyyə işçilərinə qarşı məcburi karantin qayadaları tətbiq edilib.
</doc>
<doc id='voa_2431348' lang='aze' type='mono' source_url='https://www.amerikaninsesi.org/a/2431348.html' term='ebola'>
Ebola vaksini sınaqdan keçiriləcək
Eksperimental ebola vaksini üzərində hazırlıq işləri sürətləndirilib. Bu isə o deməkdir ki, yaxın günlərdə vaksin insanlar üzərində sınaqdan keçiriləcək.
Britaniyada qərargahlanan dərman şirkəti GlaxoSmithKline vaksinin Britaniyada və ABŞ-da sağlam könüllülərə vurulacağını xəbər verir. Peyvənd sentyabrın ortasında həmin könüllülərə, daha sonra isə Qambiya və Mali saklinlərinə məqbul olacaq.
GlaxoSmithKline hazırda ABŞ Səhiyyə İnstitutları (NIH) ilə birgə vaksin üzərində işləyir ki, bu Britaniyada qərargahlanan “Wellcome Trust” xeyriyyə təşkilatının köməyi ilə sınaqdan keçiriləcək.
GlaxoSmithKline bildirir ki, vaksin ebolanın hazırda Qərbi Afrikada dolaşan Zair varitanına qarşı qorunmaqda kömək edəcək.
Şirkət ilkin olaraq kliniki testlər üçün vaksinin 10,000 dozasını istehsal edəcək. Əgər sınaqlar uğurlu keçsə, onda dərhal kütləvi istehsala başlanılacaq.
Qərbi Afrikada baş qaldıran ebola epidemiyası indiyədək azı 1552 adamın həyatına son qoyub.
</doc>
<doc id='voa_5063266' lang='aze' type='mono' source_url='https://www.amerikaninsesi.org/a/konqoda-3000-adam-ebolaya-yoluxub/5063266.html' term='ebola'>
Konqoda 3000 adam ebolaya yoluxub
Ümumdünya Səhiyyə Təşkilatı Konqo Demokratik Respublikasında ebola epidemiyasının çətin bir mərhələyə çatdığını bildirib.
Təşkilatın dediyinə görə, epidemiya barədə xəbər açıqlandıqdan bir il sonra təşkilat 2006 nəfər ölən də daxil edilməklə, 3004 nəfərin xəstəliyə tutulduğunu təsdiqləyib.
Təsdiqlənən ən son hadisələrdən biri 9 yaşlı konqolu qızın Uqandada ebolaya yoluxmasıdır.
Bu, 2014-cü ildə Qərbi Afrikada 28,000 insanın yoluxduğu və 11,000-dən çoxunun ölümünə səbəb olduğu ebola epidemiyasının ikinci yayımıdır.
Epidemiyanın ən çox yayıldığı yer Konqo Demokratik Respublikasının münaqişənin davam etdiyi Şimali Kivu əyalətidir.
Ümumdünya Səhiyyə Təşkilatı son 10 həftə ərzində ebola epidemiyasının yayıldığını, lakin sürətinin nisbətən azaldığını bildirib. Orta hesabla bu virusa həftədə 80 nəfər tutulur.
Təsdiqlənən ən son hadisələrdən biri 9 yaşlı konqolu qızın Uqandada ebolaya tutulmasıdır. Bu, Uqandada Ebola virusu ilə bağlı təsdiqlənən ikinci haldır.
Ümumdünya Səhiyyə Təşkilatı 89 milyondan çox insanın Konqo Demokratik Respublikası daxilində və beynəlxalq sərhədlərdə müayinədən keçdiyini bildirib.
Təşkilat bununla xəstəliyin simptomları olanları müəyyənləşdirmək və tez bir zamanda müdaxilə etməklə, xəstəliyin yayılmasının qarşısını almaq mümkün olduğunu deyib.
</doc>
<doc id='voa_3993301' lang='aze' type='mono' source_url='https://www.amerikaninsesi.org/a/budce-kesiri-sehiyye-tehlukesizliyi/3993301.html' term='ebola'>
Təklif olunan ABŞ büdcə kəsirinin səhiyyə təhlükəsizliyinə böyük təsiri ola bilər [Video]
​Prezident Donald Tramp qlobal sağlamlıq tədqiqatına ayrılan pulların azaldılmasını təklif edir. Bu isə malyariya və QİÇS-ə son qoymaq və digər yoluxucu xəstəliklərə qarşı mübarizə aparmaq məqsədilə aparılan işlərə təsir göstərə bilər. Prezidentin büdcə kəsiri təklifi onun sadəcə bir arzusu olsa da və Konqres onu təsdiq etməyə istəkli görünməsə də, bəziləri bu büdcə təklifini narahatedici tendensiyanın bir hissəsi olaraq görür.
Əgər təklif olunan kəsirlər həyata keçirilsə, səhiyyə təhlükəsizliyinə ciddi təsiri ola bilər.
Stefen Morris
2014-cü ildə ebola böhranı başlayanda, Xəstəliklərə Nəzarət və Profilaktika Mərkəzi pandemiyanın qarşısını almağa yardım etmək üçün Qərbi Afrika ölkələrinə heyət göndərdi. Milli Səhiyyə İnsitutu əczaçı şirkətlərə gəlir əldə etməyəcəkləri vaksinlər hazırlmaq üçün tədiqətalarına maddi yardım verdi. Bundan əlavə Milli Səhiyyə İnsiututu QİÇS və malyariyaya qarşı mübarizədə də böyük rol oynayıb. BMT-nin QİÇS üzrə agentliyinin verdiyi məlumata görə, QİÇS-lə bağlı ölüm halları 2005-ci illə müqayisədə ikiqat azalıb və belə görünür ki, tədqiqatçılar malyariyaya qarşı vaksin hazırlamağa da yaxındırlar.
Prezident Trampın 2018-ci il üçün irəli sürdüyü büdcədə Milli Səhiyyə İnstitutuna ayrılan pulun 18, Xəstəliklərə Nəzarət və Profilaktika Mərkəzinə ayrılan pulun isə 17 faiz azaldılmasına çağırılır. Stefen Morris Strateji və Beynəlxalq Araşdırmalar Mərkəzinin nəzdində fəaliyyət göstərən Qlobal Səhiyyə Siyasəti Mərkəzinə başçılıq edir.
“Əgər təklif olunan kəsirlər həyata keçirilsə, səhiyyə təhlükəsizliyinə ciddi təsiri ola bilər”, deyə o bildirir.
Qlobal Səhiyyə Texnologiyaları Koalisiyasından Ceymi Bay Nişi isə deyir ki, xəstəlik epidemiyasının qarşısını almaq, epidemiya başlayandan sonra onunla mübarizə aparmaqdan daha ucuz başa gəlir.
“Milli Tibb Akademiyası yaydığı hesabatda bildirir ki, pandemiyaya qarşı tədbir görmək 60 milyard dollara başa gəlir. Lakin gələcək təhlükələri azaltmaq cəhdləri olaraq aparılan profilaktik təqdiqata xərclənən pulun dəyəri illik 1 milyard dollar təşkil edir.”
Nişi deyir ki, ABŞ-ın investisiyası nəticəsində istehsal olunan malyariya dərmanları 750 min həyatın xilas olunmasına, ucuz meningit vaksini isə 400 min ölüm hallarının qarşısının alınmasına gətirib çıxarıb.
Bundan əlavə, Johnson and Johnson kimi əczaçılıq şirkətləri hökümətin onların apardıqları tədqiqatları dəstəkləməsini istəyir, ələxüsus də aşağı gəlirli ölkələr üçün dərman hazırlaya bilmək üçün. Ceymi Teylor bu məsələdə Johnson and Johnsonu dəstəkləyir.
“Biz bunu tək başına edə bilmərik. Bu, birmənalıdır”, deyə o bildirir.
Morrison deyir ki, prezidentin büdcə təklifi hələ ki, təsdiq olunmayıb.
“O, istədiyi hər şeyi əldə edə bilməyəcək, amma bəzi şeylər təsdiqlənəcək.”
Morrison və digərlərinin fikrincə əsas problem odur ki, əgər büdcə kəsirləri davam etsə, ABŞ tibbi araşdırma sahəsindəki dünya lideri rolunu itirəcək və bütün dünya yoluxucu xəstəliklərin yayılmasına daha açıq olacaq. Nüvə Təhlükəsi Təşəbbüsündən Elizabet Kameron da deyir ki, bioterror ABŞ üçün daha böyük risk təşkil edir.
“Bizim hər hansı xəstəliyə qarşı tədbirli olmağımız çox mühümdür”, o deyir.
Nişi həmçinin iddia edir ki, ABŞ-da aparılan tədqiqat və inkişaf iş yerlərinin yaranmasına səbəb olur. Amma büdcə kəsiri ilə bu iş yerləri itiriləcək.
ABŞ hökümətinin qlobal səhiyyə ilə bağlı tədqiqat və inkişaf işləri təkcə bütün dünyada milyonlarla həyatın xilas olunmasına yardım etmir, həm də ABŞ-da iş yerlərinin yaranmasına gətirib çıxarır, ABŞ iqtisadiyyatını və səhiyyə təhlükəsizliyini dəstəkləyir.
Ceymi Bay Nişi
“ABŞ hökümətinin qlobal səhiyyə ilə bağlı tədqiqat və inkişaf işləri təkcə bütün dünyada milyonlarla həyatın xilas olunmasına yardım etmir, həm də ABŞ-da iş yerlərinin yaranmasına gətirib çıxarır, ABŞ iqtisadiyyatını və səhiyyə təhlükəsizliyini dəstəkləyir”, deyə Nişi bildirir.
Lakin Səhiyyə və İnsan Xidmətləri naziri Dr. Tom Prays deyir ki, əgər hər iki agentlik inzibati xərcləri azaltsa, proqramlar davam edəcək.
“Fikrimcə, prosesin ilk mərhələsində büdcənin məqsədi daha az pul xərcləyərək daha çox şeyə nail olmağa yönəltməkdir”, deyə Dr. Prays bildirir.
Konqres bu məsələlərlə qanunvericilər senytabrda yay tətilindən dönəndən sonra məşğul olacaq.
</doc>
<doc id='voa_2573233' lang='aze' type='mono' source_url='https://www.amerikaninsesi.org/a/pope-fransis/2573233.html' term='ebola'>
Roma Papası Milad bayramı münasibətilə insanlara xeyir-dua verib [Fotoqalereya]
Roma Papası Milad bayramı münasibəti ilə Müqəddəs Peter meydanında toplaşan minlərlə insana xeyir-dua verib.
Fransis İraq və Suriyada böyük həcmdə əraziləri ələ keçirən İslam Dövləti tərəfindən azlıqların qəddarcasına qətlə yetirilməsini qınayıb.
Dünya münaqişələrindən danışan Roma Papası Ukrayna, Nigeriya və Mərkəzi Afrika Respublikasında münaqişələrin həllinə çağırıb, ötən həftə Talibanın Pakistanda həyata keçirdiyi hücumu qınayıb
Fransis Syerra Leone, Liberiya və Qvineyada Ebola qurbanları və virusla mübarizə aparanlara xeyir-duasını çatdırıb.
Bu gün İsa peyğəmbərin tövlüd günü xristianlar onun doğulduğu Beyt-Ləhm şəhərində mərasimlər keçirib.
</doc>
<doc id='voa_2490625' lang='aze' type='mono' source_url='https://www.amerikaninsesi.org/a/ebola-virusu/2490625.html' term='ebola'>
Ebola virusu ilə bağlı sərhəd-buraxılış məntəqələrində sanitariya-karantin nəzarəti gücləndirilib
Ebola virusuna qarşı tədbirlərin gücləndirilməsi məqsədilə Azərbaycanın sərhəd-buraxılış məntəqələrində sanitariya-karantin nəzarəti gücləndirilib.
Dövlət Gömrük Komitəsinin məlumatına görə, son zamanlar bəzi ölkələrdə Ebola virusunun yayılması ilə əlaqədar dövlət sərhədinin buraxılış məntəqələrində çalışan əməkdaşlar üçün aidiyyəti dövlət orqanları ilə birgə xüsusi seminarlar keçirilib.
Ebola virusuna qarşı tədbirlərin gücləndirilməsi məqsədilə sərhəd buraxılış məntəqələrində əksepidemik və profilaktik, ərazilərin dezinfeksiya tədbirlərinin, o cümlədən sərhəddən keçən şəxslər üzərində tibbi müşahidənin və sorğu-sualın aparılması haqqında müvafiq işlər həyata keçirilib.
Görülən tədbirlər çərçivəsində insan bədəninin hərarətinin məsafədən ölçülməsinə imkan verən texniki vasitələrdən-termovizor kameralardan geniş istifadə olunur.
Bununla yanaşı, sərhəddən keçən şəxslərin Ebola virusu haqqında məlumatlılıq səviyyəsinin artırılması məqsədilə Azərbaycan Respublikasının Səhiyyə Nazirliyinin Sanitariya-karantin müfəttişliyi tərəfindən hazırlanmış “Diqqət! Ebola qızdırması” adlı yaddaş bukletlərinin də dövlət sərhədinin buraxılış məntəqələrində yerləşdirilməsi təmin edilib.
</doc>
<doc id='voa_2451247' lang='aze' type='mono' source_url='https://www.amerikaninsesi.org/a/ecola-obama/2451247.html' term='ebola'>
ABŞ ebola virusu ilə mübarizəyə yardım məqsədi ilə yeni ölçülər götürür
ABŞ prezidenti Qərbi Afrikada ebola virusu ilə mübarizəyə yardım məqsədi ilə yeni ölçülər açıqlamalıdır. Barak Obama Atlantada yerləşən Xəstəliklərə Nəzarət Mərkəzində səhiyyə ekspertləri ilə müzakirələr keçirəcək.
Regiona 3000 əsgərdən ibarət qüvvə göndəriləcək.
Ağ Evin bəyanatında deyilir ki, Liberiyanın paytaxtı Monrovoyadaki yeni komanda mərkəzinə yerləşdiriləcək qüvvələr təchizat və avadanlıqların daşınmasına yardım edəcək.
ABŞ bundan əlavə xüsusi müalicə mərkəzlərinin inşasını planlaşdırır. Həmin mərkəzlərdə həftədə 500 səhiyyə işçisinə təlim veriləcək.
Amerikanın Beynəlxalq İnkişaf Agentliyi insanların virusdan müdafiəsi üçün kampaniyaya başlayır. İlk əvvəl Liberiyada təhlükə qarşısında olan 400 min ailəyə yardım göstəriləcək.
Ebola Qvineya, Sierra Leone, Nigeriya və Sineqal kimi Qərbi Afrika ölkələrində 4700 nəfərin xəstələnməsinə, təkcə Liberiyada 2400 adamın ölümünə səbəb olub.
</doc>
<doc id='voa_2488687' lang='aze' type='mono' source_url='https://www.amerikaninsesi.org/a/kuba-ebola/2488687.html' term='ebola'>
Kuba ABŞ-la Ebola ilə mübarizə səylərində iştirak etmək istəyir
Kubanın sabiq lideri Fidel Kastro ölkəsinin böyük məmnuniyyətlə ABŞ-la bərabər Qərbi Afrikada Ebola virusu ilə mübarizə səylərində iştirak etmək istədiyini bəyan edib.
88 yaşlı Kastro bildirib ki, əməkdaşlıq dünyada sülhün qorunmasına xidmət edəcək. O, bu səylərin ABŞ-la Kuba arasındakı problemlərin həlli məqsədi güdmədiyini deyib.
ABŞ dövlət katibi Con Kerri Kubanın Ebola böhranına cavabını alqışlayıb. Belə ki, Kuba artıq 165 səhiyyə işçisini Afrikaya göndərib və əlavə 300 nəfərlik tibb mütəxəssisinin göndərilməsini planlaşdırır.
Kuba həkimlərini fövqəladə hallar baş verən bölgələrə göndərməsi ilə tanınır.
Kubanın tropik xəstəliklər xəstəxanasının baş həkimi Corc Perez deyib ki, Ebola ilə birgə mübarizə səyləri iki ölkə arasında diplomatik münasibətlərin normallaşmasına yol aça bilər.
Ümumdünya Səhiyyə Təşkilatı Ebola virusundan ölənlərin sayının 4555 nəfər olduğunu bəyan edib. Xəstəliyə yoluxanların ümumi sayı isə 9200 nəfər təşkil edir.
9 nəfərdən başqa ölənlər Qvineya, Liberiya və Syerra Leone sakinləridir.
</doc>
<doc id='voa_2541322' lang='aze' type='mono' source_url='https://www.amerikaninsesi.org/a/2541322.html' term='ebola'>
Ulduzlar musiqinin Ebola ilə mübarizəyə yardım edəcəyini deyir [Video]
Britaniyanın onlarla ulduzu Ebola ilə mübarizəyə maliyyə yardımı toplamaq üçün “Onlar bunun Milad olduğunu bilirlərmi?” mahnısının yeni versiyasını hazırlayıb. Lakin bu mahnı “Ebola” mahnısını hazırlayan Afrikanın yerli müğənniləri tərəfindən o qədər də yaxşı qarşılanmayıb.
Britaniyalı musiqiçi Bob Qeldof 30 il əvvəl onlarla ulduzla birlikdə hazırladığı “Onlar bunun Milad olduğunu bilirlərmi?” mahnısı ilə Efiopiyadakı aclıq qurbanları üçün 11 milyon dollar toplamışdı.
Hazırda o, bunu bir də etdi. Bu dəfə o, Ebola xəstəliyi ilə mübarizə məqsədilə “Band Aid - 30” qrupu adı altında bəzi keçmiş məşhurlar da daxil edilməklə, bu mahnının yeni versiyasını hazırladı. Qeldof deyir ki, beynəlxalq ictimaiyyət Ebola xəstəliyi ilə mübarizə üçün kifayət qədər iş görə bilməyib. “Buna 20 qat artıq lazımdır. Bu mahnı ilə biz xəsətliyin qarşısını almağa çalışmışıq. Biz buna təkan vermək üçün “Band Aid - 30”u Almaniyaya, Fransaya apardıq.”
Mahnı Britanıyada hit mahnılardan birinə çevrildi. Musiqi jurnalının (NME.com http://NME.com) baş redaktoru Qreq Koçranın dediyinə görə, milyonlarla insan 30 ilin mahnısa bir də qulaq asa bilər. “Biz bu mahnını büsbütün dəyişdik. “Band Aid - 30”un hazırladığı bu mahnını bir neçə formatda dinləmək olar.”
Lakin “Band Aid - 30”un bu yeni verisyası Afrikada yaxşı qarşılanmadı. Efiopiyalı musiqi müəllimi Əzra Sbabati “Onlar Milad Olduöunu Bilirlərmi” mahnısını təhqiramiz hesab edir. “Efiopiyalılar xristianlığı birinci əsrdə qəbul edib və biz Miladın nə demək olduğunu bilirik. Afrikanı bir ölkə kimi qələmə vermək ədəbsizlikdir. Afrika ölkə deyil, qitədir.”
Salif Keita və Moru Kante də daxil olmaqla, Afrikanın bir neçə ulduzu “3D Ailəsi” qrupu adı ilə “Akrika Ebolanı Dayandır!” adlı mahnısını yazdırıb və toplanan bütün gəlir Sərhədsiz Həkimlər Təşkilatına göndərilir.
Yerli fransız dilindəki mahnıda insanlara həkimə müraciət etmək və xəstəlikdən ölənləri cəsədlərinə əl vurmamaq tövsiyə edilir. İfaçıların arasında seneqallı repper Didiyer Avadi də var ki. o da “Band Aid-30”u tənqid edir. “Bizin hər zaman Afrikada problemlərimiz olur. Bob Qeldof, afrikalılara yardım etmək istəyən məklək.”
Səhiyyə ekspertləri deyir ki, insanlar Ebolanın qarşısını almaq üçün məlumatlandırılmadıqları üçün Qərbi Afrikada bu xəstəlik sürətlə yayıldı. “Afrika Ebolanı Dayandır!” mahnısının ifaçılarından biri də qvineyalı müğınnı Mari Kantdır. O, musiqinin buna yardım edəcəyini deyir. “Mənim fikrimcə incəsənət və musiqi kəndlilərə belə bir xəstəlilə mübarizə yollarını çatdırmağın ən asan yoludur.”
Beləliklə, həm musiqidən toplanan yardım, həm də xəstəlik barədə məlumat bu bəlanın qarşısının alınacağına ümid yaradıb.
</doc>
<doc id='voa_2615084' lang='aze' type='mono' source_url='https://www.amerikaninsesi.org/a/ebola-sey/2615084.html' term='ebola'>
Ebola ilə mübarizə səyləri tənqid edilir
Ümumdünya Səhiyyə Təşkilatı Qərbi Afrika ölkələrində Ebola ilə mübarizə səylərinin yavaş getdiyini etiraf edib.
Təşkilat artıq uzun zamandır Sərhədsiz Həkimlər Təşkilatı kimi qurumların yavaş cavab və virusun gücü ilə bağlı xəbərdarlıqlarıla ilə tənqidlərə məruz qalıb.
Ümumdünya Səhiyyə Təşkilatınının direktoru Marqaret Çan Ebolanı dünyanı bürüyən bir fəlakət adlandırıb. O deyib ki, xəstəliyin yayılması dünyaya bir xəbərdarlıqdır və gələcəkdə xəstəliklərə bu dərəcədə hazırlıqsız olmamalıyıq.
Qurum Ebolanın 8600 insan həyatı bahasına başa gəldiyini, Qvineya, Syerra Leone və Liberiyada 21.700 insanın virusa yoluxduğunu bildirir.
Bu öldürücü virusun 2014-cü ildə diaqnozunun müəyyən edilməsi 3 ay vaxt aparıb. Buna görə virusun yayılması ciddi problemlərə yol açıb.
BMT-nin Ebola üzrə xüsusi nümayəndəsi Devid Nabarro təşkilatın cevik mübarizəyə hazır olması və ictimai səhiyyə texnologiyasının inkişafının vacibliyini önə çəkib.
“İndiyədək əldə etdiyimiz təcrübə bizə nailiyyətli olmağımız üçün strateji, güclü və sürətli cavab imkanına malik olmağımızın vacibliyini göstərir.”
Ümumdünya Səhiyyə Təşkilatı milli və beynəlxalq səviyyədə təcili yardım səylərinin gücləndirilməsinə çağırır.
</doc>
<doc id='voa_2472716' lang='aze' type='mono' source_url='https://www.amerikaninsesi.org/a/qurban-bayram/2472716.html' term='ebola'>
Dünya müsəlmanları Qurban bayramını qeyd edir
Bu gün dünya müsəlmanları Qurban bayramını qeyd edir.
2 milyondan artıq müsəlman Həcc ziyarətini başa vurduqdan sonra şeytanın daşlanması mərasimində iştirak edib.
Həyatlarında heç olmasa bir dəfə Məkkəni ziyarət etmək hər bir müsəlmanın borcu hesab edilir.
Bir neçə Afrika ölkəsi Ebola virusunun yayılmasına görə builki ziyarətə qatılmayıb. Belə ki, Səudiyyə Ərəbsitanı o ölkələrdən səfərlərə qadağa tətbiq edib.
Riyad Gvineya, Liberiya və Syerra Leonedən gələn 7000 viza tələbini rədd edib. Qadağa o ölkələrə səfər edənlərə də şamil edilir.
Bu 3 Afrika ölkəsində 13.2 milyon müsəlman yaşayır.
Səudiyyə Ərəbistanı 2012-ci ildə Ebola virusunun yayıldığı Demokratik Konqo Respublikasından da səfərləri yasaqlamışdı.
Tənəffüs xəstəliklərinin yayılmasının qarşısının alınması məqsədi ilə yaşlı, uşaq və xroniki xəstəlikləri olanlara xəbərdarlıq verilib.
</doc>
<doc id='voa_2494913' lang='aze' type='mono' source_url='https://www.amerikaninsesi.org/a/nyu-york-ebola/2494913.html' term='ebola'>
Nyu-Yorkda ilk Ebola halı qeydə alınıb
Bu yaxınlarda Qvineyada Ebola xəstələrini müalicə etdikdən sonra Nyu-Yorka qayıtmış həkimin virusa tutulduğu bildirilir. Nyu-York şəhərinin meri Bill de Blasio şəhərdə ilk Ebola xəstəliyi halını təsdiq edərək, həkim Kreq Spenserin təcrid ediliyini bildirib və həyəcan üçü əsas olmadığını deyib. Kreq Spenser cümə axşamı çalışdığı Sərhədsiz Həkimlər tibbi xeyriyyə təşkilatını özündə Ebola xəstəliyinin əsas iki simptomu olan qızdırma və ürək bulanması hallarının müşahidə etdiyi haqda məlumatlandırıb. Rəsmilər Spenserlə kontaktda olan şəxsləri tapmağa çalışır. Kreq Spenser ABŞ-da Ebola diqanozunun qoyulduğu dördüncü adamdır. Qərbi Afrikada isə Malidə ilk Ebola halının qeydə alındığı haqda xəbər verilib. Malinin Səhiyyə naziri Ousmane Kone dövlət televiziyasında vəziyyətlə əlaqədar məlumat verərək, xəstənin qonşu Qvineyadan xəstəxanaya gətirilən iki yaşlı qız olduğunu deyib.
</doc>
<doc id='voa_2494907' lang='aze' type='mono' source_url='https://www.amerikaninsesi.org/a/ara-sechkileri/2494907.html' term='ebola'>
ABŞ ara seçkilərindəki "qorxu amili" [Video]
Ən son rəy sorğuları göstərir ki, qarşıdan gələn 4 noyabr Konqres, ştat və yerli bələdiyyə seçkiləri ərəfəsində seçicilər arasında narahatlıq yaşanır. Gallup sorğusunun nəticələri göstərir ki, amerikalılar düşünürlər ki, ölkənin üzləşdiyi ən vacib 10 məsələyə ebola virusu, İraq və Suriyada fəaliyyət göstərən İslam Dövləti militantlarının yaratdığı təhlükə daxildir. Bəzi Respublikaçı namizədlər amerikalıların Demokrat prezident Barak Obamanın rəhbərliyi altında təhlükəsizliklərinin qorunmasını sual altına alırlar. Bir neçə Demokrat namizəd isə Respublikaçıları ebola qorxularının qabardığı bu dövrdə səhiyyəyə ayrılan vəsaitlərin azaldılmasında günahlandırırlar.
Təbii ki, bu xəstəlik qorxuncdur, lakin mən bizim səhiyyə sistemindən qorxmuram
Amerikalıları qorxudan xarici xəbər artıq Amerika sahillərinə yol tapıb. ABŞ-da ilk ebolaya yoluxma halları qeydə alınıb.
İslam Dövləti tərəfindən üç amerikalı və britaniyalı yardım işçilərinin və jurnalistlərin başları kəsilib.
Gallup Sorğusu nümayəndəsi Frənk Nyuportun sözlərinə görə, İslam Dövləti cihadçıları tərəfindən bu təhlükə namizədlər üçün seçki mövzusuna çevrilib.
“Hazırda İslam Dövlətinə qarşı hərbi əməliyyatlar haqqında amerikalılara sual verəndə, onlar bu hadisənin vacib ola biləcəyini bildirirlər. Senata bəzi namizədlər də, hər bir siyasətçi kimi, bu haldan sui istifadə edirlər.”
Respublikaçı tərəfdaşlar televiziya reklamlarından istifadə edərək hazırkı Demokrat senatorları prezident Obama ilə əlaqələndirlər və onları milli təhlükəzilik məsələlərində zəif olmaqda ittiham edirlər.
Demokratların əleyhinə olan bəzi Respublikaçı yönümlü elanlar bir-birindən ayrı İslam Dövləti terroristləri və qeyri-leqal immiqrasiya məsələlərini birləşdirərək qaranlıq mənzərə yaradırlar.
Demokrat tərəfdaşlar isə ebola reklamlarından istifadə edərək Respublikaçı namizədləri dövlət büdcəsinin xərclərini azaltmaqda günahlandırırlar.
Ebola ilə bağlı sualları cavablandıran ölkə paytaxtına gəlmiş müsafirlər Virciniyalı Meri Hutar və Cənubi Karolinalı Frənk Vaymın virusla bağlı qarışıq hisslər keçirdiklərini bildiriblər.
“Mən bunun böyük bir problemə çevriləcəyini düşünmürəm - təbii ki, bu xəstəlik qorxuncdur, lakin mən bizim səhiyyə sistemindən qorxmuram.”
“Mən artıq narahat olmağa başlayıram. Hələ ki qorxmuram, və düşünürəm ki, biz hər şeyi həll edə biləcəyik.”
Qorxuducu reklamlara baxmayaraq, əksər amerikalılar bildirirlər ki, bu seçkilərdə ən vacib məsələlər iqtisadiyyat, işsizlik və hökümətdən narazılıqdır.
</doc>
<doc id='voa_2481488' lang='aze' type='mono' source_url='https://www.amerikaninsesi.org/a/ebola/2481488.html' term='ebola'>
Obama ebola xəstəliyi ilə effektiv mübarizəyə çağırıb
Prezident Barak Obama ABÇ-ın tibbi sisteminin ebola xəstəliyi ilə mübarizəyə hazır olması üçün lazımi addımlar atmağa çağırıb.
ABŞ prezidenti Birləşmiş Ştatlarda ebola xəstəliyinə ilk yoluxma halı ilə əlaqədar Səhiyyə və Sosial Xidmətlər departamentinin başçısı Silviya Bürvelllə görüşüb.
Cənab Obama ABŞ-ın Xəstəliklərə Nəzarət və Profilaktika Mərkəzinə Texas Presbiterian xəstəxanasında tibb bacısının virusa necə yoluxduğunu araşdırmağa çağırıb. Tibb bacısı Birləşmiş Ştatlarda ebola diaqnozu qoyulmuş və keçən həftə xəstəxənada ölmüş Tomas Dunkanı müalicə edən tibb işçiləri arasında idi.
Onun Dunkanla kontakt zamanı Xəstəliklərə Nəzarət və Profilaktika Mərkəzinin qaydalarına riayət etdiyi deyilir.
Xəstəliklərə Nəzarət və Profilaktika Mərkəzinin direktoru Tom Freyden deyib ki, tibb işçisinin ebola virusuna yoluxması protokolun pozulduğunu göstərir.
</doc>
<doc id='voa_2517997' lang='aze' type='mono' source_url='https://www.amerikaninsesi.org/a/ebola-virus/2517997.html' term='ebola'>
Ebola virusundan ölənlərin sayı 5160 nəfər təşkil edir
Ümumdünya Səhiyyə Təşkilatı Ebola virusundan ölənlərin sayının 5 mini keçdiyini bildirib.
Bu gün Cenevrədə təşkilatın baş qərragahında açıqlanan hesabatda ölənlərin sayının 5160 nəfər təşkil etdiyi deyilib.
Bu arada ABŞ ordusu Liberiyadakı hərbi missiyasını 3000-ə endirəcəyini bəyan edib. Əvvəlcə 4000 əsgərin o ölkəyə göndərilməsi planlaşdırılımışdı.
BMT isə 7 min sülhməramlının Liberiyaya yerləşdiriləcəyini bildirib. Bu ölkədə virus 2800-dən artıq insanın həyatına son qoyub.
</doc>
<doc id='voa_2522247' lang='aze' type='mono' source_url='https://www.amerikaninsesi.org/a/g20-end/2522247.html' term='ebola'>
Böyük İyirmiliyin sammiti razılıqla başa çatıb
Dünyanın ən güclü iqtisadiyyatlarını təmsil edən Böyük İyirmilik (G20) ölkələrinin liderləri qarşıdakı 5 ildə infrastruktura investisiya və azad ticarətin genişləndirilməsi ilə qlobal iqtisadiyyatı 2 trilyon dollaradək artıracaqlarına dair planı qəbul edib.
Bu gün başa çatan sammitdə dünya liderləri habelə iqlim dəyişikliyinə qarşı güclü addım atılmasında və Qərbi Afrikada yayılan Ebola virusunun qarşısının alınmasında əməkdaşlığa söz verib.
ABŞ prezidenti Barak Obama deyib ki, G20-nin qəbul etdiyi siyasət qarşıdakı 10 il ərzində qadınlar üçün əlavə 100 milyon iş yerinin açılması ilə nəticələnə bilər.
Avstraliyanın baş naziri Toni Abbott isə bildirib ki, dövlətlərin öhdəliklərin tətbiqinə dair bir-birinə nəzarət etməsi ilə cavabdehliyin daha yaxşı dərk edilməsinə gətirib çıxara bilər.
</doc>
<doc id='voa_2460666' lang='aze' type='mono' source_url='https://www.amerikaninsesi.org/a/ebola-afrika/2460666.html' term='ebola'>
Qərbi Afrikada 1.4 milyona qədər insan yanvar ayınadək Ebola virusuna yoluxa bilər
ABŞ təhqiqatçıları nəzarət altına alınmasa Qərbi Afrikada 500 minlə 1.4 milyon arasında nsanın yanvar ayınadək Ebola virusuna yoluxma ehtimalı olduğun bildirib.
Xəstəliklərə Nəzarət və Profilaktika Mərkəzi Liberiya və Syerra Leonedə hər bir neçə həftə yoluxma hallarının ikiqat artmasını nəzərə almaqla bu ehtimalı irəli sürüb.
Ümumdünya Səhiyyə Təşkilatının xəstəliyə yoluxanların sayı haqda hazırkı hesabatı əsl rəqəmlərdən olduqca aşağıdır.
Təşkilat müalicə mərkəzlərinin sayının artırılması və ABŞ-ın virusdan zərər çəkmiş ərazilərə 3 min əsgər göndərməsi kimi virusa qarşı mübarizədə yeni səylərin xəstəliyin yayılmasının ciddi şəkildə azalması ilə nəticələnəcəyini bildirib.
</doc>
<doc id='voa_2470307' lang='aze' type='mono' source_url='https://www.amerikaninsesi.org/a/hajj-ziyaret/2470307.html' term='ebola'>
İllik Həcc ziyarəti başlayıb
Milyonlarla müsəlman illik Həcc ziyarətinə başlayıb. Bir neçə Afrika ölkəsi Ebola virusunun yayılmasına görə ziyarətə qatılmayıb. Belə ki, Səudiyyə Ərəbsitanı o ölkələrdən səfərlərə qadağa tətbiq edib.
Riyad Gvineya, Liberiya və Syerra Leonedən gələn 7000 viza tələbini rədd edib. Qadağa o ölkələrə səfər edənlərə də şamil edilir.
Bu 3 Afrika ölkəsində 13.2 milyon müsəlman yaşayır.
Səudiyyə Ərəbistanı 2012-ci ildə Ebola virusunun yayıldığı Demokratik Konqo Respublikasından da səfərləri yasaqlamışdı.
Tənəffüs xəstəliklərinin yayılmasının qarşısının alınması məqsədi ilə yaşlı, uşaq və xroniki xəstəlikləri olanlara xəbərdarlıq verilib.
Təxminlərə görə, bu gün 5 günlük Həcc ziyarəti üçün Məkkəyə 2 milyona yaxın insan səfər edib.
Ziyarət gələn həftə başa çatmalıdır.
</doc>
<doc id='voa_2722163' lang='aze' type='mono' source_url='https://www.amerikaninsesi.org/a/ebola-barak-obama/2722163.html' term='ebola'>
Obama: Ebola virusuna qarşı mübarizədə nailiyyət qeydə alınıb
Barak Obama deyib ki, Qərbi Afrikada Ebola virusuna qarşı mübarizədə böyük nailiyyət qeydə alınıb. Lakin o, xəbərdarlıq edib ki, beynəlxalq ictimaiyyət virus tam məhv edilməyənədək sayıq olmalıdır.
ABŞ prezidenti ötən il yayılmış virusdan ən çox zərər çəkmiş Qvineya, Liberiya və Syerra Leonenin liderləri ilə görüşərək xəstəliklə mübarizədə irəliləyişlər və səyləri müzakirə edib.
Obama deyib ki, Qlobal Səhiyyə Təhlükəsizlik Agentliyinin köməyi ilə Afrika liderləri gələcəkdə bənzər təhlükələrin qarşısını almaq üçün səhiyyə sistemini möhkəmləndiriləcəyinə ümid edir.
Minlərlə insanın ölümünə səbəb olmaqla yanaşı Ebola Qvineya, Liberiya və Sierra Leonenin iqtisadiyyatına da zərər yetirib. Adı sadalanan ölkələrin liderləri Vaşınqtonda Beynəlxalq Valyuta Fondu və Dünya Bankının rəsmiləri ilə görüşlər keçirəcək.
</doc>
<doc id='voa_2601962' lang='aze' type='mono' source_url='https://www.amerikaninsesi.org/a/obama-kameron/2601962.html' term='ebola'>
Barak Obama və Deyvid Kameron əməkdaşlığı artıracaqlarına söz verib
ABŞ prezidenti Barak Obama və Böyük Britaniya baş naziri Deyvid Kameron kiber-təhlükəsizlik də daxil olmaqla, iki ölkənin üzləşdiyi bir neçə önəmli məsələ barədə əməkdaşlığı artıracaqlarına söz veriblər.
Cənab Kameronla birgə mətbuat konfransında prezident Obama bildirib ki, kiber məkanda təhdidlər artması bu qərarın verilməsinə səbəb olub və qərar hər iki ölkənin mühüm infrastrukturlarının, bizneslərinin və insanlarının qorunması məqsədi daşıyır.
Prezident Obama və baş nazir Kameron habelə razılaşıblar ki, Ukraynadakı fəaliyyətlərinə görə, Rusiyaya daha ağır sanksiyalar qoyulmasına ehtiyac var. Hər iki lider Ukraynanı dəstəkləyəcəklərinə söz veriblər.
Müzakirə mövzusu olan digər başlıca məsələ İran olub. Cənab Kameron deyib ki, həm ABŞ, həm də Britaniya İranın nüvə silahı istehsal edə bilməsinin qarşısını almaq üçün tam məsuliyyətli olduqlarını dərk edir.
Liderlər həmçinin Ebola, iqlim dəyişikliyi və iqtisadiyyat məsələlərini müzakirə edib.
</doc>
<doc id='voa_2418247' lang='aze' type='mono' source_url='https://www.amerikaninsesi.org/a/rita_ismaylova/2418247.html' term='ebola'>
Rita İsmayılova: Ebola virusunun keçməməsi üçün qabaqlayıcı tədbirlər görülür
Respublika Taun Əleyhinə Stansiyanın şöbə müdiri Rita İsmayılova Amerikanın Səsinə müsahibəsində Ebola virusunun yayılma riskləri, insanlar bu virusdan özünü necə qoruması, virus daşıyıcılarının ölkəyə daxil olmaması üçün görülən tədbirlərdən, dərman ehtiyatlarından danışıb.
Amerikanın Səsi: Azərbaycanda Ebola virusunun yayılma ehtimalları varmı? Nə qədər realdır?
Rita İsmayılova: Ümumdünya Səhiyyə Təşkilatının məlumatına görə Azərbaycan risk qrupuna daxil olan ölkə deyil. Ölkəmizə xəstəlik yalnız keçirilmə yolu ilə gələ bilər. Bunun qarşısını almaq üçün səhiyyə nazirinin “Ebola virusuna qarşı profilaktik tədbirlərin keçirilməsi haqqında” müvafiq əmri olub. Hazırda profilaktik tədbirlər görülür ki, xəstəlik bizim respublikaya keçməsin.
Amerikanın Səsi: Hava limanlarında, vağzallarda, ölkənin sərhədlərində hansı tədbirlər görülür?
Rita İsmayılova: Səhiyyə nazirinin müvafiq tapşırıqları olub, o cümlədən Respublika Sanitariya Karantin Müfəttişliyinin rəisinə tapşırıq verib ki, sərhəd-keçid məntəqələrində fəaliyyət göstərən gömrük orqanları ilə əlaqə yaratsın. Virus müşahidə edilən ölkələrdən Azərbaycana gələn insanların üzərində tibbi müşahidənin təmin edilməsi təşkil edilsin.
Amerikanın Səsi: Ebola virusu yayılmış ölkələrlə Azərbaycanın ticarət əlaqələri varmı? Həmin ölkələrdən gətirilən məhsullar vasitəsi ilə virusun Azərbaycana keçə bilməsi nə qədər realdır?
Ebola virusu
Rita İsmayılova: Sözsüz ki, ticarət əlaqələrimiz var. Bütün instansiyalarda qabaqlayıcı tədbirlər görülür, nümunələr götürülür, yoxlanılır ki, xəstəlik ölkəmizə keçməsin.
Amerikanın Səsi: Azərbaycanda dərmanlar, palataların hazırlanması baxımından hazırlıq işləri necədir? İnsanlar hansı xəstəxanalara müraciət edə bilər?
Rita İsmayılova: Xəstəliyə şübhə olarsa, həmin şəxslər Elmi-Tədqiqat Ağ Ciyər İnstitutuna müraciət edə bilər. Bu institutda palatalar təşkil edilib və xüsusi şərait yaradılıb. Yəni əks təzyiqli otaqlar, simptomatik müalicə üçün dərman preparatları və s. Orada insanları qəbul etmək üçün bütün avadanlıqlar və ləvazimatlar var.
Amerikanın Səsi: Xəstəliyin ilkin əlamətləri necədir? Necə büruzə verir?
Rita İsmayılova: Xəstəliyin ilkin əlamətləri yüksək hərarət, baş ağrısı, qripəbənzər simptomlarla başlayır, ürəkbulanma, qusma və qanaxmalarla nəticələnir.
Amerikanın Səsi: İnsanlar virusa yoluxmamaq üçün nə etməlidir?
Rita İsmayılova: İnsanlar virusa yoluxmamaq üçün əsasən fərdi gigiyenik qaydalara əməl etməlidir. İnsanlar çox olan yerlərdə özünü qorumaq lazımdır. Bu zaman maskalardan istifadə edilməli, lazım olmayan əşyalara toxunmamaq, əlləri tez-tez sabunla yumaq lazımdır.
Amerikanın Səsi: Virus hansı yollarla yayıla bilər?
Rita İsmayılova: Virus xəstə heyvanlardan, əsasən meyvə yarasaları, insanabənzər meymunlardır və s.- yayılır. Xəstə heyvanlara toxunan zaman onların bioloji mayeləri, - qan, sidik, tüpürcək və sairə, - eləcə də xəstə insanın da bioloji mayeləri təhlükəlidir.
</doc>
<doc id='voa_3048223' lang='aze' type='mono' source_url='https://www.amerikaninsesi.org/a/syerra-leone-ebola/3048223.html' term='ebola'>
Ümumdünya Səhiyyə Təşkilatı: Syerra Leone Eboladan azaddır
Ümumdünya Səhiyyə Təşkilatı Syerra Leonenin rəsmən Eboladan azad olduğunu elan edib. Təşkilat bu elanı 42 gün ərzində xəstəliyin yeni halının qeydə alınmadığından sonra verib.
Təşkilatın bu elanı son bir neçə ildə 4 min insanın həyatını itirdiyi qərbi Afrika ölkəsində uzun müddətdir gözlənilirdi.
Syerra Leone hökumətində milli səhiyyə məsələləri üzrə koordinatoru Abdulla Bayraytay bu münasibətlər ölkədə təntənəli təbdilərin keçirilməsinin nəzərdə tutulduğunu bildirib. O həmçinin xəstəlik səbəbi ilə həyatını itirən insanların da xatirəsinin anılacağını deyib.
Abdulla Bayraytay deyib ki, hökumət vətəndaşlara sayıqlıq göstərməyə və Ebola xəstəliyinin qarşısının alınması protokollarına əməl etməyə davam etməyə çağırıb.
O həmçinin bildirib ki, Syerra Leone keçən həftə üç yeni Ebola halının qeyd edildiyini Qvineya ilə sərhəddə yoxlamaları intensivləşdirib.
</doc>
<doc id='voa_2434550' lang='aze' type='mono' source_url='https://www.amerikaninsesi.org/a/ebola/2434550.html' term='ebola'>
İsveçdə Ebola virusuna yoluxduğu ehtimal edilən şəxsdə simptomlar müşahidə edilməyib
İsveçdə səhiyyə rəsmilər deyib ki, Ebola virusuna yoluxduğu ehtimal edilən şəxsdə ölümcül xəstəliyin simptomları aşkar edilməyib.
Mətbuat rəsmiləri xəstəliyə yoluxmuş şəxsin bu yaxınlarda təhlükəli əraziyə səyahət etdiyini və qızdırması olduğu müəyyən edildikdən sonra Stokholm xəstəxanasına yerləşdirildiyini bildirib.
Amma Stokholm şəhər rəsmiləri deyib ki, həkimlər əvvəl onun virusa yoluxduğunu ehtimal edib.
Ebola virusu bu il Qərbi Afrikada, əsasən də Qvineya, Syerra Leone və Liberiyada 1500-dən çox insanın ölümünə səbəb olub.
Şənbə günü Liberiya hökuməti xəstəliklə mübarizə səylərinin bir hissəsi kimi tətbiq edilən karantini aradan qaldırıb.
</doc>
<doc id='voa_2486269' lang='aze' type='mono' source_url='https://www.amerikaninsesi.org/a/ebola-amerika/2486269.html' term='ebola'>
ABŞ Konqresində Ebolaya dair dinləmələr təşkil edilib
ABŞ Konqresində səhiyyə ekspertlərinin iştirakı ilə Eboladan qorunma və xəstəliyə nəzarət ölçülərinə dair dinləmələr təşkil edilib.
Texasın xəstəxana sisteminin baş klini direktoru Daniel Varqanın dediyinə görə, liberiyalı xəstəyə düzgün diaqnoz qoyulmayıb. Xəstənin ölməsi və ictimaiyyətə yanlış məlumat verildiyinə görə dərin təəssüf hissi keçirdiyini deyən doktor Varqa xəstəxana işçilərinin Ebola treyninqi keçmədiyini etiraf edib.
Ebolanın müalicəsinə dair protokolların yoxlanışı Texasın Dallas şəhərində bu ay ölən Dunkana baxan iki səhiyyə işçisinin virusa yoluxmasından sonra aparılır.
26 yaşlı tibb bacısı Nina Fam Milli Səhiyyə İnstitutunun təcridxanasına göndərilib. Digər tibb bacısı 29 yaşlı Amber Vinson isə iki Ebola xəstəsinin müalicə olunduğu Atlanta Emori xəstəxanasına yerləşdirilib.
Dinləmələrin daha bir iştirakçısı, Xəstəliklərə Nəzarət Agentliyinin rəhbəri Tomas Friden Qərbi Afrikada yayılan virusun ABŞ üçün uzunmüddətli bir təhlükə olacağını vurğulayıb. O, Ebolaya güclü səhiyyə sistemi və təlimlərdən keçmiş xüsusi komandalarla müqavimət göstəriləcəyini qeyd edib.
Virusa qarşı effektiv vaksinin olmadığını deyən Friden virusun ictimai səhiyyə sisteminə ciddi bir təhlükə olduğunu deyib.
İnfeksion Xəstəliklər və Allergiya İnstitutunun direktoru Antoni Fauçi qanunvericilərə bildirib ki, iki Ebola vaksini effektivliyi və təhlükəsizliyi baxımından hazırda kliniki sınaqdan keçirilir.
</doc>
<doc id='voa_2554893' lang='aze' type='mono' source_url='https://www.amerikaninsesi.org/a/ilin-adami-time/2554893.html' term='ebola'>
“Time” 2014-cü ilin adamı adına Ebola virusu ilə mübarizə aparanları layiq görüb
“Time” jurnalı 2014-cü ilin adamı adına Ebola virusu ilə mübarizə aparanları layiq görüb.
Həkimlər, tibb bacıları və digər səhiyyə işçiləri Qərbi Afrikada bu öldürücü virusla mübarizə səylərinə görə şərəfləndirilib.
Onlar arasında Sərhədsiz Həkimlər təşkilatının amerikalı üzvü Ella Uatson Strayker, liberiyalı təcili yardım işçisi Foday Gallah və liberiyalı tibb bacısı Salome Karvah yer alır.
Bu insanlar ABŞ prezidenti Barak Obama, Roma Papası Fransis, sabiq Sovet prezidenti Mixail Qorbaçov və hətta Hitlerin yer aldığı ilin adamı siyahısına qoşulub.
</doc>
<doc id='voa_2488091' lang='aze' type='mono' source_url='https://www.amerikaninsesi.org/a/2488091.html' term='ebola'>
Ebola virusundan ölənlərin sayı 4555 nəfərə çatıb
Ümumdünya Səhiyyə Təşkilatı Ebola virusundan ölənlərin sayının 4555 nəfər olduğunu bəyan edib. Xəstəliyə yoluxanların ümumi sayı isə 9200 nəfər təşkil edir.
9 nəfərdən başqa ölənlər Qvineya, Liberiya və Syerra Leone sakinləridir.
Associated Press-in məlumatına görə,ÜST bu ölkələrdə virusun ilk dəfə diaqnozlaşdırılmasından sonra lazımı tədbirlər görmədiyinə dair hesabat hazırlayıb. Hesabatda təşkilat işçilərini virusa ləng cavab verməkdə günahlandırıb.
Bu arada ABŞ prezidenti Barak Obama vitse-prezident Co Baydenin sabiq yardımçısı Ron Kleyni virusla mübarizə koordinatoru təyin edib.
Bu gün həftəlik müraciətini Ebolaya həsr edən prezident Amerikada virusun yayılmasına imkan verilməyəcəyini və ABŞ-ın Ebola ilə beynəlxalq mübarizə səylərinə rəhbərlik edəcəyini deyib.
Bəzi ABŞ qanunvericiləri Qərbi Afrika ölkələrindən Amerikaya səfərlərin yaqsaqlanmasına çağırıb.
ABŞ dövlət başçısı bu çağırışı rədd edərək bildirib ki, yolların bağlanması vəziyyəti ağırlaşdıra bilər.
Prezident bütöv bir regionun dünyaya təcridinin bölgənin səhiyyə işçiləri və təchizatla təmin edilməsinə mane olacağını deyib.
</doc>
<doc id='voa_2560711' lang='aze' type='mono' source_url='https://www.amerikaninsesi.org/a/google-onluq/2560711.html' term='ebola'>
Robin Uilyamsın intiharı 2014-cü ilin Google axtarış səhifəsində ön sırada yer alır
ABŞ-ın məşhur kino ulduzu Robin Uilyamsın intiharı 2014-cü ilin Google axtarış səhifəsində ön sırada yer alır.
Kaliforniya ştatının San Fransisko şəhəri yaxınlığındakı evində ölü tapılan aktyor özünü asmaqla intihar edib. Onun 63 yaşı var idi.
Google-da axtarış edilən ikinci mövzu Braziliyada keçirilən Beynəlxalq Futbol Çempionatı olub.
Siyahıda daha sonra Ebola virusu, Malayziya təyyarəsinin faciəvi qəzası və "Ice Bucket Challenge"-insanların İGD xəstəliyi ilə mübarizə məqsədi ilə vəsait toplanışı üçün buzlu suyu üzərilərinə tökməsi ilə bağlı məlumat yer alır.
2014- cü ildə ən çox axtarış edilən məlumatlar onluğuna İŞİD, "Frozen" cizgi filmi və Soçi Olimpiya Oyunları da daxildir.
</doc>
<doc id='voa_2487028' lang='aze' type='mono' source_url='https://www.amerikaninsesi.org/a/2487028.html' term='ebola'>
Ebolaya qarşı mübarizə səyləri gücləndirilir
Beynəlxalq ictimaiyyət Qərbi Afrikadakı Ebola epidemiyasına qarşı mübarizəni gücləndirir, lakin BMT-nin bu virusun yayılmasının qarşısını alması üçün lazımı maddi vəsaiti toplaya bilmir. Epidemiya nəticəsində artıq 4500 insan dünyasını dəyişib.
Britaniya Krallığının hərbi dəniz güvvələri tibbi qrup və ekspertlərlə birgə cümə günü Sierra Leoneyə yola düşəcəklər. Bir gün öncə, ABŞ prezidenti Barak Obama Qərbi Afrikadakı epidemiyanın qarşını almaq üçün səy göstərən 4000-ə yaxın Amerika tibbi heyətinə yardım üçün əlavə hərbi güvvələrin göndərilməsini tapşırıb.
Ümümdünya Səhiyyə Təşkilatı cümə axşamı verdiyi açıqlamada bildirib ki, Fil Dişi Sahili və Malinin Ebola virusuna qarşı mübarizəyə hazır olub-olmadığını yoxlamaq üçün bu iki ölkəyə ekspert qrupları göndəriləcək. Təşkilat həmçinin bildirib ki, regionda riskə-meyilli əlavə 13 ölkə ilə də koordinasiya artırılacaq.
BMT-nin Baş katibi Ban ki-Mun Ebolaya qarşı mübarizəyə gərəkli olan ianə üçün yenidən müraciət edib.
BMT üzvləri dekabrın 1-dək Ebola virusunun yoluxma riskini azaltmaq üçün tələb olunan 1 milyard dolların yalnız 20 milyonunu ödəməyə vəd ediblər.
Ban ki-Mun bildirib ki, bu günədək sadəcə 100.000 dollar nağd pul ianə olunub, və bu vəsait yalnız bir ölkə - Kolumbiya tərəfindən ödənilib.
</doc>
<doc id='voa_2483528' lang='aze' type='mono' source_url='https://www.amerikaninsesi.org/a/2483528.html' term='ebola'>
Mark Zukerberq Ebola xəstəliyi ilə mübarizə məqsədilə 25 milyon dollar ayırıb
Facebook təsisçisi Mark Zukerberq Ebola xəstəliyi ilə mübarizə üçün 25 milyon dollar ayırdığını elan edib. Facebook səhifəsində yerləşdirdiyi məlumatda Zukerberq maliyyənin ABŞ-ın Xəstəliklərə Nəzarət və Profilaktika Mərkəzinin Ebola xəstəliyi ilə mübarizə fonduna verildiyini bildirib.
“Biz gələcəkdə HİV, ya da polis kimi yyaılmaması və uzun müddətli səhiyyə probleminə çevrilməməsi üçün Ebolanı indi nəzarət altına almalıyıq”-deyə o, Facebook səhifəsində yazıb.
Xəstəliklərə Nəzarət və Profilaktika Mərkəzinin Ebola Fondu bu maliyyənin xəstəliyin ən çox yayıldığı Qvineya, Liberiya və Syerra Leone, eləcə də onun təhlükə yaratdığı yerlərdə səylərə sərf ediləcəyini bildirib.
Bu arada, Dallasda Ebola xəstəliyindən ölən xəstəni müalicə edərkən virusa yoluxmuş tibb bacısına Eboladan sağalmış həkimin qanı verilib. Nina Phama Liberiyadan xəstələnib qayıtdıqdan sonra ABŞ-da müalicə edilib sağalmış həkim Kent Brantlinin qanı verilib.
Doktor Brantlinin qanının verildiyi amerikalı humanitar yardım işçisi Rik Sakra artıq sağalıb, ABŞ jurnalisti Aşoa Mukponun isə vəziyyətinin yaxşılaşdığı haqda xəbər verilib.
Dallasda xətələnən tibb bacısı ABŞ-da xəstəliyə yoluxmuş ilk şəxsdir.
</doc>
