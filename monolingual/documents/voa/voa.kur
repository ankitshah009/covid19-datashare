<doc id='voa_5328162' type='mono' source_url='https://www.dengeamerika.com/a/trump_awarte/5328162.html' term='COVID'>
Trump jiber Vîrusa Korona Rewşa Awarte Ragihand
Serokê Amerîka Donald Trump bo vîrusa korona ya bi navê Covid-19 rewşa awarte ragihand.
Trump ew biryar li Qesira Sipî bi preskonferansekê eşkere kir.
‘’Em ketin qonaxeke cuda. Gerek me hin rêbaz biguherandana. Ez bi awayekî fermî îro rewşa awarte radigihînim.’’ Trump got.
Wî bi berdewamî da zanîn ku bo têkoşîna dijî vîrusa korona ewê foneke bi qasî 50 mîlyar hazir be û bang li karbidestên hemî nexweşxaneyên Amerîka kir ku xwe li gor planên awarte amade bikin.
Li gor axaftina Trump, Amerîka dê heta serê hefteya pêş 500,000 kelûpelên testa vîrusa korona peyda bike.
Ew rewşa awarte ya saxlemîyê ya Trump ragihandiye xwe dispêre Qanûna Stafford.
Dema xisarê mezin, Ajansa Rêvebirina Rewşa Awarte ya Federal (FEMA) li gor pêwîstîyan eyaletan dixebite, û rêvebirîya federal dikare alîkarîya diravî bişîne eyaletên zarar dîtine.
Vîrusa korona li Amerîka heta niha 41 kes kuştine.
</doc>
<doc id='voa_5292776' type='mono' source_url='https://www.dengeamerika.com/a/cin_virus/5292776.html' term='COVID'>
Çîn: Vîrusa Korona Doktorekî Din Kuşt
Doktorekî din yê Çînî jiber vîrusa korona ya bi navê Covid-19 jîyana xwe ji dest da.
Medya dewletê ya Çînê ragihand ku Covid-19, Serdoktorê Nexweşxaneya Wuchang Liu Ziming jî kuştiye.
Nexweşxaneya Wuchang ya li Wuhanê bo dermankirina Covid-19 xizmetê dide.
Tevî mirina serdoktorê Nexweşxaneya Wuchangê, hejmara doktor û hemşîreyên jiber vîrusa korona jîyana xwe ji dest dane bû 7.
Covid-19 li Çînê heta niha ketiye canê 72436 kesan û 1868 kes kuştine.
Ew vîrus xêncî Çînê, li 26 welatên din hatiye dîtin û li wan deran 5 kesan jiber wê jîyana xwe ji dest dane.
</doc>
<doc id='voa_5315369' type='mono' source_url='https://www.dengeamerika.com/a/iran_korona/5315369.html' term='COVID'>
Îran jiber Vîrusa Korona Nimêjên Înê Betal Dike
Karbidestên Îranê didin zanîn ku vîrusa korona ya bi navê Covid-19 li wî welatî heta niha 92 kes kuştine.
Li seranserê Îranê hejmarê pêketên Covid-19 nêzî 3000’î bû.
Bo berpirsên hikûmetê û dîplomatan qedexeya derketina derveyî welêt hat ragihandin.
Medya dewletê ya Îranê dîyar kir ku li navendên eyaletên Îranê, nimêjên Înê jî hatin betalkirin.
Ajansa fermî ya Îranê jî da zanîn ku maçên futbolê heta 20’ê Adarê hatine rawestandin.
</doc>
<doc id='voa_5332449' type='mono' source_url='https://www.dengeamerika.com/a/virus-corona/5332449.html' term='COVID'>
Hest Û Helwest: Bandora Vîrusa Korona ya Ser Civakê û Mirovan
Piştî derketina destpêkê ya vîrusa korona li dawiya sala 2019'an û belavbûna wê li cîhanê, banodereke xirab li ser tevahiya cîhanê kirîye.
Bingeha serke ya belavbûna vîrusa korona ku bi COVID-19 jî tê naskirin, bajarê Wuhan yê Çînê bûye, piştî du-sê mehan ew virus hema hema li hemû cîhanê belav bûye.
Zêdebarî mirina zêdetir ji 7,000 kesan û pêketina nêzî 200,000 kesan ziyanên madî yên mezin bi şerîket, dewlet û kompaniyan ketîye, rewşek ekonomîya xirab peyda kiriye.
Ji sedema mirina gelek bi lezgînî belvabûna wê vîrusê, bandoreke xerab li ser derûn û saykolojîya civak û kesan hiştîye.
Jibo ronahî xistina ser rolê belavbûna vîrusa korona li ser saykolojî û derûna mirovan, bernama Hest û Helwest mêvandarîya pisporê saxlemiya derûnî ya genc û zarokan Dr. Abdulbaqî Mayî kir.
Mayî da zanîn ku, xerabûna rewşa derûnî ya mirovan ji tirsê tê, ew tirs we dike ku piskolojîya mirovan bi taybet ya gencan têk here û paşan bandorê li ser saxlemiya wan bike.
"Rast e gelek aliyên negatîv yên belavbûna vîrusa korona hene, lê dîsa aliyê wê ya baş jî ew e ku malbat dikarin li malê bi hevre rûnin û bi taybetî genc rolê xwe bibînin û rêyên baş û planên dagirtî bêxin rojevê. Dayik û bab dikarin ligel zarokên xwe rûnin û biaxivin, yên ku berî vê bûyerê nikarbîn ji ber jiyana rojane û nebûna demê hevdu bibînin û derdên hevdu bizanin."
</doc>
<doc id='voa_5321805' type='mono' source_url='https://www.dengeamerika.com/a/iran_korona/5321805.html' term='COVID'>
Îran Dê jiber Metirsîya Belavbûna Vîrusa Korona 70,000 Girtîyan Berde
Hikûmeta Îranê tedbîrên dijî belavbûna vîrusa korona ya bi navê Covid-19 berfireh dike.
Yek ji karbidestên dadgehên Îranê Îbrahîm Reîsî da zanîn ku bo ew rê li ber belavbûna vîrusê bigirin, ewê 70,000 girtîyên li hepsan berdin.
Reîsî dîyar nekir ku ew kesên ji hepsê derdikevin dê careke din werin girtin yan na.
Wî da zanîn ku ‘’Serbestbûna girtîyan dê zararê nede sîstema giştî.’’
Îran, li dû Çînê yek ji welatên herî zêde bi Covid-19 re rû bi rû maye ye.
Covid-19 li Îranê heta niha 273 kes kuştine û ketiye canê 7161 kesan.
</doc>
<doc id='voa_5305582' type='mono' source_url='https://www.dengeamerika.com/a/trump_korona/5305582.html' term='COVID'>
Trump Rexne li Medya Amerîkî Digire ku Rewşa Vîrusa Korona Xirabtir Nîşan Didin
Serokê Amerîka Donald Trump îro Çarşemê du kanalên Amerîkî tawanbar kir ku nûçeyên derbarê vîrusa korona bi awayekî xirab radigihînin û loma jî dibin sedema bandorên neyênî yên ser bazarên darayî.
“CNN û MSNBC hemî tiştên ji destê wan tên dikin ku rewşa vîrusa korona xirabtir nîşan bidin û di nav bazarên darayî de tirs û panîk çêkin.” Trump ji ser Twitterê ragihand.
Her du kanal wek rexnegirên Trump tê dîtin û di rojên dawî de sîyaseta rêvebirîya Trump ya derheqa amadebûn û pêşîgirtina vîrusa korona sist û lawaz dibînin.
Trump zelal nekir ku ew ji çi yê weşana wan her du kanalan nerazî ye, Qesira Sipî ragihad ewê îro preskonferansnekê li ser vîrusa korona li dar bixe.
Navendên Kontrolkirin û Pêşîgirtina Nexweşîyan ya Amerîka (U.S. Centers for Disease Control) do Sêşemê hişyarî dabû ku pêkan e ku ew vîrus di demeke kurt de li Amerîka jî belav be.
Qesira Sipî ragihandibû ku ewê bo têkoşîna dijî vîrusa korona ya bi navê Covid-19 ji Kongresê 2,5 mîlyar dolar bixwaze.
Berdevikê Ofîsa Budçe û Rêvebirinê Rachel Sammel bi daxuyanîyeke nivîskî dîyar kiribû ku rêvebirîya Trump bi awayekî cidî ser Covid-19 disekine û ewê 1 mîlyar dolar bo çêkirina dermanê Covid-19 xerc bikin.
Demokratên Kongresê jî bang li rêvebirîya Trump kiribûn ku dijî vîrusa korona tedbîrên girîng bigire.
Trump dabû zanîn ku Covid-19 li Amerîka di bin kontrolê de ye û ew bi welatên din re danûstandinê dikin.
</doc>
<doc id='voa_5317179' type='mono' source_url='https://www.dengeamerika.com/a/iran_eyalet/5317179.html' term='COVID'>
Îran jiber Vîrusa Korona Ketina Hindurê Du Eyaletan Qedexe Dike
Îranê dijî belavbûna vîrusa korona ya bi navê Covid-19 ketina hindurê du eyaletên xwe qedexe kir.
Li gor daxuyanîyên karbidestên Îranî, bo tedbîra dijî Covid-10 ti kes dê nikaribe here Mazenderan û Gîlanê.
Cîgirê Walîyê Mazenderan Huseyin Hasanejad da zanîn ku ewê nehêlin ku maşîneyên nû derbazî eyaletên wan bibin.
Di navbera bajarên Gîlanê de jî rêyên çûyîn û hatinê hatin girtin.
Wezîrê Saxlemî yê Îranê Said Nemekî bang li gel kir ku girtina dibistinan wek fersendeke betlaneyê nebînin û neçin bajarên bi vîrus.
Covid-19 li Îranê heta niha 107 kes kuştine û ketiye canê pirtir ji 3500 kesan.
</doc>
<doc id='voa_5320879' type='mono' source_url='https://www.dengeamerika.com/a/hejmar_korona/5320879.html' term='COVID'>
Hejmara Pêketîyên Vîrusa Korona yên li Amerîka 500 Derbaz Kir
Yek ji karbidestên Enstîtuya Saxlemîya Neteweyî ya Amerîka dîyar kir ku dibe ku jiber vîrusa korona kombûnên li wî welatî werin betal kirin.
Fauci ji kanala NBC re da zanîn ku ew dê roja Duşemê 400,000 kesan test bikin, û ew hejmar heta dawîya hefteyê dikare heta 4,000,000 rabe.
Wî got ku li pirtirê nîvê eyaletên Amerîka vîrusa korona hatiye dîtin.
Hejmara pêketîyên vîrusa korona yên li seranserê Amerîka 500 derbaz kir.
Li gor daneyên karbidestên Amerîkî, vîrusa korona li Amerîka heta niha herî kêm 21 kes kuştine.
Bi belavbûna vîrusa korona re konser û konferansên li wî welatî têne betal kirin û zanîngeh hewil didin ku di ser înternetê re dersê bidin.
Serokê Amerîka Donald Trump hefteya borî budçeya bo têkoşîna dijî vîrusa korona, ku 8,3 mîlyar dolar bû, îmza kiribû.
</doc>
<doc id='voa_5326203' type='mono' source_url='https://www.dengeamerika.com/a/trudeau_korona/5326203.html' term='COVID'>
Serokwezîrê Kanada Trudeau û Hevjîna Wî Hember Îhtîmala Korona ji Malê Dernakevin
Serokwezîrê Kanada Justin Trudeau ragihand ku ew û hevjîna wî Sophie Gregoire Trudeau xwe hember îhtîmala vîrusa korona li malê dihêlin.
Gregoire Trudeau berî demeke kurt ji serdana Londonê vegerîbû û aniha jibo nexweşîya COVID-19 tê test kirin.
Ofîsa serokwezîrîya Kanada ragihand ku di canê Gregoire Trudeau de nîşaneyên Înfluenza yan korona siviktir bûne û Serokwezîr Trudeau jî heta niha ti semptomên ku korona dibe sedem, nîşan nedane.
Ofîsa serokwezîrîyê da zanîn ku civîna rûbirû ya kabîneya Kanada hate betal kirin û wezîran wê bi rêya telefonê civîna xwe pêk bînin.
</doc>
<doc id='voa_5318931' type='mono' source_url='https://www.dengeamerika.com/a/5318931.html' term='COVID'>
Bernameyên 1900

</doc>
<doc id='voa_5308276' type='mono' source_url='https://www.dengeamerika.com/a/who_korona/5308276.html' term='COVID'>
WHO Hişyarî Dide ku Vîrusa Korona Dikare li Seranser Cîhanê Belav Be
Rêxistina Saxlemîya Cîhanê (WHO) îro Înê hişyarî da ku belavbûna vîrusa korona firehtir dibe û ew vîrus dikare bigiheje her derê cîhanê.
Berdevikê Rêxistina Saxlemîya Cîhanê Christian Lindmeier di preskonferansekê de li Cenevrê got ku belavbûna vîrusa korona berfirehtir dibe.
“Di hewilên pêşîgirtina belavbûna vîrusa korona de Îran, Îtalya û Koreya Başûr cîhên pir girîng in û serketina wan dê sibêrojê vîrusê dîyar bike,” Lindmeier got.
Wî da zanîn ku li pênc welatên din: Nîjerya, Estonya, Danîmarka, Hollanda û Lîtvanya bûyerên pêşîn yên COVID-19 hatine dîtin û kesên nexweş gîş di demên nêzîk de çûne Îtalya.
</doc>
<doc id='voa_5285754' type='mono' source_url='https://www.dengeamerika.com/a/%C3%A7%C3%AEn-v%C3%AErus-korona/5285754.html' term='COVID'>
Çîn: Hejmara Miriyên Vîrusa Korona Zêdetirî 1,100 Kesan E
Karbidestên tenduristî yên Çînê roja Çarşemê ragihand ku hejmara mirîyên ji ber belavbûna koronavirus rabûye ji zêdetirî 1,100an.
97 mirîyên nû di nav hejmara Komîsyona Tenduristiyê ya Neteweyî da ne û bi tevahî 44,653 mirov, yê ku belavbûna koronavirus meha borî dest pê kirî enfekte bûne. Belê hinek pisporan di derbarê tevahîya hejmaran da guman hene.
Heke hejmar rast bin, cihê keyfxweşîyê ye ji ber ku roja Sêşembîyê2,105 yên nû hatibûn piştrast kirin ew hejmar ya ku di çend rojên borî de hatine ragihandin kêmtir e.
Herçend piraniya koronavirus di nav axa Çînê da be jî, bi sedan nexweş di çend welatên din da hatine piştrastk kirin, bi gelemperî piştî rêwîtiya ji Çînê.
Koma herî mezin ya koronavirus girtî li ser keştîyek rêwîtiyê li Yokohama, Japonyayê ye, ku 174 ji 3.700 mirovên di keştîyê da testên erênî nîşan dabûn, keştî di bin karantînê da dimîne.
Çîn di nav hewildanek rawestandina belavbûna vîrusê da ye û çend herêm ji hat û çûyîna ra girtine.
Roja Sêşemê, medyaya dewletê ragihand ku rêveberîya li parêzgeha Hubei, du karbidestên tenduristiya xwe yên sereke ji kar derxistine.
Rêxistina Tenduristiya Cîhanê di civîneka roja Sêşemê da bi awayek fermîvirus bi COVID-19 nav kir, rojek piştî ku Serokê WHO Tedros Adhanom Ghebreyesus got belavbûna koronavirus di nav kesên ku dîroka rêwîtiya wan da gerîyana Çînê haye dibe ku çîruska agirê mezin be.
"Wî hindek mînakên li Brîtanya û Frensayê dan û got ku di rojên dawî de, me hinek bûyerên xembar hene ku derbasbûna virusê li ser laşên hinek kesan peyda bûne ku dîroka rêwîtiya wan da çûna Çînê nîn e.”
Wezareta Derve ya Emrîkî roja Sêşemê got ew dê destura karmendên ne-bingehîn û malbatên wan bidin ku bi dilxwazî ji balyozxana Emrîkî ya li Hong Kongê derbikevin, herwekî tedbîrekî li dijî nedîyardeyên koronavîrus da.
Wezareta Karên Derve meha borî bangvazîyên bi wî rengîji bo karmendên dîplomatîk yên li bajarên Çînê, Pekîn jî di nav da kirubû. Her wiha meha borî ji karmendên balyozxana Wuhan, ku paytextê parêzgeha Hubeyê ye, hat xwestin ku derbikevin.
Hejmara mirîya ji koronavirusê ji belavbûna sindroma giran a tund (SARS) ya ku di salên 2002-03-an de qewimî bilintir e, û dihêt baverkirin ku wê 774 kes kuştibûn û nêzîkî 8,100 kes li Çînê û Hong Kongê nexweş kiribûn.
</doc>
<doc id='voa_5286574' type='mono' source_url='https://www.dengeamerika.com/a/cin_korona/5286574.html' term='COVID'>
Çîn: Vîrusa Korona di Rojekê de 242 Kes Kuştin
Vîrusa korona ya ku bi navlêkirina Rêxistina Saxlemî ya Cîhanê (WHO) bû Covid - 19, do Çarşemê li Hubei ya Çînê 242 kes kuştin.
Karbidestên Çînê roja Duşemê ragihandibûn ku di rojekê de 108 kesan jiber Covid 19 jîyana xwe ji dest dane.
Berpirsên saxlemîyê dîyar dikin ku bo tespîtkirina Covid - 19 êdî tomografîya bi komputer tê karanîn û jiber vê hejmara kuştîyan bilind bûye.
Berî tomografîya bi komputer, testa RNA dihat kirin û encamên wê jî di çend rojan de derdiket.
Li gor daneyên dawî, Covid - 19 heta niha ketiye canê 48,206 kesan.
</doc>
<doc id='voa_5338489' type='mono' source_url='https://www.dengeamerika.com/a/ca_mandatory/5338489.html' term='COVID'>
Kalîfornîya jiber Korona Fermana Mayîna li Malê Derxist
Walîyê Kalîfornîya Gavin Newsom, wek hewila pêşîgirtina belavbûna vîrusa korona ferman derxist ku rûniştvanên wê eyaletê bi awayê mecbûrî li malê bimînin.
Newsom got ku rûniştvan dê biryarê bi cîh bînin û ew bawer nake ku jibo bicîhkirina fermanê pêwîstî bi polîsan hebe.
“Ferman hate îlan kirin, jiber ku hikûmeta wan pêşbînî dike ku ji sedî 56ê nifûsê dê tûşî vîrûsê bibe. Ji wan, ji sedî 20 dê bikevin nexweşxaneyê, ku kapasîteya wan bi 19,543 nivînan derbaz dibe.”
Newsom da zanîn ku di destê wan de 416 nexweşxane û 78,000 nivîn hene, û ew dikarin 10,000 lê zêde bikin.
Wî hişyarî da ku heke ji wan 10,000an pirtir mirov tûşî COVID-19 bibe êdî ew nikarin wan nexweşan li nexweşxaneyan bi cîh bikin.
Li gor fermana nû, nêzîkî 40 mîlyon rûniştvanan Kalifornîya, ji bilî îstasyonên gazê, dermanxaneyan, firoşgehan, bankan û cîhên kincşûştinê wê nikaribin derkevin kolanan.
Kalîfornîya yek ji wan istanên Amerîka ye ku ji korona bandorên zêde dîtiye û pirtir ji 1.000 kes tûşî wê vîrusê bûne û bi kêmî ve 18 kes jî mirine.
</doc>
<doc id='voa_5307335' type='mono' source_url='https://www.dengeamerika.com/a/korona_ewrupi/5307335.html' term='COVID'>
Vîrusa Korona li Welatên Ewrupî Belav Dibe
Vîrusa korona ya bi navê Covid-19 li welatên Ewrupa jî belav dibe.
Covid-19 ji welatên Ewrupî heta niha herî zêde Îtalya hatiye dîtin û li wî welatî 14 kes kuştine û ketiye canê 447 kesan.
Ew vîrus li Almanya ketiye canê 21 kesan, lê li wir hîn ti kes jiber wê jîyana xwe ji dest nedaye.
Li Fransa jî heta niha 2 kes bi vîrusa korona jîyana xwe ji dest dane.
Serokomarê Fransa Emmaneula Macron li nexweşxaneyê serdana nexweşên bi vîrusa korona ketine kir.
Macron li nexweşxaneyê da zanîn ku Covid-19 bi belavbûna xwe rîskeke mezin çêdike.
Covid-19 di meha Berfanbarê de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5297322' type='mono' source_url='https://www.dengeamerika.com/a/iraq_iran/5297322.html' term='COVID'>
Îraq jiber Vîrusa Korona Derîyên Sînor yên bi Îranê re Digire
Ajansa nûçeyan ya Reutersê ragihand ku Îraqê jiber vîrusa korona ya bi navê Covid-19 hemî derîyên sînor yên bi Îranê re bo 3 rojan girtine.
Karbidestên Îraqê didin zanîn ku hemwelatîyên Îranê dê heta 3 rojan bi ti awayî nikaribin derbazî welatê wan bin.
Îraqê berî demeke kin firînên ber bi Îranê ve jî rawestandibûn.
Covid-19 li Îranê heta niha du kes kuştine.
Ew vîrus di meha Berfanarê de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5300489' type='mono' source_url='https://www.dengeamerika.com/a/italya_tedbir/5300489.html' term='COVID'>
Îtalya Dijî Belavbûna Covid-19 Tedbîran Berfireh Dike
Îtalya dijî belavbûna vîrusa korona ya bi navê Covid-19 tedbîrên berfireh distîne.
Covid 19 li Îtalya heta niha 3 kes kuştine û ew vîrus ketiye canê pirtir ji 130 kesan.
Li bajarokên li bakurê Îtalyê çûyîn-hatin hat qedexekirin, Festîvala Venedîkê hat rawestandin, dibistan ketin betlaneyan û maçên futbolê betal bûn.
Karbidestên Îtalya bang li niştecihên Lombardia û Veneto kirin ku ji malên xwe dernekevin.
Lijneya Wezîran dide zanîn ku ger gel li gor qedexeya tevnegere, xêncî polîsan ewê piştgirîya artêşê jî bixwazin.
</doc>
<doc id='voa_5306012' type='mono' source_url='https://www.dengeamerika.com/a/who_virus/5306012.html' term='COVID'>
WHO: Vîrusa Korona Xêncî Çînê Herî Zêde li Koreya Başûr, Îtalya û Îranê Belav Bûye
Rêxistina Saxlemî ya Cîhanê (WHO) ragihand ku vîrusa korona ya bi navê Covid-19 li derveyî Çînê jî bi awayekî çapik belav dibe.
Li gor daneyên WHO’yê, roja Sêşemê li Çînê 411 bûyerên nû yên bi Covid-19 pêk hatin û li derveyî ew hejmar giheşt 427’an.
WHO’yê da zanîn Covid-19 ku li derveyî Çînê herî zêde li Koreya Başûr, Îran û Îtalya hatiye dîtin.
Serokê WHO’yê Adhanom Ghebreyesus dîyar kir ku ew belavbûna Covid-19 fikara çêdike, lê ewê ‘’pandemî’’ ranegihînin.
Bo ‘’pandemî’’ were ragihandin, divê nexweşî li welat û parzemînina were dîtin, ji mirovan derbazî mirovan be, kujer be û dermanê wê tune be.
WHO dîyar dike ku ragihandina pandemîyê dê tirsa di nav gel de zêde bike.
Covid-19 di meha Berfanbarê de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5288993' type='mono' source_url='https://www.dengeamerika.com/a/%C3%A7%C3%AEn_dokjor_korona/5288993.html' term='COVID'>
Çîn Dibêje ku 1716 Doktor û Karmendên Saxlemîyê bi Vîrusa Korona Ketine
Karbidestên Çînê cara pêşîn hejmara doktor û hemşîreyên ku bi nexweşîya vîrusa korona ketine ji bîragiştî re eşkere kir.
Li gor daneyên berpirsên saxlemîyê yên Çînê, 1716 doktor û hemşîre dema dermankirina nexweşên vîrusa korona bi heman nexweşîyê ketine û ji wan 6 kesan jîyana xwe ji dest dane.
Cigirê Wezîrê Saxlemî yê Çînê Zeng Yixin dîyar kir ku doktor û hemşîreyên wî welatî dema dermankirina nexweşên vîrusa korona bo jîyanên xwe jî bi rîskên mezin re rû bi rû dimînin.
Hin jêderên li Çînê ragihandibûn ku berpirsên saxlemîyê bênavber dixebitin û hin caran jî cilên berevanîya dijî vîrusa korona li xwe nakin.
Vîrusa korona ya bi navê Covid-19 heta niha li Çînê 1381 kes kuştine.
Komîsyona Saxlemîya Neteweyî ya Çînê dide zanîn ku vîrusa korona li seranserê welêt ketiyê canê 63,922 kesan.
Ew vîrus li Wuhan ya Hubei ya Çînê derketibû û ji wir derbazî 24 dewletên din bûbû.
Li derveyî Çînê, vîrusa korona ketiye canê 456 kesan û ji wan 2 kesan jîyana xwe ji dest dane.
</doc>
<doc id='voa_5312105' type='mono' source_url='https://www.dengeamerika.com/a/ewrupi_iran/5312105.html' term='COVID'>
Sê Dewletên Ewrupî bo Têkoşîna Dijî Vîrusa Korona Alîkarîya Îranê Dikin
Brîtanya, Fransa û Almanya bo têkoşîna dijî vîrusa korona ya bi navê Covid-19 kelûpelên tibî şandin Îranê.
Balyozê Îranê yê li Parîsê Behram Qasimî ji Twitterê da zanîn ku ew kelûpelên her sê dewletên Ewrupa, bi firokê ji Parîsê birine Tehranê.
Li gor medya Îranê, di nav kelûpelan de testên vîrusa korona, lepik û cilên taybet yên dijî vîrusê hene.
Her sê dewlet dê bi navbeynkarîya Rêxistina Saxlemî ya Cîhanê (WHO) 5 mîlyon euro bidin Îranê.
Wezîrê Derve yê Îranê Cevad Zarîf ji Twitterê da zanîn ku her sê dewletên Ewrupî tevî toleyên Amerîka didomin jî alîkarî dane û spasîya wan kir.
</doc>
<doc id='voa_5338707' type='mono' source_url='https://www.dengeamerika.com/a/newroz_piroz/5338707.html' term='COVID'>
Newroza We Pîroz Be
Îro Sersala Kurdan Newroz e.
Kurdên li seranserê cîhanê jiber belavbûna vîrusa korona ya bi navê Covid-19 îsal cejnê li qadan bi girseyî pîroz nakin.
Li ser medya civakî, Kurd #newrozpîrozbe dinivîsin û wêne û vîdeoyên rengîn yên ji mala xwe belav dikin.
Em jî wekî Pişka Kurdî ya Dengê Amerîka Newroza we hemîyan pîroz dikin.
Hêvîya me ev e ku Newroz bibe roja azadî, wekhevî, biratî û dilxweşî.
</doc>
<doc id='voa_5300475' type='mono' source_url='https://www.dengeamerika.com/a/turkey_iran/5300475.html' term='COVID'>
Tirkîye jiber Vîrusa Korona Derîyên bi Îranê re Digire
Tirkîyê jiber vîrusa korona ya li Îranê belav bûye, 4 derîyên sînor yên bi wî welatî re bi awayekî demkî girtin.
Vîrusa korona ya bi navê Covid-19 li Îranê heta niha 8 kes kuştine.
Wezareta Saxlemî ya Tirkîyê Fahrettîn Koca da zanîn ku wan li ser fermana Serokomar Recep Tayîp Erdogan derîyên bi Îranê re girtine.
Koca dîyar kir ku rêka erdê û rêka xeta trenê ya bi Îranê re hatine girtin û hemî firînên navneteweyî jî hatine girtin.
Wî got ku çûyînên ji Tirkîyê ber bi Îranê ve dê bidomin, lê hatinên ji Îranê dê rawestin.
</doc>
<doc id='voa_5301958' type='mono' source_url='https://www.dengeamerika.com/a/virus_afganistan/5301958.html' term='COVID'>
Vîrusa Korona Derbazî Afganistanê Bû
Vîrusa korona ya bi navê Covid-19 derbazî Afganistanê jî bû.
Wezareta Saxlemî ya Afganistanê dîyar kir ku li ser 3 kesan gumana Covid-19 hebûye û ji wan li ser yekî ji herêma Heratê vîrus hatiye dîtin.
Karbidestên Afgan didin zanîn ku wan sê kesan serdana Îranê kiriye.
Hikûmeta Afganistanê bo herêma Heratê rewşa awarte ragihand û bang li niştecihên wê derê kir ku ji malên xwe dernekevin.
Afganistanê, firînên ber bi Îranê ve rawestandin.
Covid-19 ya li Wuhan ya Çînê derketiye û derbazî welatên din bûye, li Îranê heta niha 12 kes kuştine.
</doc>
<doc id='voa_5330425' type='mono' source_url='https://www.dengeamerika.com/a/korona_amerik%C8%A7/5330425.html' term='COVID'>
Vîrusa Korona li Amerîka 65 Kes Kuştin
Vîrusa korona ya bi navê Covid-19 li Amerîka heta niha ketiye canê bi qasî 3500 kesan û 65 kes kuştine.
Li gor daneyên dawî yên Zanîngeha Johns Hopkins, ku pêketîyên vîrusa korona dişopîne, ji 50 eyaletên Amerîka li 49’an vîrusa korona hatiye tespît kirin.
Dane nîşan didin ku li Washingtonê 42, li California 6, li Florida 4 û li New Yorkê jî 3 kesan bi Covid-19 jîyana xwe ji dest dane.
Ji alîyê din ve, Senatorê Komarî Lindsey Graham, ku ketibû karantînayê, ji Twitterê ragihand ku testa wî ya vîrusa korona negatîf derketiye.
Graham spasîya kesên piştgirî dane wî kir û da zanîn ku ewê vegere Kongresê û bo têkoşîna dijî vîrusê alîkarîya Trump bike.
</doc>
<doc id='voa_5301029' type='mono' source_url='https://www.dengeamerika.com/a/covid_cin/5301029.html' term='COVID'>
WHO: Covid-19 li Seranserê Çînê 2592 Kes Kuştin
Mirinên jiber vîrusa korona ya bi navê Covid-19 didomin.
Komîsyona Saxlemîya Neteweyî ya Çînê ragihand ku Covid-19 di 24 saetan de 150 kes kuştine.
Li gor daxuyanîya komîsyonê, ji destpêka belavbûna Covid-19, heta niha ti roj ewqas kes jiber wê vîrusê jîyana xwe ji dest nedane.
Rêxistina Saxlemî ya Cîhanê (WHO) jî dîyar kir Covid-19 li seranserê Çînê ketiye canê 77150 kesan û 2592 kes kuştine.
Herwiha li Îranê 12, li Koreya Başûr 7, li Îtalya 4 kesan jiber Covid-19 ji dest dane.
Ew vîrus di meha Berfanbarê de li Wuhan ya Çînê derketibû û ji wir derbazî welatên din bûbû.
</doc>
<doc id='voa_5290297' type='mono' source_url='https://www.dengeamerika.com/a/korona_cin/5290297.html' term='COVID'>
Vîrusa Korona li Derveyî Çînê 4 Kes Kuştin
Hejmara kesên jiber vîrusa korona ya bi navê Covid-19 jîyana xwe ji dest dane 1600 derbaz kir.
Covid-19 li Çînê 1665 kes kuştine û ew vîrus li wî welatî ketiye canê bi qasî 68,000 kes.
Li derveyî Çînê, li Fîlîpîn, Japonya, Misir û Fransa, 4 kesan bi Covid-19 jîyana xwe ji dest dane.
Serokê Rêxistina Saxlemî ya Cîhanê (WHO) Tedro Adhanom Ghebreyesus dîyar kir ku ew nizanin ku rewşa nexweşîya Covid-19 ber bi kê derê ve diçe.
Ghebreyesus li Konferansa Ewlekarî ya Munîhê bang li hikûmet, sazî û kompanîyan kir ku dijî Covid-19 bi wan re hevkarîyê bikin.
Ew vîrus di meha Berfanbarê de li Wuhan ya Hubei ya Çînê derketibû û ji wir derbazî welatên din bûbû.
</doc>
<doc id='voa_5297923' type='mono' source_url='https://www.dengeamerika.com/a/korona_cihan/5297923.html' term='COVID'>
Vîrusa Korona li Seranserê Cîhanê Ketiye Canê Pirtir ji 76,000 Kesan
Hejmara kesên jiber vîrusa korona ya bi navê Covid-19 jîyana xwe ji dest didin zêde dibe.
Komîsyona Saxlemîya Neteweyî ya Çînê ragihand ku Covid-19 heta niha 2236 kes kuştine.
Covid-19 li seranserê cîhanê ketiye canê pirtir ji 76,000 kesan.
Ew vîrus di meha Berfanbarê de li Wuhan ya Çînê derketibû û ji wir derbazî dewletên din bûbû.
Karbidestên Koreya Başûr, piştî li bajarê Daegu jiber Covid-19 mirinek çêbû, bang li hemwelatîyên xwe yên li wî bajarî kirin ku ji hindur malên xwe dernekevin.
Li Îranê jî du kesan jiber vîrusa korona jîyana xwe ji dest dane û Îraqê bi awayekî demkî derîyên xwe yên sînor yên bi wî welatî re girtine.
Berpirsên saxlemîyê yên Japonya îro Înê ragihandin ku li wî welatî li ser 80 kesên din Covid-19 hatiye tespîtkirin.
Vîrusa korona li Îtalya jî di canê 4 kesan de hatiye dîtin.
</doc>
<doc id='voa_5317138' type='mono' source_url='https://www.dengeamerika.com/a/kongres_bud%C3%A7e/5317138.html' term='COVID'>
Civata Senatoran Budçeya bo Têkoşîna Dijî Vîrusa Korona Pejirand
Civata Senatoran ya Amerîka bi piştgîya Partîya Komarî û Partîya Demokrat budçeya bo têkoşîna dijî vîrusa korona pejirand.
Budçeya ku 8,3 mîlyar dolar e, li hember 1 deng bi 96 deng hat qebûlkirin.
Civata Nûneran jî roja Çarşemê li hember 2 dengan bi 415 budçe pejirandibû.
Budçeya li her du civatan hatiye pejirandin, bo îmzayê çû ber destê Serok Donald Trump .
Endamên Kongresê bo hazirkirina bernivîsa budçeyê çend rojan xebitîbûn.
Qesira Sipî berê bo têkoşîna dijî vîrusa korona 2,5 mîlyar dolar pêşnîyaz kiribû.
Serokê Kêmanîya Demokrat Chuck Schumer gotibû ku divê ew budçe 8,5 mîlyar dolar be.
Serok Donald Trump hefteya borî bo têkoşîna dijî vîrusa korona gotibû çiqas pêwîst emê xerc bikin.
Vîrusa korona ya bi navê Covid-19 li seranserê cîhanê heta niha pirtir ji 3300 kes kuştine û ketiye canê bi qasî 95,000 kesan.
Covid-19 li Wuhan ya Çînê derketibû û ji wir derbazî dewletên din bûbû.
Li gor daneyên karbidestên Amerîkî didin, Covid-19 ji 50 eyaletên Amerîka heta niha li 16 eyaletan hatiye dîtin.
Wê vîrusê li Amerîka 11 kes kuştine û pêketên wê jî herî kêm 110 kes in.
</doc>
<doc id='voa_5327416' type='mono' source_url='https://www.dengeamerika.com/a/korona_125_dewlet/5327416.html' term='COVID'>
Vîrusa Korona li 125 Dewletan Belav Bûye
Vîrusa korona ya bi navê Covid-19 belavbûna xwe ya li seranserê cîhanê didomîne.
Covid-19 ya di Berfanbara borî de li Wuhan ya Çînê derketibû, heta niha derbazî 125 welatan bûye.
Wê vîrusê li temamê cîhanê bi qasî 5000 kes kuştine.
Agahîyên ku karbidestên saxlemîyê nîşan didin ku bi qasî 70,000 pêketîyên Covid-19, piştî dermankirina li nexwaşxaneyê ji wir derketine.
Ew vîrus herî zêde li Çîn, Îtalya û Îranê belav bû û li wan sê dewletan bû sedema mirina mirovan.
</doc>
<doc id='voa_5321729' type='mono' source_url='https://www.dengeamerika.com/a/fransa_korona/5321729.html' term='COVID'>
Reuters: Wezîrê Çandê yê Fransa bi Vîrusa Korona Ketiye
Ajansa nûçeyan ya Reutersê ragihand ku Wezîrê Çandê yê Fransa Franck Riester bi vîrusa korona ketiye.
Reutersê ji zarê jêderên nêzî Wezareta Çandê ya Fransa da zanîn ku rewşa Riester yê 46 salî baş e.
Li gor agahîyên wê ajansê, Serokomarê Fransa Emmanuel Macron û Riester di rojên dawî de kom nebûne.
Vîrusa korona ya bi navê Covid-19 li Fransa heta niha 19 kes kuştine.
Ew vîrus li seranserê Fransa ketiye canê pirtir ji 1200 kesan.
</doc>
<doc id='voa_5318744' type='mono' source_url='https://www.dengeamerika.com/a/korona_cihan/5318744.html' term='COVID'>
Vîrusa Korona li Seranserê Cîhanê Pirtir ji 3400 Kes Kuştin
Vîrusa korona ya bi navê Covid-19 derbazî pirtir ji 80 welatên din bû.
Covid-19 cara pêşî, di meha Berfanbarê de li Wuhan ya Çînê hatibû dîtin.
Li gor daneyên karbidestên saxlemîyê, Covid-19 li seranserê cîhanê 3404 kes kuştine û di canê 100,276 kes de hatiye dîtin.
Jiber belavbûna Covid-19, li gelek welatan hewcedarîya bi kelûepelan tibî û maskan zêde bûye û ew peyda nabin.
Li Koblenz ya Almanya bi beşdarîya 1400 doktor û karmendên saxlemîyê Konferansa Vîrusa Korona Çêbû.
Serokê Konferansa Vîrusa Korona Jorg Brokmann dîyar kir ku ew ji rewişeke tibî zêdetir bi ya sîyasî re rû bi rû mane.
Covid-19 heta niha herî zêde bandor li Çîn, Îran û Îtalya kiriye.
</doc>
<doc id='voa_5328320' type='mono' source_url='https://www.dengeamerika.com/a/us_corona_china/5328320.html' term='COVID'>
Amerîka Daxuyanîyên Çînê yên Ser Korona Protesto Dike
Wezareta Derve ya Amerîka îro Înê bang li balyozê Çînê yê li Washingtonê Cui Tiankai kir ku daxuyanîyên berdevikê wezareta derve ya Çînê protesto bike.
“Balyozê Çînî, girêdayî şîroveyên berdevikê wezareta derve ya Çînê yên ser COVID-19 hate gazî kirin û Çên hate protesto kirin,” karbidestekî Wezareta Derve, ku nexwest navê wî eşkere be, ji Reutersê re got.
Berdevikê wezareta derve ya Çînê Zhao Lijian do Pêncşemê îdia kiribû ku leşkerîya Amerîkî vîrusa korona anîye bajarê Wuhanê ya Çînê ku korona cara yekê li wê derê derketibû.
</doc>
<doc id='voa_5326709' type='mono' source_url='https://www.dengeamerika.com/a/biden_trump/5326709.html' term='COVID'>
Biden Rêvebirîya Trump Ser Tedbîrên Dijî Vîrusa Korona Rexne Dike
Joe Biden, ku yek ji berbijarên Demokratan yên bo hilbijartina seroktîyê ya Amerîka ya 2020'an e û li pêş e, derbarê vîrusa korona axifî.
Biden rêvebirîya Trump ser tedbîrên dijî vîrusa korona rexne kir û da zanîn ku ew nikarin karên xwe baş bimeşînin.
“Ezê her tim ji we re rastîyê bêjim" Biden got û destnîşan kir rêvebirîya Trump di rêvebirina kêşeya vîrusa korona de bi ser neketiye.
Wî dîyar kir divê kelûpelên testên vîrusa korona bo kesên dixwazin belaş werin dayîn.
Rêvebirîya Trump seba têkoşîna dijî vîrusa korona, dê serdanên ji Ewrupa ber bi Amerîka ve bo 30 rojan hatine qedexe bike
Trump di axaftina xwe ya ser vîrusa korona de dabû zanîn ku bo ew zarara Covid-19 ya li aborîya Amerîka kêm bikin ewê bacê daxin û ji endamên Kongresê alîkarî xwestIbû.
Serokê Amerîka herwiha dîyar kiribû ku ew plan dikin ku bi mîlyar dolaran kredî bidin dezgehên biçûk.
Tedbîr û karên din yên dijî vîrusa korona Cîgirê Serokê Amerîka Mike Pence birêve dibe.
</doc>
<doc id='voa_5288237' type='mono' source_url='https://www.dengeamerika.com/a/cin_korona/5288237.html' term='COVID'>
Çîn: Vîrusa Korona Heta Niha 1381 Kes Kuştine
Mirinên jiber vîrusa korona, ku bi navlêkirina Rêxistina Saxlemî ya Cîhanê (WHO) bû Covid-19, didomin.
Komîsyona Saxlemîya Neteweyî Çînê ragihand ku di 24 saetên dawî de 121 kesan jiber Covid-19 jîyana xwe ji dest dane.
Covid-19 li seranserê Çînê, heta niha 1381 kes kuştine.
Ew vîrus di meha Berfanbarê de li Wuhan ya Hubei ya Çînê derketibû û ji wir derbazî herî kêm 22 welatên din bûbû.
Jimareke kompanîyên firokan jiber Covid-19 firînên ber bi Çînê ve rawestandine.
</doc>
<doc id='voa_5324293' type='mono' source_url='https://www.dengeamerika.com/a/bal%C3%AE_korona/5324293.html' term='COVID'>
Jineke Brîtanî jiber Korona li Girava Balî ya Endonezya Mir
Karbidestên Ezndonezî ragihand ku jineke Brîtanî ya 53 salî, ku jiber vîrusa korona li nexweşxaneyeke girava Balî bû, jîyana xwe hinda kir.
Karbidestan ragihand ku ew bûyera yekê tomarkirî ye ku mirov jiber vîrusa korona dimirin.
Berpirsê beşa COVID-19 ya girava Balî Dewa Made Indra ragihand ku jina Brîtanî di 29ê Şubatê de giheştiye giravê û piştî sê rojan jiber germahîya bilind xwe radestî karbidestên saxlemîyê kiriye.
Indra da zanîn ku jina Brîtanî bi 21 kesên din re peywendî kiribû û ew kes jî hatine test kirin. Wî got ku termê wê ser daxwaza malbata wê bi merasîmekê hate şewitandin.
Karbidestê wezareta saxlamîyê Ahmed Yurianto jî got ku wê jinê berê jî ji nexweşîya şekir (dîyabet) û tansîyona bilind nesax bû.
Girava Balî cîhekî hezkirî yê turîstên Çînî û yên welatên curbicur e û heta niha ti bûterên korona li wê derê nehatibûn tomar kirin.
</doc>
<doc id='voa_5325827' type='mono' source_url='https://www.dengeamerika.com/a/%C3%AEran_korona_429/5325827.html' term='COVID'>
Cîhanpur: Hejmara Giştî ya Kesên ku jiber Korona Mirinê Giheşt 429 Kesan
Berdevikê Wezareta Saxlemî ya Îranê Kianuş Cîhanpur îro Pêncşemê ragihand ku di nav 24 saetên dawî de 75 mirinên nû ji korona çêbûne.
Cîhanpur da zanîn ku hejmara giştî ya kesên ku jiber korona mirinê giheştiye 429 kesan.
“Me di 24 saetên dawî de 1,075 bûyerên nû yên COVID-19 tomar kirine û li seranser Îranê bi giştî 10,075 kes bi vîrusa korona ketine,” Kianuş di axaftina xwe ya televîzyonî de got.
Vîrusa korona li Îranê gelek belav bûye û di nav pêketîyên korona de karbidestên payabilid, sîyasetvan, mele û endamên Nobedarên Şoresê jî hene.
Îran, piştî Çînê ku cîhê derketina vê vîrusê ye, Koreya Başûr û Îtalya, welatê çaran e ku ketiye bin bandorên kujer yên nexweşîya COVID-19.
Heta niha li Îranê 7 karbidest û sîyasetvan ji 19ê Şubatê vir ve jiber vîrusa korona hatine kuştin.
</doc>
<doc id='voa_5305936' type='mono' source_url='https://www.dengeamerika.com/a/amerika_italya/5305936.html' term='COVID'>
Amerîka Hemwelatîyên Xwe bo Serdana Îtalya Hişyar Dike
Wezareta Derve ya Amerîka hemwelatîyên Amerîkî bo serdana Îtalya, ku yek ji welatên bi vîrusa korona ye, hişyar kir.
Di hişyarîyê de ji hemwelatîyên Amerîkî hat xwestin ku di serdana Îtalya de baldar bin.
Li gor hişyarîyê, kesên serdana Îtalya dikin divê dûrî qelebalixê bisekinin, li gor fermanên karbidestan tevbigerin û nûçeyan bişopînin.
Vîrusa korona ya bi navê Covid-19 li Îtalya heta niha 12 kes kuştine û ketiye canê 400 kesan.
Cîranên Îtalya dibêjin ku girtina derîyên sînor yên bi wî welatî re ‘’tedbîreke bêteşe’’ ye û derîyan nagirin.
</doc>
<doc id='voa_5321842' type='mono' source_url='https://www.dengeamerika.com/a/giuseppe_gel/5321842.html' term='COVID'>
Serokwezîrê Îtalya Giuseppe Bang li Gel Dike ku ji Malên Xwe Dernekevin
Vîrusa korona ya bi navê Covid-19 li Îtalya di 24 saetên dawî de 97 kes kuştin.
Bi vî awayî li Îtalya hejmara kesên jiber Covid-19 jîyana xwe ji dest dane rabû 463’yan.
Serokwezîrê Îtalya Giuseppe Conte bang li gel kir ku ji malên xwe dernekevin.
Giuseppe da zanîn ku xêncî kar û rewşên demûdest derketine derve hatiye sînordarkirin.
Jiber Covid-19 maçên futbolê û yarîyên din yên sporê heta 3’ê Nîsanê hatin rawestandin.
Îtalya bi mirinên dawî yên jiber Covid-19 re li dû Çînê tê û li dû wê jî Îran di rêzê de ye.
Covid-19 li Çînê 3120 û li Îranê jî 237 kes kuştine.
</doc>
<doc id='voa_5303598' type='mono' source_url='https://www.dengeamerika.com/a/who_korona/5303598.html' term='COVID'>
WHO Bang li Dewletan Dike ku Dijî Vîrusa Korona Hazirîyên Xwe Bikin
Rêxistina Saxlemî ya Cîhanê (WHO) bang li dewletan kir ku dijî belavbûna vîrusa korona ya bi navê Covid-19 hazirîyên xwe bikin.
Serokê Koma Covid-19 Bruce Aylward dîyar kir ku karbidestên dewletan divê dijî belavbûna vîrusê bi awayekî çapik tevbigerin.
Aylward da zanîn ku divê li nexweşxaneyan cîh û navendên çavdêrîyê hazir bin.
Li gor daneyên WHO, Covid-19 heta niha ketiye canê pirtir ji 77000 kesan û pirtir ji 2600 kes kuştine.
Covid-19 di meha Berfanbarê de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5302647' type='mono' source_url='https://www.dengeamerika.com/a/qesir_virus/5302647.html' term='COVID'>
Qesira Sipî Dê bo Têkoşîna Dijî Vîrusa Korona ji Kongresê 2,5 Mîlyar Dolar Bixwaze
Qesira Sipî dê bo têkoşîna dijî vîrusa korona ya bi navê Covid-19 ji Kongresê 2,5 mîlyar dolar bixwaze.
Berdevikê Ofîsa Budçe û Rêvebirinê Rachel Sammel bi daxuyanîyeke nivîskî dîyar kir ku rêvebirîya Donald Trump bi awayekî cidî ser Covid-19 disekine.
Semmel da zanîn ku ewê plana ser xwestina 2,5 mîlyar dolar ji Kongresê re bişînin û got ku ewê 1 mîlyar dolar bo çêkirina dermanê Covid-19 xerc bikin.
Demokratên Kongresê ser Covid-19 hişyarî didan û bang li Trump dikirin ku dijî wê virûsê hin tedbîran bistîne.
Trump ji Twitterê da zanîn ku Covid-19 li Amerîka di bin kontrolê de ye û ew bi welatên din re danûstandinê dikin.
Vîrusa korona di meha Berfanbarê de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5315461' type='mono' source_url='https://www.dengeamerika.com/a/italya_zaningeh/5315461.html' term='COVID'>
Îtalya: Jiber Covid-19 Hemî Dibistan û Zanîngeh Dê Heta 15'ê Adarê Girtî Bimînin
Îtalya tedbîrên xwe yên dijî vîrusa korona ya bi navê Covid-19 berfireh dike.
Wezareta Perwerde yê Îtalya ragihand ku hemî dibistanên li welêt dê ji 5’ê Adarê heta 15’ê Adarê girtî bimînin.
Li gor biryara wezaretê, zanîngeh jî dê werin girtin.
Li 11 bajarên li herêmên Lombardia û Veneto perwerdeya li dibistanan hatibû rawestandin.
Ji welatên Ewrupî herî zêde Îtalya bi kêşeyên Covid-19 re rû bi rû maye.
Covid-19 li Îtalya heta niha pirtir ji 100 kes kuştine û ew vîrus ketiye canê 2500 kesan.
Karbidestên hikûmeta Îtalya bo kelûpelên tibî û maskan bang li civaka navneteweyî dikin ku alîkarîyê bikin.
Afrîqa Başûr ragihand ku ewê 800,000 mask bişînin Îtalya, lê berpirsên Îtalya didin zanîn ku bi kêmî ve 10,000,000 mask pêwîst in.
</doc>
<doc id='voa_5318569' type='mono' source_url='https://www.dengeamerika.com/a/ewrupa_virus/5318569.html' term='COVID'>
Civîna Parlamana Ewrupa ya li Fransa jiber Vîrusa Korona Betal Bû
Civata Giştî ya Parlamana Ewrupa ya dê hefteya pêş li Strasbourg ya Fransa li dar keta jiber vîrusa korona ya bi navê Covid-19 hat betalkirin.
Serokê Parlmana Ewrupa David Sassoli da zanîn ku civat dê li Bruksel ya Belçîka bicive.
‘’Jiber ku Covid-19 li Fransa belav bûye, min biryar da ku civîna li Strasbourg li Bruksel çêbe’’ Sassoli got.
Covid-19 li Fransa heta niha 7 kes kuştine û pêketên wê vîrusê 423 kes in.
Ew vîrus di meha Berfanbarê de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5305074' type='mono' source_url='https://www.dengeamerika.com/a/kuweyt_korona/5305074.html' term='COVID'>
Kuweyt Radigihîne ku 13 Kesên Din bi Vîrusa Korona Ketine
Wezareta Saxlemî ya Kuweytê îro Çarşemê ragihand ku 13 kesên din bi vîrusa korona ketine.
Wezaretê ji ser Twitterê da zanîn ku hejmara kesên ku heta niha bi nexweşîya Covid-19 ketine giheştiye 25 kesan.
Wezareta dîyar kir ku kesên ku nû bi vîrusê ketine gîş di demeke nêzîk de çûne Îranê.
</doc>
<doc id='voa_5309897' type='mono' source_url='https://www.dengeamerika.com/a/iran_korona/5309897.html' term='COVID'>
Îran: Vîrusa Korona Heta Niha 43 Kes Kuştin
Berdevikê Wezareta Saxlemî ya Îranê Kiyanus Cîhanpur da zanîn ku hejmara kesên jiber Covid-19 jîyana xwe ji dest dane bûye 43.
Cîhanpur dîyar kir ku hejmara pêketên Covid-19 jî rabûye 593’an.
Wî bang li gelên Îranê kir ku bi qasî ji dest wan tê negerin û dûrî cîhên qelebalix bisekenin.
Karbidestên Îranî ser îdayên medya bîyan ku dibêjin hejmara pêketên Covid-19 zêdetir e, got ku ew li gor encamên testan daneyên piştrastkirî radigihînin.
Covid-19 di meha Berfanbarê de li Wuhan ya Çînê derketibû û ji wir derbazî dewletên din bûbû.
Ew vîrus piştî Çînê herî zêde li Îranê belav bûye.
</doc>
<doc id='voa_5325616' type='mono' source_url='https://www.dengeamerika.com/a/trump_ewrupa/5325616.html' term='COVID'>
Trump Serdanên ji Ewrupa Ber bi Amerîka ve Qedexe Dike
Serok Donald Trump dîyar kir ku seba têkoşîna dijî vîrusa korona, serdanên ji Ewrupa ber bi Amerîka ve bo 30 rojan hatine qedexekirin.
Trump da zanîn ku ew biryara ‘’giran lê pêwîst’’ xêncî Brîtanya, bo hemî dewletên din yên Ewrupa hatiye ragihandin.
Li gor daneyên fermî yên Amerîka, li wî welatî heta niha 1135 kes bi vîrusa korona ya bi navê Covid-19 ketine û ji wan 38 kesan jîyana xwe ji dest dane.
‘’Bo em rê li ber tomarên nû bigirin, emê hemî serdanên ji Ewrupa ber bi Amerîka ve bo 30 rojan qedexe bikin.’’ Trump got.
Wî dîyar kir ku ew qedexe dê roja Înê nîvê şevê destpê bike.
Covid-19 ji welatên Ewrupa herî zêde li Îtalya belav bûye ku li wir ketiye canê pirtir ji 12000 kesan û 827 kes kuştine.
Hikûmeta Îtalya biryar dabû ku xêncî dermanxane û dikanên xwarin-vexwarinê hemî derên din girtî bimînin.
Donald Trump di axaftina xwe de da zanîn ku bo ew zarara Covid-19 ya li aborîya Amerîka kêm bikin ewê bacê kêm bikin û ji endamên Kongresê alîkarî xwest.
Serokê Amerîka dîyar kir ku ew plan dikin ku bi mîlyar dolaran kredî bidin dezgehên biçûk.
Tedbîr û karên din yên dijî vîrusa korona Cîgirê Serokê Amerîka Mike Pence birêve dibe.
</doc>
<doc id='voa_5294591' type='mono' source_url='https://www.dengeamerika.com/a/cin_virus/5294591.html' term='COVID'>
Çîn: Vîrusa Korona Pirtir ji 2000 Kes Kuştin
Mirinên jiber vîrusa korona ya bi navê Covid-19 didomin.
Komîsyona Ewlekarîya Neteweyî ya Çînê ragihand ku Covid-19 di 24 saetên dawî de 136 kes kuştine.
Li gor daneyên wê komîsyonê, heta niha 2004 kesan bi Covid-19 jîyana xwe ji dest dane.
Covid-19 li seranserê Çînê ketiye canê 74185 kesan û ji wan rewşa 11977 kesan giran e.
Ew vîrus li Wuhan ya Çînê derketibû û ji wir derbazî 26 dewletên din bûbû.
Li derveyî Çînê, heta niha 5 kesan jiber vîrusa korona jîyana xwe ji dest dane.
</doc>
<doc id='voa_5325922' type='mono' source_url='https://www.dengeamerika.com/a/who_bang_korona/5325922.html' term='COVID'>
WHO Banga Xurtkirina Şerê Dijî Berfirehbûna Korona Dike
Serokê Rêxistina Saxlemî ya Cîhanê (WHO) Dr. Tedros Adhanom Ghebreyesus îro Pêncşemê bang li hemî dewletan kir ku şerê dijî berfirehbûna vîrusa korona xurtir bikin.
Ghebreyesus, rojeke piştî ragihandina belavbûna vîrusa korona ya wek pandemîk, li Cenevrê ji dîplomatên welatên curbixur re ser rewşa dawî ya COVID-19 peyîvî.
“Wateya pandemîk ne ew e em dest ji tekoşîna dijî berfirehbûna korona berdin. Armanca wê biryarê ev e ku herkes li ser rewşa krîtîk agahdar be û li gor wê tedbîrên xwe xurt bike.”
Vîrusa korona di meha Berfanbara borî de li herêma Wuhanê ya Çînê derketibû, di demeke kurt de li gelek wekatan belav bûbû. Heta niha li seranser cîhanê pirtir ji 4300 kes jiber korona jîyana xwe hinda kiriye.
</doc>
<doc id='voa_5338807' type='mono' source_url='https://www.dengeamerika.com/a/who_ciwan/5338807.html' term='COVID'>
WHO Bang li Ciwanan Dike ku Dijî Metirsîyên Vîrusa Korona Hişyar Bin
Rêxistina Saxlemî ya Cîhanê (WHO) bang li ciwanan kir ku dijî gefên vîrusa korona hişyar bin.
Seroke WHO’yê Adhanom Ghebreyesus dîyar kir ku ciwan jî dikarin bi vîrusê nexweş bikevin û bimirin.
Ghebreyesus di preskonferansa li Cenevrê de got ku ‘’Ciwan ne nemir in’’
Li gor daneyên dawî yên WHO’yê, vîrusa korona ya bi navê Covid-19 li seranserê cîhanê 8778 kes kuştine û piranîya wan kal û pîr in.
Ew vîrusa ku di Berfanbara borî de li Çînê derketibû, ketiye canê 209,839 kesan.
</doc>
<doc id='voa_5298864' type='mono' source_url='https://www.dengeamerika.com/a/korona_iran/5298864.html' term='COVID'>
Vîrusa Korona li Îranê 4 Kes Kuştin
Vîrusa korona ya bi navê Covid-19 li Îranê 4 kes kuştin.
Karbidestên Wezareta Saxlemî ya Îranê dîyar dikin ku Covid-19 li wî welatî ketiye canê 18 kesan.
Li gor daxuyanîya karbidestan, Covid-19 li Tehran, Araq, Gîlan hatiye dîtin.
Herwiha li ser jineke ji Îranê diçûye Kanada jî Covid-19 hatiye tespîtkirin.
Îraqê jiber Covid-19 hemî derîyên sînor yên bi Îranê re bo 3 rojan girtibûn.
</doc>
<doc id='voa_5316125' type='mono' source_url='https://www.dengeamerika.com/a/%C3%AEran_korona/5316125.html' term='COVID'>
Îran Radigihîne ku 107 Kes jiber Korona Hatine Kuştin
Berdevikê Wezareta Saxlemî ya Îranê Kianuş Cîhanpur îro Pêncşemê ji televîzyona dewletê ragihand ku heta niha 107 ji vîrusa korona hatine kuştin.
Cîhanpur da zanîn ku hejmara giştî ya pêketîyên vîrusa korona jî 3513 e.
“Di encama testên nav 24 saetên dawî de 591 bûyerên tûşbûnê yên COVID-19 hatin dîtin... loma niha bi giştî 3513 bûyerên tomarkirî yên COVID-19 hene. Mixabin 15 kes di roj borî de hatine kuştin û bi giştî 109 hemwelatîyêmn me jiber wê nexweşîyê mirin.”
Wezîrê Saxlamî yê Îranê Saîd Namakî demeke zûtir ya îro ji televîzyona dewletê ragihandibû ku hemî xwendingeh û zanîngehheta 20’ê Adarê girtî bimînin.
</doc>
<doc id='voa_5324626' type='mono' source_url='https://www.dengeamerika.com/a/who_korona_pandem%C3%AEk/5324626.html' term='COVID'>
WHO Hişyarî Dide ku Korona Êdî Giheştiye Asta Pandemîk
Serokê Rêxistina Saxlemî ya Cîhanê (WHO) Dr. Tedros Adhanom Ghebreyesus îro Çarşemê ragihand ku nexweşîya COVID-19 êdî giheştiye asta pandemîk anku di heman demê de li gelek cîhên cîhanê belav dibe.
Ghebreyesus da zanîn ku hejmara bûyerên vîrusa korona yên li dervayê Çînê, di nav du hefteyîn borî de 13 car zêdetir bûye.
“Ez ji asta pir bilind ya berfirehbûna COVID-19 pir xembar im. Ne pir dereng ku hikûmetên cîhanê bi karîgerî gavan bavêjin. Hemî dewletên dinê dikarin bi hevre pêşî li vê pandemîkê bigirin,” Ghebreyesus got.
Wî bang li hikûmetan kir ku parastina saxlemîya hemwelatîyan û rêzgirtina canê mirovan têxin berî her tiştî.
"Em di vê krîzê de bi hevre ne û divê em pêkve hemwelatîyên cîhanê biparêzin. Ev yek pêkan e, Ghebreyesus got.
Vîrusa korona di meha Berfanbara borî de li herêma Wuhanê ya Çînê derketibû û derbazî dewletên din bûbû.
Hêjayî bîrxistinê ye ku vîrusa korona heta niha li seranser cîhanê pirtir ji 4300 kes kuştine.
</doc>
<doc id='voa_5295563' type='mono' source_url='https://www.dengeamerika.com/a/iran_korona/5295563.html' term='COVID'>
Îran: Vîrusa Korona Du Kes Kuştin
Wezareta Saxlemî ya Îranê ragihand ku vîrusa korona ya bi navê Covid-19 du kes kuştine.
Berdevikê Wezareta Saxlemî ya Îranê Kianus Jahanpur bi twîtekê da zanîn ku ew du kesên bi Covid-19 jîyana xwe ji dest dane, li nexweşxaneya bajarê Qumê derman dibûn.
Li gor agahîya Jahanpur dide, ew her du kes jî kal bûne û sîstema wan ya hezmê qels bûye.
Wezîrê Saxlemîyê yê Îranê Qasim Janbabî dîyar kir ku ew her du kesên jîyana xwe ji dest dane hemwelatîyên wan in.
Covid-19 li Wuhan ya Çînê derketibû û derbazî 24 dewletên din bûbû.
Rêxistina Saxlemî ya Cîhanê (WHO) roja Sêşemê dîyar kiribû ku Covid-19 ketiye canê 75197 kesan û 2009 kesan jiber wê jîyana xwe ji dest dane ku ji wan bi tenê 3 mirin li derveyî Çînê bûn.
</doc>
<doc id='voa_5292234' type='mono' source_url='https://www.dengeamerika.com/a/cin_virus/5292234.html' term='COVID'>
Çîn: Aplîkasyonên Cîhên bi Vîrusa Korona Raber Dikin Hatin Çêkirin
Hin aplîkasyonên nû yên Çînê cîhên kesên bi nexweşîya vîrusa korona ya bi navê Covid-19 ketine raber dikin û hişyarîyê didin.
Ew aplîkasyonên ku hejmara wan roj bi roj zêde dibe heta niha pirtir ji 200 bajarên Çînê ser nexweşîya vîrusa korona raber dike.
Di aplîkasyonan de tax, sûk û avahîyên kesên vîrusa korona di canê wan de heye tên nîşandan.
Aplîkasyoneke dewletê jî ji kesên xwe qeyd dikin re, di ser cîhê ew lê ne dîyar dike ku ew nêzî kesekî bi vîrus bûne yan na.
Jêderên herêmî didin zanîn ku aplîkasyonên ser vîrusa korona wek nexşeyan tên karanîn.
</doc>
<doc id='voa_5333834' type='mono' source_url='https://www.dengeamerika.com/a/korona_200k_c%C3%AEhan/5333834.html' term='COVID'>
Hejmara Pêketîyên Korona li Cîhanê 200,000 Derbaz Kir
Hejmara pêketîyên vîrusa korona yên li seranserê cîhanê 200,000 derbaz kir.
Zanîngeha Johns Hopkins, ku pêzanînên vîrusa korona yên hemî welatan berhev dike, ragihand ku testa vîrusa korona ya 201,672 kesan pozîtîf derketiye.
Li gor agahdarîyên wê zanîngehê, vîrusa korona li tevahîya dinê 8008 kes kuştine.
Çîn bi 81102 pêketîyên vîrusa korona li rêza pêş e û li dû wê bi 31506 pêketîyan Îtalya tê.
Vîrusa korona ya bi navê Covid-19 di Berfanbara borî de li Wuhan ya Çînê derketibû û ji wir derbazî dewletên din bûbû.
</doc>
<doc id='voa_5308295' type='mono' source_url='https://www.dengeamerika.com/a/korona_betalkirin/5308295.html' term='COVID'>
Pêşangeha Otomobîlan ya Cenevrê jiber Korona Hat Betal Kirin
Hikûmeta Swîsrî îro Înê ragihand ku Pêşangeha Otomobîlan ya Navnetewî ya Cenevrê, ku di 5'ê Adarê de destpê bikira û heta 15'ê Adarê bidoma, jiber vîrusa korona hate betal kirin.
Pêşangeha Otomobîlan ya Navnetewî ya Cenevrê yek ji pêşangehên herî girîng ya di warê trombîlan de ye û kompanîyên çêkirina otomobîlan berhem û teknolojîyên nû li wê derê ji dinê re re nîşan didin.
Bi alîyekî din ve, Pentagonê ji leşkerîyên xwe yên li Erebistana Saudî xwest ku ji cîhên civakî yên şenîbar yên wek sînemageh û navendên kirîn, firotinê dûr bimînin.
Hêjayî bîrxistinê ye ku Covid-19 cara yekê di meha Berfanbarê de li Wuhan ya Çînê derketiye û ji wir derbazî dewletên din bûye û heta niha nêzî 2,800 kes kuştine.
</doc>
<doc id='voa_5297165' type='mono' source_url='https://www.dengeamerika.com/a/kore_koron/5297165.html' term='COVID'>
Koreya Başûr jiber Vîrusa Korona Bang li Hemwelatîyên Xwe Dike ku ji Malê Dernekevin
Vîrusa korona ya bi navê Covid-19 li Koreya Başûr cara pêşî yek kuşt.
Covid-19 li Koreya Başûr heta niha ketiye canê 104 kesan û piranîya wan li Daegu ne.
Karbidestên Koreya Başûr bang li niştecihên Daegu dikin ku ew ji malên xwe dernekevin.
Li Daegu bingeheke leşkerî ya Amerîka jî heye.
Tevî leşker, sîvîl û malbatên wan bi qasî 10000 kes li wê bingehê ne.
Fermandarên bingehê ketinên hindurê bingehê sînordar kirin.
</doc>
<doc id='voa_5326625' type='mono' source_url='https://www.dengeamerika.com/a/italya_korona/5326625.html' term='COVID'>
Îtalya: Vîrusa Korona Pirtir ji 1000 Kes Kuştin
Vîrusa korona ya bi navê Covid-19 li Îtalya di 24 saetên dawî de 189 kes kuştin.
Bi vî awayî, li Îtalya hejmara kesên jiber Covid-19 jîyana xwe ji dest dane rabû 1016'an.
Daneyên dawî nîşan didin ku rêjeya mirinên jiber Covid-19 di rojekê de 23 ji sedê zêde bûye.
Berpirsên saxlemîyê yên Îtalya dîyar dikin ku Covid-19 li wî welatî ketiye canê 15113 kesan.
Covid-19 li Îtalya di 21'ê Sibatê de berbelav bûbû û ji wê çaxê vir ve hejmara pêketîyan cara pêşî di rojekê de ewqas bilind bû.
</doc>
<doc id='voa_1114288' type='mono' source_url='https://www.dengeamerika.com/a/veguherina-sixuran-li-navbera-amerika-u-rusya--98104874/1114288.html' term='SARS'>
Veguherîna Sîxûran li Navbêra Amerîka û Rûsya
Firokeke Amerîkî ku 10 sîxûrên dersînorkirî hildigirt, îro Înî geheşte Vienna, wekî beşeke mezintirîn veguherîna sîxûran li navbêra Amerîka û Rûsyayê, piştî Şerê Sar.
Wekî berdêlîya 10 sîxûrên Rûsî, Serokê Rûsya Dmitri Medyedev, 4 Amerîkîyan efû kir, ku bi tawana sixûrîyê bo Amerîka di zindanê de bûn.
Firoka Rûsî ku 4 Amerîkîyan vedeguhast jî îro Înîyê geheşte paytaxt Vianneyê.
Roja Pencçemê, dadgeheke Amerîkî fermana dersînor kirina 10 sîxûren Rûsî dabû, ku hemî jî pênasînê bi tawanên hemberî xwe kirîbûn. Çend demjimêr paş biryarê, ew hemî ji Amerîka hatibûn derxistin.
Wezareta Derve ya Amerîka bi daxuyanîyeke ragihand, bi zindanî kirina wan 10 kesan ya demeke dirêj, ti feydeyên girîng ji Amerîka re nayên.
Amerîka her wiha da zanîn, bi saya vê derfetê, ew kanîye serbest kirina 4 Amerîkîyan pêk bîne, ku cezayên zindanî kirina demên dirêj ji wan hatîbûn birîn.
</doc>
<doc id='voa_5309543' type='mono' source_url='https://www.dengeamerika.com/a/turkey-eu-refugees/5309543.html' term='SARS'>
Tirkiyê Deriyê Ewrupa li Pêş Penaberan Vedike
Serokê Tirkiyê Recep Tayyip Erodogan got sînorên welatê wî li gel Ewrupa îro Şemiyê hatine vekirin, di demekê de ku bi hezaran li ser sînorê Tirkiyê yên bi Yûnanistanê re, kom bûne.
Ragihandina Erdogan a vekirina sînor guhertineke berbiçav e di siyaseta Tirkiyê de û hewildana danîna fişarekê ye li ser Ewrupa.
Ew tê di demekê de ku rûbirûbûnên leşkerî li parêzgeha Idlibê gur dibin.
Erdogan di axaftina xwe ya îro Şemiyê de got:
“Em nikarin barê pêleke din a koçberan rakin.”
Dora 950 hezar sivîlên bêşûnûwarbûyên parêzgeha Idlibê li ser sînorê Sûriyê û Tirkiyê, di keş û hewayeke sar de dorpêçkirî mane.
Erdogan got:
“Emê dergehan li pêş penaberan negirine… Divê Yekîtiya Ewrupî li ser sozên xwe bimîne. Em ne mecbûr in hejmarên mezin ên penaberan bi xwarin bikin û li wan xwedî derkevin. Eger hun rastgo ne, wê demê bi me re parve bikin.”
Li gor rêkeftina 2016an, Tirkiyê erê kiribû ku derbaskirina penaberan bo Ewrupa rawestîne li beramber alîkariyên darayî.
Tirkiyê niha mevandariya 3.5 milyon penaberên Sûrî dike û her wiha hejmanreke penaberên ku ji ber şer û birçîbûnê ji Asya û Afrîqa reviyane.
</doc>
<doc id='voa_4414528' type='mono' source_url='https://www.dengeamerika.com/a/shorash_amin/4414528.html' term='SARS'>
Şoreş Emîn: Peykersazî Riwê Şaristaniya Mirovan Diyar Dide
Peykersaz Şoreş Emîn, her alav û keresteyekê di nav destê xwe de dike berhemeke ciwan û dide ber çavê me.
Li welatê Siwêdê yê sar û bêdeng, Şoreş li studyoya xwe, wêneyên Kurdistanê jîndar dike û bi peykerên ji kevir, hestin yan jî bronz, çîroka dûrbûnê, serfirazî û qehremanî diafirîne.
Şoerş li devera Serçinar li bajarê Silêmanî ji dayik bûye.
Ji zaroktiya xwe ve di dîbistana seretayî de, bi behreya xwe ya hunerî bala mamoste û hevalên xwe kişandiyê.
Wî d i sala 1987'an de, xwendina xwe di peymangeha hunera ciwan de qedandîye.
Ew di sala 1991'ê de li welatê Swêdê bi cîh bûye û ta roja îro li wir dijî.
Li Swêdê Şoreş xwendina taybet li ser peykersaziya bronzê qedandiye.
Wekî din jî, ew beşdarî gelek pêşangehan bûye û di heman demê de jî, peykerên mezin bo hikûmet û rêxistinên Swêdî afirandiye.
Di hunera Şoreş de, ciwaniya gewid û livandina wî diya dibe ku ew bi aliyekî şêweya klasîk bikar tîne û aliyê din bo afirandina berhemeke nû, şêweya hunera nûjen bi hostatî derbasî nav dike.
"Min Kurdistan ji bîr nekiriye. Tevî dûrbûna minî dûr û dirêj, ez herdem berhemên xwe li ser giyanê wê ava dikim."
Xewna Şoreş ew e ku karibe li Kurdistanê peymangeheke taybet ya hunera peykersaziyê ava bike û teknîk û şêweyên nû raberî şagirtan bike.
Gazinên Şoreş gelek in , lê hêviyên wî jî gelek in. Ew ji navê xwe beşekî mezin hilgirtî ye ku di her aliyên jiyanê de divê herdem şoreş hebe.
Photo Gallery:
Beşek Ji Berhemên Peykersaz Şoreş Emîn
Beşek Ji Berhemên Peykersaz Şoreş Emîn
Ji hevalekî/e re bişîne
</doc>
<doc id='voa_4239150' type='mono' source_url='https://www.dengeamerika.com/a/cin_amerika/4239150.html' term='SARS'>
Çîn Ser Rapora Navokî Amerîka Rexne Dike
Çînê, rapora çekên navokî ya Amerîka rexne kir û bang li Washingtonê kir ku çekên xwe yên navokî kêm bike.
Berdevkê Wezareta Berevanîya Çînê Ren Guogiang dîyar kir ku Pekîn dijî rapora Amerîka ye.
‘’Em hêvî dikin ku Amerîka dev ji rihê Şerê Sar berde û berpirsîya xwe ya bo pûçkirina çekên navokî bîne cîh’’ Guogiang got.
Amerîka di raporê de dabû zanîn ku Çîn yek ji hevrikên navokî ye.
Berdevkê Wezareta Berevanîya Çînê dîyar kir ku Pekîn ewê ti carî nebe alîyê pêşî yê bombeya navokî bikar tîne.
Pentagonê dîyar kiribû ku dijî gumana êrîşên navokî ewê çekên xwe yên navokî nû bike.
</doc>
<doc id='voa_2414116' type='mono' source_url='https://www.dengeamerika.com/a/2414116.html' term='SARS'>
Helwesta Erdogan Hember Cîhadiyan Tê Guhertin
Wekî serokwezîrê Tirkiyê, siyaseta derve ya Recep Tayyip Erdogan hember rêxistinên Îslamî wekî DAÎŞ peywendiyên wî bi hevalbendên wî yên Rojava re sar kirin.
Ev pirsgirêk careke din derdikevin holê li dema ku Erdogan dest bi rola xwe ya nû wekî serokê Tirkiyê dike.
Nakokiyên li Îraq û Sûriyê ligel destkeftên ku rêxistina radîkal ya DAÎŞ bidest dixîne, dibe ku derfetekê bidin Erdogan ku peywendiyên xwe bi hevalbendên Tirkiyê yên Rojava re baştir bike.
Tirkiye sînorên xwe ligel Îraq û Sûriyê hene, lewra ew ji aliyê ajansên zanyarên Rojava wekî fakterekî girîng tê dîtin jibo rêlibergirtina Cîhadiyan, bi taybet dema ku ev cîhadî vegerin Ewropa.
Şirovekar dibêje, hevkarî di navbera Tirkiyê û ajansên zanyaryên Rojava derbarê şopandina DAÎŞ baştir bûye. Ew dibêjin, dibe ku ev yek jî tê sedema ku Tirkiyê xembar e derbarê encamên ku ev cîhadî vegerin.
Yek ji sedemên din yên guhertina Erdogan jibo siyaseta xwe, dîlkirina 49 diplomatên Tirk ji aliyê mîlîtanên DAÎŞ ve li bajarê Mûsil yê Îraqê.
Ew dibêjin, bi dîlkirina 49 dîlan, DAÎŞ hikûmeta Tirkiyê dîl kiriye. Û eger raport rast bin, 10 ji sedî ji rêjeya çekdarên DAÎŞê Tirk in. Ew tê wê wateyê ku gelek dilsozên DAÎŞ li Tirkiyê hene. Mirov nizane ew xelîeyên razayî kengî karibin karekî tund li bajarekî mezin yê Tirkiyê pêk bînin.
Meha bûrî, kanalên televizyonê yên Tirkiyê vîdyo belav kirin tê de jimareke endam û piştgirên DAÎŞ li derveyî Stenbolê komcivînek pêk anîbûn. Çalakiyên wisa peyameke bihêz dişîne ji Serokê hilbijartî Erdogan ku eger ew li dijî rêxistina cîhadî tevbigere, dibe ku ew tolhildan û çarenivîsa diplomatên dîlkirî bide ber çavan.
</doc>
<doc id='voa_1842510' type='mono' source_url='https://www.dengeamerika.com/a/1842510.html' term='SARS'>
Berhem Salih Endamtîya Xwe Wekî Cîgirê Sekreterê YNK'ê Radiwestîne
Cigirê Sekreterê Giştî yê Yekîtîya Niştimanî ya Kurdistanê Berhem Salih biryar da ku ji endamtîya xwe wekî cîgirê sekreter vekêşe û wekî "endamekî" normal yê partîyê bimîne.
Biryara Salih bi rîya daxuyanîyekê roja Şemîyê hate belavkirin.
Derbarê vê pêşketinê, Kemal Re'ûf sernivîskarê rojnameya Şar hevpeyvînek da Dengê Amerîka.
Jibo guhdarîkirina vê hevpeyvînê, ji kerema xwe lînka jêrîn klik bikin.
</doc>
<doc id='voa_1117435' type='mono' source_url='https://www.dengeamerika.com/a/li-moskow-xwependan-li-diji-putin-hat-kirin--138710754/1117435.html' term='SARS'>
Li Moskow Xwepêşandan li Dijî Putin Hat Kirin
Li gel seqayek gelek sar jî hebû û di demekê de tinê yek meh maye bo hilbijartinên serokatîyê, bi dehan hezar xwepêşander roja Şembî rijîyane ser şeqamên Moskow û barjarên din yên Rusîya.
Qerebalixek mezin dijberîya xwe bo kandîdbûna Serokwezîr Vladimîr Putin jibo serokatiya welatî diyar kirin, li demekê de çend kîlometran dûrtir li paytextî rêpîvanek bo piştgîrîya li Putin bi rêve diçû.
Rast li pêşberî Kiremlîn, li berê din yê Rûbarê Moskow, xwepêşanderên dijî hikûmetê hawar kirin Rusîya bêy Putin di nav sêhem xwepêşandana ji vî awayî de ji demê hilbijartinên parlemanî ve li 4 ê meha 12 heta niha
Dezgehên ragehandinê li Moskow raport dank u karmendên dewletê wek mamostayan, nujdaran, karkerên îdara postê gazinde kirine xortî li wan hatiye kirin beşdarî rêpîvana piştgîrîya Putin biken.
Hejî gotinê yê xwepêşanderên nerazî daxwaz kirin ku dubare hilbijartinên parlemanî û reform di sîstemê sîyasîya Rusîya de bên kirin.
</doc>
<doc id='voa_1109757' type='mono' source_url='https://www.dengeamerika.com/a/a-59-2006-11-17-voa2-89425817/1109757.html' term='SARS'>
Qanûndanerên Holandî daxwaza lêkolînekê dikin
Jimareke qanûndanerên opozîsyon li Holanda daxwaza encamdana lêvekolînê diken piştî raporteke belavekirî radigihînit ku leşkerê Holandî girtîyêt Iraqî azar û îşkence dayne li demê lêvekolîna li sala 2003.Li raporteke rojnameya Holandî Vokskrant hatîye belavekirin ku endamêt leşkerê Holandî çevêt girtîyêt Iraqî girêdane û paşî ewêt nuqmê ava sar kirî û wene kiriye bin vin li demê lêvekolînê.Rojnamê ragihandîye ku desthilatdarêt leşkerî bi vê yekê agahdar bîne û çi nekirîye bo ragirtina azara îşkence danê. Rêberekê opozîsyonê li parlamanê dibêjît we dîyar e desthilatdara bizav kiriye da vê meselê veşêrin û daxwazê dike da parlaman lêvekolînê digel wezîrê berevanîyê biket.
</doc>
<doc id='voa_5287609' type='mono' source_url='https://www.dengeamerika.com/a/ny_idlib/5287609.html' term='SARS'>
NY: Pirtir ji 800,000 Kes ji Herêma Îdlibê Koç Kirin
Operasyona hêzên hikûmeta Sûrîyê ya dijî serhildayên li herêma Îdlibê didome.
Buroya Alîkarîya Mirovî ya Neteweyên Yekbûyî (OCHA) ragihand ku ji meha Berfanbarê vir ve pirtir ji 800,000 kes ji Îdlibê derketine.
Daneyên Neteweyên Yekbûyî (NY) nîşan didin ku di sê rojên dawî de bi qasî 140,000 ji herêma Îdlibê koç kirine.
Tê texmînkirin ku 60 ji sedê kesên ji herêmê derketine zarok in.
Berdevikê OCHA David Swanson dîyar kir rewşa li herêma Îdlibê bi hewaya sar jî dijwartir bûye.
Wî da zanîn ku sîvîl bo ku neyên armancgirtin pirtir bi şev warên xwe diterikînin.
</doc>
<doc id='voa_3603666' type='mono' source_url='https://www.dengeamerika.com/a/3603666.html' term='SARS'>
Kadar Şêxmûs: Rêjma Sûrî Binemayên Civakî Li Helebê Kiriye Aramanc Da Ku Bajêr Vala Bike
Şerê li bajarê Helebê bi awayekî giran berdewam dibe ji aliyê hêza rêjîma Sûrî bi alîkariya firokên cengê yên Rûsî li dijî çekdarên rikeberiya Sûrî li rojhilatê bajêr û bi armanckirina binemayên civakî li bajêr jiyana xelkê bajêr ketiye bin tirsîdarike mezin.
Dengê Amerîka hevpeyvînek bi Kadar Şêxmûs re kir, berpirsê pêwendiyên giştî yê rêxistina Şar ya geşepêdanê, di derbarî rewşa mirovahî li Helebê û bandora armanckirina navend û binemayên mirovahî di şer de li ser jiyana xelkên bajêr.
Birêz Kadar dibêje:" Rêjîma Sûrî dixwaze bajarê Helebê vala bike û vegerîne jêrî destê xwe bi kiryarên wisa, da ku rê li ber rikberiyê bigre."
Her wiha jî Kadar anî ziman ku, karwanên alîkariyê ji aliyê rêxistinên navnetewî nema karin derbasî bajêr bibin, ji ber ew tên armanckirin ji herdû aliyên şer ve û berdewam kir û got : "rewş gelekî dijwar e û kes nizane wê kengî çareser bibe."
</doc>
<doc id='voa_5055318' type='mono' source_url='https://www.dengeamerika.com/a/trump-france/5055318.html' term='SARS'>
Donald Trump ji bo Konferansa G7 Digihe Frensa
Serokê Amerîka Donald Trump îro Şemiyê gihîşte Frensa ji bo konferanseke navnetewî li gel serkirdeyên welatên abûrî yên mezin.
Kombûna Gurûpa heft welatên abûrî yên mezin Brîtanya, Canada, Frensa, Îtalya, Japon û Amerîka li havîngeha bajarokê Biarritz tê di demeke herî nepêşbîn a Koşka Spî de ji aliyê axaftin û bîr û boçûnên Trump ve.
Trump li ser asta cîhanê êdî bi awakî sar tê pêşwazîkirin û ew rastî gelek dijwariyan tê. Xem li dor sistbûna abûriya cîhanê hene û her wiha hin girjî di navbera Amerîka û hevalbendên wê yên bazirganî de û her wiha li gel Îranê û Rûsya de hene.
Berî ku Waşintonê bi cî bihêle, Trump ragihand ku karên Amerîkî yên girêdayî Çînê êdî vedigerine Amerîka. Wî bacên bêhtir ên gumrigê dan ser berhemên Çînê.
Trump got:
“Bacên gumrigê gelekî baş kar dikine… xelk hîn tênegihîştine.”
Jêder: AP
</doc>
<doc id='voa_5145645' type='mono' source_url='https://www.dengeamerika.com/a/koban%C3%AA_s%C3%AEnor/5145645.html' term='SARS'>
Şênîyên Gundên Sînorî li Kobanê di Nav Metirsîyê de Dijîn
Şênîyê gundên sînorî li Kobanê ji ber gef û gurên Tirkîyê dijî Rojava di nava tirs û fikaran de dijîn.
Li gundê Girbenavê yê rojhilata Kobanê, gundî li bakur û rojhilata xwe bi guman dinêrin anku li sînorê Tirkîyê û deverên Girêsipî ku ketine destê çekdarên tundrê.
Dor rewşa ew tê de dijîn Narîn Ebdilrezaq ji me re axivî:
“Roja me bi tirs derbaz dibe, em nikanin ti karî bikin, çi deng were zarokên me ditirsin, dengê top û baleforan tê”.
Ji ber gefa li ser herêmê gundî li malên xwe ranazin, ew ditirsin çekdarên tundrê û şaneyên razayî ji alîyê sînorê Tirkîyê ve derbaz bibin, loma bi şevê re mêr û ciwan derdikevin nobetdarîyê da ku gund biparêzin, zarok û jin û kal jî li qirajan dimînin li gor apê Nebo şîrove dike.
“Piştî êrîşa Tirkîyê bi şevê em li male xew nakin, lê bi roj em vedigerin, sînor tenê 200 metr ji me dûr e, em hesab dikin DAIŞ sînor derbaz bike”.
Rewşa metirsîdar li gundên sînor bandora xwe li jîyana gel hiştîye, kar û çandin bi hêsanî nayên kirin.
Gundîyê bi navê Nedîm Osman bi dilekî sar tovê berdide zevîyê xwe lê hêvîya wî heye berhema xwe biçine.
Osman bîra xwe wiha parve dike: “Vê sibê çend gule bi ser gund re berdan herwiha dîmen dikşandin, ez niha zevîyê xwe diçînime lê em nizain çi li pêşiya me ye”.
Tevî ragihandina Soçî ku hêzên Rûsî û Hêzên Parastina sînor li Kobanî têne belav kirin, ku bi armanca rêgirtinê li hember Tirkîyê ev gav pêk hatiye, lê tirsa şênîyê gundên sînor heye Tirkîyê pê pabend nebe.
</doc>
<doc id='voa_3546022' type='mono' source_url='https://www.dengeamerika.com/a/3546022.html' term='SARS'>
Mihemed Seyda: Ji Civata Kurdî Ez Fêrî Qerf û Rexnegirî Bûm
Karîkator û hunera wê stûna rexnegiriyê ye, di her civat û di her demê de, ji ber ew zîrekî û ciwaniyê bi hev re pêşkêş dike.
Mêvanê vê xelekê ji bernama Deng û Reng hunermend Mihemed Seyda ye, ku tevî dûrbûna wî ji Amûdê, cihê ji dayik bûna wî jî, lê wî hestên wî bajarokî bi xwe re hilgirtiyê û li Siwêda sar li ser pel û kevalan radixîne.
Seyda ne tenî mijûlî karîkator dibe, lê belê ew bi xwe dîzaynerkî zîrek e û li Siwêdê cihê xwe bi şehrezayî digere.
Seyda li Sûriye û Kurdistanê, beşdarî bi dehan ji pêşengehan bû, û herwisa jî li Ewrupa çalakiyên xwe berdewam dike.
Dibêje:" Dektator ji karîkator ditirse, ji ber ew dikare wî rût bike."
Seyda mîna dehan ji hunermendên kurd li cîhanê, rexna li civata kurdî dike û bi taybetî qata siyasî, ku rêzê li hunerê nakin û derfeta li ber hunera kurdî venakin.
Hîna Seyda di wê baweriyê de ye, rojên tên wê xweştir bin, û huner bê sînor e û dikare gelek guhertinê di jiyana mirovan de bike.
Photo Gallery:
Berhemên Hunermend Mihemed Seyda
Berhemên Hunermend Mihemed Seyda
Ji hevalekî/e re bişîne
</doc>
<doc id='voa_1570841' type='mono' source_url='https://www.dengeamerika.com/a/1570841.html' term='SARS'>
Çalakvanekî Misirî Serdana Îsraîlê Dike
Çalakvanekî Misirî di serdaneke ne asayî de jibo misyona aştîyê berê xwe dide Îsraîlê.
Çalakvanê bi navê Maikel Nebîl dibêje, Rojhilata Navîn têra xwe rastî tundûtûjîy hatiye.
Îsraîl û Misirê li sala 1979an peymaneke aştîyê îmze kirine, lê peywendîyên navbera herdu welatan sar man. Serdanên ji vî rengî jî kêm tên kirin.
Blogerê 26 salî dibêje, ew çûye Îsraîlê da ku bibe alîkar di têkilîyên navbera herdu welatan xweş de, piştî ku hinekî pûçtir bûn ji dema ku Serokê berê yê Misirê Hosnî Mubarek ji desthilatê hatiye avêtin. Tevgera Îxwan el Mislimîn ya Misirê ku desthilatdar e nuha, rikbera Îsraîlê ye.
Nebîl dibêje ku mirov ligel Filestînîyan be, nayê wê wateyê ku divê li dijî hebûna Îsraîlê be.
Serdana vî çalakvanê genc rexnegirtin ji aliyê çalakvanên din bi ser xwe da anî, ku dilê wan ser bi Filesîtîyan ve ye.
</doc>
<doc id='voa_3183348' type='mono' source_url='https://www.dengeamerika.com/a/3183348.html' term='SARS'>
Hest û Helwest: Girtina Sînorê Tirkiyê li ber Penaberên Sûrî
Bi deh hezaran xelkê sivîl yên ji ber êrîşên esmanî yên Rûsya û rêjîma Sûrî reviyayî, li ser sînor li benda derbasbûna aliyê Tirkiyê ne.
Ew di bin sar û sermayê de li gel zarokên xwe li derve dimînin û wan pêwîstî bi alîkariyê heye.
Ew rewşa wan a xirab tê di demekê de ku hêvî hebûn kombûnên aştiyê li Cinêvê encamên erênî qezenc bikin, lê li tersî wê hêviyê rewş her çû xerabtir bû.
Tirkiyê ku bû çend roj in sînorê xwe di rûyê wan de girtiye, dibêje ew edî nikarin jimarên bêhtir ji penaberan wergirin. Dibêjin ew berê mevandariya behtirî 2 milyon û nîv penaber dikin.
Bernameya Hest û Helwest bi beșdarbûna du mîvanan ronî dide ser vê babetê:
Serokê beşê Rojhilata Navîn li Komela Gelên di bin Gefê de Kemal Sîdo ku li Almanya dimîne; û endamê serkirdayetiya Partiya Demoqrata Kurdistan-Sûriyê (PDK-S) Elî Mislim ku li Tirkiyê dimîne
Ji bo guhdarîkirina li bernameyê, faylê deng veke
</doc>
<doc id='voa_1807463' type='mono' source_url='https://www.dengeamerika.com/a/1807463.html' term='SARS'>
Serok Obama Silav li Serokê Kuba ya Neyar Kir
Serok Barack Obama li Afrîkaya Başûr silav li Serokê Kubayê Raul Castro kir.
Herdu serok roja Sêşemê li merasîma behiya serokê berê yê Afrîkaya Başûr Nelson Mandela beşdar bûn.
Amerîka û Kuba du welatên neyar in, dijminên hev bûn û her ji sala 1961'ê vir ve têkeliyên diplomasî li navbera herdu welatên cîran hatîne hilweşandin.
Amerîkayê herwhia embargoya aborî li dijî Kubayê ragihandiye.
Li dema Şerê Sar (1947 – 1991) têkeliyên navbera Washington û Havana gelek aloz bûn û herdu welatan xwe jibo şerî amade kiribû.
Kuba ya Komûnist, hevalbenda sereke ya Yekîtiya Sovyet bû. Yekîtiya Sovyet jî hevrika serekî ya Amerîkayê bû.
</doc>
<doc id='voa_1877369' type='mono' source_url='https://www.dengeamerika.com/a/1877369.html' term='SARS'>
Li Îraqê Profesorekî Zanîngehê li Ser Destê Pasevanên Komarî Hate Kuştin
Roja Şemîyê Mihemed Bdayî el Şemerî bi guleyeke hêzên pasevan yên komarî li ber deriyê koçka serokatî li Bexdaya paytext hate kuştin.
El Şemerî profesorê Zanîngeha Muntesirîya bû û di heman demê de berpirsê ofîsa Bexda bû ya Radyoya Îraqa Azad.
Desthilatdarên Îraqî dibêjin, el Şemerî bi şaştî û bê mebest hatiye kuştin.
Derbarê vê bûyerê nûçegihandê Dengê Amerîka Goran Tewfîq raporteke şandiye.
Û li ser heman bûyerê, sernivîskarê Kovara Şar, Kemal Reûf hevpeyvînek da Dengê Amerîka.
Hevpeyvîn bi Kemal Reûf re
0:08:22
</doc>
<doc id='voa_1114885' type='mono' source_url='https://www.dengeamerika.com/a/reberen-nato-li-portugale-kom-dibin-jibo-ragihandina-karnameka-nu-108979199/1114885.html' term='SARS'>
Rêberên NATO li Portûgalê Kom Dibin Jibo Ragihandina Karnameka Nû
Rêberên Rêkxistiya Peymana Bakûra Atlantîk (NATO) roja Înî li Lîsabon, Portûgalê, kom dibin jibo bas kirina şerê Afganistanê, armancên NATO yên piştî Şerê Sar û têkeliyên bi Rûsyayê re.
Çaverê dihête kirin, NATO (North Atlantic Treaty Organization) karnameyeka nû jibo bersing girtina aloziyên parastinê li cîhanê eşkere bike.
Karnameya NATO, ji layê grûpeka şarezayan ve hatiye amade kirin, bi rêberatiya wezîra derve ya berê ya Amerîkî Madeleine Albright.
Balyozê berê yê Amerîkî bo NATO, Robert Hunter dibêje karnameya nû, pirsên parastinê, deverên kêşe li ser, terorisma cîhanî, tawanên navneteweyî û tawanên bi rêya Înternetê bi xwe ve digire.
Nûnerên her 28 welatên endam di NATO de beşdarî li kombûna Lîsabon dikin û Serok Barack Obama nûneratiya Amerîka dike.
﻿
</doc>
<doc id='voa_1112947' type='mono' source_url='https://www.dengeamerika.com/a/a-59-2009-07-15-voa1-89454077/1112947.html' term='SARS'>
Rêberêt rêkxistîya welatêt ne alîgir li Misrê kom dibin
Bi dehan rêberêt cihanê li seyrangeheka Misrê li ser behra Sor li kombona bilind ya 15ê ya rêkxistîya 118 welatêt alînegir pişkdarî kir. Lê piştî bidomahî hatina şerê sar, wê rêkxistîya 53 salî gelek ji giringîya xwe ji dest daye. Peyam hinêrê Dengê Amerîka Edward Yeranian ji Qahîra raportek hinartîye û hevkar Fexriya Doskî dê pitir liser axvit. Bo pêzanînên pitir, fayila dengî ya rexê rastê vê perê kilik bike.
</doc>
<doc id='voa_1522657' type='mono' source_url='https://www.dengeamerika.com/a/1522657.html' term='SARS'>
Romney Rêbaza Derve ya Obama Rexne Kir
Kandîdê Partîya Komarî bo serokatîya Amerîkayê Mitt Romney rêbaza derve ya Serok Barack Obama rexne kir.
Di gotarekê de roja Duşemê li Virginia, Romney got ku metirsîya şerî li Rojhilata Navîn li demê serokatîya Obama zêde bûye.
Romney got ku Serok Obama dixwazê têkelîyên navbera Amerîka û Îsraîlê sar bike, lewma hêvîya aştîyê li Rojhilata Navîn kêm bûye û welatên neyarên me xurt bûne, bi taybet Îran.
Serok Obama kandîdê Partîya Demokrat e û hilbijartina serokatîyê li roja 6’ê meha 11 birêve diçe.
</doc>
<doc id='voa_4766707' type='mono' source_url='https://www.dengeamerika.com/a/who_hol/4766707.html' term='SARS'>
WHO: Pitik û Zarok jiber Serma li Kampeke Bakurê Rojhilata Sûrîyê Dimirin
Rêxistina Saxlemîya Cîhanê (WHO) îro Pêncşemê ragihand ku di nav hêşt hefteyên borî de, herî kêm 29 pitik û zarok jiber serma û tunebûna xwarinê li bakurê rojhilata Sûrîyê jîyanên xwe hinda kirine.
“Rewşa kampa Al-Hol cîhê daxê ye. Zarok, dema malbatên wan hewil didin ku ji wê derê birevin, ji sermayê dimirin. Bi hezaran kes ku nû hatine kampê, hatin mecbur kirin ku di bin hewayê sar de, bê kon, batanî û sobe bijîn, nûnera WHO Elizabeth Hoff got.
Wê bal kişand ku astengîyên burokratîk û fikarên ewlehî dijwar dikin ku mirov xwe bigehîne kampê, loma wê bang li hemî alîyan kir ku rê li ber alîkarîya mirovahî ya bingehîn vekin.
Hoff da zanîn ku di nav rojên dawî de dora 23,000 kes ji Dêrezorê revîn û xwe gîhandin kampa al-Hol û rewşa xirabya kampê hîn çêtintir bûye.
Neteweyên Yekbûyî berî çend rojan ragihandibû ku 33,000 kes, ku piranîya wan jin û zarok in, di bin ceweke sar de, di rewşeke krîtîk de dijîn.
</doc>
<doc id='voa_1112371' type='mono' source_url='https://www.dengeamerika.com/a/a-59-2008-03-03-voa3-89449907/1112371.html' term='SARS'>
Li hilbijartinên Rusya Medvedev serkeftinek bi destve anî
Bi piştevanîya serokê Rusya Vladimir Putin, Dimitri Medvedev serkeftineke bi sanahî li hilbijartinên serokatîyê yên Rusya îna duhî yekşembê sereray gotinên rikeberan ku findûfêl di dengdanê da hebûn.Ligel jimartina 80% ji kartên dengdanê, Medvedev 70% dengan bi destve înan û niha yê li pêşîyê serokê Partîya Komunîst Gennady Zyuganov ewê 18% dengan bidestve înatî.Nasyonalîstê tundrêyê Vladimir Zhirinovsky 10% înat.Birêz Putinî derenge roja yekşembî pîrozbahî li Medvedevî ewê 42 salî kir û herduwa aheng li Meydana Sor li Moskow li jêr seqayeke sar û befrîn gêran.Birêz Medvedevî got eger ew bû serok ew dê birêz Putinî bikete serokwezîr û got ew dê berdewamîyê dete sîyaseta Putinî. Belê piştî hingê di konferanseke rojnamevanî de birêz Medvedevî got desturê Rusya aşkira erkê herdu ofîsa dîyar dikit û got serokê Rusya di sîyaseta derve dadirêjit û piştrast kir ku seredana wî bo welatên kevne Sovyeta berê dê bitin bo daxwaza têkelîyên baştir ligel wan hikumeta.
</doc>
<doc id='voa_4783947' type='mono' source_url='https://www.dengeamerika.com/a/ewrupa_tirkiye/4783947.html' term='SARS'>
Konseya Ewrupa: Tirkîye bo Rojnamevanan Girtîgeha Herî Mezin ya Cîhanê Ye
Konseya Ewrupa ragihand ku dîyar kir rewşa rojnamevanan li seranserê Ewrupa ketîye bin ‘’metirsîyeke mezin’’
Li gor rapora nû ya konseyê, dijî rojnamevanan gefxwarin, êrîş, zordestî û kuştin zêde bûne.
‘’Azadîya medya, li Ewrupa, ji salên Şerê Sar vir ve ti car ewqas neketibû rewşeke xeter’’
Rapor dide zanîn ku di dawîya sala 2018’an re li 47 welatên Konseya Ewrupa 130 rojnamevan girtî bûne û ji van 110 li Tirkîyê bûne.
Di raporê de ser Tirkîyê ‘’bo rojnamavenan girtîgeha herî mezin ya cîhanê ye’’ hatiye nivîsîn.
</doc>
<doc id='voa_1109221' type='mono' source_url='https://www.dengeamerika.com/a/a-59-a-2005-05-09-1-1-89421432/1109221.html' term='SARS'>
Putîn: Rusya tucar alîkarîya Hevgirîyê jibo berêdana Nazîyan jibîr nake - 2005-05-09
Îro roja duşemê, serok Bush piştî rê u resmên şêstemîn salvegera dawî hatina li Şerrê duem ya Cîhanî, ji Moskowê ber bi Gurcistanê bi rê dikeve.  Ji zêdeyî 50 welatan rêber, bi sebeba şahîya jibo 60’emîn salvegera xelaseka Şerrê Duem yê Cîhanê bo Ewrupayê, li Moskowê îro kom bun  Di axaftina xwe ya li Meydana Sor de serokê Rusya Vladimir Putin got di berêdana Nazîzmê de, Moskow tu car alîkarîya Dewletên Yekgirtî yên Emerîka , Brîtanya, Fransa u herwiha dijên faşîzmê li Almanya u Îtalyayê jibîr nake. Wî ev serkeftina Hevgirîyê wek serkeftina qencîyê li dijî xirabîyê anî zimên. Birêz Putîn herwiha ji sedan kevneşerkeran u kesên grîng ji gelek netewan wek Bush re got, lazime ji vê u pêde dinya tucar desturê nede şerrê sar an jî tu şerrî.  Piştî axaftina xwe serok Putîn, meşa zêdeyî heft hezar leşkeran li Meydana Sor li ber muzîka leşkerî temaşa kir. Peyra rêberên dinyayê gulbendekê danîn ber Gora Leşkerê Bênav.   Li Tiblîsê roja Sêşemê serok Bush dê axaftinek mezin ya bi piştgirîya demokrasîyê bike li Meydana Azadîyê ya paytexta Gurcistanê u dê seredanên xwe yên ji bo çar welatên Ewrupî temam bike. Ev meydan navenda Şoreşa Gulan bu ku berî 18 mehan pêk hatibu u bubu sebebê serhildanên ku destur dan hukumeta bi awayekî demokratîk bête hilbijartin
</doc>
<doc id='voa_1774508' type='mono' source_url='https://www.dengeamerika.com/a/1774508.html' term='SARS'>
Erdogan: Biryara Şandeyên Îmraliyê Tenê Em Didin
STENBOL —
Serokwezîrê Tirkiyê Recep Tayyip Erdogan li ser nîqaşên derbarê şandeyên ku serdana rêberê PKK’ê Abdullah Ocalan dikin dibêje, “kî diçe kî naçe biryara wê em didin, divê herkes hedê xwe zanibe.”
Serokwezîr Erdogan, di axaftina xwe ya roja Sêşemê ya li grupa Partiya Dad û Pêşvebirinê (AKP) de, li ser babetên rojevê peyivî.
Birêz Erdogan li ser nîqaşên şandeyên parlemanterên Kurd ku serdana Ocalan dikin dîyar kir, biryara vê hikumeta wan û wezareta dadê dide, lewma jî kes nikare rê nîşanî wan bide.
Hevserokê BDP’ê Selahattîn Demirtaş jî di axaftina xwe ya koma parlemanê ku roja Sêşemê pêşkeş kir de, bersiv da daxuyanîyên serokwezîr.
Birêz Demirtaş her ku naveroka wê red nekir jî pakêta demokratîkbûnê bi tundî rexne kir ku daxwaziyên wan tê de cî negertine.
Wî metirsiyên li ser berdewama pêvajoya çareseriyê bibîr xistin û li ser astengên jibo dîyarkirina kesên li nav şandeyên Îmraliyê cî digirin jî wiha axifî: “dibe ku girtîgeha girava Îmraliyê girêdayî wezareta we be, lê ew kesê li wê derê rêberê gelê xwe ye û di dilê gel de ye. Ew ne girêdayî we ne jî girêdayî wezareta we ye. Ya girêdayî we dîwarên sar yên giravê ne. Ya girêdayî me jî dilê germ yê birêz Ocalan e. Bila girava Îmralî ji we re be, Ocalan jî ji me re.”
</doc>
<doc id='voa_1110362' type='mono' source_url='https://www.dengeamerika.com/a/a-59-2006-03-06-voa3-89430037/1110362.html' term='SARS'>
Nexweşîya Parkinson
Duhezar û sêsed zanist û nexweş û karbidestên tendurustîyê li Washington di Civîna Cîhanî ya Parkinson de kom bûne da li ser pêşketin, çareyên nû û saxkirina vê nexweşîyê bipeyivin.
Nexweşîna Parkinson bi giştî bi mêrên pîr re çedibe belê bi jinan, cihêl û ciwanan re jî carna çêdibe wek camêrê ku emê ji we re behsa wî bikin. Berî vê bi deh salan dema ku ew bîst tû heft salî bûye dixtoran digel Tom Isaacs de ev nexweşîn tesbît kirine. Nexweşîya Parkînson nexweşyeke wisa ye ku her ku wext di ser de dibuhure girantir dibe ji ber wê jî Isaacs her ku çûye xirabtir bûye.Her ku tesîra dermanên wî kêm dibe an jî hêj bandor nedabeyê lerzek bi canê wî digre. Dema ku li Civîna Cîhanî ya li ser Parkinsonê dipeyîvî ev hat serê wî.
Isaacs rûnişt û di lerizî, milên wî bêy hemdê wî wirda virda dihejîyan. Gelek vekolîner berî axaftina wî li ser pirsgirêkên fîzîkî û psîkolojîk ku Parkînson dibe sebebê wê peyivîn. Isaacs dema peyivî rewşa xwe ya bi vê nexweşîyê jiband makîna ku cila dişo wek ku çewa makîne di şûştinê de cilan dizivirîne. Belê dibêje ev lerizîn û ricifîna ku bêy hişêwî di canê wî de peyda dibin ji tesîrên nebaş yên dermana vê nexweşîyê ne xirabtirin. Dibêje bi tesîrên nebaş yên dermana vê nexweşîyê bedena wî wek xortoma tije av bê hemd dibe û dibêje hêj makîna cil şûştinê jî xirabtir! Carna jê kirinê bi van tesîran ew di nav bedena xwe de heps û girtî maye û li ser gotina wî wek ku ew di nav dolaba qeşayê de qefaltî mabe û nikare bilive, deng jê dernayê wek tayê canê wî sar o germo dibe. Bi vê nexweşîyê canê meriv diricife û dilerze. Kesên ku nexweşîya kronîk ango herdem ya Parkinson bi wan re hebin carna birêveçûna wan bi zehmet e, carna wek ku mat mayîbin di cîyê xwe de dimînin û nikarin bilebitin. Ev nexweşîya ku di sîstema asabî de dertê bê çare ye û li ser cîhanê şeş mîlyon û sê hezar kes bi vê nexweşînê ketine.
</doc>
<doc id='voa_1115597' type='mono' source_url='https://www.dengeamerika.com/a/hilmi-akyol-u-antolojiya-dengbejan-118733189/1115597.html' term='SARS'>
Hîlmî Akyol û Antolojîya Dengbêjan
Lêkolîner û berhevkar Hîlmî Akyol, bi piştgirîya Şaredarîya Bajarê Mezin a Dîyarbekirê, li ser dengbêjan Antolojî amade kir. Antolojîya ku ji du kitêban pêk tê, xebata şeş salane.
Cîlda yekemîn ya antolojîya dengbêjan di sala 2006’an de bi projeka Yekitiya Ewropayê hatîye amade kirin. Ev cîld ji pêzanînên 94 dengbêjan pêk tê. Cîlda dû jî bi piştgirîya Şaredarîya Mezin hat çap kirin û tê da cîh dane pêzanînên 84 dengbêjan.
Ji bo vê xebatê ji Serhedê heta Botanê, heta Anatolya Navîn bi dengbêjan re rû bi rû hevdîtinan pêk tînin. Her wiha mirov dikare li ser dengbêjên navdar yên ku neha ne li heyatêne jî pêzanînan bidest bixe.
Berhevkarê antolojîyê Hîlmî Akyol dide zanîn ku di xebata vê berhemê da, bi her dengbêjek re di navbera nîv saet, saetek de, bi recorder û kamera deng û dîmen hatîye tomar kirin. Her wiha di antolojîyê da ji her dengbêjek du sitran jî cîh digrin.
Lêkolîner Akyol li ser dengbêjan dibêje “Ew di navbera kevn û nûh da pir in. Çi sitran, çi kilam, çi çîrok hene, hemû li ser bûyerên li ser civakên gelê Kurdîstanê da pêk hatine, tê vegotin. Dengbêj bi rêya bîr û dengê xwe van bûyeran di singê xwe da jiber kirine û yek bi yek risitine.” Akyol dibêje tu qedexetîkî pêşî li dengbêjîyê negirtîye, jiberhindê dengbêj bîra zargotina kurdî ne.
Akyol dibêje dengbêjîya berê, klasîk bû, tê da muzik tunebû lê dengbêjê 15-20 salên paşî, bi taybetî ên der û dora Dêrsîm û Mêrdînê bi amuran muzikê kirine nav dengbêjîyê. berhevkarê kurd dibêje dema ku kilam bi amurên muzikê tê gotin xetereyek dertê holê ew jî ev e ku ji bo ku li gora qaydeyê muzikê bê gotin, kilam tên kurt kirin.
Akyol dibêje “ li gora min muzik li dengbêjîyê nayê, dengbêjî dibê bê muzik be. Weke destana Evdalê Zeynikê du saet di berxwe dide lê dema ku bi forma muzikê tê gotin, kin dibe tê ser 6 xulekan.
Lêkolîner Akyol destnîşan dike ku piranîya kilamên dengbêjan li ser xweza, evînî, şerên navbera eşîrên Kurdan û şerên Kurd û desthiladdaran hatine çêkirin. Akyol dide zanîn çawa ku naveroka kilaman ji hev cihê dibîn, dengbêj jî hev cûda ne.Akyol diyar dike ku hinek dengbêj hemû kilamên ku dibêjin ew çêdikin weke Evdalê Zeynikê, Şakirê Qereyazî, Huseynê Muşê, Salihê Beynatî, Keremê Batmani; hinek dengbêj jî stranên dengbêjên dinê jiber dikin û dibêjin. Akyol dibêje “jiberkirin, destana kin kirîye jiber ku di jiberê da gelek gotin tên jibîr kirin. Lê jiberkirinê tiştek erênî ê daye ew jî bûye egera gelek waryantan, yanî gelek kilam, li gor herêman dikevin formeka nûh û bi waryantên cûda tên gotin. Akyol dibêje “weke mînak dengbêjek serhedî dema ku yekî Amedî gohdar bike, stranê li gorî xwe jiber dike û dibe ku gelek peyvan jibîr bike ji bo vê jî dengbêj dema ku peyvên stranê jibîr dikin, şuna wan de tiştên nûh dikine nav stranê û li gorî xwe li hev tînin. Ev jî dibe egera ku stranek bi gelek waryantan were gotin”
Hîlmî Akyol destnîşan dike ku dirêjîya kilam û sitranan li gor herêm, erdnîgarî û hewayê tê guhertin. Akyol weha dewam dike “ stranên serhedê kin in, dengê wan pir bilindin, jiber ku hewa serhedê pir sar e, deng bilin dibe, stran kurt e. Bi wê awazê bi wê qirikê bi saetan nikarin bêjin. Lê li Amedê deng orte ye, hewa ne pir sar e, lê ji berîyê sartir e, lewma jî stran heta digîje Amedê dirêj dibin û dengê wan hinek dikevin. Ku mirov diçe berîyê hewa bi temamî germ dibe, jiber hindê stran ku diçe berîyê gelek dirêj dibe û deng pir dikeve.”
Heta neha dihat zanîn ku dengbêjê herî kevn, Evdalê Zeynikê ( 1800-1913) yê. Lê Hîlmî Akyol dibêje li gor encamên lêkolînên ku li herêma Botanê kirine, ev pêzanîn dibe ku bê guhertin, li gor agahîyên ku bidest xistine, 60 sal berîya Evdalê Zeynikê, li Cizîra Botan dengbêjek hebûye ku navê wî İzêrê Mico bûye. Ew, dengbêjê Mîr Bedirxanê Botî bixwe bûye. Akyol dide zanîn ku dengbêj îzerê Mico di serhildana malbata Bedirxanîyan de, di 1848’an de, li gelîyê Qesrîkê, ji alîyê leşkerê Osmanîyan ve tê kuştin. Hilmî Akyol dibêje neha lo Botan ji İzêrê Mico re dibêjin Pîr ê Payîzokê.
Hîlmî Akyol, ji Hezroya Amedê ye. Ev gelek sal in li ser zargotin û kelepora Kurdî xebat û lêkolînankiriye, heta neha 26 kitêb û du antolojî amade kiriye.
</doc>
<doc id='voa_1117182' type='mono' source_url='https://www.dengeamerika.com/a/bi-dehan-hezar-xwepeander-li-moskow-hatin-ser-eqaman-136184888/1117182.html' term='SARS'>
Bi Dehan Hezar Xwepêşander Li Moskow Hatin Ser Şeqaman
Îro Şemê bi dehan hezar kes rijiyan ser şeqamên Moskow ya paytextê Rusiya ku nerazîbûna xwe li hember encamên hilbijatinên parlemanî yên wî welatî diyar biken, ku dibêjin fitûgêl tê de hatine kirin.
Rêkxerên wê xwepêşandanê dibêjin le gel hindê seqayê Moskow gelek sar e, pêtirî 100 hezar kesan beşarî wê xwepêşandanê li şeqama Saxarov bûne. Polîs jî hijmara wan bi texmîn nêzîkî 25 hezar kesan daye zanîn.
Gelek ji xwepêşanderan parçe û balonên sipî bilind kiribûn wek nîşanek bo bizava nû ya gropên daxwaza hilbijartinên azad li Rusiya diken û dixwazin rêzdar Putîn dest ji deselata 12 salan berde.
Çendîn kesatiyên opozisyonê bo wê rêpîwanê gotar pêşkêş kirin. di nav de, Alexei Navallny got ew bizav aştiyane ye, lê bi qasê pêdivî xelil heye ku dest bi ser Kirimlînê de bigrin eger partiya deselatdar berdewam bit li ser dizî kirinê di hilbijartinan de.
Rusiya wan tometan red dike.
</doc>
<doc id='voa_1109140' type='mono' source_url='https://www.dengeamerika.com/a/a-59-a-2005-04-28-1-1-89420962/1109140.html' term='SARS'>
Birêz Putîn di seredana cara yekem de  bi rêberên Îsraîl'ê re kom dibe - 2005-04-28
Serokwezîrê Rusya’yê Vladîmîr Putîn’ê ku rêberekî Rusî an jî Sovyetî ye ku cara yekem seredana Îsraîl’ê kir, îro (roja Pêncşemê) li Urşelîm Quds’ê berdewamî axaftinên bi rêberên Îsraîl’ê re dike.  Piştî kom buna bi Moşe Katsav’re, birêz Putîn ji Îranê daxwaz kir ku desturê bide çavdêrîya navnetewî ji bo karên xwe yî nukleer. Lê ji alî din ve jî ewî li ser alîkarîya wan î ji bo pêşxistina bi karanîna enerjîya nukleer bi awayekî aştîyane li Îran’ê, helwesta Moskow’ê dubare kir.  Birêz Putîn ê ku piştra bi serokwezîr Arîel Şaron’re kom bu, nexşe kirinên Rusyayê ji bo firotina mîsilên dijî frokeyan ji Surî’re safî kir u gote ku ew dê ji dewleta Cihuyan’re nebin asteng u tirs.  Roja Çarşemê birêz Putîn pêşnîyaz kir ku ew dixwazin îsal piştî demekê ku Îsraîl ji Şirîta Gaze’yê vekişîya mêhvandarîyekê ji konferanseke aşîtîyê ji bo rojhilata navîn re bikin.  Îsraîl u Welatên Yekgirtîyen Emerîka ji vê pêşnîyazê re xwe sar kirin lê Felestîn dibê ev bi dilê wan e.  Birêz Putîn wê bi rêberê Felestîn Mehmud Ebbas’re roja Înê li Kinara Rojava'yê kom bibe.
</doc>
<doc id='voa_1117424' type='mono' source_url='https://www.dengeamerika.com/a/jiber-serma-u-qerisine-110-kes-li-ewrupaye-mirin-138576679/1117424.html' term='SARS'>
Jiber Serma û Qerisînê 110 Kes li Ewrupayê Mirin
Pirtir ji 110 jiber berf û sermayê li navend û rojhilata Ewrupayê mirin.
Li Sîbîryayê bi kêmî ve 11.000 gundî li gundên dûrdest yên bê rê ase man. Tê ragihandin, heta niha herî kêm 5 kes li Rûsyayê mirine.
Li Ukraynayê 20 mirinên din jî hatine ragihandin û hejmara qûrbanîyên ji hewayê sar geheşte 63 kesan.
Li Polanyayê 9 kesên din mirin, piştî ku tîna hewayê kete bin sifirê 30 dereceyan. Ji destpêbûna qerisînê vir ve, bêtirî 29 kes li wî welatî jiyanên xwe ji dest dan.
Li Romanyayê jî, wezareta saxlemîyê ragihand, 8 kes şava çûyî mirin û bi giştî 22 ji hefteya borî vir ve ji serma û qerisînê mirin.
</doc>
<doc id='voa_4435455' type='mono' source_url='https://www.dengeamerika.com/a/c_nebi/4435455.html' term='SARS'>
Ciwan Nebî: Pêwistî bi Helbestên Evîndarî û Hezkirinê Heye
Helbestvan Ciwan Nebî ji sala 2006'an ve ta roja îro, siwarê helbesta xwe ye, ku bi xebatên xwe yên berfireh karîbû şêwazê helbesta xwe cîbicê bike di wêjeya kurdî de li Rojavayê Kurdistanê.
Dîwanê Ciwan di bin navê "Henaseyên te ku Xewna Çemekî" li Qamişlo hate weşandin, bi zimanekî kurdî nerim û tenik, ku Ciwan ji destpêka xwe ve vî zimanî bikar tîne, ku dike pira di nav kolana kurdî û zimanê wêjeyî de.
Dengê Amerîka hevpeyvînek bi Ciwan re kir di derbarî dîwana wî de û şêwaz û zimanê ku pê hatiye nivîsandin û di heman demê de jî babtên wê.
Ciwan dibêje: "Em ji çîrokên cengê û şer westiyan ne, pêdeviya me bi evîndariyê heye, ji ber wê min ev dîwan nivîsand."
Berhemên Ciwan :
1- Sar weke Tirsê, 2006
2- Li çepî xilmmaşiyê. 2010
3- Weke gulleyeke ku te nekuje, 2014
4- Henaseyên te ku xewna çemekî, 2018
</doc>
<doc id='voa_2839597' type='mono' source_url='https://www.dengeamerika.com/a/2839597.html' term='SARS'>
Çekdarên DAIŞ Cardî ji Kobaniyê Tên Qewirandin
Şervanên Kurd, mîlîtanên Dewleta Îslamî (DAIŞ) ji bajarê Kobaniyê yê Rojavayê Kurdistanê derxistin, piştî ku ew çekdar derbasî nav bajêr bibûn.
Çalakvan û ajansa fermî nûçeyan li Sûriyê dibêjin, şer û pevçûn di navbera herdu aliyan de ji derveyî bajêr hîn berdewam e.
Tê çaverêkirin ku jimara kuştiyên sivîl zêdetir bibe, li vê dema ku gera li terman berdewam dike. Heta nuha jimar gelekî bi ser 100 ketiye.
Çalakvanê Kurd Mistefa Balî bi riya telefonê ji Kobaniyê ji ajansa Associated Press re got, “Kobaniyê bi temamî ji DAIŞ hatiye paqijkirin û hêzên Kurd nuha li seranserî bajêr digerin da ku kesên veşartî jî zeft bikin.”
Ajansa SANA ya hikûmeta Sûriyê jî ragihand ku DAIŞ ji Kobaniyê hatiye derxistin.
Çalakvan dibêjin, jimara kuştiyan 200 derbas kiriye û tê çaverêkirin ku her zêdetir bibe, li dema ku gera li terman hîn lidar e.
Piraniya qurbaniyan, bi xwîneke sar li malên xwe hatin kuştin û serjêkirin, li dema ku çekdarên DAIŞ derî bi derî li sivîlên Kurd digeriyan.
</doc>
<doc id='voa_1248205' type='mono' source_url='https://www.dengeamerika.com/a/balyoze-ameriki-li-rusyaye--143977656/1248205.html' term='SARS'>
Balyozê Amerîkî li Rûsyayê: Vegera Şerê Sar Nabe
Balyozê nû yê Amerîkî li Rûsyayê dibêje, piştî ku wî dest bi karê xwe yê nû kir, ew bi hêstên dijî Amerîkî yên li wî welatî heyirî maye.
Balyoz Michael McFaul got, ne nîyeta karbidestên Rûsî, ne jî ya karbidestên Amerîkî heye ku têkîlîyên dîplomatîk yên heyî girj û aloz bikin û careke din vegerin serdema Şerê Sar ya sedsala borî.
Balyozê nû yê Amerîkî Michael McFaul ji du mehan vir ve li ser karê xwe yê nû ye.
McFaul di hevpeyvîna bi Dengê Amerîkayê de roja Pêncşemê got, yek ji xemên navbera her du welatan, hebûna sîstema berevanî ya muşekan e ku Amerîka plan dike ku li Ewrupaya Rojhilat ava bike.
Michael McFaul got, xuya ye ku Washingtonê hîn jî Moskow îkna nekirîye ku sîstemeke wanî ku li dijî êrîşên muşekî yên Îranê ye, wê nebe gefeyekê dijî Rûsyayê.
</doc>
<doc id='voa_1110798' type='mono' source_url='https://www.dengeamerika.com/a/a-59-2007-12-20-voa3-89433252/1110798.html' term='SARS'>
"Amerîka hevkarîya agehîyan digel Turkîye kirîye di hêrîşêt vê domahîyê da li bakûra Iraqê dijî PKK"
Balyozê Turkîye jibo Washingtonê Nabî Şensoy roja çarşembîyê gote rojnamevanan ku nêzîk 50 balafirên şerkerên Turkîyê pişikdarî kirine dinav du pêlêt êrîşêt asmanî da roja yekşembîyê sibêdê zû dijberî PKKê dinav bakûrê Iraqê da.Şensoy dibêje di encamê da zerarek giran gihîştîye binêşe û çarçoveya hebûna PKK li çîyayêt Qendîlê û herwisa kampên PKKê bi dirêjahîya tixubê Turkîyê.Balyoz Şensoy got serkeftina wê êrîşê li ber wan zanyarîyan bûye ku Amerîka dayîne Turkîyê, lê wî piştrast nekir ka çi wextî karbidestên leşkerîyên Amerîka ji wan êrîşan agehdar bûne.Roja sêşembîyê Seraya Sipî ragihand ku Amerîka berdewam e li ser parvekirina zanyarîyan digel Turkîye û Iraqê, sebaret PKKê. Lê karbidestan red kir çi gotinan bikin li dû raportên dibêjin zanyarîyên Amerîka alîkarîya desthilatdarên Turk kirîye ku êrîşê bikin ser PKK.Parlamana Iraqê ew êrîşe mehkum kirîne. Peyivdarek hikumeta Iraqê ew êrîşên asmanî ne cihê qebul kirinê dane zanîn û huşdarî da ku karin bibine egera çêbûna giriftên aloz.Rêberên Kurd li bakûra Iraqê tundtir bûn û dibêjin ew êrîş zêdegavî bûn bo serdarîya Iraqê û wan Amerîka tometbar kir bi pesend kirina wan êrîşan, liber ku Amerîka herêma asmanîya Iraqê kontrol diket.Pêywendîyên navbera Amerîka û Turkîyê dinav mehên dawîyê da sar bûbûn liber PKKê û pirsên din. Lê balyoz Şensoy dibêjît ew pêywendî baştir bûyne piştî seredana serokwezîrê Turkîye Recep Tayîp Erdogan li Washingtonê ku li meha 11 zûbizû bi cih kir.Ew dibêjît parvekirina zanyarîyan ku bûyîne sedema cîbîcîkirina êrîşa roja yekşembîyê encama xuya ya yekê ye jibo wê hevkarî û rêkeftina nûjen kirî. Lê balyozê Turkîye bo Washingtonê dibêjît weku xuya êrîşên vê heftîyê dijberî PKK nabine êrîşên dawîyê û dibêje:
"Dinav demên buhurî de hatîye ragihandin her tiştê pêdivî bît dê bête cîbicî kirin her wek min got ev çende hemî operasyon nîye lê ez bawer dikim wê xizmeta armancêt xwe kirîye, liber ku hemî armanc bi hûrî û huşyarî hatine lêdan. Eve tişteke ku heta niha em dizanîn û armanca dawîyê jî ewe ku rêkxistîya terorîst PKK li bakûrê wî welatî linav biçît û Turkîye dê her karek pêdivî jibo wê çendê cîbicî biket."Balyoz Şensoy dibêjît êrîşa roja yekşembîyê û êrîşên din yên piçuk roja sêşembîyê peyamek bi hêz şandin jibo PKK ku leşkerê Turkîyê şîyana hindê heye wan têk bişkînît li her cihekî ku ew lêbin.
</doc>
<doc id='voa_1561382' type='mono' source_url='https://www.dengeamerika.com/a/khf/1561382.html' term='SARS'>
‘Daweta Xwînî’ li Dîyarbekirê
DÎYARBEKIR —
“Bizotê agirê dozeke xwînî ku êdî sar bûye, piştî ku bûk roja dawetê bi evîndarê xwe yê berê re direve, jinûve geş dibe."
Ev rev rê li rûxîyanekê vedike û şahî yê yanî dawetê vediguherîne şînê.
Lîstika Garcia Lorca ya bi navê “Daweta Xwînî” ji alîyê Şanoya Bajarê Mezin ya Amedê, bi derhênerîya Ferhat Keskin, bi Kurdî tê lîstin.
Derhênerê Kurd dibêje “wexta mirov listikek bîyanî yan klasîk li kurdistanê çêke divê bikeve pey bersîva pirsa eleqa listikê û cîhana Kurdan bihevre heye an na.“
Ferhat Keskin destnîşan dike armanca wî ew e ku çîroka cîhana mirovên Kurdistanê vebêje û jiber hindê jî lîstik dibe enstrûmantek.
Lîstika Daweta Xwînî ji alîyê 14 lîstikvanên Şanoya Bajar ve tê lîstin. Di rolên sereke de Ozcan Ateş, Rêzan Kaya, Yavuz Ekincî û Berfîn Emektar cî digrin.
Derhêner Ferhat Keskîn destnîşan dike ku Daweta Xwînî hevdîtina Lorca ya bi muzîk û çanda daweta Kurdî ye.
</doc>
<doc id='voa_1116239' type='mono' source_url='https://www.dengeamerika.com/a/er-u-pevun-navbera-militane-kurd-u-serbazen-tirk-cebu-125579658/1116239.html' term='SARS'>
Şer û Pevşûn Navbera Milîtanên Kurd û Serbazên Tirk Çêbûn
Karbidestên Tirkîyê dibêjin milîtanên Kurd di nav şar û pevçûnan de li Diyarbekir li başûra Rojhilata welatî 13 serbaz kuştine û 7 jî birîndar kirine.
Deselatdar li Diyarbekirê dibêjin êrîşa roja Pêncşembiyê, mezintirîn êrîş bû bo ser serbazên Tirk di nav pitirî salekê de. Peyamnêra Pişka Kurdî ya Dengê Amerîka Xecîcan Farqîn ji Dîyarbekirê div ê raportê de pêzanînên pitir dide.
Kerem kin bi lînka "Guhdarî Kirin" a jorîn guhdarîya vê raportê bikin.
</doc>
<doc id='voa_1924436' type='mono' source_url='https://www.dengeamerika.com/a/1924436.html' term='SARS'>
Amerîka 5 Bilyon Dolaran Dide Welaten Şarê Terorî Dikin
Wezîre derveyê Amerîka John Kerry dibeje, Amerîka fendekî bi 5 bilyon dolaran bide welaten ku li diji terorî şar dikin. Bi ve fonda alîkarîye de, Amerîka alîkarî dide devletên din bo şere li dijî komelên radîkal.
Brêz Kerry dibejê, ew plan alîkarîyekî mezin dide dewletan ku li diji teorismê şar dikin. Wî herwiha got, dive ku Amerîka polîtîka xwe ya derveye biguherîne û bersivê guhertinan li dervî welêt bide.
</doc>
<doc id='voa_1111225' type='mono' source_url='https://www.dengeamerika.com/a/a-59-2007-01-12-voa3-89440227/1111225.html' term='SARS'>
Ahmedînejad diçe seredana welatên Amerîkî
Serokê Îranê Mahmud Ahmedînejad roja şemîyê digihîje Amerîka ya Latîn da ku bi rêberên çep yên xuya, re kom bibe.Seredana wî bi Venezuella destpêdike da ku bi serokê vî welatî Hugo Chavez re kom bibe. Piştî çar mehan ev cara diduan e ku Ahmedînejad diçe vî welatî.
Rêberê Venezuella wek Ahmedînejad soz daye gelê xwe ku wê ew dewlemendîya nifta welatê xwe wekhev li hevwelatîyên xwe par bike. Herwisa herdu rêber dijberîyeke dijwar dikin li hember Welatên Yekgirtîyên Amerîka û rêzdar Chavez piştgirîya Îranê dike li ser bernama wê ya navokî.Rêzdar Ahmedînejad roja yekşemê diçe Nîkaragua da ku kom bibe bi serokê wî welatî, bi Daniel Ortega re, yê ku di dema Şerrê Sar de dijminîya Welatên Yekgirtîyên Amerîka dikir. Roja duşemê serokê Îranê wê li Ekwador tevlî rêûresma sond xwarinê bibe ya bo serokê nû Rafael Correa dest bi kar bike. Correa jî yek ji wan rêberên welatên Amerîkî yên Latîn e, ku dijberîya sîyaseta Amerîka dike.
</doc>
<doc id='voa_1922085' type='mono' source_url='https://www.dengeamerika.com/a/1922085.html' term='SARS'>
Hilbijartinên Serokatiya Lithuania Pêk Tên
Welatê Lithuania îro Yekşemê dengdana serokatiyê dike, ligel seroka heyî Dalia Grybauskaite ku di rêza pêşî de. Hilbijartin li welatê Yekîtîya Ewropayî û endamê NATOyê tê ligel xemên ewlekarî derbarê Rûsya.
Serok Grybauskaite gera yekem ji dengdanê ya berî du hefteyan kontrol kir, lê nikarîbû piranîya pêwîst misoger bike da ku hilbijartinan yekser bidest bixîne.
Komisyona hilbijartina Lithuania got, xanim Grybauskaite, komisyonera berê ya butceya Yekîtîya Ewropayê, dora 45 ji sedî ji dengan bidest xistiye. Rikaberê wê Zigmantes Balcytis e ji partiya sosyal demokrat ya çepê naverast.
Hilbijartin di demekê de tê ku Rûsya destê xwe daniye ser nîvgirava Kirimê ya Ukrayna.
Li dema Şerê Sar Lithuania li jêr kontrola Rûsya bû. Serok Grybauskaite bixêrhatina hebûna hêzên NATO li Lithuania kiriye, ji dema krîza Ukraynayê.
Seroka 59 salî xwedî kembera reş e di lîstika karate de. Li dema kempeyn û helmeta xwe, wê gotibû ewê ji dijminahiya Rûsya netirse, bi gotinên wê, “ewê bixwe tivingê hilgire û berevaniya welêt bike eger ew yek jibo ewlekariya niştimanî hate xwestin.”
</doc>
<doc id='voa_1110661' type='mono' source_url='https://www.dengeamerika.com/a/a-59-2007-06-05-voa1-89432227/1110661.html' term='SARS'>
Bush dibêje pêdivî nîne ku Rusya ji sîstema muşekan bitirse
Serokê Amerîkî George Bush dibêjît nepêdivîye Rusya bi tirsît li plana Amerîkî bo danana sîstema berevanîya muşekan li Ewropa.
Serokî li Prag gote peyamhinêran ku şerrê sar bi domahî hatîye û Rusya dijmin nîne.Wî got ew kar dike da bawerîyê bi serokê Rusî Vladimir Putin bînît ku Amerîka û Rusya dişên pêkva kar bikin bo bersîng girtina gefeyan. Serokî dubare gazî kire Rusya da hevkarîyê biket li pêşvebirina sîstemên berevanîyên muşekan, bizavên bersîng girtina gefeyên hevbeş.Hêjayî gotinê ye ku birêz Putin gefe kirîye ku muşekên Rusî arasteyî armancên Ewropî biket eger ew sîstema berevanîya muşekên Amerîkî bêne danan.Serokê Amerîkî li paytextê Komara Çekê bo peyamhinêran axift piştî kombûna digel serokê Çekê Vaclav Klaus.
</doc>
<doc id='voa_4753652' type='mono' source_url='https://www.dengeamerika.com/a/maidan_shahr/4753652.html' term='SARS'>
Karbidestan Piştrast Kir ku di Êrîşa Duşemê de, 36 Kes li Nêzî Kabulê Hatine Kuştin
Karbidestên Afganî îro Sêşemê piştrast kir ku di êrîşeke Talîbanê ya roja Duşemê de, herî kêm 36 kes li bingeheke leşkerî ya nêzî Kabulê hatine kuştin.
Karbidestan dîyar kir ku di êrîşê de herwiha 58 kesên din jî birîndar bûn.
Ragihandina fermî ya derheqa êrîşê, 24 demjimêr piştî çêbûna bûyerê tê ku çekdarên Talîbanê avêtibûn ser fêrgeheke leşkerî ya li bajarê Meydan Şar ku 50 kîlometre ji paytxet dûr e.
Jimareke karbidestên ku nexwst navê wan eşkere be, ji medya re gotibûn ku di êrîşa sibeha Duşemê de pirtir ji 126 kesan hatibûn kuştin û bi dehan kesên din jî birîndar bûbûn.
Piranîya kesên kuştî komandoyên Afganî bûn ku ji alîyê Rêvebirîya Ewlekarîya Newtewî ve li fêrgeha leşkerî ya navdar hatibûn cîh kirin.
Talîbanê berpirsîya êrîş rakir ser xwe û ragihand ku pirtir ji 90 hêzên taybet yên Afganî hatine kuştin.
</doc>
<doc id='voa_2730325' type='mono' source_url='https://www.dengeamerika.com/a/2730325.html' term='SARS'>
Maseya Gurover: Roja Rojnamegeriya Kurdî
Piștî derbasbûna 117 salan li ser yekemîn rojnameya Kurdî bi Navê Kurdistan, gelo Kurdan çi pêșxistin di warê rojnamegeriyê de qezenc kirin?
Gelo em dikarin têrma rojnamegeriyê bi awayê standart li weșanên Kurdî kin eger em bidin ber çavan pirbûna ziman û zarav û elfebeyên ku ew pê hatî belav kirin!
Roja îroj çi rojnamegeriya Kurdî rastî çi astengî û bendan dibe?
Gelo rojnamegriya Kurdî bi giștî ketiye bin bandora rojnamegriya partî û rêxistinên siyasî? Rola partîtiyê çi bû di nebûna rojnamegeriyeke Kurdî ya serbixwe de?
Maseya Gurover bi beșdarbûna du mevanan vê babetê ronî dike:
Sernivîserê kovara Șar li Herêma Kurdistana Îraqê rêzdar Kemal Reûf ku li bajarê Sulêmaniyê dimîne û serokê navenda Berçav rêzdar Farûq Hecî Mustefa ku li bajarê Entabê,Tirkiyê dimîne.
Ji bo guhdarîkirina li hevpeyvînê, faylê deng veke
</doc>
<doc id='voa_1694841' type='mono' source_url='https://www.dengeamerika.com/a/1694841.html' term='SARS'>
Rehîm Reşîdî: Gerek Pîrozbahî li Gelê Misirê Bikin
Artêşa Misirê şeva Çarşemê desthilata serok Mihemed Mursî hilweşand.
Di peyameke televizyonî de, fermandarê artêşa Misirî Xelîl El Sîsî got ku kar bi destûrê welatî hate ragirtin û serokê dadgeha destûrî yê Misirê wê bibe serokê demkî yê welatî.
Mihemed Mursî, ku yekemîn serokê sivîl yê hilbijartî bû li Misirê, Îslamî ye û ser bi tevgera Îxwan e.
Rehîm Reşîdî, endamê Fedrasyona Navneteweyî ya Rojnamegeran li Washington, dibêje ku artêşa Misirî artêşeke gelî ye û berjewendîyên gelî diparêze û dûrkirina Mursî ji dethilatê beşek e li bizava artêşê jibo parastina pêşeroja Misirê.
Di hevpeyvînekê de ligel Dengê Amerîkî, birêz Reşîdî got ku bûyerên Misirê “xuya dikin ku bihara Erebî jibo Îxwan û tevaya tevgerên Îslamî li seranserê Rojhilata Navîn wê bibe zivistaneke sar.”
Birêz Reşîdî dibêje, dema ol jibo merema bidestxistina desthilatê tê bikaranîn, “hem ol bêrêz dibe û hem jî hemû nîşanên azadî û dadwerîya civakî ji holê radibin.”
</doc>
<doc id='voa_1117050' type='mono' source_url='https://www.dengeamerika.com/a/cend-weneyen-ji-xweniandana-wall-streete-dagir-ke-134831608/1117050.html' term='SARS'>
Çend Wêneyên ji Xwenîşandana Wall Street'ê Dagir Ke
Xwenîşanderên "Wall Street'ê Dagir Ke" tevî hewaya sar berdewam li Zuccotti Park rûdinin û xwepêşandana xwe didomînin.
Pişka Kurdî ya Dengê Amerîka berî çend rojan serdana xwenîşanderan kir û jibo we çend fotoyên balkêş girtin.
Jibo dîtina wenêyên mezintir, kerema xwe li butona "Full Screen" ya binî wêneyan bitikînin.
</doc>
<doc id='voa_2764560' type='mono' source_url='https://www.dengeamerika.com/a/kerry_putin/2764560.html' term='SARS'>
Kerry û Putin li Sochi Kom Dibin
Wezîrê Derve yê Amerîka John Kerry îro li bajarê Sochi bi Serokê Rûsya Vladimir Putin re kom bû.
Kerry berî ku ligel Putin rûne, di serdana herî bilind ya paş krîza Ukrayna de, nêzîkî çar seet ligel hevtayê xwe yê Rûsî Sergei Lavrov civîya.
Wezareta Derve yê Amerîka ragihandibû ku Kerry û Putin wê jimareke mijarên wek peymana navokî ya bi Îranê, rewşa Lîbya û Yemenê û herwiha krîza Sûrîyê gotûbêj bikin.
Serdana Kerry di vê demê de tê ku peywendîyên navbera Amerîka û Rûsya, taybetî ji jiber kêşeya Ukraynî û Sûrî, wek serdema şerê sar xirabtir bûye.
</doc>
<doc id='voa_4136278' type='mono' source_url='https://www.dengeamerika.com/a/berwari-bala-befir-berif/4136278.html' term='SARS'>
Befir Barîn Û Bandora Ser Rewşa Welatiyan
Li herêma Berwarî Bala, seqayê sar bo sedema barîna Befirek mezin, berî ku cotkarên li herêmê berhemê xwe yê sêvana ji nava zeviyan bigehînin bazaran li bajarên herêma Kurdistanê Berif biser de hat.
Cotkarên li herêmê gazinan ji berpirs û desthilata heyî dikin, jiber ku, berhemê wan yê sêvan êdî buha nake û têçûnên veguhastina wan bû bazaran ji buhayê firotinê zêdetire, welatiyên li herêmê sedema bê qîmetîya sêvan vedigerînin bo anîna sêvan ji Îran û Tirkiyê.
Cotkarê herêmê "Bişar Mustefa" ji gûndê Sararo dibêje Denê Amerîka "berhemê sêvên îsal gelek baş bû, lê hemî ketin ser erdê û çi qîmet nake, em nikarîn mesrefê lê bikîn û bibîn bajarî jiber ku, sêva Îranî û Tirkî bazar pir kirîye".
Ji aliyek din ji egera aloziyên di navbera hikûmeta Herêma Kurdistanê û hikûmeta Bexda de, heta niha Gaza spî ya gerim kirinê bi ser welatiyan de nehatîye belav kirin û buhayê wê li bazarê reş jî gelek girane di şiyanên welatiyan de nîne bikirin û xwe ji zivisana dijwar biparêzin û gerim bikin.
</doc>
<doc id='voa_2832289' type='mono' source_url='https://www.dengeamerika.com/a/carter_cold_war/2832289.html' term='SARS'>
Carter: Daxwaza Me ya Vegera Şerê Sar Tune
Wezîrê Berevanî yê Amerîka Ashton Carter îro Duşemê got, ne daxwazeke wan ya jibo vegera Şerê Sar, ne jî jibo nakokiyeke nû bi Rûsya heye.
Carter got, cezayên aborî li ser Moskowê bandoreke bihêz li hember “dijminahîya” Rûsya li Ukraynayê datîne.
Wezîrê Berevanî ya Amerîka di forumekê de li Berlînê ev axaftin kir. Di heman civînê de Wezîra Berevanî ya Almanya Ursula von der Leyen amade bû.
Biryar e her du rêber derengîya Duşemê herin bajarê Muenster da ku ligel hevtayên xwe yên Norwecî û Hollandî kom bibin.
Birêz Carter got, di vê demê de ku welatên Rojava naxwazin bi Rûsya re bibin dijmin, eger pêwîst be ewê her berevanîya xwe bikin.
“Ukrayna tenê yek ji xemên me derbarê Rûsya ye. Wek bersîv, em rêbazeke stratejîk ya bihêz û balanskirî birêve dibin. Ev rêbaz dê piştrast bike ku Rûsya nikare kesî bi zorê vegerîne dema borî. Em di heman demê de bang li Rûsya dikin ku careke din berê xwe bide paşerojê.”
Wezîrê Amerîkî sibe Sêşemê ber bi Estonya ve diçe da ku civînan ligel wezîrên Berevanîya Estonya, Letonya û Lîtvanya pêk bîne. Ev her sê welat di qonaxekê de li jêr kontrola Moskow û Yekîtîya Sovyetê bûn.
Hêjayî bîrxistinê ye, Rojên Çarşem û Pêncşemê jî NATO kombûnên xwe li Brukselê pêk tîne, tê de mijara Rûsya û Ukrayna ya sereke ye.
</doc>
<doc id='voa_4623991' type='mono' source_url='https://www.dengeamerika.com/a/us_rus_treaty/4623991.html' term='SARS'>
Trump Dixwaze ji Peymana Navokî ya ligel Rûsya Vekişe, Moskow Benda Ronkirinê Ye
Qesira Kremlîn îro Duşemê xema xwe dîyar kir ku Serokê Amerîka Donald Trump dixwaze Amerîka ji peymaneke girîng ya serdema Şerê Sar ya bi Rûsya vekişîne.
Kremlîn dibêje ku biryara kişandina Amerîka ji rêketinê, dikare cîhanê bike cîhekî xetertir.
Berdevikê Kremlînê Dmitry Peskov ji nûçegîhanan re got ku Rûsya peyman binpê nekiriye.
“Ger Amerîka muşekên nû ava bike, hîngê emê jî neçar bin ku bi heman awayî bikin.”
Peskov got ku karbidestên Rûsî di hevdîtina ligel şêwirmendê ewlekarîya netewî ya Amerîka John Bolton de, dixwazin ku li ser Peymana Hêzên Navokî yên Menzîla Navîn (Intermediate-Range Nuclear Forces Treaty) agahî wergirin.
Bolton li ber e ku îro bi Serokê Rûsî Vladimir Putin û Wezîrê Derve Sergey Lavrov re bicive.
Trump di dema dawî de Rûsya tawanbar kiribû ku li dijî mercên peymanê muşekên navokî ava dike û wan diceribîne.
Peymana Hêzên Navokî yên Menzîla Navîn qedexe dike ku Amerîka û Rûsya çekên navokî ava bikin û wan biceribînin.
Hêjayî bîrxistinê ye ku Serokê berê yê Amerîkî Ronald Reagan û serokê berê yê Yekîtîya Sovyetê Mikhail Gorbachev di sala 1987'an de ew peyman li Qesira Sipî îmza kiribû.
</doc>
<doc id='voa_1115534' type='mono' source_url='https://www.dengeamerika.com/a/japon-bizave-dike-reke-li-karesateka-navoki-bigire-118015714/1115534.html' term='SARS'>
Japon Bizavê Dike Rêkê li Karesateka Navokî Bigire
Karbidestên Japonê yê bizavê dikin rêkê li karesateka navokî bigirin, ku metirsîya lêçûneka tîşkên navokî heya piştî çend peqînan li navendeka navokî.
Serokwezîrê Japonê Naoto Kan roja Sêşembî di gotarekê de li televizyonê hişdarî da ku lêçûna navokî li dewrûberên navenda Fukuşîma gelek zêde ye û metirsî heye ku tîşkên navokî jê diçin. Ji her kesê ku heta 30 kîlometran wêvey navenda navokî dijît hatiye xwestin ku di mal de bimînin.
Ajansa Enerjî ya Atomî ya Navneteweyî ragihand, teqîna ku li sazgeha jimare du bibû renge eger kirbîte ser avahiyên dewrûberên sazgehê. Roja Sêşembî du peqîn li du sazgehên dî qewmîn.
Karger yê ava behrê bikar tînin bo sar kirina lûlîyên kersteyên sûtinê li sazgeha jimare du, piştî sîstema sarkirinê heftîya bihûrî jiber erdhejê û pêlên Tsunamî li bakura rojhelata Japonê têkçûy.
</doc>
<doc id='voa_4891333' type='mono' source_url='https://www.dengeamerika.com/a/afrin_tr_wall/4891333.html' term='SARS'>
Efrînî Dijî Dîwarê ku Tirkîyê Ava Dike Dengê Xwe Bilind Dikin
Bi sedan Efrînîyên derbider, bi armanca şermezarkirina dîwarê ku artêşa Tirk li herêma Efrînê ava dike, xwepêşandanek li dar xist.
Efrînîyên ku li Şehba penabe rin, ji danê sibê de li gundê Sixonekê yê Şêrewa, ku tenê yek kîlometre dûrî dîwar e, kom bûn û xwepêşandan li hember dîwarê li gundê Kîmarê pêk anîn.
Mihemd Genco got ku Tirkîyê dixwaze Efrînê ji Sûrîyê qut bike. “Em li dijî vê kiryarê ne û em şermezar dikin, em ti carî Efrînê bernadin, çimkî ew axa bav û kalên me ye”.
Xwepêşandana Efrînîyan piştî nîvro veguherî gireva hember dîwêr û siloganên şermezarkirinê hatin bilind kirin, herwiha ji civaka navneteweyî xwestin ku rê li ber Tirkîyê bigire.
Yûsif Cemîl bal kişand ku Ev ne Berlîna şerê Sar e ku sînor û dîwaran ava bikin. “Efrîn warê me ye. Em jê koçber kirine û dagir kirine. Em razî nabin wê bikin Îskenderûn yan Qibris. Emê wê rizgar bikin”.
Xwepêşanderan nerazîbûna xwe ji bêdengîya rejîma Sûrî anîn ziman û helwesta Rûsya wek plangerîya bi Tirkîyê re nîşan kirin.
Efrînîya bi navê Şazîye Îbrahîam jî got ku ger Rûsya bersîveke zelal nede wan, ewê bang li zarokên xwe di nava HSD’ê de bikin. “Emê ji zarokên xwe re bêjin ku bila werin em Efrînê rizgar bikin”.
Hêjayî gotinê ye ku artêşa Tirk ji 8’ê Nîsanê ve, dest bi avakirina dîwarekî kiriye. Dîwar li dor gundên başûr û rojhilata Efrînê tê ava kirin û ta niha li gundên Cilbirê, Miryemîn û Kîmarê bi qasî 2 km hatiye çêkirin.
</doc>
<doc id='voa_2608905' type='mono' source_url='https://www.dengeamerika.com/a/kuba/2608905.html' term='SARS'>
Amerîka û Kuba Danûstandinên Dîrokî Didomînin
Amerîka û Kuba, di hewla normalkirina peywendîyên dîplomatîk de, îro Pêncşemê li Havana gêra duyê ya danûstandinan pêk tînin.
Tê ragihandin ku vekirina balyozxaneyên li her du paytaxtan, mijara serekî ya hevdîtinan e ku 50 sal in her du welat neyarên dema şerê sar bûn.
Washington wê daxwaz ji Havana bike ku rê li ber şandina jimareke dîplomatên Amerîkî veke ku herin giravê û bi serbestî li wî welatî rêwitî bikin.
Dîplomatên her du alîyan herwiha li ser qanûna penaberî û koçberî jî wê gotûbêjên berfireh bikin.
</doc>
<doc id='voa_4732081' type='mono' source_url='https://www.dengeamerika.com/a/hdp_alliance/4732081.html' term='SARS'>
HDP û Heft Partîyên Kurd Hevalbendîya Hilbijartinên Herêmî Ava Dikin
Partîya Demokratîk ya Gelan (HDP) jibo hilbijartina heremî yên di 31'ê Adarê, bi heft partî û pêkhatîyên Kurd re hevalbendî ava dike.
Hevserokên HDP’ê Pervîn Buldan û Sezaî Temellî bi serok û nûnerên partî û pêkhatîyan re li Amedê tifaq ji bîragiştî re ragihand.
Partîyên ku bi HDP’ê re giheştin tifaqê ev in: Tevgera Azadî, PDK, DDKD, PDK-Tirkîyê, Partîya Azadî û Mirovahî, Partîya Komunist û Partîya Heremên Demokratîk (BDP).
Serokê Platforma Kurdistanê Sertaç Bucak, daxuyanîya bi Kurdî, hevseroka HDP’ê Buldan jî ya bi Tirkî xwend.
Bucak û Buldan dan zanîn hilbijartinên heremî, bona desthilatdarîya heremî û bicîhbûna demokrasîyê giring e. Wan bi berdewamî got ku piştî sîstema seroktî li Tirkîyê eşkere dibe ku hêza parlamento kêm bûye, lê giringîya rêvebirîyên heremî zêdetir bûye.
Bucak û Buldan bal kişand ku partîya desthilatê, muxalefet û partîyên din yên sîstema Tirkîyê, bi plan û programan berê xwe dane doza gelê Kurd û dixwazin ku di mêjîyê gel de hinek têgihiştinên çewt bicîh bikin ku hilbijartin bê wate ne:
“Emê herin ser sindoqan jî, neçin jî wê tu cudabûn çênabe. Çawa be jî ewê li şaredarîyan qayum werin tayin kirin,” dixwazin wê nêrînê li nav gel belav bikin.
“Bi vê têgihiştina çewt dixwazin gelê me ji sîyasetê sar bikin, bi van dîtinên çewt gelê me ji xwe re dikin armanc.”
Partîyên Kurd daxuyanîya Serokê MHP’ê Dewlet Bahçelî ya derbarê Kurdan û hilbijartinên heremî de bibîr xist ku gotibû bi serketina Kurdan, daxwazên wan hîn kûrtir bin.
“Bahçelî dibêje ku ger Kurd careke din desthilatdarîya heremî bi dest xin, wê hinek daxwazên wan hîn kûrtir bin. Ev jî wê Tirkîyê bibe devereke din. Jibo ku em wê yekî asteng bikin, divê em eşîran bi kar bînin. Mebesta Bahçelî ew we ku bila Kurd hilbijartinan hinda bikin, bila MHP jî hilbijartinê hinda bike, lê bila dewleta Tirk hinda neke.”
</doc>
<doc id='voa_1110698' type='mono' source_url='https://www.dengeamerika.com/a/a-59-2007-03-08-voa2-89432427/1110698.html' term='SARS'>
Amerîka xwe ji danustandinên digel Îran û Surîyê nadete paş
Civîna Bexdayê hikûmeta Îraqê rêkxistîye û dîplomatên wê dê digel yên ji welatên hevsînor û ji welatên endamên herdem yên Cıvata Tenahîyê ya Neteweyên Yêkgirtî, têda pişikdar bibin.
Bi wî awayî, ew dê bibîte yêk ji kêmeke caran ku nûnerên ji Welatên Yêkgirtî yên Amerîkî, Îran û Sûrîyê, her sê pêkve, dê bibine beşdarên heman kombûnê.
Washingtonê ji sala 1979ê were têkilîyên dîplomatîk bi Îranê ra nînin û peywendîyên wê bi Surîyê ra jî sar in û Tehran û Şamê gunehbar diket ku wan bi kiryarên xwe ve şerrê Îraqê şarandîye.
Balyoz David Satterfieldî gote rojnamevanan konferansa Bexdayê bi mebesta hindê ye ku pê biaxivin ka dê Îraqê çawa bikene welatekî tenatir û aramtir.
Lê bi gotina wî dîplomatî eger ji bo danûstandinên rasta xwe bi karbidestên Îranî û yên Surî ra derfetek hilkeft, ew dê tiştekî di cihê xwe da bît.
David Satterfieldî got eger dîplomatên Surî an yên Îranî xwe gihande karbidestên Amerîkî û xwest bi wan ra derbarê tiştekî bi mijara ''Îraqeke tena, aram û demokratîk'' ve girêdayî da biaxivin, Amerîkî xwe jê nadene paş.
Şîretvanê serekî yê karûbarên Îraqê yê Wezîra Derve Condoleezza Riceê got li her danûstandineke bi Îranîyan ra Amerîka dê behsê wan îddîayan biken ku çekên Îranîyan -- mîna bombeyên kunkirina zîrîpuşan – ji alîyê serhildayan ve ji bo êrişên li dijî leşkerê Amerîka li Îraqê têne bikar înan.
Balyoz Satterfieldî got Amerîka dê li têkilîyeke wesa du-alî digel Îranê wan gumanên xwe bînîte ziman – gumanên ji pişka Îranê bi dana wan çekan û hînûfêrkirina ji bo bikarînana wan çekan li dijî hêzên Amerîkî û hevpeymanan li Îraqê.
David Satterfield, ku dê digel balyozê Amerîka li Bexdayê Zalmay Xelîlzadî serokatîya şandeya Amerîka li konferansa li paytextê Îraqê biket, got Welatên Yêkgirtî li benda Surîyê ye ku bizaveke biket ji bo rawestandina hatina şerkerên bîyanî û çekan di Surîyê ra bo Îraqê.
Satterfieldî got serê pêşîn derbasbûna Jîhadîyan di tixûbên Surîyê ra. Ew cîhadî bi bahreke mezin berpirsîyarên êrişên bi bombeyan li nav Îraqê ne. Wekî êrişên salên berê, niha jî tiştên ku herro li ser televîzyonanan in karê bîyanîyan in. Û pirranîya wan bîyanîyan berdewam bi rêya Surîyê têne linav Îraqê.
Dîplomatê Amerîkî got divêt Surîye her wesa bibizivît li dijî kevne-Beesîyên Îraqî yên linav Surîyê biket ku xwudanên bahreke girîng in li dana diravî û birêvebirina serhildana Îraqê.
Çaverê tête kirin ku paş konferansa roja Şembî li Bexdayê, kombûneke berfirehtir li meha 4 Nîsanê bête kirin li rêza wezîrên derve û Wezîra Derve Condoleezza Rice digel hevberên xwe yên Îranî û Surîyê û wezîrên welatên dî têda bin. Reng e cihê wê konferansê Stenbûl bît.
Satterfieldî bi awayekî hişyarane geşbînîya xwe îna ziman ku nîşanên pêşîn çak in ji nexşeya nû ya hikûmeta Îraqê, bi piştevanîya serbazên Amerîkî, ji bo parastina Bexdayê.
</doc>
<doc id='voa_1616311' type='mono' source_url='https://www.dengeamerika.com/a/keje/1616311.html' term='SARS'>
Kejê Bêmal Lêkolîna Xwe ya Ser Zarokên Kurd Dinirxîne
Nivîskar û lêkoler Kejê Bêmal dosyayeke berfireh bi navê "Zarokên ku ji Zimanê Xwe re Sil Bûne" amade kir ku wek babeteke girîng ya ser astengên mafê zimanê dayikê tê nirxandin.
Nivîskara Kurd Bêmal di lêkolîna xwe de balê dikişîne ser zarokên Kurd ku jiber Tirkî nizanin, wek kêmaqil li navendên rehabilîtasyonan têne perwerde kirin.
Kejê Bêmal, di lêkolîna xwe de, bi hevpeyvînên pisporan û zarokên ku li wan navendan dimînin, vê pirsê tîne pêş çavan.
Kejê Bêmal ji Dengê Amerîka re vê lêkolîna xwe dinirxîne û dibêje piranîya zarokên li van navendan perwerdê dibînin zarokên Kurd in. Ew bi berdewamî dibêje, zarokên ku bi Tirkî nizanin jî hem wek kêmaqil têne dîtin, hem jî, ji zimanê xwe yên dayikê re tên sar kirin.
Xanim Bêmal destnîşan dike, ev navendên rehabilîtasyonê yên li bajarên Kurdan û Tirkîyê bi piştgirîya dewletê wek kargehên bazirganî têne karanîn ku ev jî li hember zarokan sûcekî mirovahîyê ye.
Hêjayî gotinê ye, lêkolîna Kejê Bêmal ya bi navê "Zarokên ku ji Zimanê Xwe re Xeyîdîne" bi Tirkî hatiye nivîsîn û di malpera www.agendakurd.com de hatiye weşandin.
</doc>
<doc id='voa_3350053' type='mono' source_url='https://www.dengeamerika.com/a/3350053.html' term='SARS'>
Bayram Bozyel Serdana Serokkomarê Tirkiyê bo Amedê Dinirxîne
Cîgirê Serokê Partiya Maf û Azadiyan (HAKPar)Birêz Bozyel dibêje hem gotara serokwezirê hem jî yên serokkomar xizmetê nakin jibo aşitiyê.
Bayram Bozyel serdana Serokkomar Erdogan ya Amedê û siyaseta hikumeta nû ya herêmê ji Dengê Amerîka re şîrove kir.
Serokkomarê TirkiyêRecep tayip Erdogan û serokwezîrê nû yê Tirkiyê Binalî Yildirim roja Şemiyê tên Amedê. Piştî qedexe û operasyonan ev cara yekê ye Erdogan tê Amedê.
Cigirê Serokê Giştî yê Partiya Maf û Azadiyan (Hakpar) Bayram Bozyel li ser hatina ji Amedê ji Dengê Amerîka re nirxandinan kir.
Birêz Bozyel dibêje hem gotara serokwezirê hem jî yên serokkomar xizmetê nakin jibo aşitiyê.
“Tirkiye ber bi otoriterbûnê ve diçe, Erdogan dixwaze her tiştî bike bin destê xwe. Lê Erdogan musaite ku tiştên ji nû jî beje. Ez jibo pêvajoyeke nû ya çareseriyê ne bihêvî me. Rakirina mafê deslênedanîna parlamneterên HDPê jî nişan dide ku di dema nû de dîsa politiqayên ewlekariyê wê li pêş be”
Birêz Bozyel got jiber şer û pevçûnan, qedexe û operasyonan gelê Diyarbekirê bi giştî ji hikumetê dilşikestî ye û bertek nîşanê PKKê jî dide. “Gel ji siyasetê sar bûye.”
Birêz Bozyel diyar kir ger siyaseta Surîyê biguhere dibe ku ev bandorek erênî li ser nêrîna wî ya siyaset bi Kurdan re jî bike û li gorî qineeta wî li ser pêşketinên li Rojava, siyaset Tirkiyê ya Kurdan bi saya Amerîka dikare biguhere.
</doc>
<doc id='voa_4341891' type='mono' source_url='https://www.dengeamerika.com/a/trump_russia/4341891.html' term='SARS'>
Trump: Divê Rûsya ji Muşekan re Amade Be
Serokê Amerîka Donald Trump di twîtekê de bersîva daxuyanîyên karbidestên Rûsî da û got ku divê Rûsya xwe ji muşekan re amade bike.
“Rûsya soz dide ku ewê hemî muşekên ku Sûrîyê bike amanc, gêr bike. Hazir be, Rûsya jiber ku muşekên xweşik, nûjen û zîrek dê werin. Divê tu nebî şirîkê Heywanê Merkujê Gazê ku bi kuştina hemwelatîyên xwe kêfxweş dibe.”
Trump dîyar kir ku peywendîya Amerîka û Rûsya, serdema Şerê Sar jî nav de, ti car wek niha xirab nebûye û sedemeke rêwa ji wê yekê re tuneye.
“Rûsya hewceyî me ye ku em alîkarîya aborîya wê bikin û ew yek jî tiştekî hêsan e. Divê hemî dewlet bi hevre bixebitin û dawî li kêbirkeya xwedîkirina çekan bînin.”
</doc>
<doc id='voa_1110133' type='mono' source_url='https://www.dengeamerika.com/a/a-59-2006-10-19-voa1-89428332/1110133.html' term='SARS'>
Nasnama Iraqî ji civînekê re bû babet
Civata Navnetewî di sedsala dawî de ji bilî danana peymanên navnetewî û civînên dîplomasîyê wezîfeyek nû ji xwe re peyda kiriye: Eve jî Desthilata Qanûnê ye. Piştî şerê sar û têk çûna Sovyetê, li Balkanan herwisa bi rêka şerê dijî terorîzmê li Afganistan û Iraqê, û wek berpirsyarîyeke Neteweyên Yekgirtî li civatên paş şerrî li Tîmora Rojhilat, li Sierra Lîon û her wekî din, Civata Navnetewî wek ku hin nivîskar tînin zimên weke ku dest bavêje nav karên navxweyî yên dewletan, alîkarîyê bi wan re dike bo rast û dirûstkirina rewşa wana.Her çiqasî komek miştûmir li ser ma’neya desthilata qanûnê tên kirin jî Civatê ji bo mana wê li ser çend beşên wê li hev kirine. Li gorî van bizavên alîkarîya navnetewî dirust kirina nasnama niştimanî yek ji rêkên dirust kirina vê desthilata qanûnê ye.Enstîtû, zanîngeh û lêvekol jî bi rêka vekolînan Civatê ji rewşa van welatên paş şerrî agahdar dikin û Civat jî li dû wê asas û binaxe ji rêbaz û sîyasetên xwe re datînin.Enstîtuya Aştîyê ya Welatên Yekgirtîyên Amerîka li Washingtona Paytext dest bi civînan kirine li ser Iraqê û Desthilata Qanûnê ya li vî welatî.Eric Davis, Reider Visser, Phebe Marr, Michael Rubin û Nabil Al-Tikriti bi axaftinên xwe beşdarî vê civînê bûn.Her pênc kes jî bi giştî mesela yekbûyînê anîn zimên ku ka gelo bi rastî Iraqî wek yek netew in an jî her sê parçeyên wê ku yek jê Şîa yek jê Sinne û yek jê Kurd in naxwazin bibin yek netew û cûda bibin.
Xanim Phebe Marr axaftina xwe bi giştî li ser rêberayetî ya li Iraqê kir. Dibêje li Iraqê du şoreş çêbûne yek jê ya navxweyî ye û ya din jî şoreşa di şiklê hikumetê de ye bi ma’na hikumeteke navendî. Dibêje rêberên Iraqê li gorî ji kîjan beşê bin ji hev cûda cûda ne; ji bilî Kurdan rêberên herdu beşên din di dema Seddam de sirgun kirî bûne û vêga vegeryane welatî û ji bilî Kurdan pirsgirêkek heye ku dibêjin dîtina rêberên vegeryayî li hember yên mayî li ser hikumetê ne wek hev e. Di nav wan de tenê rêberên Kurdan gelekî sekuler in û piştgirîya Rojavayê dikin. Her wisa xanim Phebe Marr dema ku rexneyên di derbarê dîtna wan ya li ser mesela aborîyê li rêberên herdu beşên din kirin dîsa rêberên Kurdan ji wan cuda kir û got tenê rêberên Kurdan pêşketina aborîyê ji xwe re kirine armanc di bernama avakirina Iraqê de. Hêjayî gotinê ye ku Civata Navnetewî bi pêşxistina aborîya welatên paş şerrî weke perçeyeke bi pêşvexistina Desthilata Qanûnê dibîne.Wek mînak ji bo bernameya Şî’eyan xanim Marr dibêje dema ku tu ji wan dipirsî Şî’e pêşî xwe wek Iraqî dura wek Şî’e didin nas kirin lê belê hesta niştimanperwerî zêde ne bi hêz e bi wan re. Piranîya rêberên Şîa we pê xweş e ku îslamî kirin û gohrînkarî di nav civatê de li du rêka Şîa bin.Kesên din ku diaxiftin di bizava alîkarîyê de mesela welatên cîran anîn zimên. El Tîkrîtî got welatên cîran heqê wan heye ku bixwazin alîkarîyê bi Iraqê re bikin wek yek ji wan Tirkîye û ya din jî Îran e. Belê rêzdar Eric Davis di axaftina xwe de balê kişand ser pirsgirêkên wê alîkarîya cîranan ku dibêje dibe ku ew têklatî û armanca wê alîkarîyê bi awayekî xerabibin. Lê dibêje stratejîya wextekî dûr û dirêj ya bo aşîtî û tenahîya Iraqê ku Hikumeta Herêma Kurdistanê bi Tirkîye re dimeşîne gelek başe,
Davis dibêje girêdana têklatîya aborîya Herêma Kurdistanê bi aborîya Tirkîye ve çareyeke baş e û dibe ku ev bizav ber bi welatên din ve jî belav bibe wek mînak bi aborîya Urdunê ve jî. Bi vî awayî jî hinek maytekirinên derve têne rawestandin.
Hin beşdaran bawerîya bi pêşketina aborîyê ya li Herêma Kurdistanê wek mînak nîşan dan ji bo temamê Iraqê lê belê gotin lazime çareyek bê peyda kirin ku Kurd bi vê bizav û helwesta xwe, xwe tevlî temamê Iraqê bikin.
Di dawîya civînê de dema ku pirs ji beşdaran hate kirin ku wê di paşerojê de hikumet kirin li Iraqê bi çi awayî bidome ka gelo wê herdem serok Kurdek be, serok wezîr Şi’a be an çi rêyeke din heye an na, Michael Rubin xwest bersivê bide û dîtina xwe ya negatîv li ser rêberên Kurdan pêşkêşî guhdaran kir. Bi şidd û tund got ev îdî dem hatîye ku helwesteke tund li hember Kurdan bê wergirtin.Roj nîne ku nûçeyên di derbarê Iraqê de tundutujîya tîreyî ya di navbera Şî’e û Sinneyan de belav nakin lê belê beşdar di wê bawerîyê de ne ku ev yek ne asteng e li ber hesta netewî û mesele tê mezin kirin. Bi dîtina wan netewebûna bi rêngê Iraqî, ne pêngaveke îro an jî ji dema Seddam mayî ye bi bawerîya wan ev hest hê berî salên hezar û nehsed û bîstan hebû û bingeha wê diçe hetta dema Osmanîyan jî.
</doc>
<doc id='voa_1910956' type='mono' source_url='https://www.dengeamerika.com/a/1910956.html' term='SARS'>
Rûsya Dixwaze Hevalbendiyên Nû li Asyayê Ava Bike
Li ber e Serokê Rûsya Vladimir Putin derengî vê mehê berê xwe bide Çînê, bi hêviya pêkanîna peymanên enerjiyê û avakirina peywendiyên diplomatîk, di demekê de ku peywendiyên wê bi welatên rojava re sar bûne.
Lê şirovekar dibêjin, dibe ku Serok Putin zemhetiyê bibîne hevalbendan ji xwe re çê bike di şerê wî yê axaftinê de ligel Amerîka û Ewropa li ser tundtûjîya li Ukraynayê.
Girjî li ser sînorên Rûsya yên hêla rojava germtir dibe, li dema cudaxwazên Ukraynî yên ser bi Mosko ve şerê hêzên hikûmeta Kiyêvê dikin.
Li hêla din ji Rûsyayê, cîranên wê yên Asyayê bi xem li van bûyeran temaşe dikin.
Nûçegihanê Dengê Amerîka Henry Ridgewell ev raport ji London şandiye.
</doc>
<doc id='voa_5167671' type='mono' source_url='https://www.dengeamerika.com/a/erdogan-trump/5167671.html' term='SARS'>
Encamên Serdana Erdogan Bo Washington di Terazîya Şirovekaran de
Serokomarê Tirkîyê Recep Tayyîp Erdogan roja 13î Mijdarê li Qesra Spî hevdîtin li gel serokê Amerîka Donald Trump pêk anîn.
Berî serdana Erdogan ya Qesra Spî, dihat pêşbînî kirin ku dê hevdîtinên gelek bi zehmet û nakokbar bin, ji ber hebûna wan hemû pirsgirêkên di navbera hikûmetên herdu welatan de.
Ji pirsgirêkên ku bûne têkçûna têkiliyên Amerîka û Tirkiyê piştevanîya Amerîka ya Kurdênl Sûriyê ye, di şerê li dij Daişê û pirsa kirîna sîstema berevanî ya Rûsî S400 ji aliyê Tirkîyê ve.
Piştî civînê û bidawîbûna serdanê Erdogan got bû"Ne rast e ku ji me dixwazin em -S400’an ji destê xwe derxînin ji ber ku tiştekî wiha dijî serwerîya me ye."
Herwiha serokê Amerîka di dema pêşwazî kirina şanda Tirkî de li Qesra Spî dîyar kir ku, peywendîyên wan û Kurdan pir baş in û ew di têkoşîna dijî Dewleta Îslamî (DAIŞ) de bi ser ketine.
Çavdêr weha dibînin ku, hevdîtin û pêşwazî kirina Erdogan li Washington gerim bû, lê encamên wê di sar bûn, û ti encameke konkiret û erênî jê der neket.
Bernama "Hello Washington" mijara encamên serdana Erdogan ya Washington bi Şirovekarên siyasî re gotûbêj kir.
Mêhvanên bernamê berêz Murad Ciwan şirovekarê siyasî ji Stokholm û berêz Dr. Serbest Nebî şirovekar û mamostayê zanîngehê beşdarî bernamê bûn û şiroveyên xwe anîn ziman.
Dr. Serbest got"Weha dixweyê ku Erdogan dixwaze ber bi peymana Şangahay -Shanghai here" û dixwaze xwe nêzî bloka Rûsya û Çînê bike û hêdî...hêdî ji cîhana rojava ji Ewrûpa û Amerîka dûr dikeve, lê dîsan ciyê Tirkiyê giringe û naxwaze bi temamî xwe ji NATO yan cîhana rojava dûr bixe û di heman demê de cîhana rojava jî naxwaze Tirkîye ji wan dûr bikeve.
Murad Ciwan Nivîskar û Çavdêrê Siyasî
Berêz Murda Ciwan got"Desthilatdarîya Tirkiyê ya niha çarçoveya wê nediyare, Ewrûpî û Rojavayî nizanin çawan serederîyê li gel wan bikin, ew jî desthilatdarîya Erdogan e." Berêz M. Ciwan dîsan di wê bawerê de ye ku bloka nasyonalîst di nav de MHP piştevanîya Erdogan dikin berê Tirkîyê bidin bloka Rojhilat ya Rûsya û Çînê de û pişta xwe bidin Cîhana Rojava.
Embed
share
Hello Washington 15 11 2019
by VOA
Embed
share
The code has been copied to your clipboard.
The URL has been copied to your clipboard
Li Facebook Belav Bike
Li Twitter Belav Bike
No media source currently available
0:00
0:26:41
0:00
Direct link
128 kbps | MP3
64 kbps | MP3
Pop-out player
</doc>
<doc id='voa_1114630' type='mono' source_url='https://www.dengeamerika.com/a/di-peqina-tirkiye-de-10-kes-birindar-bun-103141314/1114630.html' term='SARS'>
Di Peqîna Tirkîyê de 10 Kes Birîndar Bûn
Medyaya Tirkî dibêje, di peqîneke başûra rojhilata Tirkîyê de 10 kes birîndar bûn ku 6 ji wan polîs in.
Peqîn, îro Înîyê li bajaroka Yuksekova/Gever a Hakkarîyê çebû, piştî binax kirina qûrbanîyên peqîna roja Pencşemê.
Medyaya xwecihî radigîhîne, di navbêra polîs û behîdaran de pûvçûn derket û hêzên ewlehîyê jibo belav kirina xwenîşandêran gazên rondikrêj û ava sar bikar anîn.
Di peqîna Pencşemê ya mînîbuseke de, 10 kes li nêzîkî gundê Geçitli yê Hakkarîyê hatibûn kuştin û bi kêmî ve 4 kesên din jî birîndar bibûn.
Serhildayên cûdaxwaz yên Kurd ji Partîya Karkerên Kurdistanê (PKK) red kirîbû ku destkarîya wê di peqînê de heye.
</doc>
<doc id='voa_4247977' type='mono' source_url='https://www.dengeamerika.com/a/kim-jong-un-moon/4247977.html' term='SARS'>
Têkliyên Herdu Koreyan Pêş Dikevin
Xûla Îsal ya lîstikên Olympîka Zivistana 2018an, Pyeongchang, bo sedem ku, têkliyên dîplomasî yên sar di navbera herdu Koreyên Bakur û Başûr de gerim bibin.
Şemiyê, serokê Koreya Başûr Moon Jae-in, kêfxweşiya xwe diyar kir li hember nama ku, Kim Jong Un bi rêya xûşka xwe Kim Yo Jong gihandî wî.
Di nama serokê Koreya Bakur Kim Jong Un de hatîye nivîsandin ku, ew hez dikin ligel Moon li Pyongyangê hevdu bibînin.
Şanda Koreya Bakur yaku beşdarî Olympîkê bûye, li qesra serokatiyê ku, bi "Qesra Şîn" tê navkirin li Seou ji aliyê Moon ve, bo nanxwarina nîvro hatbûn bang kirin, Kim Yo Jong xûşka serokê Koreya Bakur nama biryaê xwe gihand Moon.
Kim Eui-Kyeom, peyvdarê serokê Koreya Başûr gotiye, xûşka Kim Jong Un daxwaz ji Moon kiriye ku, ew di demek herî zû de saerdana Koreya Bakur bikin û li Pyongyangê dîdarên dualî encam bidin, peyvdar dibêje"Moon weke bersivdana namê gotiye, ew gelek hez dikin ev yek pêk bihê, ewê hewil bidin di demek goncayî de li paşerojê wê yekê bicî bînin".
Ji hejî bîrxistinê ye ku, vê dawiyê têkiliyên Herdu Koreyan gelek aloz bûbûn, piştî ceribandinên lidûhev yên mûşekên Balistî û Atomî, herwiha plana manuwirek leşkerî ya Koreya Bakur û Amerîka ya hevbeş liser axa nîv girava Korî. Lê daxwaznama Koreya Başûr bû beşdariya Koreya Bakur bo sedem ku nêzîkbûn di navbera herdu Koreyan de peyda bibin û manuwira leşkerî jî bihê paşxistin.
</doc>
<doc id='voa_2746657' type='mono' source_url='https://www.dengeamerika.com/a/2746657.html' term='SARS'>
Azadiya Rojnamegeriyê li Herêma Kurdistanê Heye?
3'ê Gulanê Roja Cîhanî ya Azadiya Rojnamegeriyê ye. Di vê rojê de rewşa azadî û derbirîna bîr û boçûnan û astengiyên bermber azadiya rojnamegeriyê tên nirxandin.
Li ser vê mijarê Dengê Amerîka bernameyeke taybet pêk anî û mêvandariya rojnamevan Reşîd Sofî û sernivîskarê Kovara Şar Kemal Reûf kir.
Birêz Sofî got, tevî astengiyên gelek, azadiya rojnamegeriyê li Kurdistanê pêşveçûnek ji xwe re peyda kiriye.
Ji aliyê xwe ve, birêz Reûf da zanîn, desthilatê medyaya sêber durist kiriye da ku rojnamegeriya azad lawaz bike û bi çend şêwazan asteng bike, bi taybet di warên qanûnî û aborî de.
</doc>
<doc id='voa_2654079' type='mono' source_url='https://www.dengeamerika.com/a/2654079.html' term='SARS'>
Programa Heftane: Zindî Ligel We
Programa vê hefteyê ya Zindî Ligel We behsa rewşa seqaya sar li Amerîka, bi taybet li devera Washington kir. Ev bûye çend roj ku berfeke giran li Washingtonê tê.
Di encamê de çûn û hatin hatiye astengkirin. Gelek kar jî hatine rawestandin.
Ji bilî wê jî, di bernameya vê hefteyê de em ligel komedyakarê genc Şilovan Salih, xwediyê vîdyoyên Kurdish Vines axivîn.
Şilovan behsa karê xwe kir û bal kişand ser gelek babetên ku dixwaze bike vîdyo.
Bêtir ken û agahî di dirêjahiya programê de guhdarî bikin.
</doc>
<doc id='voa_2594031' type='mono' source_url='https://www.dengeamerika.com/a/2594031.html' term='SARS'>
Nefel Berwarî: Em Hewil Didin Derûniya Zarokên Penaber Baştir Bikin
Zivistana sar ya îsal herî bêtir bandor li penaberan heye, bi taybet jî li penaberên Herêma Kurdistanê, ewên ku ji ber şerê rêxistina Dewleta Îslamî (Daîş) reviyane.
Li Duhokê, penaberên Êzîdî rastî gelek zehmetî û kêmasiyan tên, ji ber seqaya sermayê.
Di hevpeyvînekê de ligel Dengê Amerîka, çalakvana mafên jinan Nefel Berwarî dibêje ku rewşa penaberan xirab e, lê hikûmet, rêxistinên alîkariyê û xelkên sivîl heta ku ji wan tê alîkariyê pêşkêşî penaberên Êzîdî dikin.
Xanim Berwarî herwiha dide zanîn, heta ji wan tê ew alîkariya zarokên penaberan dikin da ku rewşa wan ya derûnî baştir bibe.
Ji bo guhdarîkirina dirêjahiya hevpeyvînê, fayla dengî klik bikin.
</doc>
<doc id='voa_5292125' type='mono' source_url='https://www.dengeamerika.com/a/ny_agirbest/5292125.html' term='SARS'>
Neteweyên Yekbûyî bo Îdlibê Banga Agirbestê Dike
Neteweyên Yekbûyî (NY) bo Îdlib ya li rojavayê bakurê Sûrîyê banga agirbestê kir.
Cîgirê Sekreterê Giştî yê Mafên Mirovan yê NY’ê Mark Lowcock da bi daxuyanîyeke nivîskî da zanîn ku kêşeya mirovî gihiştiye asteke ‘’pir dijwar’’
Lowcock dîyar kir ku ji meha Berfanbarê vir ve 900,000 kesên li herêma Îdlibê ji warên xwe derketine û got ku jiber ku kamp tije ne, ew di hewaya sar de li derve dimînin.
Wî bi berdewamî da zanîn ku dijî navendan sîvîlan êrîş li dar dikevin û dîyar ki bo herêma Îdlibê ku tekane rêka bidawîkirina alozîyê, agirbest e.
Karbidestên Tirk jî dibêjin ku jiber êrîşên hêzên hikûmeta Sûrîyê bi sed hezaran kes ber bi sînorê Tirkîyê ve diçin û bang Rûsya û Sûrîyê dikin ku li gor Peymana Soçî tevbigerin.
</doc>
<doc id='voa_2513764' type='mono' source_url='https://www.dengeamerika.com/a/2513764.html' term='SARS'>
Îro Salvegera 25emîn ya Roxandina Dîwarê Berlînê ye
Rêwresim û helkeft li Almanyayê jibo salvegera 25mîn ya roxandina Dîwarê Berlînê lidar in.
Şîretvana Alman Angel Merkel îro Yekşemê rêvebiriya çend helkeftan kir, wekî danîna gulan li ser hinek beşên mayî ji dîwêr jibo bibîrxistina wan kesên ku direviyan Almanyaya Rojava.
Li Berlîna paytext jî jimareke helkeftên cuda jibo vê rojê hatin lidar xistin.
Dîwarê Berlînê paytext Almanya parçe kir û Şerê Sar destnîşan kir, tê de Amerîka û hevbendên xwe dijberiya Yekîtiya Sovyêtê piştî Şerê Cîhanê yê Duwem dikir.
Di vê rojê de, Serokê Amerîkî Barack Obama daxuyaniyek derxist tê de got ku kiryarên Rûsya li dijî Ukraynayê bibîr tînin ku hîn pêdivî bi gelek kar heye da ku Ewropa bi giştî azad bibe û têkeve nav aştiyê.
</doc>
<doc id='voa_4941655' type='mono' source_url='https://www.dengeamerika.com/a/taliban-us-talks/4941655.html' term='SARS'>
Talîban Dixwaze Amerîka Pêşniyarên Wê Bipejirîne
Berpirsekî gurûpa Talîbana Afghanistanê bang li Amerîka kir ku pêşniyara gurûpa wî bipejirîne ji bo pêşvebirina axaftinên aştiyê bi armanca dawîanîna 17 salên şer li Afganistanê.
Hibatullah Akhundzada ev axaftin di peyama xwe ya salane ya berî cejna Remezanê de kir, di demekê de ku proseya diyalogê di navbera Amerîka û Talîbanê de sar bûye.
Talîban rijd e ku ew şer ranawestîne ta ku hêzên biyanî yên ku Amerîka serkirdayetiya wan dike ji Afghanistanê derkevin.
Waşinton dibêje şandê Amerîka bi serkêşiya Zalmay Khalilzad gihiştiye rêkeftineke seretayî li gel gurûpa çekdar û çonîtiya ku hêzên biyanî ji Afganistanê vekişin li beramber gerantîkirina Talîbanê ku ti hêzên terorîst axa Afganistanê bikar neyîne ji bo êrîşkirina welatekî din.
Khalilzad ragihand ku rekeftina dawî ne tenê divê vekişîna hêzên biyanî vehewîne , belê agirbestekê li gel niwênerên civaka Afghanistanê û hêzên hikûmetê encam bide ji bo dîtina bingeheke hevbeş a çareseriyeke siyasî ya welêt.
</doc>
<doc id='voa_3157406' type='mono' source_url='https://www.dengeamerika.com/a/yunan_penaber/3157406.html' term='SARS'>
15 Penaber li Nêzîkî Giravên Yunanî Qeniqîn
Karbidestên Yunanî dibêjin, di operasyonên rizgarkirinê de herî kêm 15 termên penaberên neqanûnî hatin peyda kirin.
Karbidest didine zanîn ku di du bûyerên cihê de belemên ku penaberan hildigirt, li nêzîkî giravên Yunanî binav bûn û tevî hewayê sar û pelên xurt li herêmê, kesên ku dixwazin bighijin Ewrupa berdewam rêyên xeter bi kar tînin.
Karbidest dîyar dikin ku lêgerîna wan ya dîtina penaberên hindabûyî hîn jî didome.
Zerevanên Deryayî yên Yunanî got ku 41 kes bi saxî xwe gihend giraveke biçûk ya bi navê Farmakonissi, piştî ku belema wan binav bû. Di bûyerê de termên 7 kesan ji alîyê Zerevanên Deryayî ve hatin dîtin.
Di bûyera din de jî keştîyek li nêzîkî girava Kalolimnos binoq bû û tenê 26 kes rizgar bûn û heta niha 8 term hatin dîtin.
</doc>
<doc id='voa_2821206' type='mono' source_url='https://www.dengeamerika.com/a/2821206.html' term='SARS'>
Amerîka Şandina Çekan bo Rojhilatê Ewrupayê Dide Ber Çavan
Karbidestên Amerîkî do Şemiyê ragihand, Washington wê yekê dide ber çavên xwe ku çekên giran bişîne jimareke welatên Baltîk û yên Rojhilatê Ewrupayê.
Mebesta vê yekê jî ew e ku peyameke bihêz ji Serokê Rûsya Vladimir Putin re were şandin ku Amerîka dê berevaniya hevalbendên xwe yên NATO’yê li Rojhilatê Ewrupayê bike.
Ev gav cara yekê di rojnameya New York Times de hate belavkirin.
Girjî ji berê de li Rojhilatê Ewrupayê bilind bûye, piştî cudakirina Rûsya ya nîvgirava Qirimê ji Ukraynayê û herwiha jiber nakokiya heyî li Ukraynayê.
New York Times dibêje, divê Wezîrê Berevaniyê Ashton Carter û Koşka Spî bernivîsê qebûl bikin da ku çek û alîkariya leşkerî werin şandin bo Bulgaria, Estonia, Latvia, Lithuania, Polonya, Romania û dibe Meciristan (Hungaria) jî.
Wezîrê berevaniya Lativa, Raimonds Vejonis ji New York Times re got, “eger tiştek çê bibe, em nikarin roj û hefteyan li hêviya alîkariyê bimînin. Divê em ji nuha de amade bin.”
Eger hate qebûlkirin, ewê bernivîs bibe egera danîna çekên giran bo cara yekem ji dema Şerê Sar li van welatên ku rojekê ji rojan li jêr bandora Sovyêtê bûn.
</doc>
<doc id='voa_4688065' type='mono' source_url='https://www.dengeamerika.com/a/bush_ceremony/4688065.html' term='SARS'>
Serok George H.W. Bush bi Merasîma Fermî li Washingtonê Hat Bîranîn
Serokê berê yê Amerîka George H.W. Bush îro bi merasîmeke fermî ya dewletê, li paytext Washingtonê wek qehremanê Şerê Cîhanê yê Duyê, şervanê Şerê Sar û serfermandarê serkeftina hêzên Amerîkî yên dijî Îraqê hat bîranîn.
Di seremonîya xatirxwestinê ya dêra Washington National Cathedral de sîyasetvanên Komarî û Demokratîk bo rûmetkirina serokê 41'ê Bush civîn ku di 94 salîya xwe de li Teksasê miribû.
Serok Donald Trump û serokê berê Barack Obama, ku bi tundî rexne li hevdu dikin, di merasîmê de silav dan hevdû û destên hev givaştin.
Wezîra Derve ya berê Hillary Clinton ku di hilbijartina 2016’an de rikebera Trumû bû, bi hevjînê xwe û serokê berê Bill Clinton re beşdarî merasîmê bû.
Di merasîmê de Prensê Brîtanî Charles û rêberên Almanya, Urdun, Australya û Poland û rêberên cîhanî yên berê yên serokwezîrê berê yê Brîtanî John Major jî hebûn.
Serok Trump got ku ew îro şîna Serok Bush nagirin, lê jîyana mirovekî hêja yê wek Bush pîroz û rûmet dikin.
Hêjayî bîrxistinê ye ku Serok Trump bi hilkeftina koça dawî ya Bush û rêzgirtina wî, îro Çarşemê biryara girtina hikûmeta federalî dabû û borsayên Amerîkî jî îro girtî mabûn.
</doc>
<doc id='voa_3606604' type='mono' source_url='https://www.dengeamerika.com/a/3606604.html' term='SARS'>
Tsunami Li Japonê Dide Piştî Erdhejina Bihêza 7.4
Erhejineka bihêz li Bakorê Japonê dide û bo demeka kort Amêrên Sar kirina bingehê navpkî ji kar xist û bo egera Tsunami li heman bingehê navokî da ewa li sala 2011 hatê wêran kirin.
Li Tokyo ya paytext hest bi erdhejinê hete kirin ko hêza wê 7.4 bo liser pîvana Rêxter.
Şarezayên Keş û Hewa a Japonê ragehand, navenda Erdhejinê dikefte beramber navenda navokî ya Fukushima bi korîya 10 kilometiran.
Hete niha ne hatîye zanin eger qorbani di vê erdhejinê da hebe, ewa li demjmêr 5.59 Spêdê biserdemê Cihanî çêbo.
Pêlên Tsunamî bi 1.4 Metir bi 70 kilometran li bakorê Fukushima bilnd bûn.
</doc>
<doc id='voa_3568013' type='mono' source_url='https://www.dengeamerika.com/a/3568013.html' term='SARS'>
Amerîka û Birêtanya li Hember Rûsya Firokan Dişînin Rojhilata Ewrupa
Birêtanya got ew dê sala bê firokên şer bişîne Romanya, û Amerîka soz da hêz, tank û topan bişîne Polenda, di mezintirîn berhevkirina leşkerî ya NATO de li ser sînorê Rûsya ji dema şerê sar ve.
Almanya, Keneda û hevalbendên din ên NATO, her wiha soza hêzan dan di kombûna wezîrên berevaniyê de li Biroksilê, di heman rojê de ku du firokên şer ên Rûsî li gel mûşekên kurûz derbasî derya Baltik bûn di navbera Siwêd û Danîmarkê de, û bûn cihê tengijiyan.
Li Medrîda paytexta Spanya, wezareta derve got Rûsya daxwaza xwe kişand li dor dubare dagirtina fiyûlê bo sê firokên şer, piştî hevalbendên NATO gotin renge ew bikar bên ji bo armanckirina sivîlan li Sûriyê.
Sekretêrê giştî yê NATO Jens Stoltenberg got beşdarbûna di hêzeke nû ya xurt de ji 4 hezar kes li Baltîk û rojhilata Ewrupa, ew pîvaneka bersivdanê bû li beramber hêzên Rûsî yên li aliyê rojavayê Rûsya, nêzîkî Mosko, ku hevalbend bawerim jimara wan 330 hezar kes e.
Wî got:
" Vê mehê tenê, Rûsya moşekên Iskander ên li gel şiyanên navokî li Kaliningradê belav kirin, û rêkeftina plotonyoma pileya çekan li gel Amerîka ragirt."
Stoltenberg, her wiha Rûsya tawanbar kir bi piştgiriya berdewam a serhildêran li Okranya.
</doc>
<doc id='voa_4960934' type='mono' source_url='https://www.dengeamerika.com/a/us-taliban-talks/4960934.html' term='SARS'>
Amerîka û Talîbanê Dê Gereke Girîng a Guftûgoyan Lidar Bixin
Amerîka û Tevgera Talîbanê biryar e vê hefteyê li welatê Qeterê gereke girîng a guftûgoyan lidar bixin, ku pêşbînî tên kirin ew karibin pêşketinan qezenc bikin di hewlên salekê de ji bo dawîanîna şerê Afghanistanê.
Ev dê bibe gera heftan a axaftinan ku Doha ya paytexta Qeterê mêvandariya wan dike.
Gurûpa Talîbanê nivîsîngeheke siyasî ya fermî li Doha heye.
Amerîkî yê jidayîkbûyê Afghanistanê Zalmay Khalilzad serkêşiya tîmê Amerîka dike.
Diyaloga ku hikûmeta Afghanistanê li derveyî wê ye, bi awakî bingehîn balê dide ser vekişîna hêzên Amerîkî ji Afghanistanê li beramber gerantîkirina Talîbanê ku gurûpên terorîst axa Afghanistanê bikar neyînin ji bo êrîşên dijî welatên din.
Tîmên axaftinê yên Amerîka û Talîbanê biryarbû di kombûna meha Gulanê de bingihin rêkeftinekê lê guftûgo sar bûn ji ber ku Talîbanê red kir kiryarên dijminahî rawestîne berî ku hêzên Amerîkî vekişin.
</doc>
<doc id='voa_3298024' type='mono' source_url='https://www.dengeamerika.com/a/b52/3298024.html' term='SARS'>
Amerîka li Îraqê Firokên B-52 yên Bombevan li Dijî DAIŞê Kar Tîne
Karbidestên Pentagonî îro Înê ragihand, di nav 20 salên borî de cara yekê firokên bombevan yên B-52 Stratofortress li Îraqê, hember çekdarên DAIŞ'ê kar bînin.
Firokên B-52 destpêka vê mehê ji Kendava Farisî giheştibûn, li armancên DAIŞê yên li bajarokê Qayyarah ya nêzîkî Mûsilê xistin û cebilxaneyekî wê koma tundrê ruxandin.
"Hefteya borî hêzên Îraqî li bajarokê Hit ya bin kontrola DAIŞ'ê de serketineke girîng desxt xistin û bajarok careke din zivirandin gelê Îraqê," berdevkê leşkerîya Amerîka li Îraqê Steve Warren got.
Firokên B52 Stratofortress yên bombevan ji alîyê Boeing ve hatine çêkirin û di sala 1955'an de, di serdema Şerê Sar de bo êrîşên navokî hatibûn kirîn.
Ew firokên bomvevan ji 50 salan vir ve di destê hêzên esmanî yên Amerîkî ne û cara dawî di dema Şerê Kendavê de li Îraqê hatibûn karanîn.
</doc>
<doc id='voa_2617146' type='mono' source_url='https://www.dengeamerika.com/a/2617146.html' term='SARS'>
Hêzên Tirk Nehêlan ku Rûniştvanên Kobanî Vegerin Malên Xwe
Nûçegîhanê Pişka Tirkî ya Dengê Amerîka radigihîne ku hêzên ewlehî yên Tirk rê nadin rûniştvanên Kobanî ku bizivirin malên xwe.
Peyamhinêrê Dengê Amerîka dibêje, bi sedan rûniştvanên Kobanî yên ku li ser tixubê civîyane, rastî êrîşên hêzên Tirkî yên bi gaza îsote û ava sar hatine.
Nûçegîhan dîyar dike ku girî û alozî kêmtir bûye, piştî ku rêvebirên Partîya HDP bang li girse kiriye ku xwe paşve bikşînin.
</doc>
<doc id='voa_5142147' type='mono' source_url='https://www.dengeamerika.com/a/ihd_nexwe%C5%9F/5142147.html' term='SARS'>
IHD Ser Rewşa Girtîyên Nexweş Hişyarî Dide
Komela Mafên Mirovan (IHD) ya şaxê Wanê bi mebesta ’26’ê Cotmehê Roja Mafên Nexweşan’ bi preskonferansekê bal kişand ser rewşa girtîyên nexweş yên li zîndanên Tirkîyê.
Rêvebirê navenda IHD’ê Kasim Kalkan daxuyanî xwend û got ku bi giştî li zîndanên Tirkîyê 280 hezar girtî hene.
“Ji wan, 457 giran tevahî 1334 girtîyên nexweş, di nava şert û mercên xirab de têne girtin. Ji 2017’an vir ve 44 girtîyên nexweş di zîndan de canê xwe ji dest danê.
Kalkande pirsgirêkên girtîyên nexweş wiha rêz kir:
“Zêdebûna hejmara girtîyan, astengîyên li ber giheştina xizmetên saxlemîyê derdixin. Odeyên girtîyan yan pir germ in yan jî pir sar in, ji tavê kem sûd tê werdigirin. Xwarin û vexwarin ne paqij in. Herwiha hin girtîyên ku bi serê xwe nikarîn pêdivîyên xwe yên rojanê bi cîh bînin di mezelên biçûk de têne girtin.”
Murat Melet, serokê şaxê IHD’ê ya Wanê jî, di preskonferansê de bang li hikûmetê kir ku di demek lez de girtîyên nexweş berde.
“Kesên nexweş yên li zîndanan divê werin berdan jiber ku ew nikarin bi serê xwe jîyana xwe bidomînin. Pêwîst e ev girtî werin berdan ku malbatên wan li wan binêrin. Mixabin heya niha Wezareta Dadê û hikûmetê, guh nedayê van gotinên me.”
</doc>
<doc id='voa_1116938' type='mono' source_url='https://www.dengeamerika.com/a/hejmara-miriyen-erdheja-duye-li-wane-zede-dibin-133685033/1116938.html' term='SARS'>
Hejmara Mirîyên Erdheja Didoyan ya li Wanê Zêde Dibin
Hejmara mirîyên ji erdheja Çarşemê ya li bajarê Wanê geheşte 17 kesan, piştî ku karkerên hawarçûnê termên 5 kesên din îro Înîyê ji bin kawilan derxistin.
Rêvebirekî hikûmetê îro Înîyê ragihand, bizavên lêgerînê li otela pênc qatî ya hilweşîyayî didomin, tevî ku ti nîşeneya jîyanê ji kawilên otelê nemaye.
Karkaerên hawarçûnê hêvî dikin ku lêgerîna xwe heta nîva şeva ya Înîyê bi dawî bînin. Xem û tirs heye ku hawaya sar ya cemidî wê bandoreke xirab li ser kesên ku hîn jî sax bin bike.
Di erdheja Çarşemê ya bi hêza 5.7 de pirtir ji 25 avahî li Wanê hilweşîyabûn ku ew bajar berê jî bi erdhejeke xûrt ya li 23'ê Cotmehê ya bi hêza 7.3 weran bibû.
Gelek rûniştvanên herêmê ji hikûmetê nerazî ne ku piştî erdheja yekê bi bi rêk û pekî pîvanên ewlehîyê negirtne û bi têra xwe alîkarî negahandîne herêmê.
</doc>
<doc id='voa_2716203' type='mono' source_url='https://www.dengeamerika.com/a/2716203.html' term='SARS'>
Obama Civîneke Dîrokî bi Serokê Kûbayê re Pêk Tîne
Serokê Amerîkî Barack Obama do Şemiyê gotûbêjên dîrokî ligel hevtayê xwe yê Kûbayê Raul Castro lidar xist. Birêz Obama got ku ew dixwaze rûpela dema Şerê Sar ligel hikûmeta Kûbayê bitewîne û pê re têkeve nav diyalogê.
Civîna ku ji mêj ve dihate çaverêkirin, li dema Hilcivîna Welatên Amerîka li Panama pêk hat. Ev cara yekê ye di 50 salî de ku rêberên herdu welatan li hev dicivin.
Wêneyên televizyonê birêz Obama ligel birêz Castro di odeyeke konferansan de nîşan dan ku jimareke karmend û wergêr ligel wan bûn.
Piştî civînê, Serok Obama ligel rojnamevanan axivî û got, ev gotûbêj dikarin bibin gaveke nû li vê dema ku Washington û Havana dixwazin peywendiyên xwe yên diplomatîk vegerînin. Wî herwiha got ku piraniya welatiyên Amerîkî û Kûbayî piştgiriya vê siyasetê dikin.
Serok Obama ne tenê ligel serokê Kûbayê kom bû, lê belê ew ligel Serokê Venezuela Nicolas Maduro jî rûnişt. Maduro dixwaze Amerîka sizayên xwe ji ser karbidestên welatê wî hilîne, jiber tawanên binpêkirina mafên mirov.
Maduro hergav Amerîka bi wê yekê rexne dike ku meytêkirina di karûbarên welatê wî de dike. Ew herwiha dibêje, Amerîka hewil dide hikûmeta wî biroxîne.
</doc>
<doc id='voa_4171403' type='mono' source_url='https://www.dengeamerika.com/a/rusya_cin/4171403.html' term='SARS'>
Rûsya û Çîn Dijî Stratejîya Nû ya Amerîka Bertekan Nîşan Didin
Rûsya û Çînê dijî stratejîya ewlekarîya neteweyî ya Amerîka, ku Serok Trump nû ragihand, bertek nîşan dan.
Rûsya ser stratejîya nû got ku ‘’emperyal’’ e û dîyar kir ku Amerîka bi vê stratejîya cîhaneke piralî naxwaze.
Berdevkê Kremlînê Dmitry Peskov, da zanîn ku Rûsya bo Amerîka ne gefeke ewlekarîyê ye û ew bo daxwaza Trump, ku gotibû bi Rûsya re bo berjewendîyên hevpar dixwaze hevkarîyê bike, kêfxweş in.
‘’Moskow, jibo berjewendîya me her duyan, çi dem ku dostên me yên Amerîkî hazir bin dixwaze hevkarîyê bike’’ Peskov got.
Trump di stratejîya nû de, ku li ser prensîba ‘’Berê Amerîka’’ çêkiribû, fikarên xwe yên ser Rûsya û Çînê ragihandibû û dîyar kiribû ku her du dewlet dijî ‘’nirxên Amerîka, kartêkirina û dewlemendîya wê hewil didin ku gefan bixwin’’
Wezareta Derve ya Çînê jî ji Amerîka xwest ku ‘’fikra Şerê Sar’’ biterikîne û armancên Çînê bi awayekî xirab nîşan nede.
Berdevkê Wezareta Derve ya Çînê Hua Chunying ji rojnamevanan re dîyar kir ku Çîn û Amerîka di aborîyê de welatên herî mezin in û bo her du dewletan jî ya baş bo siberojê hevkarî ye.
</doc>
<doc id='voa_2644784' type='mono' source_url='https://www.dengeamerika.com/a/2644784.html' term='SARS'>
Polîsê Denmarkê Bawer Dikin Wan Êrîşbirê Bûyera Kopenhagenê Kuşt
Polîsê Denmarkê dibêjin, guman heye mêrê ku îro Yekşemê li ser destê wan hate kuştin li dû êrîşên roja Şemiyê li Kopenhagenê bû ku di encama wan de du kesên sivîl hatin kuştin û pênc efserên polîsê birîndar bûn.
Karbidest dibêjin, ti belge nîne ku çekdarên din di teqelêdanê de beşdar bûn. Yek ji êrîşan li ser civîneke derbirîna azad bû û ya din jî ji derveyî kenîseya Cihûyan ya sereke li Kopenhagen bû.
Serokwezîra Denmark Helle Thorning îro Yekşemê got ku du kesên bêsûc jiyana xwe ji dest dan, jiber "karekî terorîstî yê xwîn sar li Denmarkê." Wê got, ewê kesên ku "êrîşî civaka Denmarkê ya azad û demokrat dikin," dê werin muhasebekirin.
Di civîna derbirîna azad de, karîkatorîstê Swêdî Lars Vilks amade bûbû. Vilks bi karîkatorên xwe yên sala 2007 tê nasîn, dema ku wêneya Pêxemberê Misilmanan, Mihemed çê kiribû. Vilks ti ziyan di êrîşa roja Şemiyê de nedît.
</doc>
<doc id='voa_4189031' type='mono' source_url='https://www.dengeamerika.com/a/jwanhuseein-sinema-kurd-/4189031.html' term='SARS'>
Ciwan Hisên: Sînema Piran Di Nav Miletan De Ava Dike
Gelek caran ji ber tinebûna alavan, astengiyên jiyanê, huner tê li pêş û dibe zimanê wan azer û astengiyan. Wisa Ciwan Hisên berê xwe da sînema û kir zimanê bersiva xwe li hemberî van astengiyan.
Ciwan Hisên yan jî wekê tê naskirin( Ciwan Kurdî), ji bajarê Qamişlo ye.
Li Şama paytext, xwendina wêjeyê qedand
Li Şamêi dest bi xebatên xwe li ser şano û nivîsa sînaryo kir.
Piştî xwendina wêjeyê, Ciwan xwendina şano berdewam kir û di elevizyona Sûrî de kar kir, mîna alîkarê derhîner .
Li Qamişlo filimê bi navê (Zinar û Nawî ) çê kir.
Ji sala 2015an, Ciwan li Almaniya bicî bû.
Filimê xwe yê bi navê ( Fîşeka Sar) bi NY re çê kir
Nuha li zanîngeha Hamburg - Almaniya, xwendina sînema dike.
Filimê wî yê dawî bi navê (Kêlîkek Hêvî) bû.
Xewna Ciwan, ku karibe êşa gelê Kurd bi rêka Sînema bighîne cemawerên biyanî.
</doc>
<doc id='voa_1117038' type='mono' source_url='https://www.dengeamerika.com/a/dimenen-ji-xwenianderen-wall--streete-134652243/1117038.html' term='SARS'>
Dîmenên ji Xwenîşanderên Wall Street'ê
Xwenîşanderên "Wall Street'ê Dagir Ke" tevî hewaya sar berdewam li Zuccotti Park rûdinin û xwepêşandana xwe didomînin.
</doc>
<doc id='voa_1107771' type='mono' source_url='https://www.dengeamerika.com/a/a-59-a-2004-04-23-1-1-89410812/1107771.html' term='SARS'>
Li Çînê dû kesan vayrosa SARA vegirtine - 2004-04-23
Çînê iro heynî, vegirtina dû kesa bi vayrosa SARS pişt rast kir û herwesa mirina jinekê gumana vegirtina nexweşiyê li ser hebû.
</doc>
<doc id='voa_4979596' type='mono' source_url='https://www.dengeamerika.com/a/trum-kim/4979596.html' term='SARS'>
Hevdîtina Demildest ya Trump Û Kim li Ser Axa Koreya Bakur
Donald Trump yekmîn serokê Amerîka ye, ku lingê wî dikeve ser axa Koreya Bakur, dema roja Yekşemê li ser sinorê herdu Koreyan li herêma bêçek Trump û Kim hevdu dî û her du alî razîbûn li ser dom kirina danûstendinên derbarê nehiştina çekê navokî yê Koreya Bakur.
Îro Yekşemê serokê Amerîka bi rêyaTwittera xwe ya fermî de twîtek weşand û got,"Ez ji Koreya Başûr didim rê piştî hevdîtina gelek jêhatî ya li gel serok Kim Jong Un, li ser axa Koreya Bakur rawestiyam, ev ragihandinek giringe û şanaziyek mezine ji bo hemûyan."
Ew hevdîtin car din nêzîkatiya di navbera her du serokan de nîşan dide. Her du serok bi germî silavî hev kirin û destên hev hejandin û her duyan di hevdîtina siyan de hêvî xwestin ku aştî û tenahî bi encam bibin, ev yek li herêma bêçek ragihandî pêkhat, ya ku li serdema "Cenga Sar" di navbera herdu welatan, Koreya Bakur û ya Başûr hatbû danîn, ku ew herêm heta niha nîşana berdewamiya nakokiyan û şerê di navbera herdu welatan de ye.
Piştî hevdîtina Trump û Kim herdu serok derbasî nav axa Koreya başûr bûn û li gel serokê Koreya Başûr Moon Jae-in her sê serokan civîneke kurt encam da.
Serok Trump û Kim Jong Un bo maweyê yek demjimêr hevdîtin pêkanî, piştî hevdîtinê Trump got"Civîneke gelek baş û gelek bihêz bû…Emê bibînin kanê dê çi bibeÎ".
</doc>
<doc id='voa_3189645' type='mono' source_url='https://www.dengeamerika.com/a/3189645.html' term='SARS'>
Serokwezîrê Rûsya: Rojava Careke din Şerê Sar Destpêdike
Serokwezîrê Rûsya Dmitry Medvedev di axaftina xwe de li Konferansa ewlekariyê li Almanya ku Ukranya têde di serê ecenda gotûbêjê de ye, rojava tawanbar kir bi dubare destpêkirina şerê sar.
Medvedev îroj şemiyê gote şandeyan: “Siyasetên NATO yên girêdayî bi Rûsya hîn ne zelal û dost in. Yek dikare bêje ku ew me vedigerînin şerekî nû yê sar.”
Axaftinên Medvedev bi heman şêweyî, yên serokê Rûsya Vladimir Putin wergerandin li heman Konferasa ewlekariyê di sala 2007 an de. Lê Medvedev got rewş xerabtir bûye ji wê demê ve.
Di derbarê tawanên girêdayî bi bumbekirina Rûsya bo xelkê sivîl li Sûriyê Medvedev got ew tawan ne durist in û wî got çi belge nînin li dor wan bumbekirinan.
Tê zanîn ku nakokî di navbera Rûsya û welatên NATO de gur bûn li dor nîvgirava Kiraymiya li Ukranya û piştgiriya Rûsya bo hikûmeta Sûrî di şerê navxweyî yê Sûriyê de.
</doc>
<doc id='voa_2593072' type='mono' source_url='https://www.dengeamerika.com/a/2593072.html' term='SARS'>
Seqaya Sar Ziyanê Digihîne Penaberên Sûrî
Di encama rewşa seqa ya xirab de, ezmûnên nîvê salê li Zanîngeha Şamê hatin paşve xistin. Ajansa fermî ya nûçeyan (SANA) ragihand ku xwendekar jiber bahozeke giran nikarin xwe bigihînin zanîngehên xwe.
Serokê Zanîngeha Şamê Mihemed Hesen el Kurdî got, ewê demeke din jibo ezmûnan were destnîşankirin.
Ders li dibistan û zanîngehên Sûriyê ji roja Çarşemê de jiber bahozê hatine rawestandin.
Ji Sêşemê de, bahozeke zivistanê li seranserî Rojhilata Navîn daye, di encama wê de bi deh hezaran penaberên Sûrî ku li konan li welatên herêmê dijîn, ziyan dîtine.
Li Libnanê sê penaberên Sûrî ji ber seqaya sar mirine. Li Sûriyê jî, çalakvan dibêjin ku jimareke kes jiber bahozê mirine.
</doc>
<doc id='voa_3025020' type='mono' source_url='https://www.dengeamerika.com/a/3025020.html' term='SARS'>
Nedîm Hûrî: Hemî Aliyên Şer Li Sûriyê Gunehkariyan Dikin
Rêxistinên mafê mirov yên navnetewî û navxweyî, di gelek raportên xwe de bal kişandin ser gunehkariyên şer û yên dijî mirovatiyê li Sûriyê ku aliyên şer, çi hikûmet û alîgirên wê, û çi jî hin gurûpên opozisyonê, bi xwîneke sar dikin.
HRW yek ji wan rêxistinan e ku gelek raport belav kirin û daxwaza rawestana van gunehkariyan kir.
Cîgirê birêvebirê beşê rojhilata navîn a HRW rêzdar Nedîm Hûrî, van zêdegaviyan şîrove dike û dibêje:
“Piştî 4 sal û nîvan, me zêdegavî ji piraniya aliyên şer ve li Sûriyê tomakirin, balafirên rejimê bê ciyawazî di navbera armancên leşkerî û sivîl de, bermîlên bombekirî bikar tîne. Zêdegaviyên aliyên din wek nimûne di girtina bi darê zorê û êşkencekirinê de diyar dibin.“
Ji bo guhdarîkirina li raportê bi deng faylê jêrîn veke
</doc>
<doc id='voa_1116293' type='mono' source_url='https://www.dengeamerika.com/a/li-afganistane-50-xirabkar-hatine-kutin-126006838/1116293.html' term='SARS'>
Li Afganîstanê 50 Xirabkar Hatine Kuştin
NATO dibêje, hêzên Afganî û yên hevalbendan di operasyoneke leşkerî de bêtirî 50 xirabkaran li rojhilata Afganîstanê kuştin.
NATO îro Înîyê ragihand, şerê dijî tora Haqqani îro li devera Sar Rawza ya eyaleta Paktika pêk hat. Tora Haqqanî xwedîyê peywendîyê ligel El Qayde û Talîbanê ye.  NATO her wiha got, xirabkaran şervanên bîyanî li devera ku pêvçûn pêk hatin bicîh kirîbûn û li dijî êrîşên li seranser Afganîstanê bikar tanîn.
NATO dide zanîn, xirabkarên ku hatine girtin, şûna kampeke nîşanî wan da. NATO her wiha ragihand di operasyonê de tu sîvîl nehatine kuştin.
</doc>
<doc id='voa_3031068' type='mono' source_url='https://www.dengeamerika.com/a/3031068.html' term='SARS'>
John Kerry Dest Bi Serdana 5 Welatên Asya Navîn Dike
Wezîrê derve yê Amerîka John Kerry gihîşte Bişkêk li Kyrgyzstan di çarçoweya geştekê de li pênc welatên Asya navîn, ku dê li gor daxwaza gurûpên mafê mirov behsa mafê mirov û azadiya derbirîne bike li wan welatan.
Kerry îroj şemiyê bo serdana rojekê gihîşt paytexa Kyrgyzstan, ku ew roja yekeme di nav serdana 5 rojan bo 5 welatan, di nav de Uzbekistan, Kazakhstan,Tajikistan û Turkmenistan.
Berpirsên Amerîka serdana Kerry ji bo bihêzkirina pêwendiyên Amerîka dibînin li gel wan welatan, di demekê de ku pêwendî di navbera Amerîka û Rûsya de sar in.
Lê Kerry di bin wê fişarê de ye ku bi awakî aşkere behsa hin kêmasiyên komarên berê yên Soviet bike.
Sênatorê Amerîkî Ben Cardin, ku endamekî rade bilind e di komîta pêwendiyên derve ya Sînato de, doh înê nameyek ji Kerry re şand û daxwaz jê kir ku ew doza berdana girtiyan li her welatekî ji wan welatan bike.
Rêxistina mafê mirov HRW ku bingeh li Amerîka ye, wê jî ji aliyê xwe ve bang li Kerry kir ku xemên xwe li dor rewşa mafên mirov li wan welatan derbibire .
</doc>
<doc id='voa_2602711' type='mono' source_url='https://www.dengeamerika.com/a/2602711.html' term='SARS'>
Mesûd Perîk: Pêwîstî bi Xebata Civaka Sivîl li Rojavayê Kurdistanê Heye
Li kêleka şerê navxweyî li Sûriyê ku bingehên civakî herifandiye û jihevxistiye, karekî birêk û pêk tê kirin ji aliyê ciwanan ve ku bawariya xwe bi karê civaka sivîl tînin, mîna pergalekî seratayî di avakirina pêşeroja welatan de.
ŞAR yek ji wan rêxistinên ku di warê geşpêdanê de li Rojavayê Kurdistanê kar dike û guh dide mijarên hevjiyan, aştiya navxweyî û karên sivîl yên ku bi pevçûnê re tên.
Dengê Amerîka hevpeyvînek bi Mesûd Perîk re kiriye ku ew yek ji dameznerên vê rêxistinê ye û di derbarê kar û projeyên xwe de axivî û got ku karê wan ne tenê ji bo Kurdan e, lê ew ji bo hemû pêkhatiyên heremê ye.
Birêz Perîk herwisa dibêje ku gelek astengî di riya karê wan de hene û çavkaniyên alîkariyê hindik in, ji ber wê jî ew bi zorê karê xwe berdewam dikin.
</doc>
<doc id='voa_1538950' type='mono' source_url='https://www.dengeamerika.com/a/1538950.html' term='SARS'>
Hêşta Du Milyon Amerîkî Bêy Elektrîk in
Nêzîkî heftîyekê piştî baroveke bihêz kinara rojhilata Amerîkayê wêran kir, bi kêmî ve du milyon Amerîkî hêşta bêy elektrîk in.
Xelkê herdu taxên Staten Island û Queens li bajarê New York roja Yekşemê jî bêy elektrîk in, di demekê de ku hewayê wî bajarî gelek sar dibe.
Di barova Sandy de, bi kêmî ve 110 kes hatin kuştin.
Li gor nirxandinên destpêkî, buhayê zîyanên ku gihiştîne kinara rojhilata Amerîkayê 20 milyar heta 50 milyar dollar e.
</doc>
<doc id='voa_5289638' type='mono' source_url='https://www.dengeamerika.com/a/syria-idlib-winter-displaced-people/5289638.html' term='SARS'>
Keşûhewaya Sar Kirîza Bêşûnûwarbûyên Sûriyê Xerabtir Dike
Operasyona leşkerî ya li bakurê rojavayê Sûriyê rewşeke caresat ji bo xelkê sivîl derxistiye holê, ku bi sedan hezar kes ji ber şer reviyane û gelek ji wan li cihên vekirî û di binê daran de dimînin, ku qeşa û sermayeke zor heye.
Helmeta leşkerî li parêzgeha Idlibê û derdora Helebê her wiha bi sedan sivîl kuştine.
Keşûhewa sar bû sedema mirina 10 kesan, di nav de jî malbateke ku agir bi çadira wan ket û tê de xeniqîn, li dor Mihemed Hallaj, cordînatorê gurûpa bersivdana tengaviyan.
Nîzar Hamadî yê 43 salî, birayê xwe û sê endamên din ê malbata xwe jidest dan. Malbata wan gelek caran bêşûnûwar bûn da ku ji ber operasyona hikûmeta Sûriyê birevin.
Kurê wan ê ku li çadireke din razayî bû ji xew radibe, tê çadira wan û dibîne ku hemî xeniqîne.
Peyvdarê Neteweyên Yekgirî Stephane Dujarric roja Înê got ku operasyona Sûriyê ya bi piştgiriya Rûsya, ji meha Berçile ve bêhtirî 830,000 bêşûnûwar kirine. Di sê rojên borî de, herî kêm 143,000 kes bêşûnûwar bûne.
</doc>
<doc id='voa_1113259' type='mono' source_url='https://www.dengeamerika.com/a/a-59-2009-12-05-voa1-89456537/1113259.html' term='SARS'>
Li Rusya agir bi klubeke şevane ket û di encamê de 102 kes hatine kuştin
Desthilatdarên
Rusya xwedî û serperestê wê kluba şevane girtîne cihê ku têda di encama
agirkeftinekê de roja şembîyê zû 102 kes hatine kuştin.
Karbidest dibêjin ew du hatine desteser kirin li ber zêdegavîya li ser rêboçûnêt
parastina li hember agirî li kluba şevane ya Lame Horse li bajêrê Perm.
Wê klubê agir girt demê bane wê yê plastikî di encama tiştê dibêjinê yarîyên
agirî yên sar ku gelek caran germayîya wan kêmtir e ji hindê bikarin bibin sedema
agirî, agir têkeft.
Alîyê kêm 134 kes jî dinav vê bûyerê de birîndar bûne. Vîdyoyên wê klubê nîşan didin bane wê agir
têkeft û berpirsên klubê weku xuya demûdest pê ne hissîyane ku agir keftîye wî
cihî, lê piştî hingî jî xelkê bi qerebalix rû kire dergehê, çûne der klubê.
</doc>
<doc id='voa_1108679' type='mono' source_url='https://www.dengeamerika.com/a/a-59-2005-10-18-voa3-89417617/1108679.html' term='SARS'>
Di ser dijwarîya zivistana Hîmalayan ra alîkarî bo derbederên bîbelerzê diçin
Karmendên hewarçûnê dibêjin li Pakîstan li cîyên ku erdhejê zîyanê gihandîye rewşa tengetavîyê şûna ku sivik bibe her çiqas diçe girantir dibe.
Jimara mirîyan her roj zêdetir dibe ku heta niha tenê li Pakîstanê gihîştîye nêzî pêncî hezarî û karbidest dibêjin ji ber ku dinya sar e û ji ber birîndarên hê ne hatine derman kirin xuyaye ku wê ev hejmar hêjî bilindtir bibe.Li cîyên ku bi giranî zîyan gihîştîyê li Keşmîr û li parezgehên li rojavaya bakûr yê li ser sînor in, karmendên hewarçûnê dibêjin ev heftîyeke ku pêdivîya herî girîng bi kona ye. Stephen Matthews tevî karmendên ajansa Amerîka ya alîkarîyê bi navê World Vision dibêje heta ku konên zivistanê negihîjin deverên ji bîbelerzê zîyan dîtî, xuyaye dê gelek kesên dî dê gîyanê xwe li dest de. Matthews dibêje, “Her roja dibuhure li vê deverê dinya sartir dibe. Gelek kes li derve dijîn, bi gotineke din bi sedan hezaran wehe ye wê ji serma bimrin eger em zu bi zu li hewara wan neçin.” Her wisa behsa berdewam kirina alîkarîya civata navneteweyî dike û dibêje, “ Ez nizanim bi çi awayî bînim zimên ku rewş çiqas wêran e li vir û her wisa ku divê dinya her bala xwe bide bûyerên li vir diqewimin.”Neteweyên Yekgirtî dibêje ji ber erdhejê zêdeyî sê mîlyon kes bê mal mane û pêdivî bi sêsed hezar konên zivistanê hene belê kêmî çil hezar kon hatine belav kirin.
</doc>
<doc id='voa_4046848' type='mono' source_url='https://www.dengeamerika.com/a/rusya-kimyayi/4046848.html' term='SARS'>
Rusya Paşmayên Çekê Kîmyayî Jinav Dibe
Roja Çarşemê Rusya jinavbirina hemû paşmayên çekê xwe yê kîmyayî ragihand û da zanîn ku, ew hemû bermayên çekê kîmyayî yê ji serdema Şerê Sar mabû hat jinavbirin, desteya navnetewî ya zêrevaniya çekên kîmyayî pesina Rusya da û destxoşî lêkir.
Berpirsên Rus Çarşemê dan zanîn ku, wan bombeya herî dawiyê ya çekê kîmyayî pûç kir ku, ji gazên jehrîn pêk dihat.
Karê herî dawiyê li fabrîka bi navê "Kizner" li herêma Urals hat pêkhat, ev fabrîk yek ji 7 wan fabrîkan bû, yên taybet ji bo jinavbirina çekê kîmyayî di 20 salên derbasbûyê de hatine destnîşan kirin û heta niha Mîliyaran dolar bo ti nehiştina wî çekê kîmyayî hatine mezaxtin.
Ahmet Uzumcu rêvebirê rêxistina qedexekirina çekê kîmayayî derbarê vî karê Rusya got"Ez pîrozbahî û destxoşiyê li Rusya dikim jiber wan hemû pisporîya şewitandin û jinavbirina çekê kîmyayî".
Serokê Rusya Vladimir Putin got, me hemû embarên çekê xwe yê kîmyayî jinavbir berî dema destnîşan kirî, Putin herwiha got, ev tekez dike ku welatê me rijde li ser nehiştin û qedexe kirina çekê kîmyayî.
</doc>
<doc id='voa_1107748' type='mono' source_url='https://www.dengeamerika.com/a/a-59-a-2004-12-30-3-1-89410697/1107748.html' term='SARS'>
Heta nuha 116000 kes bi egera karesata tsunamî mirine - 2004-12-30
Hejmara mirîyên karesata tsunamî li başûra Asya gehîşte 116000 li demê ku wezareta Saxlemîya Enonîsya ragehand ku hejmara mirîyan gelek zêde buye.  Endonîsya îro pênçşembî ragehand ku hejmara mirîyan nuha pitire ji 79000 ku li demekê zuîtir her îro hatibu ragehandin hejmara mirîyan 52000 e.  Şar roja piştî karesta tsunamî karbidestên hewarçonê hujdarîyê diden ku heşta neşên peywendîyê bi xelkê hidek pişkên girava Sumatra ya Endonîsya biken û gelek xelik heşta bê serûşîne.  Sumatra ji hemî cihên dî pitir zyan ya gehîştîyê. Ew girav çend kîlometreka ji wî cihî dure ku bêbelerza jêr avê pêkeftî û buye egerê karesata tsunamî.  Pêlên mezin bi devava bi layê kêmîve 12 welatên li ser oqyanusê Hindî keft, ji Malîzya bigire heta Rojhelata Afrîqa.  Karmendên hewarçonê yên navnetewey nîgeranin û bizavê diken xwarin û kelupelên dî bigehînine bi milyona xelkê ku bi egera wê karesatê derbeder bune yanjî biryndar bune.  Wan herwesa hujdarî da ku belavebuna nexoşyan jiber pîsatîyê û nebuna ava pakij bibîte egera mirina gelek xelkê dî.  Heta nuha hatîye ragehandin ku pitir ji 24000 kesa li Sirî Lanka mirine, û li Hindistanê pitir ji 10000, û li Taylendê nêzîkî 2000 kesa mirine.  Hatîye ragehandin ku li Burma, Bangladiş, Malîzya, Maldivis, Tanzanîya, Somal, Kînya û Seyçilis jî bi egera wê karesatê xelik mirine.
</doc>
<doc id='voa_1109360' type='mono' source_url='https://www.dengeamerika.com/a/a-59-2005-07-25-voa4-89422652/1109360.html' term='SARS'>
Sernivîs: Misilmanên li her derên dinyayê êrîşên terorîstan li Londonê mehkum kirin
Misilmanên li her deren dinyayê êrîşên terorîstan li Londonê mehkum kirin, ku pêtir ji 50 mirovan têda hatibûne kuştin. Komela bi navê Civata Misilmanên Britanyayê got ew “Kiryarên dirunde” bûn. Wê komelê di belavkukekê da got, “Dirundeyên ku nexsheya wan kiryaran danay û ew bombe li Londonê peqandîn dixwazin ku dest û dilên me sar biken me ji nav biben u li nav me dubendîyê bi afirînin. Divêt em hemî xwe bikeyne yek û ji bo girtina wan mirovkujan alîkarîya polîsan bikeyn. Mezintirîn navenda çandî ya Misilmanan li Ewrupayê mizgefta Regent’s Park ya li Londonê jî gazi misilmanên Brîtanyayê kir û gote ji bo girtina êrîşkeran harî polisan biken. Li Welatên Yekgirti yen Amerîkî, rêkxistîya bi navê Civata Peywendîyên Amerîkî û Îslamî ew kiryarên Londonê wek êrîşên hovane qelem kirin û li alîye dî bingehe xêrxwazîyê yê bi navê Alîkarîya Îslamî got ew li dijî mirovanîyê hemîyê bûn. Edina Lekovic peyivdareke Civata Peywendîyên Gelerî ya Misilmanan dibejît ew êrîş wek şikandina hemî bingehên olê Îslamê ne. Birêz Lekovîc weha dibêje; “Civata Peywendîyên Gelerî ya Îslamî û her wisa Civata Peywendîyên Amerîkî û Îslamî bi hevgirtina Misilmanên li seranserî Amerîka û Misilmanên li her alîyên dinyayê wan êrîşan mehkum diken. Eve cara yekem nîne ku em we dikeyn, ne jî eve cara dawîn e ku em dê wan mehkum bikeyn.” Serokê Desthilatdarîya Filistînîyan Mehmud Ebbasî û serokwezîrê wî Ahmed Qurey nameyek ji serokwezirê Brîtanyayê Tony Blairî ra şand û êrîşên xwinrêj û terorîst yên Londonê mehkum kirin. Serokê Pakîstanê Perwez Muşerrefî jî nameyeke serxweşîyê ji serokwezire Brîtanyayê ra hinart û gazîya xebata pêkve kir li dijî terorizmê. Birêz Muşerrefî got pirr girîng e ku em bi hev ra xebatê bikeyn û peywendîyên hevkarîyê xurttir lê bikeyn da ku em vê belayê ji holê rakeyn. Serokê Efxenistanê Hemîd Xarzayî got ew êrîşên bi bombe li Londonê li dijî tevahîya mirovanîyê bûn û serokwezîrê Îraqê Îbrahîm El Ce’ferî ew kiryarên Londonê şermizar kirin û ji bo alîkarîya nehêlana dirundehîya terrorizmê li her welatekî xwedisoz û qirarîya Îraqê dubare kir. Serok George W. Bushî gotîye “Ew êrîşa Londonê êrîşeke li dijî cîhana medenî bû û cîhana medenî xwe kiriye yek li xwedîsoz û qirarîya xwe ”.
</doc>
<doc id='voa_1116877' type='mono' source_url='https://www.dengeamerika.com/a/hejmara-qurbaniyen-erdheja-li-tirkiye-zede-dibe-132695338/1116877.html' term='SARS'>
Hejmara Qûrbanîyên Erdheja li Tirkîyê Zêde Dibe
Hewayê sar û berf, çar roj piştî erdheja bi pileya 7.2 bizavên hawarçûnê li bajarê Wanê ya li rojhilata Tirkîyê dijwartir kir.
Karbidestên Tirk hewil didin ku alîkarî bigehînin mexdûrên erdhejê ku bê mal mane. Karbidest radigîhînin hejmara mirîyan geheştîye 523 kesan û herî kêm 1.650 kesên din jî birîndar û nexweş in.
Do Çarşemê 3 kes li bajarokê Ercîşê bi saxî hatine rizgar kirin, lê hêvîyên heyî bo kesên din kêmtir dibin.
Enqere ku di destpêkê de xencî alîkarîyên Îran û Azerbayacanê ti alîkarîyên derveyî qebûl nekirîbû banga alîkarîyê li welatên din kir. Hîn alîkarîyên derveyî ku nav de kon (çadir), kinc û xwarin jî hene geheştine Tirkîyê.
</doc>
<doc id='voa_1116122' type='mono' source_url='https://www.dengeamerika.com/a/cavpekeftina-denge-amerika-bi-serok-barak-obama-re-124413834/1116122.html' term='SARS'>
Hevpeyvîna Dengê Amerîka bi Serok Barack Obama re
Pirsyar: We li vê dawiyê vekêşaneka serbazên Amerîka ji Afganistanê ragihand. Gelê Afgan divê bi çi awayî berê xwe bidin vê paşvekêşanê?
Serok: Di rastî de, ez hizir dikim ew îşaretin ku zêde kirina hêzan ku me nîv salekê berî niha cî bi cî kir, serketî bûye, û ew herwesa îşaretê dide ku çi qas em rijd in li ser radeskirina desthelatê. Li sala 2009'ê min ragihand em dê 30,000 serbzên bihnêrin wî welatî, û armanca me jî gelek zelal bû: em çûn ku baladestîya Taliban ku roj bo rojê kontrolek zêdetir li wî welatî berdest dikir, nehêlîn, û em çûn ku mifayê ji demî bistînin piştrast bikin em hêzên ewlekariya Afganî hîn bikin bi awayekê ku Afganiyan şiyan hebe welatê xwe bi xwe biparêzin. Me pêşveçûnek berçav kiriye di nav wî demê de, lewma tiştê em dibînin rahênan û hîn kirina 100,000 hêzên Afghanî ye, e herêmên wek Kandahar û Hêlmand hene ku ji Taliban hatine paqij kirin, ku civkaên wê derê dikarin pitir hest bi azadî û tenahiyê biken, û tiştê niha em dê bi rêbe bibin ewe heta dawiya sale 10,000 serbazan vegerînin, û 23,000 serbazên din jî heta dawiya payîza bihêt ji Afghanistanê bên vekêşan, bi wê çendê em dê vegerin ser hijmara serbazan ya berî zîde kirinê. Piştî hinê em dê berdewam bîn li ser radest kirina parastina tinahiyê li demekê de hêzên Afgan amade dibin, bi wê hêvyê ku heta sala 2014ê vekêşana serbazên amerîka temam bibe. Piştî sala 2014ê, herçend, em dixazîn piştrast biken me pêwendiyk mokim li gel xelk û hikûmeta Afghanistanê ava bikeyn. Me hemen hebûna leşkerî li wî welatî nabit , lê tiştê em hivî dikeyn ewe ku di warên aborî û pêşvebirinê de em berdewam bîn li ser kar kirinê bi gelê Afganistanê re her wek niha.
Pirsyar: Hun hizir dikin ev yek dê çi karîgeriyekê bike ser hevalbendiya NATO? Wek mînak, hun çawan piştrast dikin hevalbendên NATO bi xwe lezê nakin ji derçûna ji Afganistanê, yan ji wî welatî derkevin berî em wî karî bikin?
Serok: Di rastî de, me piştrast kiriye, me li nêzîk ve li gel hevalbendên NATO şivirdarî kiriye berî wê biryarê bideyn. Min bi berdewamî ew yek li gel Sekerterê Giştiyê NATO û hinek ji welatên serekî yên beşdar axiftiye, û ew hemî wê çendê dizanin. Me hêz zêde kirin, niha em diçin wan hêzan paşda vekêşin, lê serbaznên me yên pêştir li wê derê ku 68,000 serbazin dê mînin, heta dawiya sala bihêt jî, û em dê bikarîn dest bi radest kirinê bikin demê piştrast dibîn hêzên ewlekariya Afganî şîyana bersiv dana pêdiviyên tenahiya welatê xwe hene.
Pirsyar: Wek xuya ye, we biryara xwe li ser bingehê rewşê li meydanê de da. Hemu ew piroseya hizir lê kirinê bi çi avayî derbaz bû?
Serok: Di rastî de, tu dizanî ew têkelhevek bû ji bas û gotûbêjan li gel Ceneral Petraeus û û komanderên di meydanê de, ew herwesa şîretvanî ya bi hikûmeta Afganî re digre xwe. Yêk ji pirsên serekî ew ku oiştrast bikeyn hevsengiyek rast û durust ava biken, xelkê Afganî têbigehînin ku em dixazîn Afgansitanek xwedî serverî û tenah hebe, û em têdigehîn hindî berpisyaretiya Afghnaiyab hebe, ew qas her kes baştir dibe, lê piştrast dikin ku em hind lezê nakin Afganî carek din xwe jêr dest bibînin. Lê ji bîr neke ku niha Afganî hene her rojê şerî diken, Afganiyên ku bo welatê xwe û bo azadî û serbilindia xwe dimirin. Tişê em dixazîn ewe ku piştrast bikin em berdewam hevpişkek baş bin di wê prose de, lê em herwesa dixzîn îşaretê bidin xelkê Afganistanê ku ev welatê we ye, li dawiyê, hun dê neçar bin berpirsiyartiyan werbigrin.
Pirsyar: We bas kir ku hikûmeta Afganistanê, û Serok Karzaî bo gelek gazindan ji Amerîka û NATO dikin. Gelo hhn mandî bûne bi wan gotinan, û ew çi cure hevalbendek bûye?
Serok: Di rastî de, li ser yêk, Serok Karzaî, ez hizir dikem hemen qazancên stratijîk hene ku me heyî, ku hikûmetek Afghanistanê ya server û tenahe ku bikere çarenivîsa xwe diyar bike, û civaka navneteweyî bi giştî û Amerîka bi taybetî wek hevlabendek bi hêz dibîne ku dikarin piştgîriya xastikên Afghaniyan bikin. Wek xoya, diçe bibe kêşeyek di nav destûdarek zehmet de li cihekê ku me gelek serbazên biyanî hene di nav welatekê de. Rast e, hinek caran bûye taktîk û bermnameyên rojê hinek alozî şêkirine, lê li ser yêk berjewendiya wî ku piştrast bike Afganistan nebe penahgehek bo terorîstan, pêgîr bûne bi destûra bingehiya Afgansitanê. Pêgîrbûnên wî nîşandane hemen tiştin kuez wek qazancên Amerîka dibînim.
Pirsyar: Me sebaret hevalbendên Ewropî axivî, û her wek hun dizanin, hinek bêjariyek li hember wî şerî heye, mandî bûnek li ewropa. Gelo hun heman mandîbûnê li vir dibînin , û hun çi dikin bo serederî kirina li gel wê bêzariyê?
Serok: Bêy guman piştî nêzîkî 10 salên şerî li Afganistanê , ew hejamara kesên jiyana xwe ji dest dane û ew dirawê li wêderê hatiye xerc kirin dê bêzariyê li bal xelkê çêke. Peyama erênî û baş ewe ku em di rewşek bi hêz de parstina tenahîyê radest diken, li ber wê zêde kirina hêzan, li ber wê rastiyê ku me şiyaye baladestiya Taliban nehêlîn, li ber wan destkeftên ewlekatiyê û pêvçûnên me li gel hêzên parastina Afganî berdest kirî. Ez hizir dikem hem xelkê Amerîka û hevalbendên me ku min pê re axiftiye dixazin em vî karî temam bikin, û em welatek tenah teslîmî Afghaniyan bikeyn ku bikare seqamgîr be. Em dixazin wî karî biken bi hevkarî ku rêzgirtin be li qanûna afghanistanê û parastina wê. Lê em herwesa dixzîn piştrast bikin dest ji dozekê ber nedin ku me bi giranî sermayegozarî li ser kiriye.
Pirsyar: Hun hizir nakin ku hindek pişkên Gelê Afganistanê dê wê çendê wek piştêkirin bibînin?
Serok: Ez wesa hizir nakim. Anko, ji bîr neke em sebaret 10,000 serbazan di axivîn heta dawiya îsal, 23,000 serbazên din jî heta dawiya havîna bihêt, û me dê hêşta 68,000 serbazên Amerîka li wêderê hebin. Serbarî hemi serbzên ku hevlabendan li wêderê hene. Lewma dê hebûnek hebe, lê tiştê xuya dibe ew e ku Afganî roj bi rojê zêdetir berpirsyaretiyê werdigrin.
Pirsyar: Wek hun dizanin, aştbûn peyveke ku li Afganistanê tê bikar anîn. Hun bi çi avayî wê aştbûn mana dikin, û rola Amerîka di nav wê pirosê de çiye, û gelo ew piştgîriya danûstanan li gel layê kêm hindek pişkên Talibanan dike?
Serok: Tiştê me bi berdewamî daye zanîn ew e ku çareseriyek siyasî dê bikarit aştiyek hêjî li wê herêmê bi cî bike. Lê hêlên rêkeftineka siaysî girîngin, û em gelek zelal bûne li ser mercên xwe. Em dê Afganiyan dine bidin, û em bi xwe dê li gel her kesê baxivîn, lê ew dê neçar bin pêwendiyên xwe bi al-Qaide re bibrin, ew dê sozê biden ku pêgîrî destûra Afganistanê bin. Ew dibe tundûtûjiyê nehêlin wek rêkek bo berdest kirina deselata siyasî. Eger ew wan pêngavan rakin , wê demê ez hizir dikem egerek mezen heye cure rêkeftinek siyasî bê kirin ku li dawiyê piştî 30 salên şerî asûdebûnê bide xelkê Afghanistanê. Lê ewa girînge ku bizavên me yên leşkerî berdewam bin bo piştîvanî kirina wan pêngavan , bo hindê Talîban û yên din têbigehin ku em hêş dê di rewşekê de bîn fişarê bînin ser wan ku piştrast biken ew bêne ser mêzê danûstan kirinê bi wê meremê ku pêgîr bin bi destûran bingehî ya Afghanistanê.
Pirsiyar: Bi neçarî, demê kesek sebaret Afganistanê di axive,  li dor Pakistanê jî di axive. Niha ku em dest dikin bi xwe vekêşanê ji Afganistaên, gelo berê sengî kirinê bo ser Pakistanê tê guhertin?
Serok: Ez hizir dikim li gor dîtina min du salan berî niha ew sengî kirin berev ser Pakistanê hatiye guhartin wek pişkek ji giriftek li hemen avaiyî. Ew herêma ser tixûbî, cihê ku tondrewan kontrola wê girtibûn dest, û bo al qaide penahgehek aram berdest dikir ku ji wêderê re êrîşan li nav Afganistanê, Pakistanê û seranserî cîhanê . lewma, me xwest hevkariyê li gel Pakistanê zêde bikin. Wek xoya, wê çendê ji kêşe çêkirine, lê li ser yêk, Pakistanê hevkarî kiriye li gel me di bizavên me yên zaniyarîyê de, bo lêdana armacên girîng di nav Pakistanê de. Em hizir dikeyn çi welatekê hindî Pakistanê ji destê terorîsmê azar nedîtiye. Lewma, ewa bi temamî di berjewendiya wan bi xwe de ye. Em bawir dikin Pakistanê rolek hijî û di cihê xwe de heye yarî bike wek pişkek piroseya aştvebûnê. Ez dizanim ku serok Karzaî di nav seredana xwe de bo Îslamabadê hevbîr bû ku Pakistan û Afghanistan, li gel Amerîka, diviya desteyekê ava biken bikarin gotûbêjê biken ka bi çi avayî em dikarin vê proseyê pêve bibin. Pakistanê ne tinê berpirsyaretîyek heye, ez hizir dikem wê berjewendiyek kûr heye di serederî kirina li gel terorîstan de ku hêşta li ser xaka wê ne.
Pirsyar:  Lê gelek ruhn e ku pêwendiyên navbera Amerîka û Pakistanê sar bûne. Hun çawa pilan dikin wê pêwendiya zarardîtî li navbera Îslamabadê û Washingtonê de carek din baş bikin?
Serok: Ez hizir dikim bi derbzbûna demî ew pêwendî pitir zelalî û rastbêjî bi xwe ve girtine. Ewa jî hinke cudahiyan nîşan dide ku rast in. Wek xuya dibe, ew operasyona lêdana Osama bin Laden, kêşeyek zêdetir çêkir, lê min herdem bi zelalî gotiye Pakistanê eger her demê em Bin Laden peyda biken, em dê wî li ortê rakin. Em hizir dikin eger Pakistan wê wek gefe bo ser serveriya xwe dibînit ku ji tundrewan çêdibe, wê demê çi eger nine em nekarin pêkve kar biken bo piştrast kirina berjewendiya tenahiya Amerîka û Pakistanê û Afganistanê jî.
Pirsyar: Gelo hun hizir dikin ku Pakistanê rolek mezintir heye li dijberî terorîsmê yarî bike?
Serok: Ez hizir dikim Pakistanê herdem terorîsm wek girifta xelkek din dîtiye, yan darûdestekên Taliban wek amêrek bo bandore xwe li ser Afganistanê hisêb kiriye. Tiştê me gotiye Pakistanê ew e ku terorîsm ne bitene pitir ji her welatik din gefê li Pakistanê dike, ne bitenê ew pêwendiya wê li gel cîranên wê xirab dike, belku eger wan pêwendiyên rastexwe li gel hikûmeta Afganistanê hebin, çi eger nine Taliban wek amêrek karîgeriyê li wî welatî bibînin. Li cihê wê çendê, ew diviya hikûmeta Afganistanê wek hevpişkekê bibînin ku li gel vê kar bikin.
Pirsyar: Carek din vegerin ser Afganistanê, hun hizir dikin ku hevalbendên Ewropî dibe karek pitir biken, li ber ku, her wek hon dizanin, di nav du heftiyên bihurî de wezîrê berevaniyê Gates bi taybetî gelek bi gazinde bû li ser karê hevalbendên Ewropê û NATO encam didin. Gelo ew dikarin yan dibe karek pitir biken?
Serok: Ez hizir dikim ew qurbaniyên hevalbendên Ewropî li Afganistanê dane gelek berçavin. Eger hun berê xwe bidin hejmara serbazên Brîtaniya ku hatine kuştin, eger tu berê xwe bidey Ferensa, Îtalya, Holand hemiyan hejmarek serbazên wan hatine kuştin. Eger tu berê xwe bidey her yêk ji welatên Ewropaya navîn û rojhilat ku hijmarek hêz li wêderê hene, ew barek giran radiken bi hevber kirin li gel astê şiyana wan ya leşkerî. Em gelek heyrî mayne bi wî karê wan şiyaye encam biden. Niha, tiştê ez hizir dikem raste, ewe ku pirsyarên mezin hene serbaret hindê ku kîve diçîn li demekê de erkê NATO berfireh dibe û em hemî hest bi fişarek berçav ya bûdceya leşkerî diken. Ez hizir dikem wezîrê berevaniyê Gates kêmtir base pişikdariya Ewropa li Afghanistanê di axivit, ku gelek berçav bûye, lê pitir em hizrê li oparasyonên paşerojê û şiyana paşerojê dikin, ka Ewropa dê razî bit hevpişkek temam bit bo me di nav operasyonên NATO de.
Pirsyar: We basê bûdceya leşkerî kir, û ez piştrastim ku yêk ji nîgeraniyên we bo vekêşana hêzan, xerca wî şerî e. pirsyarek berfirehtir ewe ka heta kîve ev kêşeyên nih yên bûdceyê kar diken ser siyaseta derve ya ve, ka Amerîka dikare çi bike û çi neke?
Serok: Rastî ew e ku ew nîgeraniye li ser bingehê hisêbên bûdceyê nine. Ew li ser bingehê stiraticiyekê bi cîne ku min 18 mehan berî niha ragehand, min xast ku piştrast bê kirin em pêgîr bin bi wê, li ber ku min sozek da Gelê Amerêka ku hinartina srbazên pitir tine dê jibo 18- 24 mehan bit. Yêkem û herî zêde, ew ji wê hizirê çêbû ku tine rêk li ber me bo hindê Afghanistan li dirêj me=ideh de aram bit ewe, piştrst bikin Afganiyan şiyan hebin û em nikarin gondln wan biparêzîn û nobedariyê li şeqamên wan bidin. Li sawiyê xelkê Afghanistanê dibe wî karî bike. Tiştê ku bê goman raste, ewe Amerîka di warê dirawî de barek giran rakirye. Ne tine li ber şerê Afganistanê, belko li ber şerê Îraqê jî. Yêk ji basên xwe li gel xelkê Amerîka min kirî serbaret vekêşana serbazan ewe ku bi hêzbûne me, qaweta me , cara yêkim li di bi hêz bûna aborî û asûdeyîya me de ye. Em dibe baştir berhevdanê bikeyn kar çawan deselata xwe nîşan bideyn. Ewa stiraticiyek başe. Ewa başe bo ewlekariya me ya nîştimanî. Ew herwesa çêdibe ku baş be bo bûdceya me jî.
</doc>
<doc id='voa_3184761' type='mono' source_url='https://www.dengeamerika.com/a/efrin/3184761.html' term='SARS'>
Pêlên Penaberan ji Helebê Diherikin Efrînê
Welatiyên Sûrî ji Kurd, Ereb û pêkhateyiên din ji bakurê Helebê jiber rewşa şer ber bi herêma Efrîn ve diherikin. Ew penaber diçin Kampa Rûbar ya taybet jibo koçberan li herêma Şêrawa hatiye destnîşan kirin. Lê, berpirsên kampê nikarin pêdivîyên wan peyda bikin, jiber hejmara zêde ya penaberan.
Penaberên ku direvin piraniya wan ji herêmên bakurê Helebê yên weke Til Rafaat, Dêrcemel û Kefernaya tên. Li gor nûçeyên ji herêmê tên bi 10 hezaran penaber direvin, di sar û seqayeke pir zehmet de xwe digehînin herêmên ewle yên Efrînê.
Hin penaber ji Dengê Amerîka re dibêjin ku ew ji tirsa pevçûn û êrîşên firokên Rûsî koçber dibin.
Penaber bang li her alî dikin ku li hawara wan herin û ji derdê serma, birçîbûnê û tirsê wan biparêzin.
Tîmên hawarçûnê yên ku li herêmê ne dibêjin, hêza wan tune ku vê hejmara bilind ya penaberan çavdêrî bikin. Hem berpirsên herêmî û hem penaber bi xwe bang li saziyên navnetewî dikin ku ji derdê wan re çare peyda bikin.
</doc>
<doc id='voa_5114983' type='mono' source_url='https://www.dengeamerika.com/a/hdp_rojava/5114983.html' term='SARS'>
HDP Nerazîbûna Xwe ya Dijî Operasyoneke Ser Bakurê Sûrîyê Radigihîne
Desteya Rêvebirina Navendî ya Partîya Demokratîk a Gelan (HDP) bi daxuyanîyeke nivîskî Tirkîye hişyar kir ku destdirêjîyeke ser Bakurê Sûrîyê wê bêçareserîyê kûrtir bike.
“Pêwîstî bi rawestandina şera navxweyî ya Sûrîyê heye. Niha metirsîya herî mezin li wê derê destdirêjîyeke leşkerî ye. Di van rojan de desthilatîya AKP-MHP’ê li Bakur û Rojhilata Sûrîyê êrîşên nû xistine rojeva xwe. Ew xeterîyên gelek mezin in.”
Parlamanterê HDP’ê Îmam Taşçier dibêje ku sîyaseta Amerîka ya vî awayî Kurdan ji xwe sar dike.
“Amerîka dema yek car dest bide Kurdan, Kurd jî sed car dest didin Amerîkayê. Li Rojhilata Navîn Kurd hêzeke mezin in. Pêdivî ye ku Amerîka vê yekê baş bizane. Heke Amerîka ji Kurdan dest bikşîne, li Rojhilata Navîn zêde şansê wê tuneye, wê nikarebe gaveke jî bavêje. Heke bi Kurdan re be, wê li vê derê bibe xudanê hêza herî mezin.”
Taşçier ser sîyaseta Tirkîyê jî radiweste û dîyar dike ku Tirkîye ketiye nav nîjadperestîyeke reş û tarî.
“Koalîsyana AKP û MHP çavê Tirkîyê bi nîjadperestî reş û tarî kiriye. Ger Tirkîye dixwaze çereserîyeke çêke, rêya wê ne operasyoneke li Rojava ye, lê çareserîyeke aştîyane ye. Divê Tirkîye di demeke herî kurt de ji van helwestên xwe dûr keve.”
Embed
share
ED_10_08_2019_HDP_Tascier
by VOA
Embed
share
The code has been copied to your clipboard.
The URL has been copied to your clipboard
Li Facebook Belav Bike
Li Twitter Belav Bike
No media source currently available
0:00
0:04:27
0:00
Direct link
128 kbps | MP3
64 kbps | MP3
Pop-out player
</doc>
<doc id='voa_3343870' type='mono' source_url='https://www.dengeamerika.com/a/3343870.html' term='SARS'>
Pîroz Perîk: Ewelehiya Rejîma Sûrî Lawaz Bûye û DAIŞ Ew Derbas Kiriye
Di doh Duşemê de Bajarê Tertûs û Ceble yên Sûrî ku li ser Deryaya Sipî ne û di bin destê rejîma Sûrî de ne, ji aliyê DAIŞê hatin armanc kirin.
Di 5 êrîşên xwekujî de jimareke mezin ji sîvîlan jiyana xwe ji dest dabûn.
Di hevpeyvîna Dengê Amerîka rojnamevan û endamê rêxistina Şar ya geşepêdanê Pîroz Perîk êrîşên dohî nirxand
"Êrîşên li Tertus û Ceblê diyar dide ku ewlehiya rejîma Sûrî lawaz bûye û ji aliyê DAIŞ ve hatiye derbaskirin.
Ji bo ghdarîkirina vê hevpeyvînê, fermo vî faylê deng veke
</doc>
<doc id='voa_4769946' type='mono' source_url='https://www.dengeamerika.com/a/putin-us-treaty-/4769946.html' term='SARS'>
Rûsya ji Rêkeftina Navokî ya Dema Şerê Sar Vedikşe
Serokê Rûsya Vladimir Putin îro Şemiyê ragihand ku Rûsya beşdarbûna xwe ya di rêkeftina hêzên navokî ya qonaxa şerê sar de radiwestîne.
Ev gava Rûsya tê piştî ku Amerîka roja Înê heman biryar da.
Putin îro Şemiyê di axaftineke tilfizyonî de got:
“Hevkarên Amerîkî ragihand ku ew beşdarbûna xwe di rêkeftinê de radiwestînin, em jî wiha dikin.”
Putin got wê Rûsya dest bi kar bike ji bo çêkirina mûşekên nû.
Wî ji wezîrên xwe yên derve û berevaniyê re got ku pêşniyara axaftinên jinavbirina çekan li gel Waşntonê nekin.
Serokê Amerîka Donald Trump roja Înê di daxuyaniyekê de rawestana pêgiriyên Amerîka bi rêkeftinê ragihand û Kremlin bi binpêkirina wê tawanbar kir.
</doc>
<doc id='voa_3640341' type='mono' source_url='https://www.dengeamerika.com/a/3640341.html' term='SARS'>
Roja Ala Kurdistanê li Duhok Tê Vejandin
Roja 17 meha 12an wek roja ala Kurdistanê hatiye ragihandin û her sal di vê rojê de bi dehan çalakiyên cûrbicûr dihêne encamdan
Li Duhok di seqayek sar û baranî de û bi amadebûna hijmareka zor a pêşmergeyên berokên şer, ev roj bi ahengek cemawerî hat saxkirin û yek ji tivingên ji destên Daiş hatî girtin pêşmergeyi pêşkêşî tîpa Şariya ya êzdiyan kir wek diyarî.
Dîsan çendîn peyv hatin xwandin û xwastin ku ev al bibîte mînakek bo yekrêzî û yekgirtina Kurdan.
Ji bo guhdarîkirina li raportê faylê deng veke
</doc>
<doc id='voa_1850656' type='mono' source_url='https://www.dengeamerika.com/a/1850656.html' term='SARS'>
Berf li Amerîka Jîyana Sedhazaran Asê Kir
Jiber pêleka berfbarînê, zêdetir ji 300 hezar kes li deverên başurê rojhilata Amerîka bê elektrîk mane.
Hewanas dibêjin, pêleka nenormal ya sar û seqemê deverên bakur rojhilatata Amerîka girtîye.
Tê çaverê kirin 30 santîmetrên berfê li Washingtona paytaxt û deverên dewrûber bibare.
Her jiber vî seqayê nenormal, ofîsên hikûmeta federalî û ofîsên xwecihî û xwendingeh hatin girtin.
Jiber vê pêla sar û seqemê, bi hezaran geştên firokan hatin ragirtin û gelek xelk li firokxanê ase mane.
</doc>
<doc id='voa_1761333' type='mono' source_url='https://www.dengeamerika.com/a/1761333.html' term='SARS'>
Seyhan Urek: Hikûmet Jibo Ronîkirina Roboskê Ti Hêvîyê Nade
Kampeyna Aktivîstên Aştîyê ku bi sernavê ‘Em li Roboskê dadgeha leşkerî naxwazin’ hatiye destpê kirin wê heta 28’ê meha 12’an ku salvegera vê komkujiyê ye berdewam bike.
Îmzeyên ku li gelek bajar û bajarokên Tirkîyê werin berhev kirin jî roja 29’ê meha 12 ya 2013’an ji Serokomarîya Tirkîyê re têne şandin.
Kampeyna ronî kirin û cezakirina berpirsên kuştinkarîya Roboskê, li Stenbolê bi daxuyanîyekê ji alîyê bizavkarên aştîyê Îbrahîm Yaylali û Meral Gaylanî ve hate ragihandin.
Bizavkar Yaylali got, “Em dibînin ku hikûmet dixwaze vê mijarê sar bike. Herî dawî doza Roboskê ji dadgeha sivîl derxist û şand dadgeha leşkerî. Divê di zûtirin demê de doza Roboskê li dadgeha sivîl were vegerandin û ligel vê jî pêşengîya darizandineke dadwerî bê kirin.”
Xwişka Salih Urekê 16 salî ku li bûyera Roboskê hatibû kuştin Seyhan Urek ji Dengê Amerîka re li ser vê kampeynê peyivî û daxwazên xwe yên edaletê anîn ziman.
Xanima Urek jibo kampeynê piştgirî xwest û bibîr xist, piştî komîsyona parlemanê di rapora xwe de bûyer wekî qeza nirxand, ti hêvîya wan ji hikûmetê nema ye ku komkujîya Roboskê ronî bike.
</doc>
<doc id='voa_3256887' type='mono' source_url='https://www.dengeamerika.com/a/3256887.html' term='SARS'>
Efrîn:Rewşa Aborîya Welatîyan digel Bihabûna Dolarî
Bihabûna nirxê dolar bandorek ne baş li ser rojeva welatiyên Efrînê dike, derodrî şar salên rojane nirxê dolar zêdedibe, li gorî rewşa suriyê gîştî.
Tê zanîn ku hemu karmend û karkirên Efrînê muçeyên xwe bi pereyên surî digrin, û pêdeviyên jiyanê bi nirxê dolar dikirin.
Li gorî pisporên aborî gelek sedem dihêlin pereyên suî erzanbibin, mîna neçarbûna çareseriya pirsgirêka suriyê û berdewamiya şer, her weha jiberku pereyên surî yên du salên derketine, tenê li suriyê tên bikaranîn, li dervey suriyê nixê wan tune ye.
Welatî her weha bazirgan nikarin pirojeyên xwe temam bikin, jiberku rojane nixê tiştan tê guharitn.
Li gorî çavdêran: muçeya karmendan berî şer derdorî sêsid dolar bû, niha daketî pincê dolarî, ew jî dihêle welatî ji vê bihabûnê acizbibin.
Tê vegotin ku nirxê dolar hîn buhabibe, ew jî rojeva welatiyan xiaptirdike.
</doc>
<doc id='voa_2815916' type='mono' source_url='https://www.dengeamerika.com/a/2815916.html' term='MERS'>
Seroka Korya Bașur Serdana Xwe Ya Amerîka Bi șûn Dixe
Seroka Korya Bașur Park Geun-hye serdana xwe ya pilankirî bo Amerîka hefteya bê, bi șûn xist, piștî belavbûna nexweșiya rojhilata navîn ya girêdayî bi sîstema bêhinkêșandinê ku tê naskirin bi navê MERS.
Nivîsîngeha serok got rêzdar Park dê demeke din ji bo serdana xwe destnîșan bike bo Wașington ku biryarbû têde li gel Serok Barack Obama biaxive lê.
Dema serdana nû nehat ragihandin.
Seoul îro çarșemê du miriyên din dupat kirin wek encam ji belavbûna nexweșiya MERS re, ku jimara wan digihe neh kesan. Berpirsan got, herdû miriyên ku di salên xwe yên 60 û 70 de bûn wan berê jî piroblemên tenduristî hebûn.
bi ragihandina 13 dozên nû yên vegirtina nexweșiyê re, jimara dozen naskirî digihe 108 kesan.
Berpirsan got, hemî vegirtiyên nexweșiyê li nexweșxanê ne.
</doc>
<doc id='voa_2817098' type='mono' source_url='https://www.dengeamerika.com/a/2817098.html' term='MERS'>
Li Korya Bașûr Miriyê 10em Yê Nexweșiya MERS Tomar Dibe
Korya Bașûr miriyê 10em ragihand, wek encam ji nexweșiya rojhilata navîn a grêdayî bi sîstema bêhinkêșandinê an MERS ve, di demekê de, metirsî hene ku belevbûna wê rewșa abûrî têk bibe.
Wezareta Tenduristî û Çavdêriyê, got miriyê dawî mêrekî 75 salî ye ku virus vegirt di demekê de ew dihat dermankirin ji nexweșiya penceșêra pișikê, li gor Acansa Yonhap.
Berpirsên tenduristî her wiha 14 vegirtinên nûh ragihandin, ku jimara vegirtinan digihîne 122 ji dema ku belavbûna wê hat vedîtin di 20ê meha gulanê de.
Asta kirîn û firotinê li bazaran nizim bû, xelkê ku ji vegirtina Virus ditirsin dûr dikevin ji bazaran, șanogehan û cihên bi qerbalix. Bi hezaran yên nêzîkî kesên nexweșî vegirtine tên veqetandin û bi hezaran dibistan jî hatine girtin.
</doc>
<doc id='voa_2488698' type='mono' source_url='https://www.dengeamerika.com/a/2488698.html' term='ebola'>
Oxfam: Ebola Dikare Bibe Bobelata Nifşê Me
Ajansa navneteweyî ya alîkariyê Oxfam bangê li wezîrên derve yên Yekîtiya Ewropayê dike ku bêtir karî bike jibo şerê nexweşiya Ebola. Rêxistina Oxfam dibêje, ev nexweşî dikare bibe bobelateke mirovahî jibo vî nifşî.
Serekê rêxistina Brîtanî Mark Goldring daxwaza bêtir leşker û alîkariya diravî û bijîşkî jibo welatên Sierra Leone, Guinea û Liberia kiriye. Ev her sê welat herî bêtir ziyan ji vîrusa Ebola dîtine.
Rêxistina Saxlemiya Cîhanî (WHO) dibêje, bêtirî 4,500 kes jiber Ebola li Rojavaya Afrîkayê mirine. Pisporên saxlemiyê pêşbîn dikin bi hezaran kesên din berî dawiya vê salê bimirin.
</doc>
<doc id='voa_2493864' type='mono' source_url='https://www.dengeamerika.com/a/ebola/2493864.html' term='ebola'>
WHO: Divê Giranîya Hewlên Pêşîgirtina Ebola li Rojava Efrîqa Bin
Rêxistina Saxlemîya Cîhanî (WHO) dibêje, şerê dijî Ebola ku heta niha 4.9000 kes kuştin, divê li sê welatên rojava Efrîqaya wek mijara serekî bimîne.
Komîteya Awarte ya WHO piştî civîna xwe li Cenevre got, sekinandina belavbûna vîrusa Ebola li Gine, Lîberya û Sierra Leone gava herî girîng e, di hewlên pêşîgirtina belavbûna vê nexweşîyê de.
Daxuyanîya heman komîteyê dîyar kir ku divê baldarîyeke taybet ji hewcedarîyên karmendên saxlemîyê bêne dayîn ku ew di pêşîgirtina vîrusê de pirtir alîkar bin.
Yekîtîya Ewropa jî ragihand ku ew jibo lêkolînên ser pêşîgirtina Ebola 30 mîlyon dolar dirav amade dike.
</doc>
<doc id='voa_4393030' type='mono' source_url='https://www.dengeamerika.com/a/ebola_congo/4393030.html' term='ebola'>
WHO: Li Kongo Heta Niha 19 Kes jiber Ebola Mirin
Rêxistina Saxlemîya Cîhanî (WHO) îro Duşemê ji zarê karbidestên Komara Demokratîk ya Kongo ragihand ku di navbera 4’ê Nîsanê û 13’ê Gulanê de 39 bûyerên gumanbar yên nexweşîya Ebola hatine dîtin ku 19 ji wan bi mirinê dawî bûne.
WHO da zanîn ku rewşa 393 kesên ku kontakta wan bi nexweşên Ebola çêbûne, aniha tê şopandin.
Daxuyanîya rêxistinê dîyar dike ku belavbûna Ebola li herêmên Bikoro, Iboko û Wangata li istana Equateur sînirkirî ye.
“Aniha belavbûna Ebola negiheştiye wê astê ku em rewşa awarte ya saxlemîya giştî ragihînin ku ew jî dikare bandoreke girîng li cîhanê,” WHO bi berdewamî got.
</doc>
<doc id='voa_2451464' type='mono' source_url='https://www.dengeamerika.com/a/2451464.html' term='ebola'>
Amerîka 3000 Leşker Dişîne Liberiayê
Li ber e Serokê Amerîka Barack Obama îro Sêşemê gavên nû ragihîne, jibo alîkarya Rojavayê Afrîkayê bik jibo şerê nexweşiya Ebola . Herwiha ewê 3000 leşker bişîne wê heremê.
Koçka Spî da xuyakirin ku ev leşker dê bên şandin paytexta Liberiayê Monrovîa, jibo alîkarya veguhestina karmend û alavan.
Herwisa dê Amerîka navendekê jibo demankirinê ava bike, û her hefteyê 500 karkeran rahênan bike.
Mebesta Koçka Spî ew e ku nexweşiya Ebola di cihê wê de kontrol bike û jêrdera ewlekariya saxlemiya cîhanî ava bikin.
Dê Ajansa Amerîka jibo Pêşveçûna Navneteweyî (USAID) alîkariya xelkên sivîl bikin jibo ew kes alîkariya xwe bikin û herwiha alîkariya malbatên xwe bikin.
</doc>
<doc id='voa_2523145' type='mono' source_url='https://www.dengeamerika.com/a/2523145.html' term='ebola'>
Nexweşekî Din yê Ebola li Amerîka Mir
Navenda bijîşkî li Nebraska, Amerîka, dibêje bijîşkê ji Sierra Leone ku li wir jiber Ebola dihate dermankirin, mir.
Nexweşxaneyê îro Duşemê daxuyaniyek derxist, tê de got ku Martin Salia jiber egerên pêşketî yên vîrûsa Ebola jiyana xwe ji dest da.
Salia sêyem nexweş bû ku li wê nexweşxaneyê dihate dermankirin. Ew herwiha duwem nexweş bû ku jiber vîrûsê li Amerîka dimire.
Rêxistina Saxlemiya CÎhanî (WHO) roja Înê ragihand ku jimara qurbaniyên Ebola hinekî bilindtir bûye. WHO dibêje, 5177 kes ji eslê 14413 haletên nexweşiya Ebola heta nuha li seranserî cîhanê mirine.
</doc>
<doc id='voa_1968710' type='mono' source_url='https://www.dengeamerika.com/a/1968710.html' term='ebola'>
Sierra Leone jiber Vîrusa Ebola di Rewşa Awarte de ye
Serokê Sierra Leone Ernest Bai Koroma biryara rewşa awarte da ku welatê wî bikare pêşî li belavbûna vîrusa Ebola bigire.
Karbidestên saxlemîyê radigihînin ku ew rewşa heyî, di dîroka wî welatî de vîrusa harî xeter e.
Birêz Koroma di axaftina xwe ya jibo gel de got, hikûmeta wî cîhên ku vîrus lê hate dîtin, xistiye bin karantîna anku parastinê.
Koroma dîyar kir ku ew herwiha kombûnên giştî hindiktir dikin û kontrolên li cîhên giştî yên we îstasyon û firîngehan jî zêde dikin.
Serok Koroma bal kişand ku vîrusa Ebola ewqas xeter e ku welatek tenê nikare şerî wê bike, loma bizaveke hevbeş pêdivî ye.
</doc>
<doc id='voa_2842787' type='mono' source_url='https://www.dengeamerika.com/a/liberia_ebola/2842787.html' term='ebola'>
Karbidest Dibêjin lî Lîberya Xeterîya Ebola Nema
Termê hemwelatîyekî Liberiayê yê 17 salî bi vîrusa Ebola hate piştrast kirin. Ev haleta yekê ye li Lîberya ji dema ku li 9’ê Gulanê hate ragihadin ku Ebola li welêt nemabû.
Cîgirê Wezîrê Saxlemîya Lîberya Tolbert Nyenswah îro Sêşemê piştrast kir ku ne hewce ye gel bitirse.
Wî got, kesê mirî bi ewlehî hate veşartin û tîma ku peywendîyên wî dişopîne êdî dest bi kar kirîye.
Ajansa Associated Press ya nûçeyan ragihand ku gencê 17 salî li 24’ê Hezîranê miriye.
Qurbanîyê Ebola li devera Margibi mir. Ew dever bi xwe dûrî sînorên Guinea û Sierra Leone e. Li van her du welatan vîrusa Ebola herî zêde belav bibû.
Karbidestekî wezareta saxlemîya Liberia got, pispor hewil didin bizanin eger kesê mirî vîrus bi rîya rêwîtîyê girtibe.
Devera Margibi nêzîkî firokxaneya navnetewî ya Lîberya ye. Ew jî dora 50 kîlometran li başûrê Monrovia paytaxt dikeve.
</doc>
<doc id='voa_2423243' type='mono' source_url='https://www.dengeamerika.com/a/ebola/2423243.html' term='ebola'>
Xebatkarê Amerîkî ku ji Tuşî Vîrusa Ebola Bû ji Nexweşxane Derket
Yek jî du xebatkarên alîkarîya mirovahî ku tuşî vîrusa Ebola bibûn, îro ji nexeşxaneyeke li Atlanta derket.
Rêxistneke saxlamîyê îro Pêncşemê ragihand ku Dr. Kent Brantly bi tevahî qenc bû û ji nexwesxanê derket.
Nexwesxaneya Emory ku Brantly û Nancy Writebol lê dihatin derman kirin, dermaneke ceribandinê ya bi navê ZMapp kar anî.
Rêvebirên nexweşxanê dibêjin, ewê bi cîvîneke ragihandinê rewşa Brantly û tedawîya wî ji bîra giştî re binirxînin.
Her du karmendên alîlaryê di vê mehê de li Lîberya tuşî virus Ebola bibûn ku ji wê nexweşîyê zîyana herî mezin dîtiye.
Rêxistina Saxlemîya cîhanî (WHO) dibêje, li Efrîqaya Rojava heta niha 1.350 kes jiber Ebola mirine û 576 kes ji Lîberya ne.
</doc>
<doc id='voa_2433443' type='mono' source_url='https://www.dengeamerika.com/a/2433443.html' term='ebola'>
Ebola Digihêje Welatê Senegal
Vîrusa Ebola gihiştiye welatê Senegal li Rojavaya Afrîkayê.
Wezîra Saxlemiya Senegal Awa Marie Coll Seck dibêje, xwendekarekî zanîngeheke Guinea, ku peywendiya wî ligel nexweşên Ebola li welatî wî hebûn, li nexweşxaneyeke paytexta Senegal, Dakar, daxwaza dermankirinê dikir.
Xanim Marie got, ev kes yekser hate xistin bin çavdêriya taybet. Mînak tên wergirtin jibo zeftkirina hebûna vîrusa Ebola. Encamên testên ku hatine kirin erênî ne. Heta nuha rewşa yê nexweş baş e.
Senegal welatê pêncemîn e ku li wê herêmê rastî vîrusa Ebola tê. Heta nuha bêtirî 1500 kes jiber belavbûna vîrusê hatine kuştin. Piraniya haletên mirinê li Guinea, Libera û Sierra Leone pêk tên.
</doc>
<doc id='voa_2539225' type='mono' source_url='https://www.dengeamerika.com/a/2539225.html' term='ebola'>
NY: Bêtirî 16 Kes bi Nexweşiya Ebola Ketine
Rêxistina Saxlemiya Cîhanî (WHO) dibêje, jimara kesên ku bi vîrusa Ebola nexweş ketine 16 hezar derbas kiriye.
Agahiyên nû ku ji aliyê vê rêxistina Neteweyên Yekbûyî ve derketine, nîşan didin ku jimara kesên bi vîrusa kujer mirine jî gihiştiye dora heft hezar kesan.
Nexweşiya Ebola bêtir li sê welatên Rojavayê Afrîkayê, ew jî Guinea, Liberia û Sierra Leone in. Agahiyên ku roja Îniyê ji aliyê WHO ve hatin belavkirin nîşan dank u 16,169 haletên nexweşiyê li van hersê welatan peyda dibin. Dora 30 haletan jî li welatên din peyda dibin.
Heta nuha rêjeya herî zêde ya haletên mirina jiber Ebola li welatê Liberia ye, lê rêjeya ketina bi vîrusê kêm bûye. Nexweşî nuha herî zêde li Sierra Leone belav dibe.
</doc>
<doc id='voa_2430765' type='mono' source_url='https://www.dengeamerika.com/a/ebola/2430765.html' term='ebola'>
WHO: Ebola DikareHeta 20.000 Kesan Bikuje
Rêxistina Saxlemîya Cîhanî (WHO) dibêje,vîrusa Ebola heta ku bi dawî were, dikare pirtir jî 20.000 kesan li seranser Efrîqaya Rojava bikuje.
WHO ew pêşbînîyên xwe îro Pêncşemê parve kir, di heman demê de ku dest bi kempyneke şerê dijî wê nexweşîyê dike ku mesrefa wê 490 mîlyon dolar e.
Rêvebirên WHO bi hêvî ne ku ew kempeyn rê li ber vîrusa Ebola bigire ku heta niha 1550 kes jiber wê vîrusê hatine kuştin.
Hêjayî gotinê ye, piranîya mirên girêdayî Ebola li Lîberya, Sierra Leone Gine qewimîne.
</doc>
<doc id='voa_2430017' type='mono' source_url='https://www.dengeamerika.com/a/2430017.html' term='ebola'>
Li Kongo bi Dehan Kes jiber Ebola Bin Çavdêrîyê de ne
Rêxistina Saxlemîya Cîhanî (WHO) dibêje, 80 kes niha jiber vîrusa Abola, li Komara Demokratîk ya Kongo, di bin çavdêrî de ne.
Rêxistina Saxlemîya Cîhanî îro Çarşemê ragihand ku ew li benda encamên testan in ku nexweşîya wan birastî jiber vîrusa Ebola ye.
WHO dibêje, belavbûna Ebola li herêma Equateur destpê kir, piştî ku jineke ducanî bi heywana ku mere wê serjê kiriye, nexweş bûye.
WHO dîyar dike ku ew jin di 11ê Tebaxê de, di klîneke taybet de miriye.
Karbidestên WHO didine zanîn ku 12 kesên din ku peywendî bi heman jinê kirinê, ji heman nexweşî jîyana xwe hinda kirine.
Rêxistina Saxlemîya Cîhanî radigihîne ku heta niha pirtir jî 1.400 kes di nav mehên biorî de jiber vê nexweîyê jatine kuştin.
</doc>
<doc id='voa_2425621' type='mono' source_url='https://www.dengeamerika.com/a/2425621.html' term='ebola'>
Nexweşên Nû yên Ebola li Nejîryayê Peyda Dibin
Karbidest li Nejîryayê dibêjin ku jibo cara yekem vîrusa Ebola li welat li nav wan kesan belav bûye ku peywendiyeke rasterast bi nexweşê yekem li welat tune bûn. Ev yek jî xeleka kesên vîrus gihiştiye wan firehtir dike.
Ev pêşketin tê, li dema ku Rêxistina Saxlemiya Cîhanî (WHO) ragihand ku jimara kesên jiber vê nexweşiyê li Rojavaya Afrîkayê mirine gihiştiye 1427 kesan. WHO roja Îniyê got ku 2615 kêsên piştrastkirî yên Ebola li welatên Gunea, Liberia, Sierra Leone û Nejîryayê hene.
Wezîrê saxlemiyê yê Nejîryayê do Îniyê ragihand ku hatiye piştrastkirin du kesên nû bi Ebola hene. Herdu nexweşên nû ti peywendiyeke rasterast ligel Patrick Sawyer nebûn, ew jî nexweşekî Liberî Amerîkî ye ku cara yekê vîrus ji Liberia anî Lagos.
Wezîrê saxlemiyê Onyebuchi Chukwu dibêje nexweşên nû hevserên karmendên saxlemiyê ne, ewên ku peywendiya wan ligel Sawyer hebûn. Wî got, jimara piştrastkirî ya nexweşên Ebola gihiştiye 14 kesan ku pênc ji wan mirine.
</doc>
<doc id='voa_2888263' type='mono' source_url='https://www.dengeamerika.com/a/ebola/2888263.html' term='ebola'>
Hember Virusa Ebola Perpûneke Xurt Hat Amade Kirin
Vekolêr dibêjin, derzi anku perpûneke nû ya bin ceribandinê, bo pêşîgirtina vîrusa Ebola ya kujêr bandorên gelek xurt peyda dike.
Rêxistina Saxlemîya Cîhanê (WHO) îro Înîyê ragihand ku perpûn heta niha di ceribandinên li Guinea de %100 serketî bûye.
Kovara saxlemî Lancet ya Britanî di hejmara xwe ya nû de encam û analîzên pêşîn li ser vê perpûnê weşand.
Wezareta Derve ya Norwecê geşbînîya xwe dîyar dike ku ev perpûn dikare bibe çareserîya vê vîrusa malwêran.
</doc>
<doc id='voa_2522182' type='mono' source_url='https://www.dengeamerika.com/a/2522182.html' term='ebola'>
G20 di Dawiya Hilcivîna Xwe de Planeke Abûrî Belav Dike
Rêberên 20 abûriyên herî mezin li cîhanê planeke xwe belav kirin jibo zêdekirina berhema xwecihî li seranserî cîhanê bi du trilyon dolarî di nav pênc salan de. Ev yek jî dê bi riya weberhênana binçîneyê û zêdekirina asta bazirganiya azad be.
Belgeyê herwiha soza hevkariyê da jibo karekî bihêz li dijî guhertina jîngehê û piştgiriya bersivdana cîhanî li hember belavbûna nexweşiya Ebola li Rojavayê Afrîka.
Di dawiya hilcivîna G20 de, Serokwezîrê Australia Tony Abbott îro Yekşemê got, ewê welat hevdû muhasebe bikin, bi riya çavdêriya cîbicîkirina pêgiriya wan jibo zêdekirina geşepêdana abûrî.
Grûpa 20 ya ku 85 ji sedî ji rêjeya abûriya cîhanî pêk tîne, rastî zehmetiyan hatiye, bi taybet jiber lawazbûna geşepêdanê li Çîn, Japon, Amerîka û Ewropayê.
</doc>
<doc id='voa_2494813' type='mono' source_url='https://www.dengeamerika.com/a/ebola/2494813.html' term='ebola'>
Doktorekî New Yorkî Tûşî Vîrusa Ebola Bû
Doktorekî New Yorkî ku li Guinea nexweşên Ebola derman kiribû, bû kesê yekê li wî bajarî ku tûşî wê vîrusê bû.
Bajarvanê New Yorkê Bill de Blasio derengîya Pêncşemê piştrast kir ku Dr. Craig Spencer niha di îzloasyonê de ye û ne hewce ye tirs û panîk belav be.
Spencer roja Pêncşemê rêxistina Doktorên Bêsînor agahdar kir ku germahîya bedena wî bilind bûye û mada wî li hev dikeve ku her du jî semptoma Ebola ne.
Karbidest niha vekolînê dikin ku kesek bi Spencer re ketibû têkîlîyê yan ne. Ew nexweşê çaran e li nav Amerîka ye ku vîrusa Ebola girtîye.
</doc>
<doc id='voa_1969689' type='mono' source_url='https://www.dengeamerika.com/a/ebola/1969689.html' term='ebola'>
WHO: Vîrusa Ebola ji Texmînan Lêztir Belav Dibe
Seroka Rêxistina Saxlemî ya Cîhanê (WHO) ji serokên dewletên rojavayê Efrîqa re got ku vîrusa Ebola ji texmînan lêztir belav dibe.
Guinea, Sierra Leone, Lîberya û Ivory Coast bi awayekî berfireh rûbirûyê vê vîrusê bûne û pêçîgirtina wê pir dijwar e.
Seroka WHO Dr. Margaret Chan dibêje, eger belavbûna vîrusê bi vî awayî bidome, hîngê encamên pir wêrankêr derkevin û reng e gelek kes jîyana xwe hinda bikin.
Xanim Chan îro Înê ligel serokên dewletên ku di bin bandora ku vîrusa Ebola de ne, hevdîtinek pêk anî.
WHO û welatên rojavayê Efrîqa li ser planekê 100 mîlyon dolarî dixebitin ku pêşî li belavbûn û firehbûna vîrusê bigirin.
Hêjayî gotinê ye heta niha 730 jiber wê vîrusê hatine kuştin ku 60 ji wan karmendên saxlemîyê ne.
</doc>
<doc id='voa_2407315' type='mono' source_url='https://www.dengeamerika.com/a/ebola/2407315.html' term='ebola'>
WHO: Belavbûna Vîrusa Ebola Kêşeyeke Cîhanî ye
Rêxistina Saxlemî ya Cîhanê (WHO) ragihand ku belavbûna vîrusa Ebola li Efrîqaya Rojava rewşeke awarte ye li ser civakê.
WHO bal kişand ku jibo pêşîgirtina wê vîrusê, divê bizaveke pir xurt hebe.
Rêvebira Giştî ya Rêxistina Saxlemî ya Cîhanê Dr. Margaret Chan got, biryara wan nîşana hevgirtneke zelal ya navnetewî ye.
Chan got, Ebola vîruseke pir tevlihev û dijwar e û welatên ku Ebola lê belav dibin, ne xwedîyê wan derfetan in ku pêşî li wê yekê bigirin.
Do Pêncşemê, Navenda Kontrolkirin û Pêşgirtina Nexweşîyan ya Amerîka biryar dabû ku navendên rewşa tengavî aktîf bike û asta wan jî bîne asta herî bilind.
</doc>
<doc id='voa_2490848' type='mono' source_url='https://www.dengeamerika.com/a/2490848.html' term='ebola'>
WHO: Veksîna Ebola Tê Amade Kirin
Berpirseke mezin ya Rêxistina Saxlemiya Cîhanî (WHO) dibêje, bidestxistina Veksînekî ji bo nexweșiya Ebola, dê bingehek agahiyan ava bike, ka ewê ta meha Berçele bimînin aram û di warê ezmûnî be berî dawiya Çelle bêne bikaranîn an na.
Dr. Marie Paule Kieny, alîkara birêvebirê giștî yê WHO dibêje, birêvecûnên ezmûnî yên pilankirî anjî di warê cîbicîkirinê de ne li Ewropa, Afrîqiya û Amerîka ku li gel hev bihêlin di nava hikûmetan de bikaranînek a rastîn ji Vaksîna Ebola re bête pejirandin.
Dr. Kieny roja Sêșemê ji peyamnêran re li Cinêvê got, eger diyar bû ku veksîn aram e, wê bi deh hezaran li Rojavayê Afrîqiya di meha Çelle de bikarbînin;
Peyvdara Rêxistina Saxlemiya Cîhanî Fadela Chaib jî soz da ku pêdaçûneke giștî di șașiyên ajansê pêk bîne di derbarê belavbûna Ebola de ku heta nuha bêhtirî 4500 kes pê hatine kuștin.
</doc>
<doc id='voa_2433467' type='mono' source_url='https://www.dengeamerika.com/a/2433467.html' term='ebola'>
Jiber Ebola Pirsgirêkên Ewlekarî li Guinea Derdikevin
Karkerên Xaça Sor dibêjin, piştî gotin hatin belavkirin ku karkerên saxlemiyê bi mebest nexweşiya ebola dane xelkê, serhildaneke mezin li şarê Nzerekore li Guinea çê bû.
Komeke gencên bajarê Nzerekore bi çekên xeter di dest de astengek çê kirin û qebûl nekirin kesek derbasî nexweşxaneyê bibe.
Serokê Xaça Sor li Guinea Yûsif Traorê dibêje, koma gencan çekên xwe bikar anîn û hindek kes birîndar kirin.
Yûsif Traorê dibêje, derew hatkirin ku wan bi mebest hiştiye ev vîrus di nav laşê xelkê de belav bibe. Lê belê Traorê dide zanîn ku ev tişt ne rast e û ev koma gencan hiştine ku leşker mudaxelê bikin. Herwiha wan hişt ku karkerên Xaça Sor ji wir bireven.
Nexweşiya Ebola li Guinea destpê kir û heta nuha 400 li wî welatî pê mirine. Bi giştî 1,500 kes li Rojavayê Afrîkayê mirine.
</doc>
<doc id='voa_2584971' type='mono' source_url='https://www.dengeamerika.com/a/2584971.html' term='ebola'>
Nexweşekî Berguman yê Ebola Digihêje Amerîka
Dibe ku karmendekî saxlemiyê li Amerîka bi vîrusa Ebola li welatê Sierra Leone ketibe. Nexweşê ku nasmeya wê nehatiye eşkere kirin, îro Yekşemê digihêje nexweşxaneyekê li wîleyata Nebraska.
Rêvebirê bijîşkî li Navenda Bijîşkî ya Zanîngeha Nebraska Phil Smith got ku karmendê saxlemiyê ne nexweş e, ne jî nexweşiyê vedide xelkê derdora xwe.
Ewê ev kes 21 rojan li jêr çavdêriyê bimîne da were zanîn ku nexweşiya Ebola pê re pêş dikeve an na.
Do Şemiyê jî, nexweşxaneyekê li London got ku saxlemiya hemşîreyeke Skotlandî jiber Ebola di van rojên dawî de gelek xirab bûye.
Pauline Cafferkey bi awayekî xwebexş meha bûrî çûbû welatê Sierra Leone jibo alîkariya şerê dijî Ebola bike, lê wê vîrus li wir girt.
Rêxistina Saxlemiya Cîhanî (WHO) dibêje, bêtirî 20 hezar kes bi vîrusa Ebola ketine. Bêtirî 7900 kesî jî jiber vê nexweşiyê mirine.
Ebola herî bêtir li ser welatan belav e. Ew jî ev in: Sierra Leone, Liberia û Guinea. Lê ew li welatên din jî hatiye dîtin, wekî Nejîrya, Malî, Senegal, Spanya, Amerîka û Brîtanya.
</doc>
<doc id='voa_2486142' type='mono' source_url='https://www.dengeamerika.com/a/ebola/2486142.html' term='ebola'>
Qesra Spî Dijî Danana Qedexeya ser Efrîqaya Rojava ye
Qesra Spî dibêje, ew berdewam dijber e ku qedexa rêwitîyê li Efrîqaya Rojava bêne dana ku di bin xetera belavbûna vîrusa Ebola ye.
Berdevkê Qesra Spî Josh Earnest got, danana qedexeya seyahatê wê giwaştin ser rêwîyan bike ku agahîyên rast li ser rêwîtîyên xwe nedin.
Daxuyanîya îro Pêncşemê di demekê de tê ku karbidestên saxlemîyê li pêş desteyeke Kongresê nirxandinan dikin ku bersîvdaneke çi rengî ji wê nexweşîyê re peyda bikin.
Serokê Navenda Kontrolkirin û Pêşgirtina Nexweşîyan ya Amerîka Dr. Thomas Frieden got, ew di xemê de ye ku belavbûna vîrusa Ebola gefeke dirêjdemî li ser sîstema saxlemîya Amerîkî dike.
Frieden got, jibo nehêlana Ebola rêya herî baş xurtkirina sîstema saxlemîyê û perwerdekirina karmendên tendirûstî û nexweşxaneyan e.
</doc>
<doc id='voa_2487170' type='mono' source_url='https://www.dengeamerika.com/a/ebola/2487170.html' term='ebola'>
Ron Klain Dibe Berpirsê Hewlên Kontrolkirina Ebola
Serokê Amerîka Barack Obama karbidestekî Qesra Spî wek "çar" anku berpirsê serekî ji belavbûna vîrusa Ebola destnîşan kir ku hewlên kontrolkirina vîrusa kujêr birêve bibe.
Qesra Spî îro Înê ragihand ku alîkarê berê yê du cîgirên serok Ron Klain wê posta nû dagire.
Serok Obama do Pêncşemê îşaret dabû ku reng ew yekî bi kêşeya Ebola wek berpirs destnîşan bike.
Hevdem, Rêxistina Saxlemîya Cîhanî (WHO) îro Înê ragihand ku li Senegalê xeterîya belavbûna Ebola tuneye.
</doc>
<doc id='voa_2424180' type='mono' source_url='https://www.dengeamerika.com/a/2424180.html' term='ebola'>
Dermaneke Nû jibo Vîrusa Ebola Tê Ceribandin
Rêxistina Saxlemiya Cîhanî bikaranîna ezmûnên dermankirinê jibo nexweşên vîrusa Ebola li Rojavayê Afrîkayê erê kiriye. Belavbûna vîrusê bêhempa ye û nexweşî kujer e.
Jimara Kesên ku jiber Ebolayê mirine bi ser 1200 kesî ketiye.
Bêyî hebûna dermanên taybet jibo Ebola, tişta bitenê ku doktor dikarin ji nexweşên vê vîrusê re bikin ew e ku haleên wan yên pêşwext derman bikin û hêvî bikin ku laşên wan karibin xwe di ber vîrusê de bidin.
Bi kêmî nîvê kesên ku vîrus gihaye wan mirine.
Dermanekî ezmûnî yê bi navê Zmapp hatiye dayîn bo şeş kesan: sê ji wan Rojavayî ne û yên mayî doktorên Afrîkî ne.
Jibo bêtir agahî li ser vê nûçeyê, fayla dengî ya jêrîn klik bikin.
</doc>
<doc id='voa_2422254' type='mono' source_url='https://www.dengeamerika.com/a/ebola/2422254.html' term='ebola'>
Polîsên Lîberyayî Êrîşî Girseya Nerazî Kirin
Polîsên Lîberyayî teqe li ser xwepêşandêran kir ku jiber sîyaseta hikûmetê ya pêşîgirtina nexweşîya (karantîna) Ebola li taxa wan nerazî ne.
Rûniştvanên taxa West Point ya paytaxt Monrovia bi diruşman ecizbûna xwe dîyar kir û bi kevir avêtin polîsan.
Hin hemwelatî gilî dikir ku hikûmet hişyarî nedaye wan ku karantîna danaye ser taxa wan. Gazinca wan kesan ew bû ku nikarin tiştên xwarinê bikirin.
Seroka Lîberya Ellen Johnson Sirleaf do Sêşemê biryara karantîna dabû.
Xanim Sirleaf gotibû, armanca wan bi biryara qedxeya derketinê ev e ku jîyana hemwelatîyan rizgar bikin.
Hêjayî gotinê ye hejmara herî zêde ya qurbanîyên Ebola li Lîberya ne.
</doc>
<doc id='voa_2600885' type='mono' source_url='https://www.dengeamerika.com/a/2600885.html' term='ebola'>
Obama û Cameron Îro li Qesra Spî Kom Dibin
Serokê Amerîka Barack Obama û Serokwezîrê Brîtanya Minister David Cameron di roja duyê ya hevdîtinanan de îro Înê li Washingtonê kom dibin.
Karbidestên Qesra Spî dibêjin, Obama û Cameron wê jimareke mijarên wek terorîzm, Ebola, kiryarên Rûsya li Ukrayna û ewlehîya înternetê gotûbêj bikin.
Her du rêber, li ber e plana xwe ya hevbeş eşkere bikin ku çawa rê li ber êrîşên înternetî bigirin, ku di dema dawî de zêde bûye.
Birêz Cameron gotibû ku ewê ji Serok Obama bixwaze ku giwaştinê li ser kompanîyên wek Google û Facebook bike ku bihêlin hikûmet bikarin ragihandinên taybet yên şîfrekirî bibînin.
</doc>
<doc id='voa_4401880' type='mono' source_url='https://www.dengeamerika.com/a/congo-ebola/4401880.html' term='ebola'>
Li Welatê Kongo Çar Rewşên Din ên Ebola Tên Piştrastkirin
Wezareta tenduristiya welatê Kongo ragihand ku nexweşekî din ê Ebola îro Yekşemê jiyana xwe jidest da, û jimara kesên ku bi vê nexweşiyê mirî gihîşte 26 kesan li parêzgeha Equateur a bakurê rojavayê welêt.
Li gor daxuyaneka dawî ya wezareta tenduristiyê, çar rewşê nû yên nexweşiya Ebola hatin piştrastkirin li welêt.
Di vê pêla dawiyê de, 46 rewş hatin ragihandin ku di nav wan 21 wek nexweşiya piştrast bûn, 21 ên din bi ser nexweşiyê ve diçin û 4 ji wan hîn cihê gumanê ne.
Serok Joseph Kabila û hikûmeta wî doh Şemiyê biryar da piştgiriya darayî zêde bikin ji bo rewşên awarte.
</doc>
<doc id='voa_2415830' type='mono' source_url='https://www.dengeamerika.com/a/2415830.html' term='ebola'>
Dr. Heval: Çareserî Bo Nexweşiya Ebola Nîne
Nexweşiya Ebola li çend welatên Rojavaya Afîkayê belav dibe û qeyraneke saxlemiyê li Sierra Leone û Guinea û Liberia peyda kiriye.
Rêxistina Saxlemiya Cîhanê dibêje, hejmara qurbaniyan ber bi zêdebûnê ve diçe û gihiştiye 1124 kesan.
Di hevpeyvînekê ligel Dengê Amerîka Dr.Heval Sadûlla dibêje, pênc cûrên vîrusa Ebola hene ku çar ji wan mirovan digrin, herçend e ji berî pirtir ji 20 salan Ebola hebû, lê hinde dijwar nebû.
Herwisa Dr. Heval got, heta niha çi çareserî bo nexewşiya Ebola nehatiye peyda kirin.
Jibo guhdarîkirina vê hevpeyvînê, ji kerema xwe fayla dengî klik bikin.
</doc>
