<doc docid='bbc_52334881' lang='som' type='mono' source_url='https://www.bbc.co.uk/somali/52334881' term='COVID'>
Jaamacadda Oxford oo sheegtay inay mudo gaaban talaal ugu helayso Covid-19
Saynisyahanno ka tirsan Jaamacadda Oxford ayaa sheegay in ay  soo saari doonaan ugu yaraan hal milyan oo irbadood oo talaal loogu talo galay coronavirus ah bisha Sebtember ee sannadkan.
Saynisyahanno ka tirsan Jaamacadda Oxford ayaa sheegay in ay  soo saari doonaan ugu yaraan hal milyan oo irbadood oo talaal loogu talo galay coronavirus ah bisha Sebtember ee sannadkan.
Dawladda Ingiriiska oo mashruucan taageeraysa ayaa sheegtay in "aanay jirin wax dammaanad" ahi, isla markaana aanay suurto gal ahayn in muddo loo qabto soo helidda tallaalka.
Bukaanka ugu horeeyey ee ka qayb galaya tijaabadaa ay Oxford waddo ayaa la filayaa in tallaalkaa lagu tijaabin doono todobaadka dambe.
Hase ahaatee, weli lama ogaan karo wax tarka talaalkaasi yeelanayo.
Khuabrada badankoodu waxay weli qiyaasayaan in ay qaadan doonto muddo 12 ilaa 18 bilood ah in la helo tallaal oo soo saarkiisu bilaabmo.
Talaalku sidiisaba waxa uu habdhiska difaaca ee jidhka u diyaariyaa sidii uu uga hortagi lahaa in cudur ku dhaqo qofka sida Covid-19 oo kale ah.
Haddii dad badan oo dunida ku nooli ay adkaysi u yeeshaan waxay arintaasi coronavirus ka horjoogsan doontaa inuu fido oo in dadku kala fogaadaan na qasab noqon mayso.
'Qalabka neefta siinaya ayaan ka damiyaa si aan ula qaato waqtiga ugu dambeeya noloshooda'
Afar arrimood oo ku saabsan xaaladda coronavirus ee Soomaaliya
Qiyaastii 80 kooxood oo dunida oo dhan ku kala filiqsan oo ay ku jiraan shirkadaha waaweyn ee dawooyinka sameeyaa, ayaa ku foogan sidii ay talaal u heli lahaayeen qaarkoodna durba waxay marayaan tijaabadii lagu eegi lahaa aadamaha.
Cilmi baadhistan dunida ka socotaa aad bay u xawli badan tahay, hawl sannado qaadan lahayd ayaa lagu soo koobay bilo.
Saynisyahannada Oxford waxay marka horeba diyaar galow ayay ku jireen in xaalad tan Covid-19 oo kale ahi dhici karto intaanu cudurkani dunida b aka dilaacin.
Waxay hore u sameeyeen fayras ka ku dhaca daanyeerada nooc ka mid ah oo hidde sideyaashiisa wax laga bedelay si uu ugu noqdo laf dhabarta talaal cusub. Ka diba waxay isku daraan qayb ka mid ah fayraskan cusub ee coronavirus.
Natiijada ay filashada fiican ka qabaan waxa weeyi in uu soo baxo fayras aan wax yeelo lahayn oo handhiska difaaca jidhka bara sida uu ula dagaalami karo Covid-19.
Su'aasha weyn ee meesha taal waxa weeyi talaalkan tijaabada ahi wax tar ma yeelan doonaa?
Prof Sarah Gilbert, oo ah madaxa khubarada climb baadhista wada ee samaynaysa talaalka, ayaa sheegtay in 80% uu shaqayn doono.
"Aragtidaas ayaa qaban, sababta oo ah tiknoolajiyadan ayaa muddo dheer ku shaqeeyey waxaanay sidoo kale wax ka qabtay hawshii talaalka tijaabada ah loogu sameeyey fayraska Mers [ waa fayras ay isku nooc yihiin coronavirus-ka] oo waxaan ogahay waxa la samayn karo. Waanan rumaysanahay in fursad fiican oo uu wax tar ku yeelan karaa jirto" ayay tidhi.
Cilmi baadheyaashu waxay ku rajo weyn yihiin in talaalkoodaas oo wax tar lihi ku soo bixi doono dhawr bilood gudahood.
Laakiin hadii xayiraadda dadka lagu soo rogay ay qudheedu wax tar yeelato waxa dhici karta intaasi saamayn taban ku yeelato maadaama oo tirada dadka coronavirus ku dhacayaa yaraan doonto oo ay keeni doono in ay dheeraato mudada lagu ogaan karo wax tarka talaalku.
Waxa socda dooda ku saabsan in ay khatar noqon karto in dadka si badheedha fayraska loogu mudo si natiijo degdeg ah loo helo iyo in kale.
Dawladdu waxay saartay guddi u xil saaran ka hortagga coronavirus iyo taageero degdeg ah oo la siiyo sidii loo heli lahaa talaal.
Wasiirka ganacsiga, Alok Sharma, ayaa sheegay in samaynta talaalku "tahay hawl culus" isla markaana aanay jirin "damaanad" ah in la helayaa.
"laakiin dawladdu way taageeraysaa saynisyahannada, waxaanay rajo ka qabtaa in ay helaan fursad ay guul ku gaadhaan" ayuu yidhi.
Waxay dawladdu haatan maal gelinaysaa 21 mashruuc oo cusub oo cilmi baadhis ah waxaanay u heelantahay in hadii talaal la helo farsamayntiisa di degdeg ah xaddi badan loo soo saaro.
La taliyaha armaha sayniska ee xukuumadda, Sir Patrick Vallance, oo gudida dawladdu saartay gudoomiye u aha ayaa sheegay in ay lagama maarmaan tahay in la garawsado in dalal kale heli karaan tallaalka.
Ciimada Nigeria oo dilay tiro ka badan dadka u dhintay coronavirus
"Waa in xaqiiqada la garowsadaa oo ah in mashruuc kastaa fursadda ay haystaa tahay mid aan aad u badnaydn" ayuu yidhi.
Waxaanu intaa ku daray " sidaa awgeed in kasta oo cid waliba rajo weyn iyadoo qabta hawsha u qalab qaadatay oo aan filayno in laga midho dhalin karo, waa in la goaadaa in ay muhiin tahay la helo talaal wax tar leh".
Hase yeeshee waxay u xidhan tahay waxa ay ka yidhaahdaan saynisyahannada xukuumadda la taliya iyo kuwa hay'adda caafimaadka aduunka ee WHO in ay maan gal tahay in muddo 12 ilaa 18 bilood ah lagu soo saari karo talaal iyo in kale.
</doc>
<doc docid='bbc_war-52354077' lang='som' type='mono' source_url='https://www.bbc.co.uk/somali/war-52354077' term='COVID'>
Coronavirus: Sheekh Umal oo ka hadlay in meherka lagu sameyn kara qaab online ah
Cudurka Corona ee halakeeyay caalamka ayaa qeyb kasto oo ka mid ah noolasha saameyn ku yeeshay. Waddamo badan ayaa xayiraado soo rogay, waxay bahda caafimaadkana ku taliyeen in la kala foogaado iyo in aan gacmaha la isku salaamin, kuwaaso dhamaantood lid ku ah waxyabaha la sameeyo marka ay lamaanaha is guursanayaan.
Cudurka Corona ee halakeeyay caalamka ayaa qeyb kasto oo ka mid ah noolasha saameyn ku yeeshay. Waddamo badan ayaa xayiraado soo rogay, waxay bahda caafimaadkana ku taliyeen in la kala foogaado iyo in aan gacmaha la isku salaamin, kuwaaso dhamaantood lid ku ah waxyabaha la sameeyo marka ay lamaanaha is guursanayaan.
Sheekh Maxamed Cabdi Umal oo BBC-da ay arrintan ka wareysatay ayaa sheegay in aysan daruuri ahayn in xaflad aroos la dhigto.''Guurka waxna waa sunno waxna waa waajib, waxa waajibka ah ayaa ah waalidka gabdha guurinayo, labo makhraati, sheekha maherinayo iyo lamaanaha isuursanayo intaas wixii ka siyaadsan waa iska sunno, haddi laga maarmi wayay intaas ayaa arooska in qabsoomo ku filan,'' ayuu yiri Sheekh Umal.
Maadama la yiri cudurka Covid-19 wuxuu ku faafaya kullamada dadka Sheekh Umal wuxu sheegay inay wanaagsantahay in la raaci tallada bahda caafimaadka, oo daka kala fogaadaan.
''Ciddii ka maarmi weyda in iyadoo daruuftan ay jirto wax guursata, waa in ay illaaliso fayadhowrka ama talloyinka, shareecadana ma adkeyneyso oo wa ay fududeyneysa oo dad qarash badan ka bixi jiray maanta inay u fududaato ayaa laga yabaa,''Sheekha wuxuu intaasi ku daray in dadka ay ka fiijignadaan oo xanuunkan aanan la fududeysan.
Waddamo dhowr ah ayaa meel mariyay sharci lamaanaha u oggolaanaya in ay hab online ah isku guursadaan.
Wadamadaasi waxaa ka mid ah Isu Tagga Imaaradka oo dhowaan shaaciyay in muwadiniinta dalkaasi iyo ajaanbita ku nool dalka loo ogolaan doono in qaab online ah ay isku guursan karaan, kadib markii wasarada cadaalada ay hirgelisay bog loogu tallo galay in lamaanaha is guursanaya ay ku soo gudbiyaan dukumentiyada looga baahanyahay.
Marka ay lamaanahu soo dhameystiraan shuruudahaasi, ayaa kadib waxa qabsoomaya xaflad muuqaal ah oo ay ka qeyb galayaan diiwangeliye ka socda wasaaradda cadaaladda, marqaatiyayaal iyo lamaanaha is guursanaya.
Sheekh Maxamed Cabdi Umal ayaa haseyeeshee  sheegay in guurka lagu sameeyo hab online uusan ansaxmeynin oo sharciga uu qabo in la'is horfadhiisto. ''Kuma ansaxeyso in hab online ah la'iskugu keeno dadkii oo dhan, oo maherka la wada joogo, zoomka iyo waxyabaha la'iska arko kuma ansaxeyso,'' ayuu yiri Sheekh Umal oo BBC-da la hadlay.
Mareykanka  shahaada guurka ee dowladda Sidoo kale Barasaabka New York Andrew Cuomo ayaa saxiixay amar lagu oggolaanayo in aroosyada lagu sameyn karo hab online ah maadaama aroosyo badan uu saameyn ku yeeshay xayiraadda dhaqdhaqaaq ee lagu soo rogay dalalka qaar.
Dadka ku nool Mareykanka waxaa u suurtageli doonta in ay qaab online ah ku dalbadaan warqadda maherka ee ay dowladdu bixiso.Mr Cuomo oo u muuqday in uu la kaftamayay  lamaanaha doonaya in ay is guursadaan ayaa yiri ''marmarsiiyo ma jiri doonto,'' kuwa doonaya inay is guursadaan wa ay is aroosi karaan.
''Waxaad adeegsan kartaan barta internetka ee Zoom. Waan aqbalay ama ma aqbalin ayaad dhihi karta adigoo khadka ku jira,'' ayuu yiri barasabka.
Go'ankan ayaa yimid kadib markii la kordhiyay xayiraadii saarneyd magaaldaasi. In ka badan 13000 ayaa cudurka Corona ugu geeriyootay New York oo kali ah.Dadka baraha bulshada ayaa siyaabo kala duwan arrintan uga fal celiyay.
Qaarkood waxay su'aal iska weydinayaan sababta ay lamaane u doonayaan in ay aroos galaan ayagoo og in saaxibadood iyo qoyskoodaba aysan ka soo qeyb geli karin waxayna barasabka ku dhalileen in uusan waxyaabo badan oo arintaas ka muhimsanaa uusan go'an ka qaadanin.
Qaarkoodna waxay ka hadleen fa'idada taasi ay u leedahay lamaanaha oo ay ku tilmaameem in ay wadaagi karaan caymiska caafimaadka.
</doc>
<doc docid='bbc_war-52175203' lang='som' type='mono' source_url='https://www.bbc.co.uk/somali/war-52175203' term='COVID'>
Wax ka ogow qalabka neefsashada ee lagu rakibo bukaannada Coronavirus
Dowladda ayaa dalabtay kumannaan qalabka neefsashada ah si loogu caawiyo isbitaallada uu haysto cadaadiska uu sababay coronavirus.
Dowladda ayaa dalabtay kumannaan qalabka neefsashada ah si loogu caawiyo isbitaallada uu haysto cadaadiska uu sababay coronavirus.
Bukaannada uu saameynta ba`an ku reebay fayraska, ayaa qalabkan wuxuu ka caawiyaa inay neefsadaan.
Qalabkan ayaa la wareega habka neefsashada jirka, marka uu fayrasku sababo inay sambabbadu howlgab noqodaan.
Tan ayaa bukaanka siineysa waqti uu jirkiisa kula dagaallamo fayraska, kuna soo kabto.
Qalabka neefsashada oo kala duwan ayaa la adeegsadaa.
Sida uu sheegay Ururka Caafimaadka Adduunka ee (WHO), 80% dadka qaba xanuunka Covid-19 - ee uu sababo coronavirus - way kas oo kabtaan iyagoo aan u baahan daaweynta isbitaalka.
Balse lixdii qofba midkood ayaa aad u xanuunsada, waxaana soo wajihi karta dhibaato dhanka neefsashada ah.
Kiisaska sidaas u daran, fayraska ayaa waxyeello gaarsiiya sambabbada. Difaaca Jirka ayaa ka jawaab celiya arrintaas wuxuuna ballaariyaa xididdada dhiigga, si ay unugyo badan oo difaac ah ay u soo galaan.
Balse taasi waxay sababtaa in dheecaan uu soo galo sambabbada, taas oo adkeyneysa in qofku uu neefsado, waxaana kaddib hoos u dhacaya hawada oxygen-ka ee jirka qofka.
Si taasi looga hortago, mashiinka neefsashada ayaa lagu xiraa qofka si uu hawo wadata oxygen ugu gudbiyo sambabbada.
Qalabkan ayaa sidoo kale hawada nadiifiya, wuxuuna kuleyl iyo qoyaan ku daraa hawada si ay u noqoto mid ku habboon heerkulka jirka bukaanka.
Bukaannada ayaa la siiyaa dawo si ay u nastaan murqaha neefmareenka, sidaas darted neefsashadooda waxaa maamulaya mashiinka.
Dadka lagu arko calaamadaha aan darneyn ayaa laga yaabaa in qalabkan lagu xiro iyadoo la isticmaalayo marada wejiga lagu xirto, kuwa sanka iyo qalabka afka bukaanka la geliyo, kuwaas oo ka caawinaya in hawo ay gasho sambabbada.
Injineerrada University College London ayaa dhaqaatiirta UCLH iyo Mercedes Formula One kala shaqeeyay soo saaridda qalab qofka ka caawinaya neefsashada oo loo yaqaanno CPAP. Waxaa la geeyay dhowr isbitaal oo London ku yaalla, haddii qalabkaas uu waxtar weyn yeeshana kooxda Mercedes-AMG-HPP ayaa qorsheynaya inay soo saaraan ilaa 1,000 mashiin maalintiiba, laga bilaabo toddobaadka soo socda (6 April).
Qalabka CPAP ayaa ruqsad ka helay haay`adda maamusha wax soo saarka caafimaadka.
Wararka horudhaca ah ee ka soo baxaya Lombardy oo ku taalla waqooyiga Talyaaniga ayaa sheegaya in 50% bukaannada lagu xiro CPAP aysan u baahan in lagu xiro mashiinnada kale ee neefsashada.
Si kastaba, isticmaalka mashiinnada CPAP ee bukaannada qaba xanuunnada neefmareenka ee faafa ayaa walaac laga muujiyay, iyadoo walxo yar oo fayraska sida laga yaabo inay ka soo dhex dusaan qalabka sidaasna ay fayraska ku qaadaan dhaqaatiirta caafimaadka.
Si kastaba, qolalka daryeelka sare ee ICU ayaa bukaannada qaba xanuunnada neefmareenka siiya mashiinnada neefsashada, si loo hubiyo in hawada oxygen-ka ee jirkooda ay ahaato mid caadi ah.
Dr Shondipon Laha, oo ka tirsan Bahda Daryeelka Sare, ayaa BBC-da u sheegay in badanaa bukaannada qaba Covid-19 aysan u baahneyn mashiinkan, isla markaana lagu daweyn karo guryahooda.
Balse inkastoo ay jiraan khatarro ku gedaaman mashiinka neefsashada, ayuu sheegay in mararka qaar qalabkan uu yahay kan keliya ee hawada oxygen-ka siin kara bukaanka.
Arrinta kale ee Dr Laha ka hadlay ayaa ah in loo baahan yahay in la helo shaqaalaha ku habboon maamulidda qalabka neefsashada.
"Qalabka neefsashada waa mid dhib badan - waxyeello ayuu bukaanka gaarsiin karaa haddii aan si habboon loo rakibin," ayuu yiri.

Waaxda Caafimaadka Bulshada ee NHS ayaa la sheegay inay haysato 8,175 oo qalabka neefsashada ah - waxayna degdeg ugu baahan tahay kuwo kale.
Dowladda ayaa aaminsan in ilaa 30,000 oo kale loo baahan karo, waxayna 10,000 oo mashiinnadaas ah ka dalabtay shirkadda teknolojiyadda ee Dyson.
Maamulka Dyson ayaa BBC-da u sheegay inay hayaan mashiinno diyaarsan oo hore loo tijaabiyay.
Ilaa 5,000 mashiinno dheeraad ah ayaa laga yaabaa inay ka yimaadaan kooxda Smiths ee xaruntooda ay tahay Luton.
Shirkad kale oo UK laga leeyahay, Gtech, ayaa soo saartay qalab kale oo neefsasho ah oo caawin kara isbitaallada.
Shirkado kale, oo ay ka mid yihiin Meggit iyo GKN - ayaa sidoo kale soo saaray qalabkan.
</doc>
<doc docid='bbc_war-51995967' lang='som' type='mono' source_url='https://www.bbc.co.uk/somali/war-51995967' term='COVID'>
Coronavirus: Waa maxey sababta ay noogu adag tahay in aan joojinno taabashada wejiga?
Dhammaan dabeecadaha naga duwaya xayawaanaadka kale ee dunida ku nool, si gaar ah waa qofka in uu ka walwalo dillaaca iyo faafidda cudurradda. Waxaan nahay mid ka mid ah noocyada kaliya ee lagu yaqaan inay taabtaan wejigooda iyagoon xitaa ogaansho u lahayn. Taasina waxey sahleysaa in ay cudurradda faafaan sida caabuqa cusub ee Corona  (Covid-19).
Dhammaan dabeecadaha naga duwaya xayawaanaadka kale ee dunida ku nool, si gaar ah waa qofka in uu ka walwalo dillaaca iyo faafidda cudurradda. Waxaan nahay mid ka mid ah noocyada kaliya ee lagu yaqaan inay taabtaan wejigooda iyagoon xitaa ogaansho u lahayn. Taasina waxey sahleysaa in ay cudurradda faafaan sida caabuqa cusub ee Corona  (Covid-19).
Maxeynu sidaasi u yeelnaa, oo sidee baan u baabi'in karnaa dabeecadda aan mararka qar ku talagalka ahayn ee an ku taabaneyno wajigeena?
kulligeen waxaan taabanaa wajiyadeenna si isdaba joog ah. Daraasad indho indhayn ah oo ay sameeyeen arday caafimaadka ka barata dalka Australia sanadka markuu ahaa 2015 ayaa lagu ogaaday in iyagu xitaa awoodi waayeen in aysan taabanin wajiyadooda.
Waxaa inta badan laga filaa ardayda caafimaadka in ay ka taxadaraan halista cudurradda marka loo barbardhigo dadka aan baranin caafimaadka, laakiin waxaa dhacday in ay wajiyadooda taabteen ugu yaraan 23 jeer saacaddiiba, taasoo ay ka mid ahayd taabasho joogta ah oo afka, sanka iyo indhaha ah.
Laamaha caafimaadka adduunka iyo xirfadlayaasha, oo ay ku jirto Hay'adda Caafimaadka Adduunka (WHO) waxey sheegeen in "taabashada wejiga" ay tahay mid halis ah. Talada ku saabsan caabuqa Covid-19 caadiyan waxey carrabka ku adkeyneysaa muhiimadda ay leedahay in aan gacmaheena ilaalinno, in ka badan inta aan ka ilaalineyno wasakhda.
Bini'aadamka iyo qaar ka mid ah noolaha kale kama xadidi karaan naftooda in ay ka joojiyaan taabashada wejiga, waxey u muuqataa - in ay tahay mid ah astaan asal u ah xayawaannada qaar sida aadanaha.
In kasta oo noolaha  badankooda ay wajigooda u taabtaan sidii qaab jimicsi ahaan ah ama hab ay u isticmaalaan in ay ku fiijiyaan cayayaanka agagaarkooda jooga, annaga iyo qaar kamid ah xayawaanaadka kale waxaan taabashada wejiga u sameynaa sababa kala duwan oo badan.
Khabiiro kale oo sayniska hab dhaqanka iyo dabeecadda ku takhasusay ayaa soo gabagabeeyey in is-taabashada ay tahay hab lagu sahlayo xakameynta shucuurta iyo dareenka. Martin Grunwald, oo ah barfasoor Jarmal ah oo ku takhasusay cilmi-nafsiga isla markaana bare ka ah Jaamacadda Leipzig, wuxuu leeyahay waa "dhaqan aas-aas u ah noolaha bini-aadamka".
"Is-taabashada waa dhaqdhaqaaq aa caadiyan ula kac ahayn  iyadoo inta badan taabashada ku dhacdo iyada oo aan ogaansho badan loo laheyn ", Grunwald ayaa sidaa u sheegay BBC-da.
"Istaabashada waxey door muhiim ah ka ciyaartaa dhammaan garashada iyo geedi socodka shucuurta. Tani wa arin ay wadaagaan dadka oo idil," ayuu raaciyay barfasoorka.
Dhibaatada is-taabashada ayaa ah in indhaheena, sanka iyo afkeenuba ay yihiin albaab uu ka galo dhammaan noocyada "xun" ee jeermiska si ay ugu gudbaan qeybaha gudaha ee jirkeenna.
Tusaale ahaan, caabuqa Covid-19-ka, waa cudur u kala gudba bini'aadamka iyada oo caabuqa uu raacayo dhibco yar yar oo qoyaan ah oo ka yimaada sanka ama afka qofka cudurka qaba. Laakiin caabuqa waxaa kale oo uu nagaaraa kadib marka aan taabanno walxaha ama sagxadaha uu taabtay qof cudurka qaba.
In kasta oo ay khubaradu weli daraasad ku samaynayaan halistaan  cusub ee caabuqa Corona, haddana waxaa lagu yaqaanaa in uu adkeysi leeyahay waxaana la ogaaday in ay oogada sare ee walxaha uu ku noolaan karo muddo dhan ilaa sagaal maalmood.
Sanadkii 2012, koox cilmi-baarayaal  Mareykan iyo Baraasiil ka socda, ayaa waxey ogaadeen in koox dad ah oo cilmibaarista ka qeybqaatay ay taabteen sagxa kala duwan e gooba dadweynaha isugu yimaadaan in ka badan saddex jeer saacad kasta.
Waxey sidoo kale taabteen afkooda ama sankooda "qiyaastii 3.6 jeer saacad kasta".
Khubaradda caafimaadka qaarkood waxey qabaan, u nuglaanta is-taabashada ay tahay sabab adag oo loo isticmaalo waji-xidhka si looga hortago caabuqa.
"Xirashada weji xirka waxa ay yareyn kartaa u sahlanaanta dadka in ay taabtaan wajiyadooda, taas oo ah isha ugu weyn ee cudurka ku faafo iyada oo aan la helin nadaafad ku haboon gacanta," ayuu yiri Stephen Griffin oo ah barfasoor ka tirsan jaamacadda Leeds.
Laakiin maxey yihiin tillaabooyinka aan qaadi karno ugu yaraan in aan yareyno inta jeer ee aan wejiyadeena taabtanno?
Khabiirka cilmiga hab dhaqanka iyo dabeecadda ku takhasusay Michael Hallsworth, oo ah barfasoor ka tirsan jaamacadda Columbia oo ka soo shaqeeyey la-taliye xagga siyaasadda ah ee dowladda UK ee uu horkacayay Ra'iisul Wasaarihii hore David Cameron, wuxuu sharraxayaa in ay runtii ay adag tahay in talo laga bixiyo caabuqa Corona.
"U sheegidda dadka in ay ka baaqsadaan sameynta ficil ay markii horeba kutalagal la'aan u sameynayeen waa dhibaato inteeda la eg," ayuu u sheegay BBC-da. "Way sahlan tahay in dadku gacmahooda dhaqdaan  marar badan intii laga dhaadhicin lahaa inay  yareeyaan weji taabashada badan.
" Guul kama gari kartid haddii aad tiraahdid 'qofka yuusan sameynin wax uu markii horaba u samyen jirin qaab aan ku talagal ahayn", ayuu yiri Hallsworth.
"Markey tahay baahi jireed tusaale ahaan sida cuncunka, waxaan la imaan karnaa qaab dhaqameed aan ku badali karno taasi. "U adeegso dhinaca dambe ee gacanta, waad yareynaysaa halista, xitaa haddii uusan ahayn xalka ugu habboon" ayuu ku daray.
Khabiirka dabeecadda iyo hab dhaqanka ayaa weli ku talinaya in aan ogaanno sababta aan isu taabanno. "Haddii aan aqoonsanno xaaladaha keenaya taabashada, wax waan ka qaban karnaa"
Hallsworth ayaa sharaxay. "Dadka indhahooda taabta waxay xiran karaan awkiyaalaha. Ama gacmaha iska xakamee marka aad dareento in aad dooneyso taabashada jirkaada." Waxaan sidoo kale u isticmaali karnaa habab aan gacmaheena ku mashquulinno, gaar ahaan waqtiga aan wax hawl ah qabaneynin.
Iskubaraarujinta  in aad taabanin wejiga sidoo kale aad ayey kuu caawin kartaa. "Haddii uu qof ogyahay in uu leeyahay dhaqan ku qasbaya in uu taabto wejiga, wuxuu kala tashan karaa asxaabtiisa  iyo eheladiisa in ay uga digaan taabashada wejiga". Michael Hallsworth ayaa soo jeediyay.
Waxay ku soo uruursanaysaa malaha inaysan jirin wax ka wanaagsan joogteynta gacma dhaqashada,
"Uma baahnin in aan sugno tallaal iyo daweyn," Agaasimaha Guud ee Hay'adda Caafimaadka Adduunka (WHO) Tedros Adhanom Ghebreyesus ayaa shir jaraa'id ku sheegay 28-ka Febraayo.
"Waxaa jiro waxyaabo uu qof walba sameyni karo maanta si uu uga difaaco naftiisa iyo kuwa kale caabuqa Corona," Dr Tedros ayaa raaciyay.
</doc>
<doc docid='bbc_war-52353241' lang='som' type='mono' source_url='https://www.bbc.co.uk/somali/war-52353241' term='COVID'>
Coronavirus: Madaxweyne diidan fayraska oo shaqada ka ceyriyay wasiirka caafimaad
Wasiirka Caafimaadka Brazil ayaa shaqada laga ceyriyay ka dib markii uu jawaab la mid ah kuwa caalamka ka bixiyay fayraska corona ee safmarka ah.
Wasiirka Caafimaadka Brazil ayaa shaqada laga ceyriyay ka dib markii uu jawaab la mid ah kuwa caalamka ka bixiyay fayraska corona ee safmarka ah.
Luiz Henrique Mandetta wuxuu bartiisa Twitter-ka ku qoray in warqadda shaqada looga ceyriyay uu ka helay Mr Bolsonaro, madaxweynaha Brazil.
Madaxweyne Bolsonaro wuxuu si aan qarsooneyn u cambaareeyay Mandetta oo shacabka ugu baaqay in aysan isu soo dhowaan ayna guryaha iska joogaan.
Hoggaamiyaha dalka Brazil wuxuu diiday hadalladaas iyo tallaabooyiinka la qaaday, wuxuuna diidan yahay in fayraska corona uu halis yahay. Wuxuu sheegay in "hergeb iska yar" uu yahay xanuunkan Covid-19.
Farriinta Twitter-ka wuxuu Mr Mandetta ku yiri: "Waan u mahadcelinayaa dhammaan kooxda igala shaqeyneysay wasaaradda caafimaadka. Waxaan Alle ka baryayaa inuu guul gaarsiiyoo dalkeena."
Waxaa jiray khilaaf isbuucyo qaatay oo u dhexeeyay madaxweynaha iyo wasiirkiisa. Madaxweynaha ayaa wax fudud u arka fayraska wuxuuna xayeysiiyay dawo aan la ansixin, halka Mr Mandetta uu si wayn dadka ugu baraarujiyay in ay raacaan talooyiinka daafaha caalamka oo dhan laga dhaqangeliyay.
Wasiirka Caafimaadka wuxuu amaanay Gudoomiyeyaasha gobollada ee bandowga soo rogay, halka weerar ay kala kulmeen madaxweyne Bolsonaro.
Xiisadda ayaa Axaddii sare u sii kacday ka dib markii wasiirka uu wareysi siiyay Telefishin isagoo dowladda u sheegay in hal cod oo mideysan ay ku hadasho taas oo u muuqatay cambaareyn ka dhan ahayd jawaab uu bixiyay madaxweynaha Brazil.
Warka ah in shaqada laga ceyriyay wasiirka caafimaadka waxaa ka qeylo dhaamiyay dadka Brazil ee iskood isu go'doomiyay - kuwaas oo balakoonka uga sacbiyay. Waxayna muujiyeen carada ay u qabaan Jair Bolsonaro iyo sida uu u maareeyay xaaladda cakiran.
Maadaama uu hadda xilka ka tagay Luiz Henrique Mandetta, waxay taas soo afjareysaa khilaafkii adkaa ee u dhexeeyay labada siyaasi ee uu hareeyay dhibka hortaagnaa dagaalka la xiriira Coronavirus. Balse waxay fureysaa bog cusub - Walaaca taaganna wuxuu yahay sidee Brazil u maareyn doontaa xaaladda caafimaad ee degdegga ah iyadoo wasiir cusub uu imaanayo.
Mr Mandetta waxaa si buuxda loogu amaanay wargelintiisii maalinlaha ahayd iyo hoggaanka wanaagsan - Wuxuu ahaa nin sheegay in aragtidiisa ay ku saleysan tahay hannaan seynis iyo talada caafimaadka caalamka. Tirada taageerayaashiisa ayaa sare u kacay isbuucyadii la soo dhaafay, balse Bolsonaro, oo shaqa ka ceyrinta ku micneeyay "is nabadgelin", wuxuu lumiyay taageerayaal aad u badan, waxaana hoos u dhacay sumcaddiisa.
Wuxuu si shaac ah ugu oriyay tallaabooyiinka adag ee wasiirka uu soo rogay, wuxuuna ku adkeystay inuu dibadda u baxo uuna gacanta ku salaamo dad badan.
In xilka laga qaado wasiir caafimaad iyadoo xaaladdan adag lagu guda jiro - weliba dal ay shaqaalaha caafimaadka ka digayaan in hannaanka caafimaadka uu isku dhex burburo - ma ahan saacaddii ugu wanaagsanayd ee Bolsonaro.
Horraantii Khamiistii, wuxuu koox khubaro caafimaad ah u sheegay in uu filayo in Jimcaha uu banaanka shaqo u aado.
"Waxaan diiradda saareynaa fayraska waana inaan aad uga fiirsano sida aan u taageereyso qof kasta oo halkan yimaada, ma sameyn doonno dhaqdhaqaaqyo degdeg ah," ayuu ka yiri hadal si toos ah loo baahinayay.
Mr Mandetta ayaa sidoo kale sheegay inuu og yahay in farqi dhanka aragtida ah uu u dhexeeyo isaga iyo Bolsonaro, ayna ka wada hadleen sidii loo bedeli lahaa madaxa shaqaalaha Madaxtooyada.
Wuxuu sidoo kale lataliyeyaashiisa u sheegay Talaadadii in uu filayo in shaqada laga ceyriyo isbuucan, sida ay baahisay wakaaladda wararka ee Reuters.
Guud ahaan, 1,764 oo qof ayaa Covid-19 ugu dhimatay Brazil, halka dalkaas laga helay 29,165 oo kiisas, sida ay sheegtay Jaamacadda Johns Hopkins.
</doc>
<doc docid='bbc_war-52096600' lang='som' type='mono' source_url='https://www.bbc.co.uk/somali/war-52096600' term='COVID'>
Coronavirus: 9 waxyaabood oo wali aan laga aqoonin Covid-19
Waxa la moodaa wax soo jireen ah laakiin dunidu waxay Coronavirus ka warheshay bishii Diisember ee kal hore.
Waxa la moodaa wax soo jireen ah laakiin dunidu waxay Coronavirus ka warheshay bishii Diisember ee kal hore.
In kasta oo ay saynisyahannada dunidu dadaal wadaan, hadana waxa weli cad in aan wax badan laga fahmin oo dunida oo dhan waxa ka socda tijaabooyin lagu doonayo in su'aalahaa jawaabo loogu helo.
Su'aalaha kuwooda ugu waaweyn qaarkood waa kuwan:
Waa su'aalaha ugu fududud midkood laakiin ilaa haatan ah ta ugu muhiimsan. Waxa jira in boqollaal kun oo qof oo la xaqiijiyey in uu dunida oo dhan ku dhacay laakiin intaa la ogyahay wax kooban ayay ka tahay tirada dhabta ah ee dadka uu ku dhacay. Tirada la sheegayo qudheeda ayaan sugnayn maadaama oo dadka qaarkood ay Virus kii sidaan laakiin aanay ku soo bixin calaamadihii xanuunku.
In dawo loo helo ayaa waxay ku xidhantahay in marka hore ay cilmi baadheyaashu xaqiiqsadaan in qofka laga qaadayo dhiigga tijaabada ahi qabo virus ka iyo in kale, markaa ka dib uun baana la ogaan doonaa in uu fidayo iyo in kale.
Ilaa inta aan ogaanayno inta qof ee u ku dhacay, suurto gal noqon mayso in aan xaqiiqsanno xaddiga dhimashada uu keeno. Haatan qiyaastu waxa weeyi in ku dhawaad 1% dadka uu u dhacay virus ku ay u dhinteen. Laakiin haddii ay tirada dadka u dhintay ay cudurro kale u weheliyeen xaddiga dhimashadiisu way ka yaraan kartaa intaa.
Calaamadaha ugu waaweyn ee Coronaviurs lagu gartaa waxa weeyi xumad, qufac qallalan kuwaas oo ah kuwa ay tahay in aad ka foojignaataa.
Cune-xanuun, madax xanuun iyo shuban ayaa iyagana sidoo kale la sheegay inuu leeyahay waxaana jira shaki ah in uu xataa keeno in qofku waxba urin waayo.
Laakiin su'aasha ugu muhiimsani waxa weeyi hadii ay calaamaduhu yihiin calaamado khafiif ah oo kuwa hargabka oo kale ah sida duuf badan ama hindhisada ee bukaanka qaarkood yeeshaan [ma noqonayaan calaamadaha keliya ee lagu garan karo].
Daraasado la sameeyey ayaa tibaaxaya in ay suurto gal tahay in dadka qaarkood virus ka qaadeen laakiin aanay is ogayn oon calaamado ku soo bixin.
Caruurta runtii wuu ku dhici karaa coronavirus, hase yeeshee badankooda waxa lagu arkaa uun calaamado khafiif ah, in faro ku tiris ahina way u dhinteen marka la barbar dhigo dadka waaweeyn.
Caruurtu sida caadiga ah cudurrada aad bay u fidiyaan sababtana waxa ka qayb ah in ay had iyo goor garoonada lagu ciyaaro ay iskugu wada yimaadaan laakiin ilaa hadda ma cadda sida ay virus kan u fidin karaan.
Virus kani wuxu ka soo baxay Wuhan oo Shiinaha ku taal dabayaaqadii 2019 haakaas oo sariibado badan oo hilibka xawayaanka lagu iibiyaa ku yaalaan.
Coronaviurs oo si rasmi ah loogu bixiyey Sars-CoV-2 ayaa aad ugu dhaw virus yada ku dhaca fiidmeerta, hase yeeshee waxa la moodayey in virus kani ka soo gudbay fiidmeerta ka dibna aadanaha u soo gudbay.
Waxa se aan weli la ogayn "xaqiiqda isku xidhi karta" dadka iyo xawayaankaa ee la odhan karo markaas ayaa virus kani aadanaha u soo gudbay.
Durayga iyo hargabku waa wax had iyo goor caadi ah bilaha xili qaboobaha lagu jiro laakiin lama oga marka kulaylaha la gaadho in ay wax iska bedeli donaan fiditaanka virus kan.
Xukuumadda Ingiriiska ayaa la taliyeyaasheeda dhanka arimaha saynisku waxay qabaan in ay suurto gal tahay in uu virus kani ka yaraan doono xili kulaylaha oo kaba yaraan doono hargabka iyo durayga.
Hadii Coronavirus ku hoos u dhaco marka kulaylaha la gaadho waxa soo baxaysa khatar ah in tirada dadka uu ku dhici doonaa kordhi doonto marka la gaadho xiliga qaboobaha markaas oo isbitaalada laftooda ay ku badan yihihiin bukaanka laga dawaynayo xanuunada xiliga qaboobaha.
Covid-19 dadka badankooda wuxu u haleelaa si khafiif ah laakiin qiyaastii 20% dadka uu ku dhaco ayuu halis ku noqdaa, su'aashu waxay tahay waa maxay sababtu?
Arimtan waxa suurto gal ah in kolba sida difaaca jidhka qofku yahay ay qayb ka tahay, waxa kale oo suurto gal ah in ay noqon karto qaab dhismeedka hidde sideyaasha qofka. Hadii arintan la fahmo waxay sahli doontaa in la ogaado siyaabo lagu samato bixin karo dadka daryeelka aadka ah u baahan kara marka uu ku dhaco.
Waxa jiray hadal hayn badan laakiin caddayn buuxda looma hayo mudada difaaca jidhku iska caabiyi karo virus kan.
Bukaanka ayay suurto gal tahay in qudhoodu ay yeeshaan adkaysi ay kaga hortagi karaan oo haddii uu xoogaysto ay kaga bogsan karaan ba difaaca jidhkooda oo keli ah laakiin maadaama oo xanuunkani qiyaastii dhawr bilood uun uu jiray xog buuxda lagama ahayo. Hadal hayn ayaa jirta ah in dadka uu laba goor ku dhacaa aan si buuxda looga heli karin dhiigooda virus ka iyaguna sheegaan ba in ay ka dawoobeen.
Arinta difaaca jidhku se waxa weeyi mid muhiim ah marka la doonayo in la derso cudurkan sida uu noqon doono mustaqbalka dheer.
Virus-yada had iyo goor way is dhalan rogaan laakiin isbedelkaa hidde siyadayaashoodu had iyo goor aad u ma dooriso.
Qaaciidada guud ee jirtaa waxa weeyi in virus-yadu markay is dhalan rogaan ay mustaqbalka noqdaan kuwo aan halis badan lahayn laakiin in coronavirus sidaa noqon karo looma hayo dammaanad buuxda.
Cabsida jirtaa waxa weeyi hadii virus-kani is dhalan rogo difaaca jidhku ma garawsan doonaa inuu isagii yahay iyo in kale iyo in aan tallaal lagaga hor tagi doonin (sida hargabka iyo durayga oo kale).
</doc>
<doc docid='bbc_war-52497931' lang='som' type='mono' source_url='https://www.bbc.co.uk/somali/war-52497931' term='COVID'>
Trump oo u muuqanaya in halka uu ka yimid coronavirus ay isku maandhaafeen sirdoonka Mareykanka
Madaxweynaha Mareykanka Donald Trump ayaa waxa uu muuqday in halka uu ka yimid coronavirus ay isku maandhaafeen sirdoonka Mareykanka mar uu tilmaamay inuu arkay caddeyn ah in coronavirus lagu sameeyay shaybaar ku yaal waddanka Shiinaha.
Madaxweynaha Mareykanka Donald Trump ayaa waxa uu muuqday in halka uu ka yimid coronavirus ay isku maandhaafeen sirdoonka Mareykanka mar uu tilmaamay inuu arkay caddeyn ah in coronavirus lagu sameeyay shaybaar ku yaal waddanka Shiinaha.
Goor sii horraysay xafiiska agaasimaha guud ee sirdoonka qaranka Mareykanka ayaa sheegay in ay weli baarayaan sida uu fayraskan ku bilowday.
Hasayeeshee xafiiska ayaa sheegay in ay ogaadeen in Covid-19 "uusan ahayn wax uu qof sameeyay ama unugyadiisa la farsameeyay".
Shiinaha ayaa gaashaanka u daruuray in cudurka shaybaar lagu sameeyay waxa uuna Mareykanka ku dhaleeceeyay habka uu Covid-19 uga falceliyay.
Tan iyo markii uu cudurkaasi ka dilaacay magaalada Wuhan ee dalka Shiinaha dabayaaqadii sanadkii hore, ayaa coronavirus waxaa la xaqiijiyay inuu ku dhacay 3.2 milyan oo qof oo ku nool daafaha dunida halka in ka badan 230,000 oo qofna ay u dhinteen.
Mar uu Khamiistii ka hadlayay Aqalka Cad, ayaa weriye goobta ku sugnaa ayaa Mr Trump waxa uu waydiiyay: "Ma waxaad aragtay waqtigan wax kalsooni sare ku siinaya in Mac-hadka Wuhan ee arrimaha Virology-ga uu ahaa midka uu asal ahaan ka soo jeedo fayraskan?"
"Haa, waan hayaa. Haa, waan hayaa," ayuu yiri madaxweynaha, isagoon wax faafaahin ah bixin.
"Waxayna ila tahay in Hay'adda Caafimaadka Adduunka ay cayb isu soo jiidday sababtoo ah waxa ay hay'addu u dhaqmaysay sida iyadoo ah wakaalad ka tirsan Shiinaha."
Goor dambe oo la waydiiyay inuu hadalkiisa kala caddeeyo, ayuu Trump yiri: "Taas kuuma sheegi karo. La iima ogola inaan middaas kuu sheego."
Waxa uu weriyayaasha u sheegay: "Haddii iyagu [Shiinaha] uu si khaldan u sameeyay, ama si khaldan uu ku sii bilowdayba markaas ayey khalad kale sameeyeen, ama qof ayaa si ku talagal ah wax un u sameeyay?
"Ma garankaro sida sida dadka aanan loogu ogolaan inay tagaan qeybaha kale ee Shiinaha, hasayeeshee loogu ogolaaday inay tagaan qeybaha kale ee dunida. Taasi waa mid xun, taasna waa su'aal adag oo ay tahay inay ka jawaabaan.
Wargeysa New York Times ayaa Khamiistii waxa uu ku warramay in saraakiil sarsare oo ka tirsan Aqalka Cad ay sirdoonka Mareykanka waydiisteen inuu baaro haddii fayraska uu ka yimid shaybaar daraasadaha lagu sameeyo oo ku yaal magaalada Wuhan.
Hay'adaha sirdoonka ayaa sidoo kale waxaa loo diray inay go'aan ka soo gaaraan haddii Shiinaha iyo Hay'adda Caafimaadka Adduunka ay xilli hore hayeen xog ku saabsan fayraska, saraakiil aanan magacooda la sheegin ayaa Arbacadii sidaasi u sheegay warbaahinta NBC News.
Bayaan dhif iyo naadir ah oo uu shaaciyay xafiiska Agaasimaha Guud ee Sirdoonka Qaranka Mareykanka, oo ah midka dusha ka maamula hay'adaha sirdoonka dalkaas, ayaa waxaa Khamiistii lagu sheegay in ay la dhacsan tahay "dareenka guud ee dhinaca sayniska" markii ay timaado in cudurka Covid-19 uu asal ahaan yahay mid dabiici ah.
"Sirdoonku waxa uu sii wadi doonaa inuu si qoto-dheer u baaro xogta soo baxaysa iyo in sirdoonku uu go'aan ka gaaro haddii cudurku uu ka bilowday xayawaan ama haddii uu ku bilowday ficil si kama ah u dhacay oo lagu sameeyay shaybaar ku yaal Wuhan."
Waxa ay aheyd jawaabtii ugu horraysay ee cad ee uu sirdoonka Mareykanku ka soo saaro arrimaha isdiiddan ee cudurkan, kuwaas oo ka imanayay Shiinaha iyo Mareykanka - kuwaas oo sheegayay in fayraskan uu yahay mid biology ah.
Mr Trump ayaa dhawaan waxa uu sare u waday weerrar dhanka afka ah oo uu ku qaadayay Shiinaha cudurka coronavirus awadii kaddib markii saraakiil ka tirsan maamulka madaxweynaha Mareykanka ay ku tilmaameen xabbadjoojin lala galo Beijing.
Arbacadii waxa uu soo jeediyay in Shiinaha uusan doonayn in dib loo soo doorto bisha Novermer.
Mr Trump ayaa hore saraakiisha Shiinaha ugu eedeeyay inay xilli horaba qariyeen fayraska, waxa uuna sheegay in ay uu suuroobi laheyd inuusan cudurka faafin.
Sidoo kale waxa uu dhaleeceeyay Hay'adda Caafimaadka Adduunka iyadoo uu dhaqaalihii Mareykanka ka jaray hay'addaasi caalamiga ah.
Dhanka kale wasaaradda arrimaha dibadda ee Shiinaha, ayaa waxa ay maamulka Trump ku eedaysay inuu iskudayayo in weeciyo dhaleecaynta kaga imanaysa sida uu dhibaatada dalkooda u wajaheen.
Afhayeen u hadlay wasaaradda ayaa sidoo kale ku celceliyay fikradda ah - walow uusan wax caddeyn ah u hayn - in Covid-19 ay suuragal tahay inuu asal ahaan ka soo jeedo waddanka Mareykanka.
Sida lagu daabacay wargeyska Washington Post, maamulka Trump ayaa waxa uu raadinayaa qaabkii uu dhaqaale ahaan u ciqaabi lahaa Shiinaha.
Waxaa lagu soo warramayaa in waxyaabaha laga wadahadlayo ay ka mid tahay in dowladda Mareykanka loo ogolaado inay maxkamadgayso Shiinaha oo ay magdhaw kaga qaado khasaaraha soo gaaray ama in ay meesha ka saartaba waajibaadka daynta lagu leeyahay.
</doc>
<doc docid='bbc_war-52571907' lang='som' type='mono' source_url='https://www.bbc.co.uk/somali/war-52571907' term='COVID'>
Corona fayras: Dilka Bing Liu oo dhaliyay shaki
Dilka arxan darada ahaa ee loo geystay cilmi-baare ku dhashay Shiinaha oo hadda baaritaan ku hayay corona fayras ee lagu toogtay Mareykanka, waxay ka dhashay fikrado ku saabsan shirqool sir ah inuu ahaa kuwaas oo daafaha caalamka ku baahay.
Dilka arxan darada ahaa ee loo geystay cilmi-baare ku dhashay Shiinaha oo hadda baaritaan ku hayay corona fayras ee lagu toogtay Mareykanka, waxay ka dhashay fikrado ku saabsan shirqool sir ah inuu ahaa kuwaas oo daafaha caalamka ku baahay.
Bing Liu, oo 37 sano jir ahaa, wuxuu ahaa barfasoor wax ka dhiga Jaamacadda Pittsburgh, qeybteeda Caafimaadka, waxaana isagoo mayd ah laga helay gurigiisa, Sabtidii.
Saaxiibbadiisa waxay xaqiijiyeen "inuu si wayn ugu dhowaaday in uu wax badan ka ogaado fayraska Covid-19", taas oo sababtay in dadka ay soo hadal qaadaan in la dilay.
Balse booliska waxay sheegayaan inuu ahaa is dilid.
Waxaa la helay isagoo mayd ah, waxayna xabad uga dhacday madaxa, qoorta iyo caloosha, wuxuuna dhexyaalay gurigiisa oo ku yaalla duleedka Pittsburgh, sida ay booliska sheegeen.
Qofka dilka geystay waxaa la sheegay inuu yahay 46 sano jir ah injineer dhanka software-ka ahaa oo lagu magacaabo Hao Gu. Maamulka waxay sheegayaan in dilkaas ka dib uu ninkaas isna is ku  dhex dilay gaarigiisa.
Liu iyo Gu way is garanayeen, sida ay baarayaasha sheegeen.
Baarayaasha dhanka dembiga waxay sheegeen in "dilka uu yahay mid dhexmaray laba qof oo saaxiibbo ahaa".
Waxay xaqiijiyeen in "caddeyn oo dhan aan loo hayn" in kiiska uu la xiriiro shaqada cilmi-baaris ee dawada corona iyo dhbaatada hadda jirta ee uu hayay Liu.
War qoraal ah oo ay soo saareen saaxiibbadii ee shaqa wadaagga ahaayeen, waxay ku tilmaameen Liu inuu ahaa cilmi-baare aad u aqoon badan kaas "oo ku dhowaaday inuu arrimo wax ku ool ah ka ogaado fayraska" oo ku saabsan fahamka la xiriira caabuqa Covid-19.
Waxay ka murugeysan yihiin geerida Liu, waxayna ballanqaadeen in ay dhameystiri doonaan baaritaankiisa "si bog muhiim ah loo siiyo baaritaankiisa seyniska ee muhiimka ah".
Liu, oo Shiinaha ka soo jeeday, Wuxuu shahaadadiisa koobaad ee jaamacadda iyo PhD ka qaatay jaamacad ku taalla Singapore, ka dib ayuu u wareegay Mareykanka oo baaritaanno uu ka sameynayay.
Sida ku xusan Taariikhdiisa Shaqo, wuxuu la shaqeynayay dhakhaatiirta bayoolojiga iyo baarayaal kale si uu wax uga ogaado habka difaaca jirka aadanaha.
"Allahayow," ayuu qoray qof Shiinaha u dhashay oo isticmaala barta Bulshada dalkaas ee Weibo wuxuuna yiri: "Tan waxay u muuqataa wax la xiriira filimka Mission Impossible. Waxaa suuragal ah inuu ogaaday in fayraska uu ka yimid shaybaar Mareykanka uu leeyahay."
Farriimo taa la mid ah oo badan ayaa lagu sheegay in Liu loo dilay inuu shaaca ka qaadi rabay meesha uu ka soo farcamay fayraska adduunka albaabada u laabay.
Dowladda Shiinaha iyo warbaahinteeda waxay horey u sheegeen arrimo aan la caddeyn karin oo ah in fayraskan uu Mareykanka billaabay, ayna Wuhan geeyeen ciidamadiisa.
Qaar ka mid ah dadka isticmaala Weibo waxay sheegayaan in kiiska "loo ekeysiiyay wax iska dhacay".
"Waa kiis aan caadi ahayn oo horey aan loo arag. Waxay u badan tahay in ay jirto sir qarsoon oo mugdi ku jirta," ayuu yiri qof ra'yigiisa dhiibtay.
Dadka qaar waxay sheegayaan in maadaama uu ka soo jeeday Shiinaha ay taas sababtay halista uu ku wajahay Mareykanka, in kastoo aan arrintaa caddeyn loo haynin.
Global Times, oo ah bog lala xiriirinayo dowladda Shiinaha waxaa lagu qoray warbixin faafineysa warar kala duwan oo la xiriira geerida Liu.
Dhanka barta Twitter, dadka qaar waxay ku baahinayaa waxyaabo aan weli la ogeyn oo la xiriira in ay suuragal tahay in dowladda Shiinaha ay dhacdada lug ku leedahay.
Fikrado aan la xaqiijin karin oo iska soo horjeeda ayaa gedaamay halka uu asal ahaan ka yimid fayraska Covid-19. Fikradahaas waxay ku baaheen baraha Bulshada iyo internet-ka. Sidoo kale arrimo aan la xaqiijin karin ayey si wayn u buunbuuniyeen siyaasiyiin iyo warbaahin Mareykanka iyo Shiinaha ay leeyihiin.
</doc>
<doc docid='bbc_war-52298332' lang='som' type='mono' source_url='https://www.bbc.co.uk/somali/war-52298332' term='COVID'>
Coronavirus: 'Maalintii aan qorsheynayay inaan hadiyad siiyo ayaan meydkeeda aasay'
Isbuucyadii ay soo dhawaaneysay maalinta hooyada ee sanad walba laga xuso dunida gabadha 33 jirka ah ee lagu magacaabo Aya(oo aan ahayn magaceeda dhabta ah) waxay ku mashuulsaneyd inay ka fikirto nooca ay noqon karto hadiyadda ay hooyadeed u geyn doonto maalintaas. Laakiin waxba kama aysan ogeyn inay isla maalintaas meydkeeda aasi doonto.
Isbuucyadii ay soo dhawaaneysay maalinta hooyada ee sanad walba laga xuso dunida gabadha 33 jirka ah ee lagu magacaabo Aya(oo aan ahayn magaceeda dhabta ah) waxay ku mashuulsaneyd inay ka fikirto nooca ay noqon karto hadiyadda ay hooyadeed u geyn doonto maalintaas. Laakiin waxba kama aysan ogeyn inay isla maalintaas meydkeeda aasi doonto.
Aya hooyadeed waxay ka mid ahayd 10-kii qof ee ugu horreysay ee Masar ugu geeroyootay xanuunka coronavirus.
Inkastoo dowladda Masar ay bartamihii bishii February ku dhawaaqday inuu gaaray cudurkan lagu magacaabay Covid, haddana isbuucii ugu horreeyay ee bishii March unbaa la dareemay in kiisaska ay isdabajoog noqdeen.
Ilaa hadda in ka badan 2,000 oo qof ayuu Masar kula dhacay coronavirus, ugu yaraan 160 ruuxna way u geeriyoodeen cudurka.
Inkastoo hooyadeed ay muddo hal isbuuc ah iska liidatay, Aya marna kuma soo dhicin inaysan xanuunkaas ka kici doonin.
Waxay ka warrameysaa markii geerideeda loo soo sheegay oo ay istaagga ka dhacday.
"Walaakey waxaan ku dhahay been baad ii sheegeysaa. Xilligaas mar ka horreysay ayuu ii soo sheegay inay xaaladdeeda sii wanaagsanaaneyso," ayey tiri Aya.
"Waxaan rajeyneynay inay guriga dib ugu soo laaban doonto xilli ka horreeya maalinteeda dhalashada oo ku aaddaneyd bisha April dhexdeeda, maadaama isbitaalka la dhigay maalmo ka hor markii ay ku aaddaneyd Maalinta Hooyooyinka Adduunka. Waxaan isku diyaarineynay inaan isku darno dabaaldagga maalinta hooyooyinka iyo maalinta dhalashadeeda."
Aya hooyadeed waxaa loo qaaday xarun karantiil oo ku taalla isbitaalka degmada Helwan ee koonfurta magaalada Qaahira, halmaalin ka hor geerideeda kaddib markii laga helay Covid-19.
Haweeneydaas oo 69 jir ahayd waxay markii hore ku sugneyd isbitaal si gaar ah loo leeyahay, halkaasoo ugu horreyntii looga waayay cudurka coronavirus.
Balse maalmo kaddib ayaa lagu celiyay baaritaanka, sida ay sheegtay Aya.
"Markii ugu dambeysay ee aan la hadlay waxay ahayd maalintii talaadada ahayd ee isbuucaas... Waxaan la joogay aabahay oo isagana xanuunka laga baarayay."
Dhibaatada Aya qabsatay kaliya ma ahayn inay hooyadeed ka dhimatay iyadoo aan macsalaameynin.
Isla maalintii ay geeriyootay, waxaa la xiray dhammaan masaajidyadii waddanka Masar, lamana oggoleyn in meel qura lagu wada duceynto ama qof loogu duceeyo.
Sidaas darteed, Aya waxay ku khasbanaatay inay janaasada meydka hooyadeed kula tukato isbitaalka dhexdiisa.
Xitaa howsha la xiriirta in meydka laga soo saaro isbitaalka waxay ku qaadatay waqti dheer, markii dambena waxay aaseen xilli habeenimo ah.
"Tiro aad u yar oo ka tirsan qoyska ayaa timid aaska. Dhammaanteen waxaan xirneyn gafuur-xir iyo gacma-gashi. Gabadha walaalkey xaaskiisa ah ayaa gacanteyda qabatay waxayna igu tiri: 'Waxaan jeclaan lahaa inaan laabta ku galiyo laakiin iima suurtagaleyso'. Sidoo kale walaalkey soddohdiis aad bay u murugeysneyd. Laakiin ma jirin qof naga mid ah oo kan kale maslixi karay."
"Aabahay qudhiisa uma suurtoobin inuu hooyadey macsalaameeyo. Wuxuu ka qeyb galay aaska laakiin markaas hal isbuuc ka hor ma uusan sii arkin".
Kaddib markii ay hooyadeed geeriyootay, Aya aabaheedna waxaa la geeyay isla goobtii hooyadeed lagu karantiilay, maadaama isagana laga helay cudurka Covid-19.
"Markii aabahayna la kaxeeyay, waan xamili waayay murugada. Waan iska barooranayay anigoo dhulka jiifa," ayey tiri.
Ugu dambeyn aabaheed wuu ka caafimaaday cudurka, wuxuuna guriga kusoo laabtay isbuucii lasoo dhaafay.
Inkastoo Aya iyo walaalkeed aan laga helin coronavirus, haddana wali waxay ku jiraan iskaliyeelid.
</doc>
<doc docid='bbc_war-52304655' lang='som' type='mono' source_url='https://www.bbc.co.uk/somali/war-52304655' term='COVID'>
Coronavirus: Shacabka UK oo loo ogolaan doono in ay sagootiyaan bukaannada leh isha geeriyaad
Ehelada bukaannada la ildaran xanuunka coronavirus ee leh isha geeriyaad ayaa loo ogolaan doonaa in ay macsalaameeyaan inta ay nool yihiin ee ay ku jiraan isbitaallada iyo goobaha lagu xannaaneeyo dadka da'da ahi, sida uu shaaciyay Wasiirka Caafimaadka UK, Matt Hancock.
Ehelada bukaannada la ildaran xanuunka coronavirus ee leh isha geeriyaad ayaa loo ogolaan doonaa in ay macsalaameeyaan inta ay nool yihiin ee ay ku jiraan isbitaallada iyo goobaha lagu xannaaneeyo dadka da'da ahi, sida uu shaaciyay Wasiirka Caafimaadka UK, Matt Hancock.
Hancock waxa uu sheegay in xukuumadooda ay la imaan doonto qaabab cusub oo "lagu xaddidayo halista cudurkan" isla markaana loo ogolaado dadka in ay sagootiyaan eheladooda aadka u isha daran - waa haddii buu yiri ay suurtagal tahay.
Hancock waxa uu sheegay in ay dabeecadda bani'aadamku tahay in qofku uu jeclaado in uu sagootiyo ehelkiisa sii dhimanaya ama leh il-geeriyaad.
Waxa uuna intaa ku daray in uu aad u ilmeeyay markii uu maqlay xaaladda Ismaaciil Maxamed Cabdulwahaab oo 13 jir ahaa oo bishii la soo dhaafay cudurka Covid-19 ugu dhintay isbitaal ku yaal magaalada London balse aaskiisa aanay ka soo qeybgalin waalidkii iyo eheladiisa kale maadaama ay karantiil ku jireen.
"Waxaa farxad ii ah in aan shaaciyo in innaga oo la shaqeynayno xarumaha caafimaadka, goobaha lagu daryeelo dadka da'da ah iyo qeybaha kale ee bulshada aan soo hindisi doonno tallaabooyin cusub oo ay tahay in aan ku xaddidno halista cudurkani, innaga oo dhanka kale isku dayayno in aan u ogolaanno dadku in ay sagootiyaan eheladooda isha geeriyaad leh."
Wali lama shaacin sida loo dhaqangelin doono qorshahani cusub balse waxaa la rajeynayaa in lagu soo daro qorshaha daryeelka caafimaadka ee dowladda ee dhawaan la shaacin doono.
Dadka ka shaqeeya xarumaha lagu daryeelo dadka waayeelka ahi ayaa dalbanayay qalabkla lagu baaro cudurkan iyo waxyaabaha looga gaashanto, xilli in ka badan laba kun oo xarumood uu haatan cudurkaasi ka dillaacay.
Waxa uu in muddo ahba uu dunida oo dhan muran ka taagnaa sida loo aasayo qofka u dhintay cudurkan, iyadoo dadyowga qaar ay ku adkeysanayaan in dhaqamadooda iyo diimahooda ay tahay in loo tixgeliyo, halka dowladuhuna ay ku adkeysanayaan in ay tahay in laga taxaddaro saameynta caafimaad ee dhalan karto.
Dalka Kenya tusaale ahaan, waxaa jiray go'aanno ay soo saareen culimada Islaamka dalkaasi, waxaana guddi ka kooban golaha sare ee muslimiinta dalkaasi, Dalladda imaamyada, Dhakhaatiirta muslimiinta ayaa ka shaqeynaya aaska dadka muslimiinta ahi ee Kenya ugu dhinta xanuunka coronavirus.
Dhismaha guddigan waxaa iska kaashaday dowladda Kenya iyo muslimiinta ku nool waddanka qeybihiisa kala duwan.
Maalintii Isniinta ahayd, ee 13-ka bisha April, waxaa Nairobi lagu aasay ninkii Soomaaliga ahaa ee ugu horreeyay ee Kenya ugu geeriyooday cudurka.
Dowladda ayaa meel gooni ah u asteysay in lagu aaso dadka u dhintay xanuunkan, meydadkana waxaa janaasada lagula tukanayaa qabuuraha agtooda, iyadoo aan wali gaariga laga soo dajinin.
</doc>
<doc docid='bbc_war-52548610' lang='som' type='mono' source_url='https://www.bbc.co.uk/somali/war-52548610' term='COVID'>
Coronavirus: Ma dareemeysaa tabar darro? Haddaba raac talooyinkan.
Waxaa haatan dunida harreeyay wararka ku saabsan safmarka cudurka Covid-19, waxaa uu horseeday shaqo la'aan iyo in uu kala geeyay dadkii is jeclaa-marka waxaa sahlan in garab la'aan ay kuugu dhacdo.
Waxaa haatan dunida harreeyay wararka ku saabsan safmarka cudurka Covid-19, waxaa uu horseeday shaqo la'aan iyo in uu kala geeyay dadkii is jeclaa-marka waxaa sahlan in garab la'aan ay kuugu dhacdo.
Balse dadka caafimaadka qaba ee heysta wakhti iyo dhaqaalaba waxaa looga baahan yahay inay raacaan tallaabooyin lagu caawinayo shaqalaha caafimaadka iyo bulshada.
Halkan waxaan idiin kuugu soo gudbineynaa talooyin caafimaad.
Waa arrin aad sameyn karto, haddii ay jiraan tallaabooyin looga dhawaaqay meesha aad joogtid sida in dadku ay kala fogaadaan, waa in aad u hogaansantaa si aad uga qeyb qaadato ka hortagga fiditaanka cudurka corona. dadka qaar ee uu ku dhaca cudurka laguma arko wax calaamad ah marka waa in aad culeyska ka yareysaa shaqaalaha caafimaadka ee ku howlan daweynta bukaanada.
Dalal badan oo caalamka ka tirsan waxaa hoos u dhacay keydka dhiigga kaddib markii la dhaqangeliyay kala fogaanshaha bulshada, Ra'iisul wasaaraha Canada Justin Trudeau ayaa codsi u jeediyay dadweynaha "Weli waxaan u baahanahay dadka dhiiggooda ku deeqaya ..haddii aad dooneyso ku tabaruc"
Dalka UK wuxuu sheegay in haatan loo baahan yahay dadka iska bixinayo dhiigga deeqda ah.
Kooxo badan ayaa isu xilqaamay inay gargaar u fidiyaan dadka saboolka ah ee ju xayiran guryahooda xilligan lagu gudo jiro dhibaatada ka dhalatay safmarka corona.
Waxaa kamid ah ururaddaas kamid ah mid ka dhisan UK oo ay isugu yimaadeen ku dhawaad 250 qof oo isa soo xilqaamay, dadka waxay gaarsiiyaaan waxyaabaha aasaasiga ah sida cuntada iyo qalabka looga hortagayo cudurka.
Waxaa jiraa wararka ku saabsan dad soo saarayo qalabka ay xirtaan shaqaalaha caafimaadka ee ka hortagga ah ama kuwo soo saaray dareeraha gacmaha lagu dhaqdo ee jeermiska dila.
Tusaale ahaan waxaa jiraa ururro samafal oo dadka ka caawinayo qaababka gargaarka loogu fidiyo Onlineka, sida Marc Sloan iyo kooxdiisa teknooloojiyadda waxay barnaamijyada kala ah Code4Covid iyo CovidTechSupport ku taageerayaan ururada gargaarka s ay uga caawiyaan dhibaatooyinka soo wajaha ee dhanka teknoloojiyadda.
Dhawaan waxay sameeyeen barnaamij dhanka Online-ka ah oo lagu qeybinayo badeecadaha asaasiga ah.
Ha'yadaha samafalka iyo ganacsatada waxaa si weyn u saameeyay cudurka. marka in dhaqaalaga aad ku bixisid waddo wanaagsan waxay ka caawineysaa in ka badbaado dhibaato tan lamid ah.
Ururada gargaarka waxay arkeen baahida loo qabo adeegyada ay bixiyaan balse waxay dhakhligooda ku lumiyeen munaasbado lacago lagu uruurinayo iyo dukaamada bixiyo badeecadaha gargaarka.
Daraasad lagu sameeyay Mareykanka waxay muujineysaa in boqolkiiba 75 ururada samafalka ay dhaqaale la'aan soo wajahday halka ururada samafalka UK ay ku qiyaaseen inay lumin karaan 4.3 oo gini oo kamid ah dakhliga soo gala.
Marka laga soo tego dhibaatada dhaqaale- waxaa muhiim ah in laga fakaro xaaladda caafimaad iyo badqabka.
Waa xilliga ugu muhiimsan in dib loola xiriiro dadka xayiaaradda ku jiro, waxaana kamid ah in loo waraaqo dhiirogelin ah loo diro dadkaas.
"Warqadda waxaa la taaban karo, oo la keydsan karo isla markaana marar badan aad akhrin karto........ma ahaan sida Email oo iska tiri kartid" ayay tiri Alienor Duron, oo bilaabay mashruuc la yiraahdo 1lettre1sourire- oo michaneedu yahay 'hal warqad hal farxad' gudaha Faransiiska.
Waxay sheegtay in kooxdeeda ay ku dhiirigeliso dadka inay warqad u qoraan dadka waayeellada ah ee ku sugan Faransiika, Canada,Switzerland, Belgium iyoLuxembourg, waxay sheegtay inay heshay 95,000 oo warqadood muddo bil gudahood.
In aad sameysato jadwal xilliga lagu guda  jiro safmarka waa mid muhiim ah.
Dalka New Zealand, Ra'iisul wasaare Jacinda Ardern waxay soo jeedisay in dadka ay sameystaan jariirad ay ku qorayaan halka ay jireen iyo dadka ay la socdeen- si saraakiisha ay uga caawiyaan la socodka xaaladda shacabka.
Cudurka safmarka waa dhibaato weyn ka tegay, taarikhyahadana waxay dersi doonaan cudurka.
Dadka la gacan bidxeeyay ama kuwo taagta daran waxay haatan u baahan yihiin in la taakuleeyo, haddii aad dooneyso in aad caawiso waxaa usii mari kartaa ha'yadaha gargaarka.
Dalka  Singapore, tusaale ahaan boqolkiiba 80 kiisaska cudurka corona waxaa laga soo sheegay guryo ay degan yihiin dad muhaajiriin ah oo ku go'doonan halkaas.
Urur samafal ayaa barnaamij dhanka Whatsapp-ka ah oo lagu taakuleynayo dadkaas, waxay soo ogaadeen inay u baahan yihiin gargaar, waxay horseedeen in muhaajiriinta ay qoysaskooda dib ula xiriiraan.
Keisha Yearby, oo macalin ka ah gobolka Virginia  ee dalka Mareykanka waxay carruurta u fidineyso casharro iyado adeegsaneysa Facebook toos ah iyo You Tube si ay u maddaaliso carruurta waalidkooda aanan heli karin wakhti iyo kuwo dhaqaale la'aanta ah isla markaana ay u faa'ideyso.
Waxay sheegtay in carruurta ay la wadaagto sheekooyin dhiirogelin ah iyo in su'aalo ay soo weyddiyaan carruurta.
Tan iyo markii uu bilowday cudurka waxaa si baahsan u faafay wararka been abuurka oo ay kamid yihiin in cabidda 15 daqiiqo kaddib saacaddiiba ama in aad ku qabeysato biyo kulul waxay ku horseedayaan in ka badbaado cudurka.
Lyn Robinson iyo David Bawden, oo ka wada ka takhasusay cilmiga seyniska kana howlgala jaamacada City University of London,  waxay sheegeen " ha gudbin wax kasta oo aan si toos ah uga soo bixin ilo wareedyo laisku haleyn karo"
</doc>
<doc docid='bbc_war-52423853' lang='som' type='mono' source_url='https://www.bbc.co.uk/somali/war-52423853' term='COVID'>
Sidee Bedqab loogu soomi karaa inta lagu jiro Coronavirus
Malaayiin Muslimiin ah oo ku nool dunida ayay bilow u tahay bisha Soon sanadkaan iyadoo ay jiraan xayiraado lagu xakameeynayo faafitaanka Coronavirus.
Malaayiin Muslimiin ah oo ku nool dunida ayay bilow u tahay bisha Soon sanadkaan iyadoo ay jiraan xayiraado lagu xakameeynayo faafitaanka Coronavirus.
Sanad kasta dad badan oo Muslimiin ah ayaa Sooma bisha barakeysan ee Ramadaan subaxa hore illaa fiidkii bisha oo dhan oo tirsigeedu noqon karo 29 amba 30 maalmood taasi oo ah rugni ka mid ah tiirarka islaamka isla markaana ay Muslimiintu ku wajahaan tukashada Saaladaha taraawiixda ah iyo Qur'aan aqris badan.
Bishaan oo ah bishii Qur'aanka lagu soo dejiyay Nabigeena Muxamed NNKH ,ayaa ah bil dadku ay aad u cibaadeystaan isla markaana ay mashquul yihiin masaajidda dunida oo dhan.
Hasa yeeshee sanadkaan waxaa muuqata isbadel weyn oo uu sababay xanuunka dunida gilgiley ee coronavirus,taas oo muslimiin badan ku qasabtay inay guryaha ku tukadaan salaadaha.
Soonku waxaa uu  waajib ku yahay dadka Muslimiinta ah ee awooda isla markaana gaaray da'da qaan gaarka.
Sidoo kale caqabadaha iyo culeysyada ka dhashay xayiraadaha iyo bandowyada lagu soo rogay magaalooyin badan oo caalamka ku yaala waxaa ka mid ah in bulsho badan oo dadka wax haysta ka heli jiray gacan qabasho iyo caawin aaney hadda suurta gal aheyn maadama aan la isku imaan karin oo aan meel lagu wada afuri karin sababa la xiriira cabsida faafitaanka coronavirus.
Balse waxaa jiro waxyaabo mudan in la tix galiyo marka la soomayo waqtiga lagu jiro la talaacaalidda xanuunka faafa ee Covid,19.
Dadka Soonka afuri kara xiliga lagu gudo jiro bisha barakeysan ee Ramadaan waxaa ay u qaybsamaan labo qaybood oo kala ah dad fidyo/cunto bixinaya maalin walba inta lagu gudo jira bisha iyo dad afuri kara oo  qalle laga rabo.
Qaybta kowaad dadka afuri kara ee qallaha laga rabo waxaa ka mid ah .
Qaybta labaad ee dadka  afuri kara lagana rabo in ay raashin bixiyaan ama fidyo.
Dhanka  Dr Jenna Maccioch ayaa dadka u jeedineysa talooyin ay u aragto in   ay muhiim yihiin taas oo ah in qofku uu hubiyo  isticmaalka waxyaabaha kordhiya difaaca jirka ee laga helo khudaarta inta lagu gudo jiro saacadaha Soonka .
Waxaana la xoojinayaa fikirka ah in la cuno cuntooyinka kala duwan oo ay ku jiraan khudaar leh midabyo badan sida Miraha iyo digirta.
Marka uusan qofku wax cunin waxna cabbin saacado badan waxaa arrintaas saameyn ku yeelaneysaa hab-dhiska difaaca jirkiisa waxaana taa qofka ka caawin kara in qofku isku dheeli tiro tamarta jirkiisa sida ay sheegtay  Dr Macciochi.
Balse qaybaha kale ee caafimaadka jirka  ayaa iyana muhiim ah in laga fikiro laguna dadaalo oo ah  in qofku uu helo hurdo ku filan iyo Jimicsi taas oo qofka ka caawin karta in hab-dhiska difaaca jirkiisu uu noqdo sidii loo baahnaa.
Khataraha kale ee Coronavirus waxyaabaha  looga gaashaaman karo  waxaa ka mid ah dhaqida gacmaha iyo joogitaanka guryaha intii la awoodo.
Dadka qaba xanuunada kale oo uu ka mid yahay  Covid-19, islamarkaana aan awoodin in ay soomaan waa ay afuri karaan sida Alle Subaaxnuhu watacaalaa uu ku sheegay kitaabkiisa Munasalka ah waxaana ay  soomi karaan marka ay caafimaadaan ayna awoodaan .
Iyadoo taas lagu dabaqayo  loona dhimrinayo ayaa lagula talin doonin dadka  la nool xanuunada mudadad dheer sida macaanka ama sonkorowga inay soomaan maadama ay haystaan dhibaatooyin caafimaad .
Madaxda waaxda  Xaruunta lagu daweeyo Macaanka/sonkorowga  ee  Daniel Howarth ayaa sheegay in go'aanku uu ku xiranyahay qofka, balse dadka qaar ee doonaya in ay taxadaraan isla markaana ay soomaan ay qaadan karaan waxyaabaha nafaqada leh ayna si joogta ah isaga fiirin karaan hadba halka ay  dhiigoodu iyo sonkortoodu marayso .
Golaha Muslimiinta dalka Britain  ayaa daabacay  qodobbo  ay shaqaalaha caafimaadka ugu dalbanayaan inay daryeel caafimaad siiyaan bukaannada qaba Covid-19 , kana wacyi galiyaan qaladadaadka ay galayaan dadku marka ay timaado xirashada qalabka looga hortago Coronavirus .
Inkastoo uusan qofka helin maalintii  calories ku filan  taasina ay hoos u dhigi karto difaaca jirka qofka  haddana saameyn toos ah kuma yeelanayso soonku  difaaca jirka qofka .
Habka difaaca jirku waa mid tixane ah oo isku dhafan isla markaana ay tahay in aad isku dheeli tirto.
Jirka qofka Sooman waxaa uu sii daayaa hormoonka loo yaqaano  cortisol, kaas oo ah jawaabaha xakameynta habka difaaca,waxaana  in badan oo ka mid ah bulshada muslimiinta ah ay aaminsanyihiin in soonku bisha Ramadaan uu caafimaad u yahay jirka qofka .
</doc>
<doc docid='bbc_war-52496756' lang='som' type='mono' source_url='https://www.bbc.co.uk/somali/war-52496756' term='COVID'>
Coronavirus: Dadka kenya oo ka gilgishay xaaladda hooyo carruurteeda dhagxaan u karinaysay
Dadka reer Kenya ayaa u dhaqaaqay gargaaridda haweenaydii korinaysay carruurta bilaa aabbaha ah, ee laga duubay muuqaalka iyadoo dhagxaan u karinaysa siddeedeeda caruurta ah si ay uga dhaadhiciso in ay cunto u diyaarineyso.
Dadka reer Kenya ayaa u dhaqaaqay gargaaridda haweenaydii korinaysay carruurta bilaa aabbaha ah, ee laga duubay muuqaalka iyadoo dhagxaan u karinaysa siddeedeeda caruurta ah si ay uga dhaadhiciso in ay cunto u diyaarineyso.
Peninah Bahati Kitsao, oo ku nool Mombasa, waxay rajeyneysay inay hurdo qabato, inta ay cuntada ka sugayaan.
Waxa ay ka shaqayn jirtey gooob dharka lagu dhaqo  laakiin shaqadii noocaas ahayd way adkaatay maaddaama dalka la xaddiday is dhex galkii bulshada sababo la xidhiidha coronavirus.
Deriskaada oo ka naxday xaaladdeeda, waa Prisca Momanyi, ayaa warbaahinta ku faafisay dhibaatadii haweeynaydaasi haysatay.
Kaddib markii laga waraystay, talefiishanka NTV ee Kenya, haweenaydan ayaa heshay lacag xoogaa ah oo dhanka taleefanka ah, akoon baanka looga furay ugu soo dhacday. Kaas oo magaceeda lagu furay, in kasta oo hoyaada carruurta siddeedda ah dhashay aysan garanayn sida  wax loo qoroo, loona akhriyo.
Ms Kitsao, oo ku nool laba qol oo bilaa biyo iyo laydh ah ayaa ku qeexday deeqsinnimada loo huray, 'layaab'.
"Ma aan rumaysanayn in Kenyaanku sidaas oo dhan qalbi wanaagsan yihiin, kaddib markii aan helay intaas oo wicitaan oo doonaya sidii ay ii caawin lahaayeen' ayay u sheegtay warbaahinta Tuko.
Waxa ay sidoo kale NTV u sheegtay, in carruurteedu ay ku fahmeen khiyaamadii ahayd, in cuntadu karayso halkii ay dhagxaaan u karinaysay."Waxay bilaabeen inay ii sheegaan inaan been u sheegayo, laakiin waxba ma aan odhan waay waxba ma ahan hayn"
Mid ka mid jaarkeeda ayaa u soo wareegtay, si u eegto in qoysku wanaagsan yihiin, kolkii ay maqashay carruurta ooyaya, sida uu tebiyey NTV.
Iyada oo qayb ka ah tallaabooyinka lagu caawinayo kuwa ugu nugul dhibaatada cudurka coronavirus, ayay dawladdu waxay bilowdey barnaamij quudin ah.
Laakiin wali ma aysan gaadhin Ms Kitsao, oo carmal ah, taas oo sanadkii hore ninkeeda ay dileen budhcad.
Dariskeeda ayaa sidoo kale u mahadcelisay mas'uuliyiinta gobolka iyo Ururka Laanqayrta Cas ee Kenya, kuwaas oo iyaguna u yimid inay caawiyaan Ms Kitsao.
Qoysas badan oo kale oo ku nool xaafadaha magaalada xeebta ah ayaa iyaguna hadda ka faa'iideysan doona barnaamijka raashinka gargaarka ah, sida ay dawladdu talisay.
Sida dadka reer Kenya ee dakhligoodu hooseeyo, Ms Kitsao waxay halgan ugu jirtay sidii ay lacag u heli lahayd bishii la soo dhaafay tan iyo markii ay dawladdu dejisay tallaabooyin lagu xakameynayo faafitaanka coronavirus, oo ay ka mid tahay mamnuucista safarrada iyo ka bixitaanka magaalooyinka waaweyn.
Shirkado badan ayaa hoos u dhigay howlahooda ama gabi ahaanba hakiyay, taas oo la micno ah in shaqaalaha ku tiirsan qandaraasyada gaagaaban ama shaqooyinka hoose aysan siyaabo kale oo ay ku kasban karaan musharah noloshooda anfaca.
Kuwa iyagu ka shaqaysta ganacsiyada yaryar ayaa sidoo kale saameyn ku yeeshay bandoowga dalka laga hirgeliyey habeenkii dalka ilaa waaberiga.
Sheekada quusta ah Ms Kitsao waxay ku soo beegantay xilli shaaca laga qaaday in wasaaradda caafimaadka ay ku kharash garaysay lacag aad u fara badan, oo ay ugu deeqeen Bangiga Adduunka si ay uga jawaabto masiibada, oo ku saabsan shaaha, cunnooyinka fudud iyo ku shubashada moobaylka ah oo ay shaqaalaheeda ugu talagaleen.
Faahfaahinta tirada dadka la siiyay ayaa ah mid aan caddayn, si kastaba ha ahaatee waxaa arrintaa aad uga cadhooday warbaahinta bulshada in dowladdu ay kharash garaynayso xaddi intaas la eg waqti badan oo dadka reer Kenya ay ku sii silcayaan, weriyahayagu wuxuu yiri.
Waddankan Bariga Afrika ku yaal waxa uu diiwaangeliyay 395 xaaladood oo ah Covid-19 iyo 17 dhimasho ah.
</doc>
<doc docid='bbc_war-52408432' lang='som' type='mono' source_url='https://www.bbc.co.uk/somali/war-52408432' term='COVID'>
Coronavirus: Trump oo soo jeediyay in dadka lagu duro dawada jeermiska disha
Madaxweynaha Mareykanka Donald Trump ayaa cambaareyn xooggan kala kulmay dhakhaatiirta caafimaadka caalamka kaddib marki uu soo jeediyey in daraasad lagu sameeyo dawada Jeermiska disha in lagu daweyn karo Coronavirus.
Madaxweynaha Mareykanka Donald Trump ayaa cambaareyn xooggan kala kulmay dhakhaatiirta caafimaadka caalamka kaddib marki uu soo jeediyey in daraasad lagu sameeyo dawada Jeermiska disha in lagu daweyn karo Coronavirus.
Sida oo kale Trump wuxuu ka dhawaajiyey in meydka dadka cudurka u dhinta lagu meyro ileyska loo yaqaanno UV ee jeermiska dila, fikirkaasi oo ay dhakhaatiirtu gaashaanka u daruureen.
Mar sii horreysayna wuxuu Trump sheegay Ileyska cadceedda iyo dawada jeermiska disha ay ku wanaagsan iney caabuqa dilaan.
Mr Trump waxaa digniin culus u soo jeediyey wakaaladda arrimaha caafimaadka ee u xilsaaran dalkiisa iyaga oo sheegay  inuusan arrimaha dawooyinka faraha la soo gelin.
Madaxweyne Trump iyo guddiga qaran ee ka hortagga Covid-19 u xilsaaran oo waxay aqalka cad kula hadleen kula hadleen warbaahinta iyaga oo faahfaahin ka bixiyey xaaladda Covid-19 iyo daraasaadka cudurkaasi la xiriira.
Wuxuuna madaxweynuhu sheegay daraasad ay dowladda Mareykanka sameeysay in lagu ogaaday Ileyska cadceedda iyo Kuleylka iney faayraska Covid-19 ay degdeg u daciifiyaan.
Daraasaddu waxay sida oo kale sheegtay dareeraha gacmaha lagu dhaqo inuu faayraska uu shan daqiiqo uu ku dilayo, waxaana dhammaantood ka degdeg badan ayeyna darasaddu sheegtay alkoolka dareeraha ah.
William Bryan, oo ah ku simaha madaxa wasaaradda arrimaha amniga gudaha ahna agaasimaha waaxda Saayniska iyo teknooloojiyadda ayaa macluumaadka daraasadda ku soo bandhigay shirka jaraa'id oo lagu qabtay aqalka cad ee Mareykanka.
Xilliga daraasadda hordhaceeda la soo bandhigayeyna waxaa lagu sheegay in loo baahan yahay tijaabooyinka in si taxaddar leh loo sameeyo, halka uu Mr Trump uu halkaasi ka soo jeediyey daraasado qoto dheer in weli loo baahan yahay.
"Sidaa darteed jirka waxaan ku gubi karnaa ileyska ama iftiin xooggan oo ka baxa awooddiisuna badan tahay" ayuu yiri. Halka Dr Beborah Birx oo ah iskuduwaha arrimaha Coronavirus ee aqalka cad uu sheegay, "Hadalka madaxweynaha inuu iska yiri balse aan la tijaabin, marka inuu isagu looga baahan yahay inuu tijaabiyo."
"Sida aan horayba u sheegay, iftiinka leydhka ka baxaya ayaa qofka jirkiisa lagu qabanayaa ama hoostiisa lagu qabanayaa taasoo maqaarkiisa lagu qabanaya ama siyaaba kale loo adeegsanaya. Sida la sheegayna waxay ila tahay in tijaaba la sameeyo, rajaduse wey fiican tahay," ayuu yiri madaxweynaha oo hadalka sii wata.
"Dawooyinka jeermiska dila sida ay daqiiqado faayraska ugu dilayaan ee daraasadda lagu sheegay, marka waa inaan arrimahaasi oo dhan aan darasaadkooda iyo tijaabadooda sii wadnaa".
"Anigu dhakhtar ma ihi, balse sidaad ogtihiinba waxaan ahay qof caadi ah, sababtu ma garaneysaan?."
"Isaga oo Dr Brix eegaya wuxuuna weydiiyey iney horay u maqashay kuleylka iyo iftiinka leydhka ka baxa in lagu daweyn karo?" Coronavirus.
"Maya dawa ahaan uma maqal," ayey ugu jawaabtay Dr Brix, iyada oo hadalkeeda sii wadatana waxay tiri, markay xummad ku hayso inuu jirkaaga uu ka fal celiyo oo ay qandhada kaa degto waa sax oo waan maqlay, balse weli ma arag kuleylka iyo iftiinka in wax lagu daweeyo".
"Marka arrintan waa muhiim waxaana habboon in dib u eegis lagu sameeyo" ayuu yiri Mr Trump.
Dhakhaatiirtu waxay ka digeen hadalka madaxweynaha ka soo yeeray iney ka dhalan karto khatar inteeda le'eg.
Dr Vin Gupta oo ku takhasusay cudurrada ku dhaca neefsiga oo u warramay NBC News wuxuu sheegay "Talooyinkan ah in qofka lagu duro, in dareerayaasha nadaafadda loo isticmaalo iwm lagu sheego dawo cudurka looga hortago ay tahay qeyrumasuulnimo aad u khatar badan."
"Waana waddada ay badanaa dadka isdilo ay isticmaalaan markay doonayaan iney isdilaan" ayuu yiri.
Kashif Maxamuud oo ah Dhakhtar ka howlgala Charleston, ee West Verginia wuxuu boggiisa Tweetarka uu ku soo qoray: "Aniga ka dhakhtar ahaan marnaba kuma talinayo in dawooyinka jeermiska dila qofka lagu duro shucaaca leydhka loo isticmaalo jirka bani aadamka si looga daweeyo Covid-19."
"Fadlan talooyinka caafimaad Trump haka qaadanina." ayuu yiri.
John Blames, oo ka howlgala isbitaalka guud ee Zuckerberg oo ku yaalla San Francisco, wuxuu isna ka digay dareeraha jeermiska looga hortago oo loo isticmaalo daweynta Covid-19 iney ka dhalaneyso dhibaato caafimaad."
Toddobaadkan aan ku jirno ayey ahayd marki ay xaruunta ka hortagga iyo xakameynta cudurrada ee Mareykanka ay shacabka dalkaasi u soo jeedisay iney aad uga taxaddaraan dareeraha nadaafadda ay ku ilaashadaan ee guriyaha lagu iibinayo ay mararka qaar faafidda cudurka qayb ka qaadan karto.
Hay'adda maamusha cunnooyinka iyo dawooyinka dalka Mareykanka waxay sida oo kale ka digtay, isticmaalka dareeraha jeermiska dila.
</doc>
<doc docid='bbc_war-52512495' lang='som' type='mono' source_url='https://www.bbc.co.uk/somali/war-52512495' term='COVID'>
Mareykanka oo ansixiyay daawo loo isticmaalo xanuunka Corona
Hay'adda maareynta cunnadda ee dawooyiinka dalka Mareykanka ee (FDA) ayaa ogolaatay in xaaladaha degdega ah loo isticmaalo daawada remdesivir oo lagu daweeyo feyriska Corona.
Hay'adda maareynta cunnadda ee dawooyiinka dalka Mareykanka ee (FDA) ayaa ogolaatay in xaaladaha degdega ah loo isticmaalo daawada remdesivir oo lagu daweeyo feyriska Corona.
Daawadan ayaa waxaa horey loogu isticmaali jiray daawaynta cudurka Ebola ee horey uga dilaacay qaar ka mid ah dalalka Afrika.
Ogolaanshiyahan ayaa waxaa uu macnihiisu yahay in daawadani la dagaalanta feyrisyada imika loo isticmaalo doono bukaanada ay xaaladooda adagtahay ee isbataalada ugu jira xanuunka Covid-19.
Tijaabo dhawaan lagu sameeyay daawadan ayaa muujinaysa in ay gacan ka gaysatay soo yareynta waqtiga uu qofka kaga bogsan karo cudurka Corona.
Balse in daawadan la ogolaado u isticmaalada xaaladaha degdega ah micnaheedu ma aha in si rasmi ah loo ansixiyay, tasasi oo u baahanan doonta qiimeyn heerkeedu sareeyo.
Khubarada ayaa waxay sidoo kale ka digeen in daawadani oo ay sameysay shirkadda Gilead aysan "saamayn badan ku lahayn" coronavirus.
Madaxa shirkadda Gilead Daniel O'Day oo kulan la qaatay madaxwayne Donald Trump ayaa sheegay in ogolaanshiyaha ah in daawadan la isticmaalo ay tahay tallaabadii ugu horeysay oo muhim ah.
Shirkadda ayaa ku deeqi doonta 1.5 milyan oo daawadan ka mid ah, sida uu sheegay Mr O'Day.
Madaxwayne Trump ayaa hormuud u ahaa dadkii u ololeynayay is daawadan remdesivir loo isticmaalo daaweynta dadka la xanuunsan Corona.
Tijaabo uu michadka ka hortagga cudurada faafa ee Mareykanka sameeyay ayaa lagu ogaaday in daawada remdesivir ay hoos u dhigtay tirada maalmaha uu qofka kaga soo kabsan karo cudurka oo markii hore ahayd 15, balse imika ah 11 maalmood.
Tijaabadan ayaa lagu sameeyay 1,063 oo qof oo ku jira isbataalo ku yaalla guud ahaan caalamka.
Hasa yeeshee, inkastoo daawada remdesivir laga yaabo in qofka ay ka caawiso dib u soo kabashadiisa ayna suurgal tahay in qofka la siiyo uusan u baahan qolka xaaladaha halista ah ayaa hadana aan la hayn cadeyn muujinaysa in ay ka hortagi karto u dhimashada cudurka coronavirus.
</doc>
<doc docid='bbc_war-52202393' lang='som' type='mono' source_url='https://www.bbc.co.uk/somali/war-52202393' term='COVID'>
Coronavirus: Maxay shacabka Mareykanka hub u wada doonteen xilli uu saameynayo Covid-19?
Shacabka Mareykanka ee khatarta weyn ka wajahaya cudurka sida ba'an ugu sii fidaya dalkaas ee coronavirus ayaa haddana bishii lasoo dhaafay iibsaday hubkii ugu badnaa ee la diiwaan galiyo tan iyo markii ay laanta dambi baarista ee FBI-da billowday xog uruurinta ku saabsan ganacsiga hubka muddo 20 sano ka hor ah. Haddaba maxay tahay sababtu?
Shacabka Mareykanka ee khatarta weyn ka wajahaya cudurka sida ba'an ugu sii fidaya dalkaas ee coronavirus ayaa haddana bishii lasoo dhaafay iibsaday hubkii ugu badnaa ee la diiwaan galiyo tan iyo markii ay laanta dambi baarista ee FBI-da billowday xog uruurinta ku saabsan ganacsiga hubka muddo 20 sano ka hor ah. Haddaba maxay tahay sababtu?
Iyadoo tirada dhimashadu ay maalin walba kor usii kaceyso, inta badan waddankana uu ku jiro nooc xayiraadda dhaqdhaqaaqa ah, dad badan oo Mareykan waxay u muuqdaan inay u jeesteen dhinaca hubka iyagoo ka falcelinaya waxa socda.
Arrintan ma aha kaliya cabsi  lagaqabo inuu isku dhex yaac ka dhaco shacabka dhexdiisa, oo markaas sharciga la jabiyo, sida ay khubarada sheegeen.
Hay'adda dambi baarista federaalka Mareykanka ee FBI-da waxay baaritaanno tixraac ah ku sameysay 3.7 malyan oo qof oo damacsanaa inay hub iibsadaan bishii March ee sanadkan 2020-ka, waana tiradii ugu badneyd ee la diiwaan galiyo tan iyo sanadkii 1998-kii.
Tiradan waxay muujineysaa koror 1.1 malyan ah markii la barbar dhigo bishii March ee sanadkii 2019-kii.
Maalintii ay taariikhdu ahayd 21-kii bishii March oo kaliya waxaa tixraac lagu sameeyay 210,000  oo ruux, waana tiradii ugu badneyd ee abid hal maalin gudaheed lagu sameeyo.
Sida ay shaaciyeen warbaahinta Mareykanka, FBI-da waxay sheegtay in hub ka badan labo malyan oo qori la iibsaday bishii March gudaheeda oo kaliya.
Gobolka Illinois oo ugu sarreeyay ayaa laga iibsaday ku dhawaad nus malyan qori, waxaana kusoo xigay gobollada Texas, Kentucky, Florida iyo California.
Dukaamada hubka lagu iibiyo ee guud ahaan waddanka ayaa soo tabiyay inaysan awood u heli karin inay hub cusub soo dhigaan si ay u daboolaan baahida weyn ee ay dadka qabaan.
Tirooyinkan ugu dambeeyay waxay xitaa ka sarreeyaan heerkii ugu sarreeyay ee hub iibsashada Mareykanka ay gaartay ee ahaa 3.3 malyan sanadkii 2015-kii, xilligaasoo maamulkii Obama laga cabsi qabay inuu xakameyn adag kusoo rogo gadashada hubka kaddib markii lagu baraarugay toogashadii ka dhacday magaalada San Bernardino ee gobolka California.
Sida uu aaminsan yahay Timothy Lytton, oo ah macallinka cilmiga sharciga ka dhiga Jaamacadda gobolka Georgia, khabiirna ku ah ganacsiga hubka ee Mareykanka, labo sababood ayaa ugu waaweyn kororka hub iibsashada, kuwaasoo salka ku haya xiisadaha ka dhashay coronavirus.
"Tan koowaad oo ah in laamaha dowladda ee u adeega shacabka - sida; dab damiska, booliska iyo howl wadeennada caafimaadka - ay aad u "mashquuli karaan" haddii ay dhibaatadu sii weynaato, taasina ay horseeddo in ay meesha ka baxdo kala dambeynta sharciga. Haddii ay xaaladdu heerkaas gaartana qofkii hub heysta "wuxuu isku difaaci karaa" isagoo naftiisa ku badbaadsanaya", ayuu yiri
Tan labaadna wuxuu ku sheegay cabsi ay dadku ka qabaan in dowladda ay soo rogto xayiraado dhinaca iibsashada hubka ah ama lahaanshaha hubka, taasoo hadda qeyb ka ah dastuurka Mareykanka.
"Dadka qaarkood waxay xitaa walwal ka qabaan in dowladdu ay burburi karto sidaas darteedna aysan awood u heli doonin inay dadka amnigooda sugto, dad kalena waxayba ka cabsi qabaan inay dowladdu aad u xoogeysato oo ay ka xaddiddo xorriyaddooda," ayuu yiri.
Nin ka mid ah dadka hadda cusub ee hubka yeeshay ayaa BBC-da uga warramay sababaha ku kallifay, wuxuuna codsaday in magaciisa la qariyo.
Wuxuu sheegay in uu labo qori soo iibsaday 12-kii bishii March kaddib markii ay hay'adda NBA sheegtay inay hakad galisay dhammaan ciyaarihii ay qaban jirtay.
Waxaa kale oo uu sheegay in sababaha kale ay ka mid tahay markii ay mas'uuliyiinta waaxda arrimaha degdegga ah dadka u sheegtay inay raashin guryaha soo dhigtaan si aysan dhibaato usoo gaarin haddii uu hakad ku yimaado adeegyada daruuriga ah.
"Waxay ila tahay inay adagtahay in meesha laga saaro waxyeello ka dhaln karta xasilooni darro ka dhex billaabata shacabka, markaasoo aanan isku halleyn karin booliska oo kaliya", ayuu yiri.
Qaar ka mid ah maamul goboleedyada Mareykanka waxay oggolaadeen in uu sii socdo ganacsiga hubka, iyagoo ku daray ganacsiyada aasaasiga ah ee aan la xayiri karin marka la hirgalinayo xayiraadda guud ee waajibka laga dhigay.
Gobollada New York, Massachusetts iyo New Mexico waxay dukaamada noocaas ah ku khasbeen in albaabbada la isugu dhufto laakiin waxay u fasaxeen inay wax ku iibiyaan dhinaca online-ka.
Gobolka Washington waxaa looga dhawaaqay amar lagu xirayo dhammaan dukaamada hubka lagu iibiyo, laakiin kuwo badan ayaa iska furnaa iyagoo ka dhaga adeygaya amarka lagu soo rogay.
Dhinaca kalena, ururrada u dooda in la xakameeyo hubka shacabka gacantooda gala waxay soo dhaweeyeen xiritaanka dukaamada hubka lagu iibiyo.
Siyaasadda gudaha Mareykanka ayaa saameyn weyn ku leh kororka iibsashada hubka ee laga soo tabiyay waddankaas, xilli ay dabayaaqada sannadkan dhici doonto doorashada madaxweynaha.
Musharraxiinta xisbiga Dimuqraaddiga ayey aad ugu badan tahay inay adkeeyaan shuruucda oggolaaneysa in shacabka ay hub iibsadaan, marka la barbardhigo Donald Trump.
Gadashada hubka ayaa sare u kacday labadii jeer ee uu xilka ku guuleystay madaxweynihii hore ee Mareykanka Barack Obama.
Waxay sidoo kale sare u kaceen markii ay Hillary Clinton usoo baxday tartanka madaxweynaha, sanadkii 2016-kii.
</doc>
<doc docid='bbc_war-52378173' lang='som' type='mono' source_url='https://www.bbc.co.uk/somali/war-52378173' term='COVID'>
Coronavirus: Ma jirtaa daawo la ogaaday in lagu dawayn karo feyriska Corona?
In ka badan 150,000 oo qof ayaa ilaa iyo imika u dhintay cudurka Covid-19, balse wali ma jirto daawo la xaqiijiyay oo dhakhaatiirta ka caawin karta in ay cudurkan daaweeya.
In ka badan 150,000 oo qof ayaa ilaa iyo imika u dhintay cudurka Covid-19, balse wali ma jirto daawo la xaqiijiyay oo dhakhaatiirta ka caawin karta in ay cudurkan daaweeya.
Hadaba intee u jirnaa inaan helno daawada cudurkan si loo badbaadiyo noolasha balaayiinka qof ee caalamka ku nool?
In ka badan 150 daawo ayaa cilmi-baarid lagu sameeyayy guud ahaan caalamka.
Inta badan daawooyiinkaasi waa kuwa horay u sii jiray oo loo isticmaali jiray la dagaalanka feyrisyada.
Hay'adda caafimaadka aduunka ee (WHO) ayaa xarigga ka jartay barnaamij looga gol leeyahay qiimayn lagu sameeyo daawada ugu rajada wanaagsan ee cudurkan lagu daweyn karo.
Dalka UK waxay dowladda sheegtay in tirada ugu badan ee dadka cudurka ka soo kabtay ay dalkeeda ku sugan yihiin taasi oo dhan 5,000 oo bukaan.
Sidoo kale xarumo badan oo caafimaad ayaa waxay isku dayayaan inay isticmaalaan dhiigga dadkii ka badbaaday cudurka.
Waxaa jira saddex nooc oo loo wajahay baaritaanadan iyo daawooyiin la soo bandhigay.
Dr Bruce Aylward, oo ka tirsan hay'adda caafimaadka aduunka ayaa sheegaya in daawada loo yaqaano remdesivir ay tahay midda kali ah ee ilaa iyo imika muujisay calaamad ah in ya waxtar leedahay ka dib markii uu booqday Shiinaha.
Daawadan oo ah nooca feyrisyada lagula dagaalamo ayaa waxaa markii hore loogu talagalay in lagu daweeyo cudurka Ebola, balse waxaa la xaqiijiyay in waxyaabo kale loo isticmaali karo.
Waxaa daawadan horey loogu daaweeyay feyriskii corona ee ka dilaacay bariga dhexe islamarkana waxaa lagu daweeyay daawadan cuduro kale oo ku dhaca neef-mareenada oo xayawaanada lagaga daweeyay taasi oo horseeday rajada ah in ay sidoo kale wax ka tarayso cudurka  Covid-19.
Warbixin saxaafadda si hoose loogu soo dusiyay oo ay hormuud ka ahayd jaamacadda Chicago ayaa sidoo kale muujinaysa in daawadan remdesivir ay wax ka tarayso feyriska Corona.
Waxaay daawadan ka mid tahay 4 daawo oo ay hay'adda caafimaadka aduunka ee WHO ee wali baaritaanada lagu wado.
Waxaa aad loo hadal hayay daawada lagu daweeyo HIV , balse waxaa jiray cadeymo yar oo muujinaya xaqiiqda arrintan ah in- daawooyiinka lopinavir iyo ritonavir - lagu daweyn karo feyriska corona.
Waxaa jiray cadeymaha qaar oo muujinayay in ay daawadan ku shaqayn karto shey-baarada, balse cimi-baarisyada la sameeyay ayaa ahaa mid niyad-jab keenay.
Daawada cudurka Malaariya ama duumada ayaa qeyb ka ahayd daawooyiinka baaritaanada lagu sameeyay islamarkana dad la siiyay cudurka ay ka soo kabsadeen.
Daawada Malaariyada ee loo yaqaano Chloroquine, iyo daawooyiinka kale ee la xiriira sida, hydroxychloroquine, ay leeyihiin awood ka hortaga feyriska ayna wax u tari karaan difaac jirka.
Madaxwayne Trump ayaa in badan ku celceliyay in daawada Malaariyada lagu daweyn karo cudurka Corona , balse waxaa wali jira cadeymo yar oo muujinaya waxtarka daawadan.
Haddii nidaamka difaaca jirka uu si adag uga fal-celiyo Feyriska waxay dhibaato ku keeni kartaa jirka .
Arrintan ayaa sababaysa in difaaca jirka uu la dagaalamo feyriska, balse difaaca jirka oo si culus uga fal-celiya ayaa sababi karta dhibaato guud oo jirka ku dhacda taasi oo horseedi karta dhimasho.
Dadka ka badbaaday cudurka Corona ayaa leh difaac jir oo adag kaasi oo weerari kara feyriska.
Fikirka arrintan ku aadan ayaa ah in la qaadayo dhiiga cas ee ka kooban difaaca jirka islamarkana lagu daweyn karo qofka bukaanka.
Dalka Mareykanka waxaa mar hore arrintan lagu daweeyay 500 oo bukaan  oo dhiiga cas oo laga soo qaaday bukaanadi cudurka ka bogsaday islamarkana dalal kale ayaa imika arrintan ka fikiraya.
Aad ayay u dhawdahay waqtiga laga yaabo in la helo daawada lagu daweyn karo  coronavirus.
Hasa yeeshee waa in la helaa natiijada baadi-goobka dhowrka bilood ee soo socda.
Dhakhaatiirta ayaa tijaabinaya daawooyiin horey loo soo saaray islamarkana la isticmaali karo, halka cilmi-baarayaasha ay ka so bilaabeen meesha ugu dambeysa.
Jawaabta iska cad ayaa waxay tahay in la doonayo in naf la badbaadiyo,balse sidoo kale in la qaado qaar ka mid ah tallaabooyiinka xayiraadaha ee la soo rogay.
Daawo waxtar leh oo loo helo Corona ayaa ka dhigan in cudurka uu ka mid noqdo xanuunada caadiga ah ee la daweyn karo.
Haddii la joojiyo in dadka cudurka uu ku dhacay ee isbataalada yaalla aysan u baahan qalabka neefsashada ka Kaaba , waxaa markaasi ka dib dadka aan looga baahnaan doonin in dhaqdhaqaaqooda la xaddido.
Haddii uu qofka ku dhaco Feyriska corona, markaas dadka intiisa badan waxaa uu u haleelaa qaab fudud oo guriga lagu daweyn karo isaga oo qaadanaya daawooyiinka xanuun baabi'iyaha ,nasiino islamarkana cabaya waxyaabaha dareeraha ah.
Balse dadka qaar ayaa u baahan daawooyiin dheeraad ah oo isbataalada uu ka heli karo sida marka qofka uu u baahdo qalabka neefsashada.
</doc>
<doc docid='bbc_war-52438518' lang='som' type='mono' source_url='https://www.bbc.co.uk/somali/war-52438518' term='COVID'>
Coronavirus iyo nadaafadda: Waa tan sababta aysan dadka qaar u farxalan
"Qorshahayga 2019-ka ayaa waxaa ka mid ah in aan hawada ka sheego wax aan sheegay anaga oo aan hawada telefishinka ku jirin …" -waa erayadii caanka noqday oo uu yiri  Pete Hegseth sannadkii aanu soo dhaafnay, ka hor inta uusan shaaca ka qaadin sirtiisa.
"Qorshahayga 2019-ka ayaa waxaa ka mid ah in aan hawada ka sheego wax aan sheegay anaga oo aan hawada telefishinka ku jirin …" -waa erayadii caanka noqday oo uu yiri  Pete Hegseth sannadkii aanu soo dhaafnay, ka hor inta uusan shaaca ka qaadin sirtiisa.
Xilligaasi, Hegseth ayaa waxaa uu ahaa barnaamij tabiye caan ka ahaa telefishinka.
Ka dib Hegseth waxaa uu yiri: "uma maleynayo in aan gacmaheyga dhaqay muddo 10 sanno ah."
Haweenayda jilaagaa ah ee lagu magacaabo Jennifer Lawrence ayaa sheegtay in aysan waligeed dhaqin gacmaheeda marka ay musqusha ka soo baxdo.
Hegseth iyo Lawrence labaduba waxay markii dambe sheegeen in ay iska kaftamayeen , balse waxaa jira dad aanba haysan biyo.
Mar kale  2015, Sanatar Thom Tillis, oo ka tirsan xisbiga Jamhuuriga in ay tahay sharci laga badbadiyay in shaqaalaha Huteelada la dhahaa ha dhaqdaan gacmaha.
Waxaa imika la sheegayaa in tirada dadka aan gacmaha dhaqan marka ay musqusha galaan ay tahay mid aad u badan.
Mid ka mid ah darasadaha la sameeyay 2015-kii ayaa muujinaysain qiyaas dhan 26.2% caalamka dadka booqda musqulaha marka ay gacmaha dhaqanayan ay saabuun ku daraan.
"Waxay u muuqataa ficil sahlan," Robert Aunger, oo ah khabiir ku taqasusay caafimadka bulshada iyo faya-dhowrka.
"Laakiin, sidaad la socotaan waxaan ka shaqeynaynay muddo 25 sano aah sidii ay dadka gacmaha u dhaqan lahaayeen balse wali tirada waa mid hooseysa." ayuu intaas ku daray.
Dhaqan sahlan oo marar badan la iska indha-tiray.
Waxaa arrintan qeyb ka noqon kara in dadka aysan haysan agab ku filan iyo saabuun gaar ahaan dalalka saboolka ah ee caalamka.
Dalalka hormarkoodu, 27% oo kali ah ayaa heli kara waxyaabaha gacmaha lagu dhaqdo sida Saabuunta.
Hay'adda caafimaadka aduunka ee WHO iyo hay'adda UNICEF ayaa waxay ku qiyaaseen guud ahaan caalamka in 3 bilyan oo qof aysan haysan waxyaabahan faya-dhowrka loogu talagalay.
Balse xitaa qaar badan oo ka mid ah dalalka horumaray, 50% oo kali ah ayaa isticmaala marka ay musqulaha galaan.
Darasadahan ayaa sidoo klae muujinaya in qofku dhaqo gacmahiisa ay curinteeda ahayd mid lagu badbaadinayay noolasha aadanaha taasi oo ka qeyb qaadan karta sara u kaca waqtiga uu qofka noolaanayo.
Sida anaga oo u baahan dhiirigelin dheeraad ah ayaa haddana dhaqankan sahlan ee nadaafadda waxaa uu suuragal ka dhigayaa in aan uga badbaadno cududurada sida kuwa safmarka ah.
Warbixin la soo saaray 2006-dii ayaa muujinaysa in qofka oo gacmaha si joogta ah u dhaqda ay hoos u dhigayso halista ah in ay ku dhacaan caabuqyada ku dhaca neef-mareenka 6 ilaa 44%.
Tan iyo intii uu soo ifbaxay cudurka Covid-19, seynisyahanada ayaa waxay ogaadeen in dalalka hab dhaqankoodu ay aad u wanaagsan tahay"la saadaalin karo heerka faafidda cudurka  .
Maxay tahay sababta qaar inaga mid ah ay ugu ordayaan waxyaaabaha gacmaha lagu nadiifiyo oo qiimahoodu yahay %450 xilliga ay gabaabsiga yihiin iyada qaarkeen ay si sahlan saabuun u isticmaali karaan?
Haddii hab dhaqanka dadka ay waayeen feyrisyo cusub iyo sheekooyiinka argagaxa leh ee ay Tv-yada ka, maxaa baddalaya?
Waxaa jira dhowr arrimood oo dhanka maskaxda ah oo dadka ka hor istaagaya in ay gacmaha dhaqdaan.
Waxaa ka mid ah in qofka uu ku fikiro caadooyiin ah in wax walba ay hagaagayaan, in qofka uu dareemo in ay iska-caadi tahay in uusan gacmahaa dhaqan.
"Mid ka mid ah dhibaatada gacma dhaqasahada ayaa ah, gaar ahaan dalalka horumaray in aad awooddo inaad gamcaha dhaqato marar badan islamarkaana kuguma dhacayo wax xanuun ah," ayuu yiri Aunger.
Mid ka mid ah waxyaabaha saamaynta nagu leh ayaa ah inaan mar walba rajo wanaagsan qabno.
"Rajadan halka dhinac wax laga eego" ayaa waxaa ka mid ah in qofka aamino in ay aad u yartahay in wax xun ku dhacaan.
Rajadan dhanka wanaagsan wax laga eegayo ayaa ah dhaqan guud oo bina'aadamku uu leeyahay guud iyada oo aysan u kala saarayaan da'a amaba jinsi.
Waxay arrintan horseedaa fursad si qaldan loo xisaabiyay oo sababta inay nagu dhacaan waxyaabo aan mahadin sida in uu nago dhaco Kansar.
Fahamkan qaldan waa waxa dad badan u horseeday sida cabbida sigaarka amaba uu qofka qaato kaararka bangiyada ee deynta oo marka dambe lacago badan ka galaafta.
Waxay sidoo kale dhaqamadaasi aaminaadda rajada wanaagsan ay qofka u horseedi kartaa in uusan gacmaha dhaqan.
Mid ka mid ah calaamadaha muhimka u ah gacma dhaqashada ayaa ah mid ku xiran caadada iyo dhaqanak faya-dhowrka ee dalalka kala duwan caalamka.
Daraasad ay Faransiiska soo saareen, 64,002 qof oo ku kala nool 63 dal ayaa la waydiiyay " in ay rumaysan yihiin muhimadda in qofka uu gacmaha saabuun ku dhaqdo marka uu musqusha aado ".
In ka yar kala bar dadkii ka jawaabaay oo ku kala nool Shiinaha, Japan, Kuuriyada Koonfureed iyo Netherlands ayaa ku waafaqay muhiimada arrintan.
Dhanka kale dalka ugu fiican dhanka dhaqashada gacmaha, musqusha ka dib ayaa noqday dalalka Sacuudiga  oo 97% ay dhaqan u tahay arrintan.
Tusaale ahaan waxyaabaha daraasadan lagu ogaaday waxaa ka mid ah in haweenka dhanka gacma dhaqashada ay kaga firfircoon yihiin ragga.
Marka aan eegno daraasadihii la sameeyay intii uu soo ifbaxay Covid-19, ayaa muujinaysa in haweenka 65% ay gacmaha dhaqdaan halka ay ragga ka yihiin 52%.
Mid ka mid ah sababaha ay seynisyahanada sida wayn ugu baadi-goobayaan ogaanshiyaha fikirkaa gacma dhaqashada ayaa ah in nolasha ay ku tiirsan tahay, gaar ahaan bukaanada isbitaalada.
Iyada oo tababaro sanooyiin badan qaatay la siiyay shaqaalaha caafimaadka taasi oo ah in ay gacan ka geystaan qofka sidii uu u noolaan lahaa, balse hadana qaar badan oo ka mid ah shaqaalaha caafimaadka ayaa dayacaya dhaqankan asaasiga ah ee ka hortagi kara feyraska.
Sanadkii 2007, Seynisyahanada ayaa ogaaday in mid ka mid ah isbitaalada dalka Australia ay dhakhaatiirta ka shaqeysa  ay 10% gacmaha dhaqdeen ka dib markii ay daaweeyeen bukaanadooda.
Maxay tahay in la sameeyo si caqabadan looga gudbo?
Todobaadyadii ugu dambeeyay, hay'adaha caafimaadka, hay'adaha gargaarka, siyaasiyiinta ayaa isu yimid si ay xarigga uga jaraan ololihii ugu xiisaha badnaaa ee loo galo fara-xalasahada inta taariikhda la xusuusan yahay.
Dadka caanka ah ayaa dhankooda baraha internet-ka ku soo bandhigay qaabka ugu wanaagsan ee gacmaha loo dhaqdo.
"Tani waa su'aal muhim ah waxa aad u baahan tahay ayaa ah inaad dadka ku dhiirigaliso fara xalashada adiga oo u sii maraya siyaabo kala duwan sida xayiisiinada ama calaamadaha kale," ayuu yiri Stevenson.
"Haddii arrimahani la sii wado waxaa uu hab dhaqanka noqonayaa mid isu badalada caado , waxaa aanan ogeyn ayaa ah waqtiga ay arrintan qaadan karto." ayuu intaa ku daray.
</doc>
<doc docid='bbc_war-52465838' lang='som' type='mono' source_url='https://www.bbc.co.uk/somali/war-52465838' term='COVID'>
Coronavirus: Ma laga qaadi karaa qof dhintay?
Dunida oo dhan, Covid-19 waxa uu kaga tegayaa muuqaallo foolxun, oo ah dad dhintay kuwaas oo ehelkii jeclaa ee la murugoon lahaa aaskoodu aysan u soo dhawaan doonin.
Dunida oo dhan, Covid-19 waxa uu kaga tegayaa muuqaallo foolxun, oo ah dad dhintay kuwaas oo ehelkii jeclaa ee la murugoon lahaa aaskoodu aysan u soo dhawaan doonin.
Sawirradaasi keliya cabsi kama bixinayaan xaaladda kuwa dhintay, laakiin sidoo kale dhimashada lafteeda ayay ka bixinayaan. Waxaana cabsidaas ka mid ah, laga qabaa in meydka qofka dhintay u faafin karo xanuunkani.
Kolkaas, meydku ma gudbin karaa Covid-19? Ma aaminbaa in laga qaybgalaa aaskooda? meydka laf ahaantiisa m in la aasaa mise waa in la gubo?
Halkan kaga bogo waxa aannu ognahay.
Sida laga soo xigtay Ururka Caafimaadka Adduunka (WHO), illaa inta taxadarka lagama maarmaanka ah la qaadayo, majirto sabab looga baqdo Covid-19 in uu faafin karo meydku.
Fayraska 'Sars-CoV-2', oo mas'uul ka ah cudurka, ayaa inta badan laga qaadaa dhibcaha ay sii daayaan bini'aadamka, tusaale ahaan marka la hadlayo, hindhiso ama la qufaco.
Si kastaba ha noqotee, waxay ku noolaan kartaa ilaa maalmo dhowr ah meelaha dusha adag.
William Adu-Krow, afayeen u hadlay Urur Caafimaadka oo Maraykana ah loona yaqaan (PAHO / WHO), ayaa sheegay in ilaa iyo hada, aysan jirin wax cadeyn ah oo ah in maydadka dadka u gudbinaya feyraskan,
"Marka aynu sidaas leennahay, kama dhigna inaan feyraskani la is qaadsiinayn, waayo, mararka qaar waxaabad jeceshahay inaad dhunkato qofkaas, ama wax la hal maala oo kale, sida darteed waa inaynu weli sii joogtaynaa iska ilaalintii iyo is xakamayntii' ayay ku dareen khubaradu.
Talooyinka WHO ay faafisay bishii Maarso ayaa lagu sheegay "marka laga reebo xaaladaha xanuunnada lagu magacaabo 'haemorrhagic fevers' oo ay ka mid yihiin (sida Ebola, Marburg) iyo daacuunka, maydadku guud ahaan ma aha xanuun gudbye.
Meelaha qaar, tirada muuqata ee dhimashada ah ee la xidhiidha'Covid-19'  ayaa horseeday qalalaase ka dhacay shirkadihii aaska.
iyadoo in la raaco tilmaamahi ahaa kala fogaanta bulshada, aaska ayaa laga mamnuucay dalal dhowr ah. Qaar kale wali way oggol yihiin, laakiin imaanshaha dadka ayaa xaddidan.
WHO waxay leedahay qoyska iyo asxaabta qofka dhintay waa ay daawan karaan aaska, illaa iyo inta ay ilaalinayaan xaddidaadaha qaarkood.
"Ma aha inay taabtaan ama dhunkadaan jidhka waana inay gacmahooda si buuxda ugu maydhaan saabuun iyo biyo ka dib daawashada, waa inay jidh ahaan ka fogaadaan fogaan gaadhsiisan ugu yaran 1m" sidaas ayay tilmaamuhu sheegayaan.
Dadka habdhiska neefsashada wax ka dareemaana, yaysan ka qaybgelin ama ugu yaraan waa in ay xidhaan maaskarka wajiga si looga hortago faafintaanka, ayay raaciyeen
Sida oo kale, carruurta, dadka waaweyn ee da'doodu ka weyn tahay 60 sano waa inaysan falgal toos ah la yeelan jidhka qofkaasi.
WHO waxa ay sida oo kaloo sheegtey in aasitaanka iyo gubbidduba ay labaduba yihiin wax la aqbali karo.
Waxaa jirta sheeko xariiro,  sheegaysa in dadka u dhinta xannuunta isaga gudba dadka, ay tahay in maydkooda la gubo, tani dhab ma aha. Gubitaanku waa dhaqan gaar ahaaneed ama waa sida ay ciddaasi u karaan.
Kuwa u xilsaaran budhigidda maydka - tusaale ahaan, marka la dhigayo qabriga, waa inay xidhaan galoofyada gacmaha, si buuxdana gacmahooda u maydhaan ka hor iyo ka dibba, isla mar ahaantaan tuuraan galoofyadaas.
WHO waxay leedahay "sharafta dadka dhintay, dhaqankooda iyo diintooda, iyo qoysaskooda waa in la ixtiraamo oo la ilaaliyaa mar kasta".
Laakiin markii cabsidani faaftay, waxay caddaysay in xaaladdu ku adkaatay qaybo badan oo ka mida adduunka.
Meel kale, sawirro xabaalo wadareedyo ah oo ku yaal New York, magaalada Baraasiil ee Manaus ama Istanbul ayaa ka mid ahaa aasaskii warbaahinta aad u qabsaday.
Laakiin xaqiiqada dhabta ah ee dhimashada waqtiga coronavirus waa inaysan marin habkii loo aasi jirey dadka dhintay looguna samayn jirey sagootin sharaf leh, ayay WHO tidhi - waxay sheegtay in loo oggolaado in dadku dadka ay jeceyl yihiin si wacan ula murgoodaan.
"Maamulladu waa in ay ku maareeyaan xaalad kasta xaalad ahaanteeda, oo isku dheellitiraan xuquuqda qoyska, baahida loo qabo in la baadho sababta dhimashada, iyo halista la kulanka cudurka, "ayay tidhi hay'addu.
</doc>
<doc docid='bbc_war-52384296' lang='som' type='mono' source_url='https://www.bbc.co.uk/somali/war-52384296' term='COVID'>
'Waxaan dhadhamiyay sakaraadka': Sheekada haweeney ka kacday coronavirus
Elizabeth, oo ah haweeney 49 jir ah, waxay ogtahay inay nasiib leedahay haddii ay nooshahay.
Elizabeth, oo ah haweeney 49 jir ah, waxay ogtahay inay nasiib leedahay haddii ay nooshahay.
Kaddib markii ay aad ula xanuunsatay cudurka Covid-19, horaantii bishan waxaa la dhigay isbitaal.
Tani waa sheekadeeda, waxana mahad ballaaran u jeedisay howl-wadeennada isbitaalkii ay taallay.
Markii ugu horreysay ee aan dareemay inay wax iga khaldan yihiin waxay ahayd maalintii Jimcada.
Waxaan dareemay daal ka badan sidii caadiga ahayd, markii aan habeenkii sariirta tagayna daalka aan dareemayay wuxuu ahaa xad-dhaaf ah.
Labadii maalmood ee xigay waxaa isoo wajahday xaalad adag.
Markii la gaaray Isniinta, waxaa igu billowday lugo xanuun, oo sii sii xoogeystay. Waxaan u maleynayay inay xididdada lugaha i kabaabyoodeen, waxaana liqay kaniini xanuun baabi'iye ah.
Laakiin dhakhaatiirtu waxay markii dambe ii sheegeen inuu fayraska toos iiga abbaaray murqaha.
Waan qufacayay balse joogto ma ahayn, inkastoo dadka ay mid ka mid ah calaamadaha u maleeyaan qufaca joogtada ah.
Muddo hal isbuuc ka badan ayaan guriga iska joogay laakiin hal mar oo aan dibadda usoo baxay - oo aan aaday kaalin shidaal oo deegaanka ku dhex taalla - ayaan cudurka soo qaaday.
Guriga waxaan ku soo laabtay anigoo qabow daran dareemaya, oo jareynaya. Xitaa markii aan cabitaan kulul cabay, labo bustena isa saaray, wali dhaxanta igama yaraanin.
Kaddibna qandhadii ayaa timid.
Waxaan dareemayay sidii in dab la dhex galiyay jirkeyga, madaxana aad ayuu uu kala dillaacayay.
Waxba ma cuni karin, waan matagayay, dhidid ayaana ku qoynayay gogosha.
Xoogaa kaddina waxaa billaabatay inay neefsashada i dhibto.
Waxaan qabaa cudurka neefta, taasina waxay igu sii badisay walwalka. Maalmo yar gudahood miyir dabool ayaa igu billowday.
Wiilkeyga 15 jirka ah ayaa anigoo ka warqabin wacay lambarka 111 ee lagala xiriiro waaxda qaran ee caafimaadka UK ee NHS.
Dhakhaatiirtii ayaa guriga timid, waxaan maqlayay shanqarta gaariga gurmadka degdegga ah ee ambalaasta.
Waxaa dhagaheyga soo gaarayay codka dhakhaatiirta oo dhahaya: "xaaladdeeda way liidataa, aan gudaha galinno".
Islamarkiiba waxay igu xireen qalabka neefsashada caawiya. Mid ka mid ah carruurteyda ayaa u yeeray hooyadeey. Waxaa iigu darneyd markii aan wajigeeda arkay iyadoo dareemeysa inaysan waxba ii qaban karin.
Iima soo dhawaan karto, sababtoo ah waxay qabtaa wadne xanuun, haddii ay fayraska qaaddana xaaladdeeda waxay galeysaa halista ugu weyn.
Isbitaalka ayaa la i geeyay, halkaas ayaana la iigu billaabay baaritaanno iyo caawinaad daweyn ah.
Afar sariir oo kaliya ayaa taallay qolkii la iga geeyay isbitaalka, qof walba oo halkaas ku jirayna wuxuu qabay Covid-19, cudurro kalena way usii wehliyeen.
Labo dumar ah oo halkaas ku jiray waxay qabeen sokorow, dhowr maalmood kaddibna waxaa la keenay haweeney kale oo saddexaad.
Ma xasuusto inta badan maalmihii ugu horreeyay ee aan isbitaalka joogay. Waxaan mararka qaar arkayay kalkaalisooyin soo galaya iyo kuwo sii baxaya.
Habeen ka mid ah habeennada, waxaan nin ku arkay qeybtii aan isbitaalka ka fiifay, oo loogu talagalay dumarka kaliya. Gambaleelka ayaan garaacay, waxaa ii timid kalkaaliso waxayna ii sheegtay in uu yahay wiil ay dhashay haweeney meesha nagula jirta oo xilligeedii nolosha uu soo dhammaaday.
Dawooyinka ayaa waxba u tari waayay, sidaas darteed waxaa la damacsanaa in laga qamiyo qalabka neefsashada ku caawinaya, wiilkeedana sagootintii ugu dambeysay ayuu meesha u joogay.
Waxaan indhaheyga ku arkay qof sariirta igu xigta jiifa oo sugaya dhimashada, daqiiqado kaddibna qalabkii ayaa laga damiyay wayna dhimatay.
Xilligaas wixii ka dambeeyay waxaan billaabay inaan ku qarwo dhacdooyinkii hore ee nolosheyda iyo dadkii aan lasoo sheekeysan jiray. Mararka qaar wuxuu shaki iga galayay inaan noolahay.
Waxaan isdhahayay qarowgan ma wuxuu ka dhigan yahay nafta oo iga sii baxeysa?.
Haddana waxaa geeriyootay haweeney kale oo taallay sariirta dhinaceyga kale ah. Waxay in muddo ah ku jirtay koomo, dibna ugama aysan soo laabanin.
Haweeney jiiftay sariirta iigu sokeysay ayaan eegay, waxaan arkay inay soo fiicnaaneyso oo ay hadli karto.
Waxay ii sheegtay in qolkii aan ku jirtay bukaannadiisii ay 50% dhinteen 50% kalena noolaadeen, labadeennuna aan ku jirno kuwo nasiibka leh.
Waxa nolosheyda badbaadiyay waxay ila tahay inay ahayd hal kalkaaliso oo igu tiri: "Haddii ay dhakhaatiirtu ku dhahaan waad roontahay ee isbitaalka ka axa - islamarkiiba bax! Ha sameynin khalad ah inaad kusii madax adeygtid joogitaanka isbitaalka adigoo doonaya inay xaaladdaada sii fiicnaato. I aamin, waxaan arkay bukaanno badan oo sidaas ku dooday, siina joogay meeshanuu cudurka xaadirka ku yahay - mid walba oo dadkaas ka mid ah dib ayuu ugu dhacay Covid-19, wayna u wada geeriyoodeen."
Islamaalintii gudaheedaba, waxay tijaabo ku sameeyeen dhiigeyga. Dhakhtarkii ayaa igu yiri: "Waad roonaatay. Waan ku faraxsanahay inaad isbitaalka ka bixi karto". Aad baan u farxay, guriga ayaana aaday.
Waxaan u mahad celinayaa dhakhaatiirta, kalkaalisayaasha iyo qof walba oo gacan ka geystay inaan dib u caafimaado.
Waxaan fursad labaad u helay nolosha adduunka.
Waxaa wareysiga qaaday Raffi Berg
</doc>
<doc docid='bbc_war-52096602' lang='som' type='mono' source_url='https://www.bbc.co.uk/somali/war-52096602' term='COVID'>
Afar qof oo laga fasaxayo xarunta karantiilka coronavirus ee Muqdisho
Dowladda Soomaaliya ayaa ku talisay in la fasaxo afar qof oo ka mid ah dadka lagu tuhunsan yahay inuu ku dhacay coronavirus, kaddib markii ay wasaaradda Caafimaadku sheegtay in baaritaanno lagu sameeyay looga waayay cudurka.
Dowladda Soomaaliya ayaa ku talisay in la fasaxo afar qof oo ka mid ah dadka lagu tuhunsan yahay inuu ku dhacay coronavirus, kaddib markii ay wasaaradda Caafimaadku sheegtay in baaritaanno lagu sameeyay looga waayay cudurka.
Qofkii ugu horreeyay ee Soomaaliya looga helay Covid-19 ayaa lagu soo warramay inuu ka caafimaaday cudurka, sida ay muujiyeen natiijooyinka labo baaritaan oo lagu sameeyay, kuwaasoo ka dambeeyay baaritaankii ugu horeeyay ee lagu sameeyay.
Isaga iyo saddex qof oo kale ayaa la filayaa in la sii daayo, waxaana dhammaan magacyadooda lagu xusay warqad kasoo baxday xukuumadda Federaalka oo ku socotay maamulka xarunta karantiilka.
"Kaddib markii la dhammeystiray habraaca baaritaanka Covid-19 ee lagu sameynayay dadkii looga shakiyay cudurka ee ku jiray xarunta karantiilka, loona maray qaabka ay ku talisay Hay'adda Caafimaadka Adduunka ee WHO, waxay natiijadu noqotay in laga waayay cudurka. Sidaas darteed mar haddii ay dhammeysteen waqtiga karantiilka, labo jeer oo la baarayna laga waayay xanuunka, waxay Wasaaradda Caafimaadku go'aansatay inay ku taliso sii deyntooda oo dhaqan galeysa laga billaabo maanta oo ay taariikhdu tahay 30-ka March", ayaa lagu yiri qoraalka kasoo baxay Wasaaradda Caafimaadka ee Soomaaliya.
16-kii March ayaa Soomaaliya laga xaqiijiyay kiiskii ugu horreeyay ee Coronavirus, mana jirto cid ilaa hadda lasoo tabiyay inay xanuunkan ugu dhimatay gudaha dalka.
26-kii March, Wasiirka caafimaadka ee Soomaaliya Drs Fowsiyo Abiikar Nuur ayaa ku dhawaaqday in qofkii labaad laga helay cudurka Caronavirus, kaasoo ah mawaadin Soomaali ah oo ka yimid dalka Talyaaniga oo maalmo la hayay.
Saddex kiis oo coronavirus ah ayaa ilaa hadda laga xaqiijiyay Soomaaliya, sida ku xusan shaxda Hay'adda WHO ee la socodka tooska ah ee faafitaanka cudurkan.
Dowladda Soomaaliya ayaa tan iyo markii kiisaska cudurka Covid-19 ay gaareen halkaas waxay wadday dadaallo la isugu dayayo in la xakameeyo xanuunkan.
Tallaabooyinkii ugu dambeeyay waxaa ka mid ah:
Madaxda ka tirsan Urur Goboleedka IGAD ayaa maanta shir muuqaal ah oo toos ah kaga hadlay cudurka Coronavirus ee saameeyay dalal ka tirsan gobolka.
Waxay ka wada hadleen dadaallada looga hortaggayo cudurka Covid-19.
Hoggaamiyeyaasha IGAD ayaa adkeeyey muhiimadda ay leedahay in dalalka Gobolka lagu garab istaago dadaalka ay ugu jiraan ka hortagga iyo xakameynta cudurka Koroonaha, sidoo kale waxa ay isla qaateen in lagu dhiirri geliyo xirfadleyaasha caafimaad ee ka soo jeeda dalalka IGAD ee ku sugan qurbaha in ay ka qeyb qaataan samata-bixinta dadkooda.
Sidoo kale, waxa ay isla garteen in la sameeyo qorshaha isku-dubaridka iyo xoojinta iskaashiga dhammaan wadamada IGAD ay kaga hortagayaan cudurka Koroona, iyada oo la is-dhaafsanayo khibradaha, qorsheyaasha wacyi-gelineed iyo guud ahaan xogta ku saabsan cudurkan.
Madaxda ka qeybgashay shirka waxaa kamid ah, Ra'iisul wasaaraha Suudaan, Cabdalla Xamdook, madaxweynaha Soomaaliya Maxamed Cabdullaahi Farmaajo, madaxweynaha Kenya Uhuru Kenyatta, Madaxweynaha Jabuuti, Ismaaciil Cumar Geelle, madaxweyne ku-xigeenka South Sudan, Riek Machar iyo Ra'iisul wasaaraha Itoobiya, Abiy Axmed.
</doc>
<doc docid='bbc_war-52433049' lang='som' type='mono' source_url='https://www.bbc.co.uk/somali/war-52433049' term='COVID'>
Dr Gabboose: Coronavirus wuxuu ka tagi doonaa dunidii hore mid ka duwan
Dr' Maxamed Cabdi Gabboose, waxa uu ka mid yahay dhakhatiirta caanka ah ee ku howlan la dagaalanka coronvirus. Waxaa uu hadda ka howlgalaa magaalada Hargeisa. Waxa uu ku takhasusay xanuunada faafa. Warbixinta waxan idin kugu soo gudbineynaa waayihiisii shaqo iyo dadaalka uu hadda ugu jira la dagaalanka coronavirus.
Dr' Maxamed Cabdi Gabboose, waxa uu ka mid yahay dhakhatiirta caanka ah ee ku howlan la dagaalanka coronvirus. Waxaa uu hadda ka howlgalaa magaalada Hargeisa. Waxa uu ku takhasusay xanuunada faafa. Warbixinta waxan idin kugu soo gudbineynaa waayihiisii shaqo iyo dadaalka uu hadda ugu jira la dagaalanka coronavirus.
Dr Gabboose waxaa uu ku dhashay  miyiga xadka dalka Itoobiya uu la wadaago Soomaaliland. Wuxuuna ku soo barbaaray  magaalada Muqdisho ee caasimadda Soomaaliya halkaas oo uu sidoo kale wax ku bartay.
Markii uu jaamacadda caafimaadka kaga baxay magaalada Muqdisho kadib waxaa uu fursad waxbarasho ka helay wadamo dibadda ah halkaas uu ka sameyay sedax takhasus oo kala ah xanuunada ku dhaca Neerfaha, tropical medicine,Xanuunnada faafa  iyo  habka loo maamulo caafimaadka ama loo xakameeyo.
Dr' Gabbose tan iyo sanadkii 1987-kii waxaa uu ka shaqeynayay arrimaha caafimaadka,isaga oo dowladii dhexe ee Soomaaliya ee madaxweynaha uu  ka ahaa Maxamed Siyaad Barre,ka soo noqday wasiir ku xigeenkii caafimaadka waxaana intaa u sii dheeraa in xanuunada faafa uu u qaabilsanaa dowladda.
Guud ahaan dunida waxa la soo rogay tallaabooyin lagu xakameynaya faafitaanka  fayriska corona. Soomaaliya ayaa soo rogtay bandow habeenkii ah, waxaana dadka loogu baaqay inay qaataan talooyinka  bahda cafimaadka sida kala fogaanshaha iyo dhaqashada gacmaha. Balse Dr Gabboose waxa uu walaac ka qabaa in wacyiga Soomaalida oo weli hooseye.
"Maamullada xukuma Soomaalida meel walba ha joogaane waa in ay sameeyaan wacyi-galin xad-dhaaf ah waa in ay dhaqaajiyaan dhaqaatiirta,waa in ay dhaqaajiyaan Culimada,waa in  dhaqaajiyaan bulshada rayadka ah waa in ay dhaqaajiyaan cuqaasha ayuu yiri Dr Gabboose "
Caqabadaha kale ee jira waxaa ka mid ah in bulshada qaar badan oo ka mid ah aaneyba aaminsaneyn halista xanuunka Covid'19, waxaana uu Dr Maxamed Cabdi(Gabboose) ku baaqayaa in aan lagu ekaan wacyi galinta warbaahinta  oo kaliya balse loo baahnyahay in la xoojiyo olalaha dadka lagu gaarsiinayo khatarta cudurkaan.
Sidoo kale Dr Gabboose ayaa aaminsan in wacyi-galinta  la daadajiyo isla markaana loo adeegsado wax walba oo muhiim ah oo dadka lagu gaarsiin karo sida dhaqaale iyo habka bulshada Soomaalidu ku dhisantahay ee qabaa'ilada.
Khubrada caafimadka sida hay'adda caafimaadka ee WHO ayaa ka digay in shaqaalaha caafimadka ee ku howlan la dagaalanka fayriska ay khatar ugu jiran inuu ka dhaco haddii aanay qaadin tallaabooyin ay isaga ilaalinayaan xannuunka.
"Shaqaalaha caafimaadka ayaa wajahaya halista ugu badan ee xanuunkaan sababtoo ah ma haystaan qalabka la isaga difaaco xanuunka oo ku filan ayuu yiri Dr Gabboose ".
Dhamaan madaxda Soomaalida ayuu ugu baaqay in ay ka taxadaraan shaaqalaha caafimaadka ee u taagan badbaadinta bulshada kale isla markaana ay siiyaan qalabka muhiimka ah u marka ay timaado iska difaacidda coronavirus.
Iyadoo dad badan  is waydiinayaan isbadelka guud ee dunida laga filan karo iyo saameynta mudada dheer taagnaan karta ee xanuunkaan uu reebi karo, ayaa madaxa Hay'adda caafimaadka aduunka ee WHO, Dr. Tedhros Ghebreyesus waxaa uu sheegay in xanuunkaan uu muddo dheer sii jiri karo samaeyntiisuna  si weyn loo dareemi doono.
Dr Maxamed Cabdi Gaboose ayaa dhankiisa  isna taas sii adkeyay waxaana uu sheegay in xanuunkaan coronavirus iyo xanuuno kale oo faafa ay caan ku yihiin in ay sameeyaan isbadel dhanka hiddo-sidaha ah uuna imaan karo cudur aanba horey loo arkin kana dhibaato badan.
Waxaa uu sheegay in qarnigii la soo dhaafay ay dunida ka dilaaceen ilaa afar cudur oo ah kuwa faafa. Wuxuu inbtaasi ku daray in "coronavirus la saadaalinaya in uu ka tagi doono saameyn keeni karta in dunida aad loo qiimeeyo caafimaadka korna loo qaado bahada caafimaadka si ka duwan sida uu manata xaalku yahay"
" Waxaan aaminsanahay in Coronavirus uu ka tagi doono duni dunidii hore ka wanaagsan wuxuu doono ha dilo dhaqaalaha ha burburiyo, balse bini'aadamkiibaa dib u fariisan doono oo su'aalo badan iska waydiin doona xooggu waa maxay ? dhaqaaluhu waa maxay ?waxaana soo bixi doono in bulshadii caafimaadka laga jeclaan doono kii kubada kii heesaaga ahaa marka duni cusub ayaa soo bixi doonta" ayuu sii raaciyay hadalkiisa.
</doc>
<doc docid='bbc_war-52326838' lang='som' type='mono' source_url='https://www.bbc.co.uk/somali/war-52326838' term='COVID'>
Coronavirus: 'Waxaan ka argagaxsanahay riyadeydii hooyanimada oo baaba'aday'
Haweenka rajada ka qaba inay hooyooyinka noqdaan ayaa ka walwalsan inaysan riyadooda waligood u rumoobi doonin, maadaama xarumaha caafimaadka ee bixiya adeegyada bacriminta ubadka lagu raadiyo ee caalamka ay joojiyeen howlahooda, taasoo uu sabab u yahay cudurka safmarka ah ee coronavirus.
Haweenka rajada ka qaba inay hooyooyinka noqdaan ayaa ka walwalsan inaysan riyadooda waligood u rumoobi doonin, maadaama xarumaha caafimaadka ee bixiya adeegyada bacriminta ubadka lagu raadiyo ee caalamka ay joojiyeen howlahooda, taasoo uu sabab u yahay cudurka safmarka ah ee coronavirus.
"Waxaan rabaa inaan cunug u dhalo seygeyga. Cunuggaas waxaan rajeyneynay muddo 12 sano ah," ayey tiri Sian Brindlow, oo kasoo jeedda galbeedka gobolka Sussex ee waddanka UK.
"Waxaan ka argagaxsanahay in ay dhammaan riyooyinkaas burburaan".
Haweeneydan waxay ka mid tahay dad badan oo qorsheynayay in loo sameeyo adeegga bacriminta ugxaanta, waxaana dhammaantood mar qura loo wada sheegay in adeeggii loo qaban lahaa hakad loo galiyay sababo la xiriira cudurka dunida ku baahay ee coronavirus. Ma jiro xilli loo qabtay in dib howlahaas loo billaabi doono.
Sian waa 40 jir, iyada iyo seygeedana waxay dhawaan billaabeen wajigii saddexaad ee bacriminta ugxaanta, laakiin waxaa kasoo dhexgalay hakinta lagu dhawaaqay.
Labadii waji ee ay horay u mareen kuma dhammaanin si guul ah.
Howlihii noocan ahaa ee ay horay u mareen iyada iyo seygeeda waxay ku yeesheen saameyn dhinaca maskaxda ah, haddana waxaa uga sii daraya dhibaatada ka dhalatay coronavirus oo sii xoogeysaneysa.
"Ma garaneyno waxa dhici doona. Xaaladdu runtii way adag tahay", ayey tiri.
Xarumaha bacriminta ugxaanta lagu sameeyo ee dalal badan ayaa joojiyay adeegyadooda mana jiro wax caddeynaya goorta ay dib u howlgali doonaan.
"Waan fahansan nahay in arrintan ay dhibaato weyn ku tahay bukaannada iyo xarumaha caafimaad ee adeeggaas fuliya, maadaama dhammaan howlihii bacriminta ugxaanta la joojiyay laga billaabo 15-kii April, 2020," waxaa sidaas lagu yiri bayaan kasoo baxay maamulka bacriminta ugxaanta bani'aadanka ee UK.
Waddanka Mareykanka, hay;adda bixisa adeegga noocaas ah oo magaceeda loo soo gaabiyo (ASRM) ayaa joojisay shaqadeeda, waxayna dib u dhigtay dadka cusub ee loo sameynayo daweynta bacriminta ugxaanta.
Sian waxay sheegtay inay fahansan tahay duruufta sababtay in adeeggii loo waday la hakiyo, laakiin dhowrkii isbuuc ee lasoo dhaafayba way niyad jabsaneyd.
Ka hor inta uusan soo bixin cudurka safmarka ah ee coronavirus, waxay rajeyneysay in keydinta ugxaanteeda ay niyadda ugu dagi doonta inta ay sugeyso qalliinka.
Haddase ma heysato hubaal.
"Waxaan u maleynayay in haddii ay ukumaha ugxaanta ah isku daraan ay keydin doonaan, taasna waan ku qanci lahaa. Sababtoo ah markaas kama aanan walwali lahayn da'deyda," ayey tiri.
Sidaasoo ay tahay wali waxay ku rajo weyntahay in howsheeda dib loo billaabi doono xilli aan fogeyn.
"Diyaar ayaan u ahay inaan sugo, haddiiba ay mar uun suurtagaleyso", ayey tiri Sian. Laakiin way ka warqabtaa in riyadeeda ay burburi karto.
Khubarada ayaa sheegaya in joojinta bacriminta ugxaanta ay gacan ka geysaneyso hakinta faafitaanka cudurka Covid-19, maadaama shaqaalaha caafimaad ee howshaas ku mashquulsanaan jiray ay hadda ka qeyb galayaan caawinta bukaannada uu cudurka haleelay.
Dr Marco Gaudoin, oo ku takhasusau bacriminta ugxaanta bani'aadanka, ayaa sheegay in tallaabadan ay saameyn adag ku yeelan doonto haweenka ay daweynta u socotay, maadaama guul laga gaaro howshooda ay ku xiran tahay da'dooda iyo waqtiga.
"Markii laga eego dhinaca seyniska, haddiiba ay da'daadu kor u dhaafto 34, bil kasta oo sii socota waxay ka dhigan tahay in fursadda guushaada ay hoos usii dhaceyso 0.3%. Marka haddii lix bilood la gaaro fursaddu waxay lumeysaa 2%," ayuu yiri isagoo la hadlayay BBC-da.
Bacriminta ay dhakhaatiirta ku sameeyaan ugxaanta bani'aadanka waxaa ku dhalatay 5 milyan oo carruur ah 40-kii sano ee lasoo dhaafay gudahooda.
</doc>
<doc docid='bbc_war-52389765' lang='som' type='mono' source_url='https://www.bbc.co.uk/somali/war-52389765' term='COVID'>
Dowladda Kenya oo ku raad joogta dad ka baxsaday xarun karantiil ah
Dad reer Kenya ah oo muuqaallo laga duubay iyagoo ka firxanaya xarun lagu karantiilo dadka looga shakisan yahay inay qabaan cusurka coronavirus, ayaa lasoo qaban doonaa dibna loogu celin doonaa halkoodii, sida uu sheegay madaxweyne Uhuru Kenyatta.
Dad reer Kenya ah oo muuqaallo laga duubay iyagoo ka firxanaya xarun lagu karantiilo dadka looga shakisan yahay inay qabaan cusurka coronavirus, ayaa lasoo qaban doonaa dibna loogu celin doonaa halkoodii, sida uu sheegay madaxweyne Uhuru Kenyatta.
"Waan idin garaneynaa waana idin soo heli doonnaa," ayuu yiri, wuxuuna intaas ku daray in dadka xaruntaas ka baxsaday ay khatar galinayaan shacabka intiisa kale.
Digniinta kasoo baxday dowladda ayaa timid kaddib markii la shaaciyay muuqaal laga duubay dhowr qof oo darbi ka boodaya, si ay uga baxsadaan xarun karantiil ah oo ku taalla magaalada caasimadda ah ee Nairobi.
Dadka ku jira xarumaha karantiilka ee khasabka ah ayaa ka cabanayay nolol xumo, iyadoo sheegay inay ku jiraan wax la mid ah xabsi, kharash badanna ay u baahdaan.
Waxay sheegeen in goobaha qaar ay nadaafaddoodu aad u liidato, kala fogaanshaha dadkana aysan suurtagal ahayn maadaama tiro badan hal meel la isugu geeyay.
Kuwo kale ayaa ka carooday in goobaha lagu hayo looga qaado lacag u dhaxeysa $20 doolar ilaa $100 doolar, taasoo ku xiran hadba xarunta la geeyo.
In ka badan 400 oo qof ayaa ku karantiilan Kenya. Waxaa ka mid ah dadka dib uga soo laabtay dalalka uu cudurka saameynta ba'an ku yeeshay, kuwaasoo dalka soo galay ka hor inta aan xuduudaha la xirin.
Lama oga tirada saxda ah ee dadka ka baxsaday xarunta karantiilka ah, laakiin wararka qaar waxay sheegayaan inay gaarayaan ilaa 50 ruux.
Baxsashada ayaa dhacday maalintii Talaadada, xilli cunto loo qeybinayay dadka.
Wargeyska Daily Nation ayaa Twitter-ka ku shaaciyay muuqaal laga arkayo dad darbi ka boodaya.
Kenya ayaa tan iyo markii uu cudurka soo gaaray wadday dadaallo lagu xakameynayo, maalin kastana waxaa sii korodha tirada dadka uu soo ridanayo.
Dhinaca kale dowladda Kenya ayaa magaalooyinka xayiraadda galitaanka iyo bixitaanka lagu soo rogay ku dartay Mandheera, oo ah magaalo ku taalla gobolka Waqooyi Bari ee ay Soomaalida dagaan.
Wasiirka Arrimaha Gudaha iyo amniga Qaranka Fred Matiangi ayaa bartiisa Twitter-ka soo dhigay amarka cusud ee lagu ballaariyay dadaalka xakameynta coronavirus.
</doc>
<doc docid='bbc_war-52364389' lang='som' type='mono' source_url='https://www.bbc.co.uk/somali/war-52364389' term='COVID'>
Coronavirus: Soomaalida qurbaha oo dadkooda gaarsiiya sheekooyinka argagaxa leh
Taxanaheenna warqadaha aynu ka helno weriyayaasha Afrikaanka ah ayaa Ismaaciil Caynaanshe waxa uu ku eegayaa saamayn xanuunka coronavirus uu ku hayo bulshada Soomaalida ee ku nool magaalada London.
Taxanaheenna warqadaha aynu ka helno weriyayaasha Afrikaanka ah ayaa Ismaaciil Caynaanshe waxa uu ku eegayaa saamayn xanuunka coronavirus uu ku hayo bulshada Soomaalida ee ku nool magaalada London.
Astaamaha shirkadda Dahabshiil, ee Soomaalida ee lacagaha xawisha, ayaa ah mid lagu yaqaan qaar ka mid ah waddooyinka magaalada London.
Astaantan cagaarka iyo caddaanka isugu jirta ayaa waxaa lagu soo dhajiyaa goobaha internetka iyo dukaammada ku yaal waddooyinka ay dadka ka buuxaan ee xaafadaha Camden, Mile End iyo Shepherd's Bush.
Bulshada Soomaalida ee London waa mid ka mid ah qurbajoogta ugu ballaaran ee dibadda ku nool halkaas oo ay si joogta ah u tagaan dukaamada ku yaal si ay lacag ugu diraan qoysaskooda jooga dalka.
Waxaa la marayaa waqti xasaasi ah oo ay ku jiraan dadka ku nool dalkaas weli ka soo kabsanaya tobannaan sanadood oo colaad ah.
Waxaa la qiyaasaa in Soomaalida ay sanadwalba dibadaha ka soo diraan in ka badan $1 bilyan oo doolar - taas oo ka badan kharashka Soomaaliya ay ku hesho sida gargaarka ah.
Hasayeeshee dhibaatada coronavirus ayaa waxa ay saameyn ku reebtay kharashkaasi muhiimka ahaa.
Cudurkan safmarka ah ayaa waxa uu gudaha UK ku galaaftay nolosha in ka badan 16,500 oo qof, dhibaato weyn oo dhaqaale iyo mid bini'aadamnimo ayuuna gaarsiiyay bulshada Soomaalida ee halkan ku nool.
Dadka dhintay waxaa ka mid ah dad kala duwan oo Soomaali ah, sida Nuuradiin Nuur, oo ah 48-jir wadi jiray bas kaas oo la sheegay inuu caafimaadkiisu wanaagsanaa. Waxa uu ka tagay gabar 10 bilood jirtay iyo afar canug oo kale.
Ismaaciil Maxamed Cabdiwahaab, oo 13-jir ahaa oo ku noolaan jiray Koonfurta London, kaligii ayuu cudurka coronavirus ugu dhintay isbitaal ku yaal London. Qoyskiisa ayaanay xitaa u suuragelin inay ka qeybgalaan aaskiisa, maadaama si qasab ah loo galiyay karantiil.
Dhinaca kale dadka da'da ah ee uu cudurka galaaftay waxaa ka mid ah Axmed Ismaaciil Xuseen Xudeydi, ninkii aasaasay musikada casriga ah ee Soomaalida, kaas oo ku dhintay magaalada London kaddib markii uu ku dhacay cudurka coronavirus isagoo ay da'diisu aheyd 91.
Suuragal mahan in la helo tirada rasmiga ah ee Soomaalida ee ku nool magaalada London.
Sida uu sheegay xafiiska Istaatistikada Qaranka ee UK waxaa 2018 guud ahaan dalka ku noolaa 108,000 oo qof oo Soomaali ah oo Soomaaliya ku dhashay.
Hasayeeshee hay'addaas waxa ay diiwaangelisay oo kaliya dadka Soomaaliya ku dhashay ee ma aanay xisaabin dadka qowmiyadda Soomaalida ee UK ku nool kuwaas oo ka kala yimid dalalka Yurub sida Netherlands iyo Sweden.
Qiyaasta ugu badan ayaa waxa ay muujinaysaa in ku dhawaad 250,000 oo qof ay ku nool yihiin UK, taas oo ah tirada ugu badan ee London ku nool.
Waxaa jiray dhowr mowjadood oo muhaajiriin Soomaali ah:
Waxaa jira sababo badan oo Soomaalida sida bulshada kale ee laga tirada badan yahay ee UK ay ugu muuqanayaan inuu si ba'an u saameeyay fayraska.
Gudaha UK, Soomaali badan oo da' ah ayaa waxa ay waxyeelo ka soo gaartay xanuuno ay hore u qabeen sida cudurka macaanka iyo dhiigkarka. Badanaa waxa ay ku nool yihiin meel ay dad badan deggan yihiin, oo ay dad badan jiilal kala duwan ah ayey isugu dhex nool yihiin halkaas oo ay deggan yihiin goobaha ay ku nool yihiin dadka danyarta ah ee magaalooyinka waa weyn.
Soomaalida ku nool magaalada London waxa ay qabtaan shaqooyin muhiim ah, walow lacag badan aanan la siin, taas oo haatan ka dhigaysa kuwo dayacan inta ay socoto dhibaatada cudurka coronavirus.
Waxa ay qeyb ka yihiin shaqaalaha muhaajiriinta ee London: kuwaas oo isugu jira shaqaalaha daryeelka, kalkaaliyaaasha, darawallada basaska iyo kuwa ka shaqeeya nadaafadda kuwaas oo ah shaqooyin halis badan oo badanaa aanan lahayn qandaraasyo joogto ah.
Covid-19 waxa uu bannaanka soo dhigay farqiga dhaqaale iyo bulsho ee ka jira magaalada London.
Tan iyo markii ay xadidaaddu bilaabatayna, inta badan dukaamada London, oo ay ku jiraan kuwa Dahabshiil, albaabada ayaa la isugu dhuftay, Soomaali bandanna waa ay la qabsan waayeen maadaama aanay hubin qaabka lacago loogu diri karo qaraabada iyadoo la adeegsanayo barnaamijyada internetka iyo taleefanka.
Dhawaan ayaa waxaan la hadlay haweeney da' ah oo aynu qaraabo nahay taas oo walaaca hayay uu ahaa in aanay lacag u dirin qoyskeeda maadaama la xiray dukaamadii ku yaalay gurigeeda agtiisa. Ugu dambayntii qof kale oo isla qaraabada ah ayaa gacan ka siiyay sidii ay lacagtaasi uga diri laheyd barnaamij dhanka internetka ah, taas oo aheyd wax aanay gebi ahaanba fahmin.
Lacagta la diro ayaa inta badan waxa ay u dhaxaysaa $150 iyo $300, taas oo ah cadadka ay bishiiba qoysaska u diraan middaas oo wax badan u qabata qoysaskaas.
Dadka ayaa lacagtaas u isticmaala kharashaadka maalintiiba reerahooda ku baxa: sida inay cunto ku iibsadaan, kirada isaga bixiyaan ama ay dawooyin ku soo iibsadaan.
Hasayeeshee cadaadiska ah in lacag loo diro Soomaaliya ayaa saameyn reebi karta dadka saboolka ah ee ku nool mid ka mid ah magaalooyinka ugu qaalsan dunida.
Haatan dadka qaar waxaa ku dhacday shaqo la'aan kaddib markii labaabada la iskugu dhuftay ganacsiyadooda marka sidaa darteed cadaadisku waa uu sii xogeysanayaa.
Dad badan ayaa waxa ay shaqo la'aan ahaan muddo dheer oo waxay sannadaha soo socda wajihi doonaan xaalad dhaqaale oo aad u dag.
Dhanka kale dadka reer London xaaladdooda wey adag tahay sababtoo ah qaraabadoodii ma fahansiin karaan xaaladda taagan sababtoo ah waxa ay barteen biilkii loo diri jiray.
Soomaaliya waxayba haatan la daalaa dhacaysaa dhibaatooyinka xanuunka coronavirus, iyo sidoo kale daadad iyo ayax waxaana haatan taasi ugu darsantay dhaqaalihii ka so gali jiray dibadda oo hoos u dhacaya.
Fayraskan ma ahan musiiba ku habsatay waddooyinka London oo kaliya balse sidoo kale waddooyinka magaalooyinka Muqdisho, Hargeysa iyo Boosaaso.
</doc>
<doc docid='bbc_war-52436118' lang='som' type='mono' source_url='https://www.bbc.co.uk/somali/war-52436118' term='COVID'>
Australia: Malaayiin shacab oo billaaby adeegsiga App looga tala galay Covid-19
In ka badan malyan oo qof oo dalkaasi Australia ku nool ayaa la soo degay App-ka cusub ee ay dowladdu ugu tala gashay iney ku dabagasho dadka xiriirka uu dhex maro qofka qaba Covid-19.
In ka badan malyan oo qof oo dalkaasi Australia ku nool ayaa la soo degay App-ka cusub ee ay dowladdu ugu tala gashay iney ku dabagasho dadka xiriirka uu dhex maro qofka qaba Covid-19.
App-kan cusub "COVIDSafe" wuxuu ku shaqeeyaa Bluetooth, wuxuuna  App-ka xogta uu qabanyaa markay labada qof is gacan qaadaan ama ay iisu jirsadaan mitir iyo bar.
Ap-ku wuxuu markiiba qabanaya xogta labda qof ee kulmay xilliga iyo meesha ay ku kulmeen xogtooda oo dhammeystiranna wuxuu u gudbinayaa laamaha caafimaadka u xilsaran.
Qofka App-ka isticmaalaya dadki uu la kulmay mid ka mid ah haddii faayrsaka laga helo markiba App-ka wuxuu soo dirayaa farriin uu qofka ku baraarujinayo.
Dalka Australia cudurka Coronavirus waxaa laga helay 6,694 qof, iyada oo dadka cudurka u dhintayna ay gaareen 80, sida ay tilmaameyso xogta ay baahisay Johns Hopkins.
Toddobaadyadi u dambeeyey kiisaska cudurka oo hoos u dhacayey haddana Axaddii shaly ahayd waxaa dalkaasi laga helay 16 kiis oo hor leh.
App-ka oo la hirgeliyey Axadda sacaddu markay ahayd 1800 xilliga Australia, saacaddu markay mareysay 10:30 xilliga Australia waxaa App-ka COVIDSafe soo dagsatay dad ka badan 1 malyan oo ku nool dalka Australia.
"Fadlan nagu soo biir si aad u badbadiso naftaada, qoyskaaga, kalkaaliyeyaasha iyo dhakhaatiirta caafimaadka" ayuu yiri wasiirka caafimaadka Australia Greg Hunt oo bartiisa Twitter-ka farriin soo dhigay.
Ra'isal wasaare Scott Morrison wuxuu sheegay haddii ay shacabku App-ka cusub sidi la rabay u isticmaalaan in la dabcinayo xayiraadaha qaarkood. Waxayna dowladdu sheegtay si uu App-ka uu u noqdo mid si buuxda loo adeegsaday ugu yaraan 40% shacabka dalka Australia inay isticmaalan.
Xogta uu App-ka uu soo gudbiyana waxaa keydineysa wasaradda caafimaadka ee dalka Australia, haddii loo baahdana xogtaasi waxaa lala wadaagayaa booliska.
App-kan qof kasta oo adeegsanaya wuxuu weydiinayaa da'diisa inta ay u dhaxeyso, lambarka teleefankiisa, magaciisa iyo lambarkiisa boostada si loogala soo xiriiro haddii loo bahdo.
Dowladdu Australia waxay intaasi ku dartay xogta uu App-ka qofka ka soo gudbiyey ee wasaradda caafimaadka soo gaartay 21 cisho kaddib in la tirayo ama marka uu qofka uu App-ka uu taleefankiisa ka tiraba ay xogtiisana tirmeyso.
</doc>
<doc docid='bbc_war-51819988' lang='som' type='mono' source_url='https://www.bbc.co.uk/somali/war-51819988' term='COVID'>
Trump oo diiday in la karantiilo kaddib markii uu si lama filaan ah ula kulmay qof qaba Corona
Madaxweynaha Mareykanka Donald ayaa diiday in laga baaro Caabuqa Corona ama la karantiilo, isagoo sheegay inuu caafimaadkiisu dhammeystiran yahay, kaddib markii uu si lama filaan ah ula kulmay qof aan laga warqabin inuu qabay Caabuqa Corona.
Madaxweynaha Mareykanka Donald ayaa diiday in laga baaro Caabuqa Corona ama la karantiilo, isagoo sheegay inuu caafimaadkiisu dhammeystiran yahay, kaddib markii uu si lama filaan ah ula kulmay qof aan laga warqabin inuu qabay Caabuqa Corona.
Shan siyaasi oo ka tirsan xisbiga Jamhuuriga ee talada haya, oo madaxweynaha kala qeyb galay shirkaas dhacay bishii lasoo dhaafay ayaa si iskood ah isu karantiilay, maadaama ay gacmaha ku salaameen qofka laga helay Caabuqa Halista ah ee sii faafaya.
Siyaasiyiintan oo xubno ka ah Aqalka Wakiillada Mareykanka, sidoo kalena uu ku jiro Senator-ka gobolka Texas, Ted Cruz, ayaa doonaya inay xaqiijiyaan in uu Caabuqa ku dhacay iyo in kale.
Haweeney ka oo ka tirsan xisbiga Dumuqraaddiga Mareykanka ayaa iyadana is karantiishay kaddib markii ay la kulantay qof qaba Caabuqa.
Dalka Mareykanka waxaa ilaa hadda laga soo tabiyay in ka badan 700 oo kiisaska Corona ah, halka 26 ruuxna ay ilaa hadda u geeriyoodeen.
Mr Cruz, Paul Gosar oo ah Xildhibaanka gobolka Arizona u qaabilsan Congress-ka, dhiggiisa gobolka Georgia Doug Collins iyo  Matt Gaetz oo Congress-ka wakiil uga ah gobolka Florida ayaa dhammaantood galay karantiilka 14-ka maalmood ah ee ay dhakhaatiirtu ku taliyeen.
Qofka laga helay Caabuqa ayaa ka mid ahaa dadkii ka qeyb galay shirka CPAC, oo ah kulan siyaasadeed oo dhacay dabayaaqadii bishii lasoo dhaafay.
Mark Meadows, oo ah ninka uu dhawaan Trump u magacaabay madaxa golaha Wasiirrada ayaa sidoo kale salaamay qofkaas, wuxuuna si iskiis ah u galay karantiil, inkastoo baaritaan lagu sameeyay looga waayay Caabuqa.
Af hayeen u hadlay dowladda Mareykanka ayaa sheegay in Mr Meadows aan ilaa hadda lagu arkin wax calaamado ah.
Madaxweyne Trump iyo ku xigeenkiisa Mike Pence ayaa ka qeyb galay shirka uu goob joogga ka ahaa qofka Corona laga helay, oo ka dhacay gobolka Maryland, laakiin labadoodaba midna ma uusan gacan qaadin qofkaas.
Hase ahaatee Mr Trump ayaa gacan qaaday guddoomiyihii shirka, kaasoo isagana markii hore soo gacan qaaday bukaanka Caabuqa qabay.
Aqalka Cad ayaa maalintii Isniinta shaaciyay in madaxweyne Trump aan laga baarin Corona.
"Madaxweynaha xiriir dheer lama uusan sameynin qof qaba Caabuqa Covid-19, lagumana arkin wax calaamado ah", ayey tiri haweeney afhayeen ah oo u hadashay Aqalka Cad ee looga arrimiyo Mareykanka.
"Madaxweyne Trump caafimaadkiisu waa heerkii ugu sarreeyay, dhakhtarkiisuna si joogto ah ayuu ula sii socon doonaa xaaladdiisa caafimaad", ayey sii raacisay hadalkeeda.
Kiisaska Caabuqa Corona ayaa laga xaqiijiyay 34 gobol oo ka tirsan Mareykanka, kuwaasoo uu ku jiro Washington DC.
Waxaa lasoo tabiyay ilaa 738 ruux oo uu ku dhacay Caabuqan, iyadoo 26 qofna ay u geeriyoodeen, sida laga soo xigtay war kasoo baxay Jaamacadda Johns Hopkins.
Dhinaca kale, rakaabka saaran Markabka uu Caabuqa Corona gudaha ugu jiro ee Grand Princess, oo ku xirtay gobolka California, ayaa billaabay inay dadka kasoo dagaan, kaddib markii shan maalmood lagu hayay xeebta ka baxsan magaalada San Francisco.
19 ka mid ah shaqaalaha markabka Grand Princess iyo 2 ruux oo rakaabkiisa ah ayaa laga helay Caabuqa Corona, waxaana dhammaantood lagu karantiili doonaa xarun milatari, haddii ay adeeg caafimaad oo deg deg ah u baahdaanna waxaa la geyn doonaa isbitaal u dhow halkaas.
Boqollaal kale oo rakaabka markabka ah oo ajaanib ah ayaa loo kala gudbin doonaa dalalka ay u kala dhasheen, waxaana ku jira 140 qof oo u dhalatay Britain.
Hase yeeshee shaqaalaha Markabka ayaa lagu karantiili doonaa isla markabka gudihiisa.
Grand Princess ayaa la filayaa inuu ka shiraacdo dekedda Oakland isla marka ay ka wada dagaan rakaabka saaran, sida ay saraakiisha sheegeen.
</doc>
<doc docid='bbc_war-52351643' lang='som' type='mono' source_url='https://www.bbc.co.uk/somali/war-52351643' term='COVID'>
Google oo maalin kasta ka hortagta 18 malyan oo ah farriimo ka yimid burcad
Kooxaha burcadda ah ee jabsada baraha internet-ka iyo Email-lada waxay 18 malyan oo farriin oo ku saabsan xannuunka Covid-19 u diraan dadka maalin kasta isticmaala barta Gmail-ka, sida ay sheegtay shirkadda Google.
Kooxaha burcadda ah ee jabsada baraha internet-ka iyo Email-lada waxay 18 malyan oo farriin oo ku saabsan xannuunka Covid-19 u diraan dadka maalin kasta isticmaala barta Gmail-ka, sida ay sheegtay shirkadda Google.
Shirkaddan weyn waxay sheegtay in cudurka safmarka ah ee coronavirus uu horseeday inay soo kordhaan weerarrada kooxaha jabsada xogta barta internet-ka kuwaas oo dadka u soo dirayo farrimo si ay u dhacaan xogtooda.
Shirkadda waxay sidoo kale sheegtay in meesha ay ka saareyso 100 malyan oo farriin ah oo ka timid kooxahan dhaca geysta.
Dhibaatada ka dhalatay fayraska waxay horseeday weerarkii ugu weynaa oo ay geystaan kooxaha dhaca ka geysta internet-ka, sida ay sheegtay shirkaddan teknooloojiyadda.
Barta Email-lada ee Gmail waxaa adeegsadaa in ka badan 1.5 bilyan oo qof.
Waxay dadka qaar ee isticmaala internet-ka u soo direen Email-lo dhowr ah oo ay isaga dhigayaan sida mas'uuliyiin ka tirsan Ha'yadda Caafimaaka Adduunka, iyagoo isku deyaya in dadka uu xanuunkan saameeyay ay kaga dhaadhiciyaan inay soo dejistaan barnaamijyo ama inay wax ku tabarucaan.
Kooxaha dambiyada ka geystaa internetka waxay isku deyayaan inay ka faa'ideystaan tageerada dhaqaale ee ay dowladaha bixiyaan si ay isaga dhigaan ha'yadaha dowladda ee deeqda gaarsinaya shacabka.
Shirkadda Google waxay ku anddacoontay in qalabkeeda xogta uu suurogeliyay inay qabato ayna tirto boqolkiiba 99.9% Email-lo been abuur ah oo loo diray macaamisheeda oo looga gollahaa in lagu jabsado xogtooda.
Waxaa sare u kacay xilligan lagu gudo jiro fayraska safmarka ee Covid-19, weerarrada ay geysanayaan kooxaha dhaca ka geysta barta internetka, sida ay sheegayaan shirkadaha la socda amniga online-ka.
Shirkadda Barracuda Networks waxay sheegtay in boqolkiiba 667% ay sare u kaceen farriimaha la isugu dirayo Email-lada been abuurka ah xilligan uu dunida ka taagan yahay Covid-19.
Kooxaha burcadda internet-ka waxay Email-lo been abuur ah iyo farriimo u dirayaan dadka iyagoo iska dhigaya in ay matalayaan dowlad, Ha'yadda Caafimaadka Adduunka, xarunta ka hortagga cudurrada iyo xitaa shaksiyaad ka tirsan dowladda Mareykanka oo uu ka mid yahay madaxweyne Donald Trump.
"Weerarrada kooxahan waxay ka siman yihiin in ay horseedaan kicin bulsho ama dareen sababi kara in aad tallaabo qaaddid ama in si hoose aad uga fakartid ficiladaada xilliggaas," waxaa sidaas yiri Scott Helme oo cilmi baare madax bannaan ah oo dhanka amniga internet-ka ah qaabilsan.
"Dhibaatada coronavirus waa mowduuca ugu weyn ee dhaliyay dareen shacabka, sidaa darteed kooxaha dambiyada ka geysta internet-ka wey la socdaan arrintan, waxay ku rajo weyn yihiin in dadka ay gujiyaan farrimaha loo soo diray ama inay raacaan talooyin khaldan si ay dabbin ugu dhigaan."
Khuburrada waxay sidoo kale arkeen baro internet ah oo been abuur ah iyo adeegyada qaar oo aanan been abuur aheyn oo faafinaya macluumaad ku saabsan coronavirus.
Mid ka mid adeegyada ayaa ku  sheegtay in dadka ay ka caawinayaan la socodka wararka fayraska balse waxay dhac u geysanayaan teleefoonada isla markaana waxay weydiisanayaan lacag si ay dib ugu soo celiyaan xogta.
Toddobaadkii lasoo dhaafay, waaxda qaran ee arrimaha nabadgeliyada internet-ka ee UK iyo waaxda arrimaha gudaha Mareykanka waxay si wadajir ah u soo saareen bayaan ay ku sheegayeen inay arkeen in weerarrada kooxaha burcadda internet-ka ay sare u kacayaan isla markaan ay ka faa'ideysanayaan dhibaatada Covid-19.
</doc>
<doc docid='bbc_war-52342617' lang='som' type='mono' source_url='https://www.bbc.co.uk/somali/war-52342617' term='COVID'>
Xidigtii Instagram oo uu xabsi Corona ku dhex-haleelay
Xiddigta Instagram ee Iran ayaa waxaa xabsiga ku haleeyay coronavirus, sida uu sheegay qareenkeeda.
Xiddigta Instagram ee Iran ayaa waxaa xabsiga ku haleeyay coronavirus, sida uu sheegay qareenkeeda.
Khishvand, oo Instagram looga yaqaano Sahar Tabar ayaa caan noqotay kaddib markii ay barteeda soo dhigtay sawirro ay isu ekeeysiisay kuwaasi oo lagu tilmaamay nooca zombie ee Angelina Jolie.
Ms Khishvand ayaa xabsiga loo taxaabay dhammaadkii sannnadkii tagay ee 2019-ka kaddib markii lagu soo eedeeyay dambiyo ay ka mid yihiin aflagaaddo iyo khalalaase.
Hase yeeshee madaxa xabsiga ay ku xiran tahay waxa uu gaashaanka u daruuray inuu Fatemeh ku dhacay fayraska Corona.
''Warka uu sheegay qareenka Fatemeh Khishvand ma ahan mid xaqiiq ah.'' Waxaa sidaasi wakaaladda wararka ISNA u sheegay madaxa xabsiga Shahr-e Rey ee ay ku jirto Fatemeh.
Iran ayaa waxaa ku dhimatay tiradii ugu badnayd ee Bariga dhexe marka laga hadlayo fayraska Corona iyadoo tirakoobkii ugu dambeeyay ee Sabtida lagu sheegay in ka badan 5,000 oo qof ay dalkaasi ku geeriyoodeen, hase yeeshee waxaa laga cabsi qabaa in tirada saxda ay intaasi aad uga badan tahay.
Qareenkeeda Payam Derafshan ayaa warqad furan u qoray Wasaaradda Cadaaladda, taasi oo uu soo dhigay bartiisa Instagram.
Waxa uu sheegay in Fatemeh hooyadeed ay u sheegtay in gabadheeda loo gudbiyay qeybta karantiilka ee xabsiga kaddib markii lagu arkay calaamadaha fayraska.
Bishii Maarso Iran ayaa xabsiga ka sii deysay 85,000 maxaabiis, tallaabadaasi oo looga gol-lahaa in lagu yareeyo faafidda coronavirus
Fatemeh waxay ka mid ahayd dadka Iraamiyiinta ah ee onlinka saameeynta ku leh. Iran ayaa inta badan cadaadis saarta dhalin-yarada isticmaasha baraha bulshada oo sannadkii 2018-kii waxaa la xiray gabadh da'yar oo muuqaal iyadoo muusig cayaareysa soo dhigtay baraha bulashada.
</doc>
<doc docid='bbc_war-52247948' lang='som' type='mono' source_url='https://www.bbc.co.uk/somali/war-52247948' term='COVID'>
Coronavirus: 'Xaaskeyga waxay dhimatay ayadoo sameyneyso wixii ay jecleyd’
Xilli xanuunka coronavirus uu saameyn ba'an ku yeeshay dalal badan oo caalamka ka mid ah ayaa waxaa maalamihii lasoo dhaafay lagu baraarugay khtarta ay wajahayaan shaqaalaha caafimaadka ee safka hore uga jira dagaalka ka dhanka ah cudurkan.
Xilli xanuunka coronavirus uu saameyn ba'an ku yeeshay dalal badan oo caalamka ka mid ah ayaa waxaa maalamihii lasoo dhaafay lagu baraarugay khtarta ay wajahayaan shaqaalaha caafimaadka ee safka hore uga jira dagaalka ka dhanka ah cudurkan.
Dalal badan ayaa laga soo wariyay in dhakhaatiir badan iyo kalkaaliyeyaal la tacaalayay dad qaba Covid-19 uu xanuunka ku dhacay, kuwaas oo qaar kamid ah ay u dhinteen.
Dhakhaatiirta xanuunkan u dhintay waxaa kamid ah kalkaaliso u dhalatay dalka Indonesia.
Khubarada caafimaadka ee dalkaas ayaa sheegay in shaqaalaha caafimmaadka ee ku dadaalaya wax ka qabashada dadka uu ku dhacay xanuunka ay u baahn yihiin waxyaabo muhiim ah oo ay isaga difaaci karaan xanuunka.
"Haddii aan difaaci weyno iyaga, waa ay dhimanayaan" ayuu yiri Zubairi Djoerban oo ah madaxa guddiga  loo xil saaray wax ka qabashada xanuunka corona ee dalka Indonesia.
Haweeney lagu magacaabo Ninuk, oo 37 sano jir ah ayaa qoyskeeda u sheegtay in ay aaminsan tahay in uu haleelay xanuunka, waxyar uun kahor inta aysan Dowladda Indoenesi ku dhawaaqin kiiskii ugu horeeyay.
"Waxaa i haleelay  feyraska corona, ma kula tahay in aan ka badbaadi doono? ayay weydiisay seygeeda.
"Waxaan u sheegay in ay isdajiso, waxaa kale oo aan u sheegay in wax walba ay Alle gacantiisa ku jiraan, waxaana isku dayay in aan qalbiga u dejiyo" ayuu yiri Raul oo ah seyga kalkaalisada uu uu ku dhacay xanuunka.
Nasiib darro, Ninuk waxa ay u geeriyootay isla xanuunkaas, iyadoo jiifta sariirta isbitalka oo aanay cidkale wehlinin.
Arul wuxuu sheegay in xaaskiisa aysan xiran jirin qalabka la'iskaga difaaco xanuunka iyadoo weliba ka howl gali jirtay isbitaal ay dowladdu maamumusho oo ay ka shaqeyneeysay 12-kii sano ee la soo dhaafay.
Xaaskeyga waxay igu tiri "waxaan u noolaa inaan dadka daryeelo, waxaana dhintay anigoo sameynaayo wixii an jeclaa."
"Waxaan u sheegay caruurteena in hooyadood ay ahayd halyeey ayna tahay inay ku faanaan'," ayuu yiri.
Shaqaalaha caafimadka ee Indonesia ayaa dowladdooda ugu baaqaya inay siiso qalabka howlwadeennada ay iskaga difaacan cudurka, xilligan oo ay dagaal kula jiraan Coronavirus.
Ugu yaraan boqolkiibo 12 tirada dhiamashada ee sare u socota ee la diiwan geliyay waa dhaqaatiir, mana jirto cid xisaabineysa tirada dhimashada kalkaaliyasha dhimanaya.
Novita Purwanti  iyo qaar ka mid ah kalkaaliyayaasha ay isla shaqeyaan oo ka howl gala xarun caafimaad oo dad weynaha loogu talagalay ayaa lacagtooda inta isku dardareen ku soo iibsaday qaar ka mid ah qalabka loo baahanyahay, wayna wada isticmalaan.
"Waan nadiifinnaa qalabka si aan mar kale u isticmaalno, inta aan sugeyno  qalabka la'iskaga difaacayo cudurka ee ay ka keeneyso waaxda caafimaadka," sidaas ayey tiri Novita Purwanti.
"Ma iibsan karno cafuufka N95, aad ayuu qaali u yahay, aad ayeyna u adagtahay inaad hesho," ayey tiri Novita.
Waxay ka mid tahay shaqaalaha furinta hore uga jira la dagaallanka cudurka Corona ee la aaminsanyahay inuu dunida ugu faafayo si ba'an.
Novita, oo ah hooyo dhashay labo caruur ah oo ay da'adoodu kala tahay 10 iyo 2 sano jir ayaa hada ka walaacsan aadidda shaqada.
"Aad ayaan u walbahaarsanahay, ma seexan karo, mar walba waxaan taabtaa dadka xanuunsan,  ee aan hubin inay cudurka qabaan iyo in kale," ayey tiri.
Xitaa isbitaallada sida gaarka ah loo leeyahay ee ku yalla caasimadda dalkaasi ee Jakarta dhibaatada wey ka jirtaa, oo dhakhaatiirta ayaga ayaa soo ibsanaya qalabkii ay xiran lahayeen sida okiyaalaha iyo dharka la xirto marka ay dhaqaatiirta la tacaalayaan qof cudurka qaba.
"Waxay noqotay inaan soo ibsano maryaha afka lagu xirto , waxaan rajeynaya in dowladda ay na siiso qalbkii aan xiran lahayn si aan dalkeena ugu dagaalano," sidaasi waxaa yiri Ervan Surya, oo ka shaqeeya isbitaal ay gacanta ku hayso dowladda.
Daraasad uu sameyay machad fadhigiisu yahay London oo inta badan wax ka qora cudurada faafa ayaa ku qiyasay in boqolkiiba 2 dadka ku nool wadankaasi Indonesia uu haleelay Corona.
Iyadoo dalkaasi uu ku yaryahay qalabka baaritaanka lagu sameeyo ayaa qaar badan waxay ka cabsi qabaan in tirada dadka uu haleelay  cudurka iyo kuwa u dhintayba ay intaa ay masuliyinta shegeen ay ka badantahay oo marka la eego Aasiya, Shinaha uu ku soo xigi karo dalkaasi.
Barasaabka Jakarta Anies Baswedana ayaa dadka u sheegay in eheladooda ay aasaan iyagoo xiran dharka qafilan haddii xitaa aanan laga helin xanuunka.
"Dabcan qaar kamid ah lagama baarin xanuunka, ama qaarkii la baarayna natiijadooda wali lama helin", ayuu yiri barasaabka caasimadda Jakarta.
Sida ay sheegeen dhakhaatiirta carruurta ee dalkaas, carruurta ayaa kamid ah dadka u dhintay xanuunkaas, waxaana Dr Aman oo kamid ah dhakhaatiirtaas uu sheegay in ay ku raadjoogaan macluumaadka la xiriira arrintaas.
Tirada dadka ee dalkaas oo aad u badan ayaa keentay in uu gabaabsi noqdo adeegga caafimmaadka, waxaana kunkii qof ku aadeysa hal sariir, sida ay sheegtay hey'adda caafimmaadka adduunka ee WHO.
Shiinaha iyo Kuuriyada Koonfureed ayaa sidoo kale la sheegay in ay dhanka tasiilaadka kaga wanaagsan yihiihn.
Sanadkii 2017-kii, hey'adda WHO ayaa sheegtay in afartii dhakhtar ee  ee ku nool dalkaas  ay ku aadayaan toban kun oo qof.
Toddobaadyo kahor ayay ahayd markii Dowladda Indonesia saraakiil ka tirsan ay dafireen in xanuunka uu si aad ah ugu faafayo dalkaas, waxaana ay sidoo kale aad uga gaabiyeen xakameynta duullimaadyadii ka imanayay Wuhan oo ah halkii uu markii hore ka dillaacay xanuunka.
Wasiirka caafimmaadka ee dalkaas, Terawan Agus Putranto ayaa toddobaadyadii lasoo dhaafay ku doodayay in xitaa hal kiis oo xanuunka ah aanan lagu arkin dalkaas, wuxuuna sababta ku sheegay "Alle bariga".
Hase yeeshee, toddobaadyo kaddib, waxaa isbaddelay xaaladda.
Bishii lasoo dhaafay, madaxweynaha dalkaas, Mr Joko ayaa qiray in dowladiisa aysan ka run sheegin maclumaadka la xiriira faafidda xanuunka, wuxuuna sababta ku sheegay in aysan dooneynin in dadweynaha qalqalaan.
Haatan waxaa ay xireen dhammaan xuduudaha dalkaas uu la wadaago dalalka deriska la ah, waxayna sidoo kale dowlad goboledyada usoo jeediyeen in dhammaan la hakiyo isu socodka dadka, arrintaas oo ay dad badan dalbanayeen.
</doc>
<doc docid='bbc_war-52311307' lang='som' type='mono' source_url='https://www.bbc.co.uk/somali/war-52311307' term='COVID'>
Coronavirus: Maxaa ka jira eedeynta uu Trump kala dul dhacay WHO?
Madaxweynaha Mareykanka Donald Trump ayaa Hay'adda Caafimaadka Adduunka ee WHO ku eedeeyay maamul xumo iyo inay dabooshay xaqiiqooyinka ku saabsan coronavirus, kaddib markii uu ka dillaacay waddanka Shiinaha.
Madaxweynaha Mareykanka Donald Trump ayaa Hay'adda Caafimaadka Adduunka ee WHO ku eedeeyay maamul xumo iyo inay dabooshay xaqiiqooyinka ku saabsan coronavirus, kaddib markii uu ka dillaacay waddanka Shiinaha.
Wuxuu intaas ku daray inuu hakin doono dhaqaalaha uu Mareykanku ku taageero WHO, ilaa inta uu maamulkiisa dib u eegis uga sameynayo howlaha hay'addaas.
Peter Piot, oo ka tirsan dugsiga fayo-dhowrka iyo dawooyinka ee London, ayaa sheegay in arrintan ay noqon doonto "Khatar aad u weyn".
Laakiin madaxweyne Trump gar ma ku saxan yahay dhaliisha uu u jeediyay sida ay WHO uga jawaabtay cudurka?
Hay'addan oo la aasaasay sanadkii 1948-kii waxay hoos tagtaa Qaramada Midoobay, waxayna mas'uul uga tahay Caafimaadka Guud ee Adduunka, diyaarinta ol'olayaasha tallaalka cudurrada iyo caawinta waddamada u baahan adeegyada caafimaad ee aasaasiga ah.
Dhaqaalaha soo gala wuxuu igu jiraa tabarucaad isxilqaamid ahiyo kharash laga qaado dalalka xubnaha ka ah ee ay tiradoodu tahay 194, Mareykanka ayaana kaligiis bixiya lacagta ugu badan.
Madaxweyne Donald Trump ayaa WHO ku eedeeyay inay ku guul darreysatay inay Shiinaha kula xisaabtanto xakameynta coronavirus, ka hor inta uusan gaarin heer uu bani'aadanka isaga kala gudbo. Cudurkan ayaa markii hore ahaa mid xayawaanka kaliya ku eg.
Shiinaha ayaa markii hore ku wargaliyay WHO in "neef qabatoonka uu qabowga sababo uu yahay kiis noociisa la fahmi waayay oo la arkay 31-kii bishii December".
5-tii bishii January, waxay hay'addu sheegtay in xogta ay xilligaas ka heysatay Shiinaha ay muujineysay in "aan caddeyn loo heynin inuu xanuunka isagala kala gudbi karo bani'aadanka".
14-kii January, waxay hay'addu barteeda Twitter-ka kuwoo qortay in baaritaannadii ugu horreeyay ee laga sameeyay Shiinaha "ay caddeymo sax ah u heli waayeen in bani'aadanka ay isqaadsiin karaan" fayraska cusub.
Hase yeeshee, isla maalintaas, guddiga caafimaadka ee magaalada Wuhan ayaa sheegay inaan gabi ahaanba meesha laga saari karin in fayrasku uu dadka iskaga kala gudbi karo, inkastoo ay hoosta ka xariiqeen in khatarta ku saabsan arrintaas ay hooseysay.
Maalmahaas gudahooda, warbixin kale oo ay soo saartay WHO ayaa lagu sheegay inay suurtagal tahay inuu soo baxo cudur bani'aadanka isaga kala gudba, waxaana loola jeeday xanuun ka mid ah kuwa ay sababaan fayrasyada coronavirus, sida cudurka horay loo yaqaannay ee SARS.
Ugu dambeyntiina, 22-kii bishii January, koox ka socotay WHO oo booqasho gaaban ku tagtay Shiinaha ayaa xaqiijisay in magaalada Wuhan uu ka dillaacay cudur bani'aadanka ay kala qaadi karaan.
Wafdi dhammeystiran oo ka ay dirtay WHO, ayna ka mid ahaayeen khubaro caalami ah ma tagin Shiinaha ilaa laga gaaray isbuucii labaad ee bishii February.
Dabayaaqadii bishii January, mas'uuliyiinta WHO ayaa dowladda Shiinaha ku amaanay sida ay ula tacaashay Shiinaha, iyo inay "dhabta ka sheegeysay".
Mr Trump wuxuu sheegay inay jirto "xog la isku halleyn karo oo muujineysay in bishii December uu jiray tuhun laga qabay inuu dillaacay cudur bani'aadanka u kala gudba", wuxuuna sida cad ula jeeday digniintii ay khubarada reer Taiwan u jeediyeen WHO.
Seynisyahannada reer Taiwan ayaa magaalada Wuhan booqday islamarkii uu soo baxay warka ku saabsan cudurka dillaacay.
Laakiin caddeymaha ilaa hadda la daabacay waxay muujinayaan xiriirkii dhex maray khubarada iyo WHO aan lagu xudin cudur bani'aadanka isaga kala gudbi kara.
Taiwan xubin kama aha waddamada ku jira WHO, maadaama aysan Qaramada Midoobay u aqoonsaneyn dal ahaan.
WHO waxay sheegtay inay dhammaan xogteeda la wadaageysay khubarada caafimaadka ee Taiwan.
Laakiin bishii lasoo dhaafay, markii uu sarkaal sare oo ka tirsan WHO diiday inuu ka hadlo sida ay Taiwan uga falcelisay cudurkan, waxaa hay'adda lagu eedeeyay inuu maamulkeeda faragalin ku hayo Shiinaha.
Waxaa la ogyahay in dowladda Shiinaha ay markii hore isku dayday inay qariso fayraska ka dillaacay magaalada Wuhan, ayna aamusiineysay dadka isku dayayay inay qeylo dhaamiyaan.
Mr Trump wuxuu sheegay in WHO ay bixisay talo marin habaabin ah oo ay ku sheegtay "in aan loo baahneyn mamnuucista safarrada" ayna Mareykanka "kula dagaallantay" inuu iska joojiyay duullimaadyadii uga imaanayay dhinaca dalka Shiinaha iyo waddamo kale.
WHO waligeed si toos ah arrintaas uguma aysan dhaleeceynin Mareykanka, dowladda dhexe ayeyna u taallaa dhaqangalinta xayiraadaha dhinaca xuduudaha iyo safarrada.
Laakiin 10-kii January, waxay hay'addu daabacday talo ay ku sheegeyo inaan loo baahneyn xayiraado caalami ah, isla taladaas ayeyna ku celisay markii ay ku dhawaaqeysay xaalad caafimaad oo deg deg ah dabayaaqadii bishii January.
WHO waxay tiri: "Xayiraadda dhaqdhaqaaqyada dadka iyo ganacsiga ee xilliga lagu jiro xaaladaha caafimaad darro dhinacyo badan ayeysan waxba u tareynin".
Waxay aaminsaneyd in haddii xuduudaha la xiro ay dad badan isku dayi lahaayeen inay si sharcidarro ah u safraan ayna cudurka fidiyaan halkii laga hortagi lahaa.
Laakiin taladan ugu dambeyn waxaa dhagaha ka fureystay dalalka caalamka intooda badan, kuwaasoo uu ku jiro Mareykanka, halkaasoo madaxweyne Trump uu kasoo saaray amar waddanka looga mamnuucayo inay soo galaan dadka 14 maalmood gudahood ku sugnaa Shiinaha, laga billaabo 2-dii bishii February.
Mr Trump wuxuu sheegay in tallaabadaas ay yareysay fiditaankii cudurka ee gudaha Mareykanka.
Mid ka mid ah la taliyeyaasha sar sare ee Aqalka Cad ayaa yiri: "Tallaabada aan ku joojinnay safarrada ka imaanaya Shiinaha iyo kuwii ugu dambeeyay ee Yurub waxay wax weyn ka tareen yareynta faafitaanka cudurkan ee waddankeenna gudihiisa".
Hase ahaatee daraasad uu bishii February daabacay wargeyska maareynta arrimaha degdegga ah ayaa lagu ogaaday in xayiradda safarrada ay si weyn u yareeyaan faafidda fayrasyada, sida Ebola iyo Sars, laakiin ay waxtar yihiin oo kaliya xilli gaaban.
</doc>
<doc docid='bbc_war-52399167' lang='som' type='mono' source_url='https://www.bbc.co.uk/somali/war-52399167' term='COVID'>
'Waxaan ka mid ahay bukaannada qaba coronavirus ee ku jira isbitaalka Martiini'
Nin dhalinyaro ah, oo ka mid ah bukaannada qaba xanuunka coronavirus ayaa ka warramaya waxa ka socda gudaha isbitaalka Martiini ee magaalada Muqdisho, halkaasoo uu sheegay inuu si iskiis ah u atgay markii uu isaga shakiyay cudurka.
Nin dhalinyaro ah, oo ka mid ah bukaannada qaba xanuunka coronavirus ayaa ka warramaya waxa ka socda gudaha isbitaalka Martiini ee magaalada Muqdisho, halkaasoo uu sheegay inuu si iskiis ah u atgay markii uu isaga shakiyay cudurka.
Bashiir Qaasim Maxamed, sheegay in markii hore uu isbitaallo kale tagay, laakiin ugu dambeyntii uu go'aansaday inuu lugihiisa ku tago Martiini.
"Xanuunkan wuxuu igu dhacay anigoo jooga goobteyda shaqada, waxaan dareemay hargab yar, waxaan u maleynayay inuu caadi iska yahay, gurigeyga ayaan iska joogay, waxaan iska ilaalinayay inaan xiriir toos ah la sameeyo dadka. Laakiin markii dambe xaaladdeydu way kasoo dartay - ilaa ay neefsashada igu adkaatay - isbitaallo kale ayaan tagay si aan xanuunno kale isaga baaro, markii cudur kale la iga waayayna waxaan ku dhiirraday inaan imaado isbitaalka Martiini," ayuu yiri Bashiir.
Wuxuu sheegay in dhakhaatiiru "ay si fiican ula dhaqmeen", haddana ay xaaladdiisa caafimaad soo hagaagtay.
"Ilaa inta ay soo baxeysay natiijada baaritaanka cudurka waxaa la iila tacaalayay si aan maskaxdeyda waxba u dhimeynin, markii la xaqiijiyay inaan Covid-19 qabo waxaa la ii gudbiyay qeyb kale oo lagu daweeyo dadka la xanuunsan cudurka, halkaasna daryeel dhammeystiran ayaan ka helay. Hadda waxaan dareemayaa caafimaad buuxa, waxaa la ii sheegay in baaritaan kale la igu sameyn doono, maalmo kaliyana ay iiga harsan yihiin waqtiga aan isbitaalka joogayo," ayuu yiri.
Tan iyo markii uu Fayraska Corona saameeyay Soomaaliya, Dowladda Federaalka ayaa dadaal ugu jirta sidii ay u xakameyn lahayd cudurka.
Isbitaalka Martiini ee loo asteeyay in lagu daweeyo bukaannada uu soo rito cudurka safmarka ah ayaa la geeyay qalab caafimaad oo loogu talagalay in lagu daryeelo dadka la il daran xanuunka.
Isbitaalka waxaa sidoo kale laga howl geliyay Dhaqaatiir iyo kalkaaliyaal leh dhammaan takhasusyada loo baahanyahay oo ay kamid yihiin 10 dhaqtar iyo 10 kalkaaliye oo Isbitaalka digfeer horay uga shaqeyn jiray, hadana qayb ka qaadanaya xakameynta COVID-19, sida uu sheegay la taliyaha nidaamka caafimaadka ee dowladda Soomaaliya, Cabdirisaaq Yuusuf Axmed.
"Dhakhaatiirta iyo kalkaaliyeyaasha isbitaalka ka howl gala waxay isgu jiraan kuwo leh takhasusyada loo baahan yahay in lagu maareeyo xanuunnada faafa iyo kuwo cudurrada guud ah. Waxaa la dhammeystiray oo shaqo billaabay 20 sariir oo ku ICU-da ah, waxaana loogu talagalay in lagu daryeelo dadka ay xaaladahooda aadka u adag yihiin. Sariirahaas waxay leeyihiin guud ahaan qalabka loo baahan yahay sida mashiinnada neefsashada caawiya ee loo yaqaanno ventilators-ka," ayuu yiri Cabdirisaaq.
La taliyaha Nidaamka Caafimaadka ee dowladda Soomaaliya wuxuu dhinaca kale faahfaahiyay sida ay tahay xaaladda bukaannada isbitaalka ku jira iyo dadka ilaa hadda u dhintay Covid-19.
"Bukaannadii la qabtay ee la seexiyay waxaa naga geeriyooday saddex qof, sidoo kale wuxuu isbitaalka diiwaan galiyay 10 qof oo kale oo dhintay markii isbitaalka la keenay, kuwaasoo iyagoo meyd ah la keenay, oo gawaarida ambalaasta kusoo dhintay qaarkoodna markii la keenay ay horay ka dhinteen, tiradaasna waxaa la diiwaan galiyay laga soo billaabo 13-kii bisha April ilaa maanta", ayuu yiri.
Wuxuu intaas ku daray in isbitaalka uu "culeys weyn ka dareemayo dadka loo soo gudbiyo oo aad u badan.
"Maadaama uu batay walaaca xanuunka Covid-19, dad badan oo xaalad adag maraya ama kuwo miyir daboolan oo koomo ku jira ayaa isbitaallada kale laga soo gudbiyaa, waxaana aad igu daynaa in la maareeyo".
Isbitaalka ayaa lagu shaqo billaabay 16-kii bishii March, 2020-ka, waxaana ilaa hadda lagu qaabilay 218 Bukaan oo 21 kamid ah la jiifiyay, sida ay dowladda sheegtay.
Afar kamid ah bukaannadii la jiifiyay ayaa cudurka ka bogsooday dibna looga saaray, waxaana xilligaan jiifa 17 bukaan oo xaaladooda lagula tacaalayo.
Mas'uuliyiinta ayaa shacabka ku boorriyay inay ka qeyb qaataan dagaalka ka dhanka ah cudurka ayna u hoggaansamaan talooyinka caafimaad ee ay ka mid tahay kala fogaanshaha bulshada.
Soomaaliya ayaa ka mid ah dalalka bariga Afrika ee uu saameynta ballaaran ku yeeshay xanuunka faraha ba'an ku haya guud ahaan dunida ee Covid-19.
Sida ay xaqiisisay Wasaaradda Xaafimaadka ee Dowladda Federaalka, tirada cuud ee uu xanuunka ku haleelay Soomaaliya waa 328.
Dadka ilaa hadda Soomaaliya ugu dhintay coronavirus ayaa gaaraya 16 ruux.
8 qof ayaa ka caafimaadday xanuunka.
</doc>
<doc docid='bbc_war-52481201' lang='som' type='mono' source_url='https://www.bbc.co.uk/somali/war-52481201' term='COVID'>
Coronavirus: "Ma doonayo inuu dhinto ninki wiilkeyga dilay"
Hooya ku nool dalka Argentina ayaa hay'adaha sharci fulinta dalkaasi u qortay warqad codsi ah oo ay kaga codsaneyso in la sii daayo ninki dilay wiilkeeda maadaama ay dooneyn inuu khatar u galao Covid-19.
Hooya ku nool dalka Argentina ayaa hay'adaha sharci fulinta dalkaasi u qortay warqad codsi ah oo ay kaga codsaneyso in la sii daayo ninki dilay wiilkeeda maadaama ay dooneyn inuu khatar u galao Covid-19.
Silvia oo bishii Fabraayo la kulantay madaxada dalkaasi ugu sarreysa ayaa dowladda ka codsatay in la sii daayo ninki dilay wiilkeeda.
Waxay sida oo kale Silvia sheegtay masiibada dalkooda ka taagan ay ku kalliftay iney dib u fakarto.
"Waan u cadheysnaa, aadna waan u necbaa. Laakiin weligey geeri uma rajeyn" ayey ku qortay warqad furan oo ay qortay.
Talaadadina Madaxweyenaha Argentina Alberto Fernández ayaa taageeray qorshaha ku sabsan in maxabiista guriyaha lagu hayo si kasta oo ay suuragal ku tahay, si loo yareeyo khatarta ka soo foodsari karto Covid-19 loo yareeyo.
Toddobaadyadii ugu dambeeyeyna waxaa xabsiyada ku yaalla dalka Argentina ka socda kacdoon xooggan oo ay sameynayaan maxabiista oo ay ku cabanayaan iney dowladdu qaaddo tallaabbooyin adag oo xaaladda xabsiyada wax looga beddelayo.
Hadalka madaxweyne Fernández waxaa ka dhashay muran adag, iyada oo ay dadka qaar ay aaminsan yihiin tallaabbadaasi iney caddaaladda meesha ka sarreyso halka qaarna ay aaminsan yihiin dhibaata baahsan iney ka dhalan karto.
Wiilka ay dhashay Silvia Ontivero, Alejo Huanu waxaa lagu dilay magaalada Andean sanadka marka uu ahaa 2004-tii.
Gacan ku dhiiglaha dilkaasi lagu hely Diego Arduino fal dambiyeedka dilka uu geystay waxay maxkamad ugu xukuntay 16 sana oo xarig ah.
Kiiska Diego oo Talaadadi dhageystay garsoore Gardey oo ka hadlay wuxuu sheegay Arduiono inuu ka mid yahay 400-ka maxbuus ee ku jirta xabsiga gobolka Mendoza oo laga deyriyey xaaladdooda caafimaad.
Warqad qoraal ah oo ay Ontivero warbaahinta la wadaagtay ayey ku sheegtay in wakhti dheer ay aad uga fikireysay oo ay taageereyso in maxabiista guriyahooda lagu hayo.
"Waxaynu hadda ka hadleynaa arrin ka duwan waxyaabihi horay loo yaqiinnay ka duwan oo ah cudurka safmarka ee Coronavirus. Xabsiyada ay maxabiista buux dhaafiyeen dadka ku jira cabsida iyo welwelka ay cudurkan ka qabaan waan dareemi kara," ayey ku qortay warqaddeeda.
Olivia oo u warrantay Shabakadda TN news waxay sheegtay ninki dilay wiilkeeda in xabsiga lagu hayo ay ka dhigan tahay xukun dil ah, marwelibana ay ka hor imaadsan tahay arrintaasi.
Ontivero oo maxbuus siyaasadeed u ahayd hoggaamiyihi hore ee militariga ee dalka Argentina ka arriminayey inti u dhaxeysay 1976-1983, waxay xabsi ku jirtay 7 sano.
Waxayna sheegtay waxa ay ku fikireyso ayna soo jeedineyso ay tahay sida ay iyadu fursadda u heshay iney qof noolal caadi ku nool, Arduino inuu isna la siiyo fursad la mid ah oo uu ku noqon karo qof wanaagsan, waxaya sheegtay sababta ay u soo jeedineyso inta uu u dhammaan wakhtiga lagu xukumay ka hor.
Wiilka laga dilayna wuxuu ahaa Wariye lataliyana u ahaa maamulka Mendoza.
Maalinti Isniintina xabsiga uu ku jira Arduiono waxay billaabeen kacdoon xooggan oo ay dowladda kaga codsanayaan iney qaaddo tallaabbo lagu badbaadin karo maxabiista kaddib marki ay laba maxbuus u dhinteen cudurka Covid-19.
Madaxa Komiishiinka Xuquuqda aadanaha ee qaramada Midoobay Michelle Bachelet oo ahaaa madaxweynihi hore ee Chille ayaa dowladda Argentina ugu baaqay in wax laga beddelo xaaladda nadafaadeed ee xabsiyada ku yaalla dalalka Latin America maadaamaa ay khatar aad u weyn ka dhalan karto.
Dalalka Chille iyo Colombia waxay sii daayeen kumannaan maxabiis ah iyaga oo ka cabsi qabo cudurka safmarka ee dalakaasii. Toddobaadkii horana aqalka sare ee dalkaasi wuxuu ansixiyey iney dowladdu qaaddo tillaabbooyin dheeraad ah.
</doc>
<doc docid='bbc_war-52496594' lang='som' type='mono' source_url='https://www.bbc.co.uk/somali/war-52496594' term='COVID'>
Maxay yihiin talobixinnada Dr Abiy ee ku aaddan doorashada Itoobiya?
Ra'isal Wasaaraha Itoobiya Dr Abiy Axmed Cali ayaa soo jeediyey afar talabixin oo uu ku sheegay iney suuragalineyso doorashada dib loo dhigay iney qabsoonto.
Ra'isal Wasaaraha Itoobiya Dr Abiy Axmed Cali ayaa soo jeediyey afar talabixin oo uu ku sheegay iney suuragalineyso doorashada dib loo dhigay iney qabsoonto.
Wuxuuna Dr Abiy sheegay doorashad dib loo dhigay iney ku dhici karto afar talo midkood in la raaco.
Doorashada guud ee dalka Itoobiya iney ka dhacdo sanadkan 2020 ayaa dib loo dhigay kaddib marki dib loo dhigay Cudurka safmarka ee Covid-19 ee soo gaaray dalka Itoobiya.
Hase yeeshee, xisbiyada mucaaradka ee ka jira dalka Itoobiya waxay sheegeen afarta talo uu soo jeediyey Ra'isal wasaaraha iney ahayn kuwa wanaagsan.
Dr Adam wuxuu sheegay golaha wakiillada oo la kala diro haddii si kale loo dhigo iney ka dhigan tahay muddada golaha uu shaqeynayo oo soo dhammaato balse dowladda ay u saamaxeyso howlaheeda caadiga ah iney si wadato.
"Golaha xildhibaanada xataa haddii la kala diro golaha wasiirradu sidooda ayey u sii shaqeynayaan" ayuu yiri.
Dastuurka Jamhuuriyadda Dimuqraadiga ee Federaalka Itoobiya qodobkiisa 60-aad wuxuu dhigayaa Ra'isal wasaaraha inuu golaha wakiillada shacabka uu kala diri karo inta aysan u dhammaan xilliga la soo doortay si ay doorasho u dhacdo."
"Uma maleynayo talobixinnada doorashada ku saabsan uu Ra'isal wasaaraha soo jeediyey qodobkan munaasab iilama muuqdo" ayuu yiri.
"Waxa ugu weyn ee uu la kulmi karo dal barlamaankiisa kala dirayna waxaa weeye dowladda jirta ineysan yeelaneyn awood buuxda oo ay dalka ku maamusho maadaamaa kaalintii sharci dajineed ee golaha ay meesha ka baxeyso.
"Wakhti xaadirkanna waxaa dowladda Itoobiya horyaalla arrima badan oo ay ka mid yihiin Covid-19, muranka biya xireenka ee Masar kala dhaxeeya Itoobiya iwm oo dhammaantod u baahan karo sharciyo iyo xeerar in loo soo saaro" ayuu yiri.
Sida uu dhigayo dastuurka dalka Itoobiya qodobkiisa 93-aad awoodda ku dhawaaqidda xaaladda degdegga waxaa iska leh golaha wasiirrada Federaalka ayuu yri Dr Adam.
"Haddii xalad degdeg ah lagu dhawaaqana dowladdu waxaa laga yaabaa iney hesho awoodo dheeraad ah oo qodobbada dastuurka qaar u dabcinayo".
"Doorashana waxay dhici kartaa markay dhammaato xaaladda degdegga ah, wxaaa loo baahan yahay in la ogaado doorasho iney maalin ku dhicin balse ay u baahan tahay marxaladihi loo baahnaa iney soo marto si ay u noqoto mid xor iyo xalaal ah" ayuu yiri.
Dr Henok wuxuu sheegay dowladda si ay doorasho u qabato inaan dastuurka wax looga beddeli Karin.
"Dowladdu xilligeeda waa shan sano si muddo xileedkeeda 6 bilood ama wixi la mid ah looga kordhiyana dastuurka wax loogama beddeli karo" ayuu yiri Dr Henok.
Arrinta wax ka beddelidda dastuurka waxaa ka dhlan karta khilaaf dhibaata hor leh ayeyna dadlka Itoobiya u horseedi karta, tusaale ahaan qodobka 39-aad ee dastuurka waxaa jira dad doonaya in dastuurka laga saaro, halka ay jiraan dad aan dooneyn in qodobkaasi la taabto, marka dastuurka in wax laga beddelo ma aha mid sahlan laguna degdegi karo ayuu yiri Dr Henok.
"Dastuurka in wax laga beddelo haddii loo baahdo waa in marka hore la isku waafaqaa waxa dastuurka laga beddelayo iyo sababta looga beddelayo."
Sida uu dhigayo dastuurka dalka Itoobiya uu ku dhaqmo awoodda faahfaahinta iyo micneynta dastuurka waxaa awood u leh golaha federeeshiinka ee dalkaasi.
Golahana wuxuu si gaar ah uu golaha ugu xilsaaray guddiga joogtada ee tarjumidda dastuurka".
"Dowladda waxay codsi u gudbineysaa golaha federeeshiinka goluhuna codsiga isaga oo ka duulayo ayuu go'aan ka gaarayaa codsiga ay dowladda u soo gudbisay ee ah micneynta dastuurka" ayuu yiri.
Dr Adam iyo Dr Henok waxay isku raaceen iney adag tahay afarta talo bixin uu Ra'isal wasaare Dr Abiy uu soo jeediyey in la yirahdo talobixintaas ayaa ku habboon iney doorasha dhacdo balse xalka ugu dhow wuxuu yahay xisbiyada siyaasadeed ee dalkaasi ka jira iney ka wadaxaajoodaan doorashada iyo sida ay ku dhici karto oo ugu habboon.
"Sideedaba siyaasad waa dhinacyada ay quseeyso oo isku afgarto" ayuu yiri Dr Henok Gabbisa.
</doc>
<doc docid='bbc_war-51963836' lang='som' type='mono' source_url='https://www.bbc.co.uk/somali/war-51963836' term='COVID'>
Coronavirus: Cudurkan ma horseedi karaa in Iiraan ay isu dhiibto Mareykanka?
Waxaan wajaheynaa xasarado dhinaca caafimaadka dadweynaha ah, oo ka taagan guud ahaan caalamka, waxaana laga yaabaa inay yihiin kuwii ugu xumaa ee dunida soo maray muddo ka badan hal qarni.
Waxaan wajaheynaa xasarado dhinaca caafimaadka dadweynaha ah, oo ka taagan guud ahaan caalamka, waxaana laga yaabaa inay yihiin kuwii ugu xumaa ee dunida soo maray muddo ka badan hal qarni.
Sidaas awgeed la yaab ma laha in cudurka safmarka ah ee Coronavirus(Covid-19) uu baddalay dhammaan wararkii ugu waaweynaa ee aan ka maqli jirnay adduunka.
Sidaas si la mid ah, dadka wax falanqeeya waxay sheegayaan in cudurkan uu sidoo kale wax weyn ka baddali karo arrimaha ka taagnaa caalamka.
Wali xaaladdu fari kama qodna.
Su'aasha degdegga ah ee uu qof walba isweydiinayo waa in cudurkan uu wax ka baddali doono dabeecadaha cadaawadda ee dalalka Iiraan iyo Mareykanka, maadaama labada waddanba ay hadda la dhibaatoonayaan saameynta ka soo gaartay Coronavirus.
Ma laga yaabaa in uu xanuunkan sabab u noqdo inuu wanaagsanaado xiriirka u dhaxeeya Tehran iyo Washington, ayna iska kaashadaan dagaalka ka dhanka ah Coronavirus?
Su'aashan waxay u timid maadaama uu cudurkan waxyeello ba'an u geystay Iiraan.
Tirada dadka uu xanuunkan kula dhacay dalkaas ayaa gaartay in ka badan 17,000 oo qof, halka tirada dhimashadana ay sii mareyso 1,192 ruux.
Dhaqaalaha Iiraan waxaa horayba u sii wiiqay cunaqabateynta uu saaray Mareykanka, inkastoo xukuumadda Washington ay ku adkeysaneyso in qalabka gargaarka bani'aadannimo - sida dawooyinka - ay yihiin kuwo ka baxsan waxyaabaha cunaqabateynta la saaray.
Bangiga dhexe ee waddankan ayaan awoodin unuu xal u helo caqabadda, in dalkan uusan ganacsi la sameyn karin dunida inteeda kalena waxay kusii xoojineysaa dhibaatada.
Arrimaha waxaaba uga sii daray xayiraadaha dhinaca safarrada, xuduudaha la xiray iyo wixii la midka ah, kuwaasoo uu sababay cudurkan safmarka ah.
Culeyska dhinaca dhaqaalaha ee saaran Iiraan wuxuu gaaray heer ay qaaddo tallaabo aan kusii talagal ahayn oo ay lacag dhan $5 bilyan oo doolar, oo deg deg ah, uga codsatay Hay'adda Lacagta Adduunka ee IMF.
Waxay noqoneysaa markii ugu horreysay muddo 60 sano gudahood ah oo ay Iiraan dhaqaale weydiisato IMF-ta.
Afhayeen u hadlay hay'addaas ayaa Talaadadii BBC-da u sheegay in mas'uulyiinta IMF ay wadahadal la yeesheen madaxda Iiraan, si ay wax badan uga fahmaan codsiga.
Mareykanka, oo xubin muhiim ah ka ah guddiga ay ku dhisan tahay hay'adda IMF ayaa saameyn ku yeelan kara in lacagtaas la siiyo Iiraan iyo in kale.
Laakiin dadka u kuur gala xiisadda ka dhex aloosan xiriirka Mareykanka iyo Iiraan ayaa qaba in Mareykanka qudhiisa hadda looga baahan yahay inuu usoo dacdo Tehran.
Durbaba khubaro Mareykan ah ayaa ku talinaya in Iiraan la siiyo waxa ay rabto, sidoo kalena uu Mareykanku tallaabo u qaado inuu gacan ka siiyo sidii ay Tehran xal ugu heli lahayd xasaradaha caafimaad ee heysta.
Mark Fitzpatrick, oo ah khbiir ku xeel dheer arrimaha la xiriira xakameynta hubka iyo barnaamijka nuclear-ka Iiraan, ayaa sheegay in hadda la joogo waqtigii lasoo afjari lahaa ismariwaaga Mareykanka iyo Iiraan ee muddada dheer taagnaa.
"Siyaasadda Mareykanka ee ku aaddan Iiraan waa mid qallafsan, waana lagu guul darreystay in wax looga baddalo dhaqamada Iiraan, in lagu sii xumeeyo mooyaane, " ayuu ku yiri qoraal uu soo dhigay bartiisa Twitter-ka.
Barbara Slavin, oo ku takhasustay arrimaha diblomaasiyadda Iiraan ayaa wargeyska Mareykanka ah ee The American Conservative Talaadadii ku qortay in saraakiil ka tirsan xisbiga Jamhuuriga ay soo jeediyeen fikradda ah in xukuumadda ka talisa Iiraan lagu soo jiito taageero looga caawiyo culeyska ay ka dareemayaan cudurka safmarka ah.
"Mudaharaadyo waaweyn oo ay suurtagal tahay inay ka dhacaan Iiraan ayaa dowladda kusii adkeynaya xaaladda, maadaama ay horseedi karaan inuu xanuunka sii fido, iyadoo dadkana talada la siinayay ay ahayd inay guryahooda ku sugnaadaan," ayey ku tiri qoraalkeeda.
Wasaaradda Maaliyadda ee Mareykanka waxay qaadday tallaabooyin yar yar oo ay ku caddeyneyso in adeegga gargaarka bani;aadannimada uu u furan yahay Iiraan, oo uusan qeyb ka ahayn waxyaabaha laga cunaqabateeyay.
Laakiin ka miraan waxyaabo si toos ah u caddeynaya in maamulka madaxweyne Trump uu cadaadiska weyn uga qaadayo dowladda Iiraan, ayey sii raacisay hadalkeeda.
Marka ma laga yaabaa in dalal kale oo dhexdhexaad ah ay arrintan soo galaan?
Uma badna sidaas, sababtoo ah dhammaan waddamada ay suurtagalka tahay inay tallaabadaas qaadaan waxay ku mashquulsan yihiin sidii ay shacabkooda uga badbaadin lahaayeen xanuunkan fidaya.
Maamulka Trump wuxuu doonayaa in uu gool dhinaca diblomaasiyadda ah dhaliyo isagoo ka faa'iideysanaya xasaradda ka dhalatay cudurkan.
Xog-hayaha Arrimaha Dibadda ee Mareykanka, Mike Pompeo, ayaa horaantii isbuucan sheegay in hoggaamiyeyaasha Iiraan "ay ka been sheegeen Fayraska Wuhan muddo isbuucyo ah" iyo waliba "inay isku dayayeen inay iska indhatiraan mas'uuliyadda ka saaran shacabkooda... iyo dhaqaalaha waddankooda".
Marka uu Mr Pompeo leeyahay "Fayraska Wuhan", wuxuu ula jeedaa "coronavirus".
Washington ayaa sidoo kale dooneysa inay eedda cudurkan saarto xukuumadda Beijing, laakiin mas'uuliyiinta Shiinaha qaarkood ayaa qudhooda sheegay in cudurkan uu yahay mid ay abuureen milatariga Mareykanka.
Laakiin marka ay timaaddo arrinta Iiraan, Mr Pompeo xaaladda intaas wuu kasii weyneysiiyay.
Wuxuu sheegay in "Fayraska Wuhan uu yahay dilaa halka Iiraan ay tahay mid la socota oo garab u ah cudurka".
Haddana sidaasoo ay tahay, wuxuu sheegay in Mareykanku "uu isku dayayo inuu caawiyo".
Dhowr isbuuc uun ka hor, Mareykanka iyo Iiraan waxay qarka u saarnaayeen inuu dagaal dhex maro.
Dowladda uu hoggaamiyo madaxweyne Trump ayaa amar ku bixisay in Ciraaq lagu dilo janaraal u dhashay Iiraan oo lagu magacaabi jiray Qaasim Suleymaani, kaasoo ahaa sarkaalka ugu darajada sarreeya ciidamada dalkaas.
Tehran waxay tallaabadaas uga jawaabtay inay gantaallo ku duqeyso saldhigyo ay isbahaysiga uu Mareykanka hoggaamiyo ku leeyihiin gudaha dalka Ciraaq.
Waxaa halkaas kasii socday xiisadda labada dal, iyadoo Mareykankuna uu weerarkaas uga jawaabay duqeymo xaga cirka ah.
Coronavirus wuxuu soo ifbaxay xilli uu caalamka oo dhan indhaha ku hayay xiisadda ka dhex aloosneyd Tehran iyo Washington.
Haddii aysan waxba isbaddalin inta xaaladdan ku jiro, waxaa la arki doonaa wixii dhaca marka ay dhammaato saameynta Caabuqa coronavirus.
</doc>
<doc docid='bbc_war-51723189' lang='som' type='mono' source_url='https://www.bbc.co.uk/somali/war-51723189' term='COVID'>
Kenya oo ganaaxeysa dadka faafiya wararka beenta ah ee ku saabsan Corona
Dowladda Kenya ayaa sare u qaadday shuruucdeeda la socodka baraha bulshada iyo warbaahinta kaleba, si looga hor tago faafinta wararka been abuurka ah ee ku saabsan Caabuqa Corona.
Dowladda Kenya ayaa sare u qaadday shuruucdeeda la socodka baraha bulshada iyo warbaahinta kaleba, si looga hor tago faafinta wararka been abuurka ah ee ku saabsan Caabuqa Corona.
Af hayeen u hadlay dowladda oo lagu magacaabo Cyrus Oguna ayaa sheegay in dambi baareyaal ka tirsan waaxda qaabilsan dhinaca internet-ka ee Booliska ay qiimeyn doonaan dhammaan xogta lagu daabaco baraha bulshada ee online-ka, kaddibna ay xiri doonaan dacwadona kusoo oogi doonaan cid kasta oo lagu tuhmo inay faafineyso warar aan xaqiiqo ahayn oo ku saabsan cudurkan dilaaga ah.
Qofkii lagu helo dambiga noocaas ah ayaa halis ugu jira in lagu ganaaxo lacag dhan $50,000 oo doolar ama in lagu xukumo labo sano oo xabsi ah.
Mr Oguna ayaa sheegay in hadda qoraallo badan oo laga sameeyay Corona loo gudbiyay laanta dambi baarista, kaddib marka lasoo afjaro baaritaannadana la billaabi doono0 howlgallo lagu soo xirayo dadka been abuurka faafiyay.
Dadka maxkamadda lasoo taago ayaa loo cuskan doonaa sharciga macluumaadka lagu faafiyo Internet-ka ee Kenya laga hirgaliyay sanadkii 2018-kii.
Waddanka Kenya ayaa maalmihii lasoo dhaafay la gilgishay warar been abuur ah oo laga sameynayay Caabuqa Corona ee saameynta ba'an ku yeeshay caalamka.
Caro weyn ayaa baraha bulshada ka billaabatay maalintii Isniinta, kaddib markii si weyn loo shaaciyay muuqaal 4 daqiiqo ah oo laga duubay saraakiil ka tirsan dowladda oo xaqiijinaya in qof qaba Caabuqa Corona lagu daweynayo isbitaal weyn oo ku yaalla waddanka.
Mas'uuliyiinta Wasaaradda Caafimaadka ayaa sheegay in muuqalakaas la duubay dabaqaayadii Isbuuca, xilli ay saraakiishu ku guda jireen munaasabad tijaabo ah oo lagu matalayay sida loo shaacinayo haddii ay dhacdo in qof cudurka qaba laga helo dalka.
Hase yeeshee ma cadda sida muuqaalkaas loogu dusiyay dadweynaha.
Dowladda Kenya ayaa sheegtay in wali aan waddankeeda lagu arkin hal qof oo qaba xanuunka loo bixiyay COVID-19.
Qaar ka mid ah waddamada Gobolka bariga Afrika ayaan wali ku dhawaaqin kiisaskii ugu horreeyay ee Caabuqa Corona.
Madaxweynaha dalka Tanzania, oo daris la ah Kenya ayaa sheegay inuu door biday inuu salaanta gacanta u baddalo lugta, si looga hor tago Caabuqaas.
Madaxtooyada dalkaas ayaa shaacisay sawir muujinaya madaxweyne John Magufuli oo dhaqan galinaya talo ay soo jeedisay wasaaradda caafimaadka, taasoo ah in lugaha la isku salaamo.
Magufuli wuxuu ficilkaas la sameeyay mid ka mid ah hoggaamiyeyaasha mucaaradka.
Tanzania ayaa sheegtay in wali uusan soo gaarin Caabuqa Corona.
</doc>
<doc docid='bbc_war-52532540' lang='som' type='mono' source_url='https://www.bbc.co.uk/somali/war-52532540' term='COVID'>
Maxay ahayd qowmiyaddda horey u saadaalisay cudurka Corona?
Levi Sucre Romero ayaa xusuusan in uu maqli jiray  bishii January in cudurka Corana uu fara ba'an ku hayo dalka Shiinaha. "Xaqiiqadii ma rumaysan in uu sidan dhaqsada ah u sii faafi doono," ayuu yiri. "waxaan dareemayay in uu naga fogyahay."
Levi Sucre Romero ayaa xusuusan in uu maqli jiray  bishii January in cudurka Corana uu fara ba'an ku hayo dalka Shiinaha. "Xaqiiqadii ma rumaysan in uu sidan dhaqsada ah u sii faafi doono," ayuu yiri. "waxaan dareemayay in uu naga fogyahay."
Romero ayaa xubin ka ah islamarkana hogaamiya qowmiyadda Bribri, oo ah dadkii  asal ahaan loogu yimid dalka Costa Rica.
Romero waxaa uu ku nool yahay Talamanca oo ah goob magaalooyiinka waawayn ka fog islamarkana ah buuraley oo ku taalla Koonfurta dalkaasi.
Goobta uu ku noolyahay waa meel ay Wabiyo maraan, howd ah islamarkana uu roob badan ka da'o.
Goobtaasi ay ku nool yihiin  qoomiyadda Bribri, waan meel mararka qaar dalxiis loo tago, Romero ayaa waxaa uu xaqiiqsaday in uu cudurkan si dhaqso ah ku soo gaari karo.
Romero ayaa sidoo kale ogaa arrin kale, oo waxaa uu rumaysnaa in feyriskan uu yahay mid ka dhashay iimaan wayninka aadanaha iyo qaabka xun ee ay ula dhaqmaan waxyaabaha dabiiciga ah.
"Waxaan dhibaato u geysanaynaa goobihii la daganaa, waxaan jareynaa geedaha, waxaan caalamkii oo dhan ka dhignay magaalooyiin,waxaana isticmaalnaa kimikooyiin badan," ayuu yiri Romero. "Waa dhaqanno xun oo la isu geeyay."
Si la mid ah cuduradii Sars iyo Mers, Covid-19 ayaa ah cudur asal ahaan ka yimid Xayawaanka ama Duurjoogta.
Cadeymo ayaa muujinaya in ay suuragal tahay inuu ka yimid Xayawaanak loo yaqaano Fiidmeerta, ka hor inta uusan ku faafin dad ku sugnaa suuqa magaalada Wuhan, ee Shiinaha.
Iyada oo aan wali la xaqiijin asal ahaan meesha uu ka yimid  Covid-19, ayaa hadana cilmi-baarisyo la sameeyay ay muujinayaan in xaalufinta dhirta iyo ka ganacsiga duurjoogta ay sare u qaaday khatarta in cudurada ku dhaca xayawaanada ay u so gudbaan aadanaha islamarkana ay saf-mar noqdaan.
Sida uu sheegay Romero, dhammaan arrimahan waa ficilada aadanaha oo burburinaya waxyaabaha dabiiciga ah.
"Dadkeena ayaa waxay rumaysan yihiin dhaqan oranaya Sibö, ilaaheena, ayaa aburay dhulka, Sharna wuu ku dhex abuuray ," ayuu yiri Romero "Ruuxaanta shartan ayaa soo baxda marka aan la xushmayn degaanka dabiiciga ah iyo in la wada noolaado."
Romero ayaa ah isu-duwaha hay'adda Mesoamerican Alliance of People and Forests, oo ah mid ka mid ah ururada ugu muhimsan ee u dooda arrimaha deegaanka iyo xuquuqda dadka asal ahan loogu yimid bartamaha Latin America iyo Mexico,.
Ururkan waxaa uu matalaa in ka badan 50,000 oo qof oo ku noo dhulka howdka ah ee gobolkaasi.
Sanooyiin badan, Romero iyo hogaamiyayaasha kale ee qoomiyadaha asal dhaladka ah ayaa caalamka intiisa kale waxay ugu baaqayeen in lala yimaado qaab deegaanka loola noolaan karo.
Waxaa ka mid ah qaabkaasi  in deegaanka sidiisa loo dhaafo, lana badiyo beeridda dhirtaislamarkana la qiro oo la xushmeeyo xiriirka ka dhaxeeya bina'aadamka iyo Xayawaanka .
Levi Sucre Romero ayaa xusay in fariintaasi ay horey u sheegeen ay imika tahay midda lagu celcelinayo markii uu soo ifbaxay Corona.
Romero iyo hogaamiyayaasha kale ee qoomiyadaha asal ahaan loogu yimid Brazil iyo Indonesia ayaa waxay carabka ku adkeeyeen doorka aqoonta dhaqanka ay ka qaadan karto ilaalinta caalamka iyo ka hortaga isbadalak cimilada.
"Waxaan ku qanacsanahay in cudurkan Saf-marka uu ka yimid si xun u isticmaalidda kheyraadka dabiiciga ah iyo in aan si xun ula noolaano kheyraadkan," ayuu yiri Romero. "ma filayo in cudurka saf-marka ah uu noqon doono kii ugu dambeeyay oo noociisa ah."
Cilmi-baaris ayaa taageertay xiriirka ka dhaxeeya soo ifbixidda cuduro cusub iyo burburinta deegaanka.
Qaar badan oo ka mid ah ferisyada waxay ku dhacaan duurjoogta islamarkana xaalufinta dhirta ayaa sare u sii qaadaysaa in bina'aadamka iyo duurjoogta sidda feyriska aysan aadanaha aqoon ay kulmaan islamarkana uu faafo cudur aan aqoon loo lahayn.
Xaalufinta dirta ayaa sidoo kale sii faafin kara cudurada imika jira .
Bishii October, warbixin uu qoray Andrew MacDonald ayaa lagu sheegay in jaridda dhirta ee ka socota Brazil ay sare u qaaday cudurka Duumada ee ku dhacaya dadka ku nool goobaha ku dhaw meelaha dhirta laga jaray.
Ka ganacsiga duurjoogta ayaa sidoo kale lala xiriiriyay xaalufinta dhirta.
Dadka ugaarsada Duurjoogta ayaa waxay jaraan geedaha si ay u helaan waddooyiin ay maraan marka ay ugaarsanayaan.
Khubarada cafimaadka iyo dadka u dhaq-dhaqaaqa arrimaha deegaanka ayaa muddo dheer ka digayay halista ka dhalankarta jaridda dhirta iyo ka ganacsiga Duurjoogta, balse arrintaasi dheg loma dhigin.
Tusaale sanaddii 2003, dowladda Shiinaha ayaa joojisay ka ganacsiga durjoogta  ka dib markii uu dilaacay cudurka Sars, balse sanooyiin ka dib waxaa dib u bilaabmay ganacsiga.
Romero oo xubin ka ah islamarkana hogaamiya qoomiyadda Bribri, oo ah dada asal ahaan loogu yimid Costa Rica, ayaa rumaysan in marka caalamka uu ka dhamaado Covid-19, isaga iyo hogaamiyayaasha qoomiyadaha degga Keymaha cashar laga baran doono.
"Marka uu dhammaado cudurkan saf-marka, dowladaha waa inay na dhageystaan" ayuu yiri.
</doc>
<doc docid='bbc_war-52280817' lang='som' type='mono' source_url='https://www.bbc.co.uk/somali/war-52280817' term='COVID'>
Coronavirus: Xaflad dhalasho oo isu baddashay masiibo
Munaasabaday ugu dabaal degayeen dhalasho ayey qabsadeen qoyska balse waxay isu bedeshay murugo iyo musiibo.
Munaasabaday ugu dabaal degayeen dhalasho ayey qabsadeen qoyska balse waxay isu bedeshay murugo iyo musiibo.
Xaflad oo ay lahaayeen qoys ku nool dalka Brazil waxay horseeday shakiga ah in qoyska dhexdiisa ay is qaadsiiyeen cudurka Coronavirus kaddib markii ay dhinteen saddex carruur ah halka 10 kalena ay xannuusadeen muddo labo toddobaad ah ka dib markii munaasabadda ay dhammaatay.
Mas'uuliyiinta dalkaas waxay xaqiijiyeen in mid ka md ah carruurta uu u dhintay Coronavirus.
xafladda dhalasha ee ay qabsadeen qoyska waxay 13-kii bishii Maarso ka dhacday deegaanka Itaperica da Serra, ee ka tirsan magaalada Sao Paulo ee dalka Brazil.
Maalinkaas, Brazil waxay xaqiijisay in 98 qof oo uu ku dhacay fayraska Covid-19, sida ay xaqiijisay wasaaradda caafimaadka ee Brazil, mana jirin cid u dhimatay cudurka.
Ku dhawaad 60 ka mid ah kiisaska la xaqiijiyay waxay kasoo jeedaan magaalada Sao Paulo, waana mid ka mid ah magaalooyinka ugu dadka badan dunida. Waxaa ku nool in ka badan 21 Milyan oo qof.
Saddex toddobaad ka dib, 8-dii bishan, guud ahaan dalka Brazil waxaa la xaqiijiyay in ka badan 16,000 qof oo uu ku dhacay Coronavirus halka 800 oo qof na ay u dhimatay cudurka.
Vera Lucia Pereira oo aheyd gabadhii loo dabaaldegayay dhalashadeeda waxay ka war heysay in cudurka uu soo gaaray Brazil isla markaana uu ku faafayay. waxay ka fakareysay inay qaadacdo qorshaha xafladda dhalasheeda 59-aad.
"Welwel ayaan qabnay balse waxaan go'aansannay in aan qabsano xafladda, marka kiisas badan oo cudurka kama jirin dalka," ayay u sheegtay BBC-da.
28 qof oo ka qeybgalay xafladda
Xafladda dhalashada ee Vera Lucia waxaa lagu qabtay halkii ay kasoo jeeday, waxaana kasoo qeybgalay 28 qof oo ka mid ahaa qoyskeeda.
Dadka lagu martiqaaday xafladda waxaa ka mid ahaa seyga Vera Lucia Pereira oo la yiraahdo Paulo Vieira.
Paulo, walaalkiis iyo walaashiisa kama aanay warqabin in ay u geeriyoon doonaan cudurka Covid-19.
Maalmo yar uun kaddib xafladda, ilaa kala bar dadkii ka qeybgalay munasbadda lagu arkay calaamadaha cudurka oo ay ka mid yihiin qufac, qandho iyo neefsiga oo ku adkaada, waxaana astaamahaas lala xiriiriyay fayraska corona.
Balse seyga Vera Lucia iyo laba qof oo ay walaalo ahaayeen waxay dhinteen horraantii bishan.
Walaashiis Maria waxaa la xaqiijiyay inay u dhimatay cudurkan safmarka ah.
Gabadheeda Rafaela waxay BBC-da u sheegtay; "waxaan hadda hubsannay in feyraska ay u geeriyootay hooyadey".
"Waxay arrintan muujineysaa sida uu u daran yahay cudurka, inkasta oo ay hooyadey la geeyay isbitaal leh adeega neefsiga ka caawiyo bukaanada, ma aysan suurogelin in la badbaadiyo".
Maria waxay qabtay xannuunka sokorta, waxayna dhakhaariirtu xaqiijiyeen inuu ku dhacay cudurka Covid-19.
Rafaela iyo wiilkeeda waxaa lagu arkay calaamadaha cudurka balse way ka bogsadeen.
Markii hore, qoyska ka soo qeybgalay xafladda ma aysan rumeysneyn inuu ku dhacayo Coronavirus.
Waxay sheegeen in markii hore qof kasta xaaladdiisa caafimaad ay wanaagsaneyd, inkasta oo aysan ogeyn qofkii ugu horreeyay ee cudurka dadka qaadsiiyay.
"Saddex maalmood ka dib markii la soo gabagabeeyay munaasabadda, aabahay wuxuu bilaabay in uu qufaco," ayuu yiri Arthur oo ah wiil uu dhalay Clovis , lana dhashay Vieira.
"Wuxuu dareemay madax xannuun iyo qandho".
Arthur wuxuu aabahiis u qaaday isbitaal 23-dii bishii Maarso balse waxay u sheegeen inuu dib ugu laabto guriga.
"Dhakhaatiirta ma aysan u maleyn inuu ku dhacay Coronavirus".
Markii seyga Vera Lucia Pereira loo qaaday isbitaalka, xaaladdiisa caafimaad wey wanaagsaneyd.
Wuxuu markii dambe bilaabay inuu jimicsi sameeyo, markii Paulo la geeyay isbitaalka, wuxuu ka cabanayay in neefsiga uu dhib ku yahay.
"Labo maalmood ka dib, waxaa la geliyay qeybta xaaladaha degdegga ah ee isbitaalka," sida ay sheegtay xaaskiisa Vera Lucia.
Aroortii, 1-dii bishan April, walaashood Maria waxay dareentay xannuun dhanka wadnaha ah balse kama aanay bogsan cudurka, waxaana maalinkii xigay dhintay Clovis halka Paulo uu dhintay habeenkii 3-dii bishan April.
Maria iyo Paulo waxaa loo aasay qaab waafaqsan qaabka ay fartay dowladda Brazil ee ah sida loo aasayo dadka looga shakiya ama kuwo qabo cudurka Covid-19.
Clovis waa la gubay, waxaana munaasabadda dugtooda ka qeybgalay dad aan ka badneyn 10 qof, sida ku xusan tallaabooyinka looga hortaggayo faafitaanka fayraska Corona.
Dadkii ka badbaaday cudurka 13-kii bishii March waa la karantiilay.
Waxaana loogu baaqay inay guryahooda joogaan si looga hortaggo fayraska.
"Xaaladdan ma ahan hargab, waa masiibo, waa argagax iyo fayrsa gurucan," ayuu yiri Rafaela, oo hoyadiis u dhimatay cudurka.
Madaxweynaha Brazil wuxuu iska dhega tiray nidaamka kala fogaanshaha bulshada ee looga hortaggayo faafitaanka Covid-19, wuxuu sidoo  kale su'aal geliyay jiritaanka cudurka safmarka ah oo uu ku tilmaamay 'hergeb yar'.
Vera Lucia waxay sheegtay: "Bolsonaro wuxuu ku hadlaa arrimo micno darro ah, wuxuu haya xil weyn, waxaana looga baahan yahay inuu ka war hayo mas'uuliyaddiisa".
</doc>
<doc docid='bbc_war-52196029' lang='som' type='mono' source_url='https://www.bbc.co.uk/somali/war-52196029' term='COVID'>
Coronavirus: Daawada Malaariyada ma lagu daweyn karaa cudurka Covid-19?
Waxaa sii kordhaya dalabka daawo markii hore loo isticmaali jiray cudurka Duumada ama malaariyada islamarkana imika dadka qaar ay doonayan in ay u adeegsadaan daawaynta cudurka aduunka ku faafay ee Crona.
Waxaa sii kordhaya dalabka daawo markii hore loo isticmaali jiray cudurka Duumada ama malaariyada islamarkana imika dadka qaar ay doonayan in ay u adeegsadaan daawaynta cudurka aduunka ku faafay ee Crona.
Dawaada loo yaqaanno Chloroquine oo ah daawo muddo dheer loo isticmaalayay daawaynta Malaariyada ama Duumada ayaa imika suuq ballaaran ka yeelatay guud ahaan caalamka.
Dawaada Chloroquine, iyo daawada kale ee hydroxychloroquine,ayaa soo jiitay dareenka dad badan iyada oo ay jirto in hay'adda caafimaadka aduunka ee  (WHO) ay sheegtay in aysan jirin cadeymo muujinaya in daawadaasi lagu dabiibi karo cudurka Corona.
Hadaba maxay tahay caddeymaha loo hayo in daawadan lagu daweyn karo dadka qaba feyriska Corona, yaase isticmaalaya?
Madaxwayne Trump ayaa ku celceliyay in daawadani Chloroquine lagu daawayn karo cudurka Corona, "maxaa kaaga khasaaraya? Qaado daawadan." Ayuu yiri madaxwayne Trump.
Muuqaal laga saaray barta Facebook oo la sheegay in uu ahaa marin habaabin, ayaa madaxwaynaha Brazil Jair Bolsonaro waxaa uu ku andacooday in "daawada hydroxychloroquine ay ka shaqaynayso dhamaan goobaha".
Kaniinkanoo ka  kooban chloroquine ayaa muddo dheer loo isticmaalayay daawaynta cudurka Duumada waxa ayna dhintaa heerka qandhada qofka islamarkana rajadu waxay tahay in sidoo kale ay hoos u dhigayso feyriska sababa Covid-19.
"Chloroquine ayaa u muuqta mid hor-istaagaysa feyriska Corona marka lagu darso sheybaarka, waxaa jira cadeymo aan la hubin oo ka imanaya dhakhaatiirta oo muujinaya in ay daawadan u muuqato in ay cawinayso Corona,," waxaa sidaasi sheegay wariyaha BBC ee dhanka caafimaadka James Gallagher.
Waxaa imika jira caddeymo aan ku filnayn oo muujinaya waxtarta daawadan ay u leedahay bukaanka qaba Covid-19, islamarkana daraasad ay Faransiiska sameeyeen ayaa muujinaysa in aysan gabi ahaanba  waxtar u lahayn bukaanada Corona.
Waxaa sidoo kale jira halis ku iman karta qofka isticmaala oo ay saamyn halis ah ku yeelan karto Kiliyaha iyo waxyeelo ay u geysato beerka.
"Waxaan u baahanahay in baaritaan tayo leh aan ku samyno islamarkana si wanaagsan loo qiimeeyo waxtarka daawadan,"  ayuu yiri Kome Gbinigie oo ka tirsan jaamacadda Oxford.
In ka badan 20 baaritaan ayaa laga sameeyay dalalka Mareykanka, UK, Spain iyo Shiinaha.
Wasiirka madaxtooyada Britain Michael Gove ayaa sheegay in UK "ay fulinayso baaritaan is xig-xiga oo lagu qiimaynayo in daawadan Chloroquine ay yareyn karto saamaynta cudurka Covid-19.
Mareykanka ayaa waxaa sidoo kale  ka socota baaritaan arrintan la xiriira.
Hay'adda maamusha cunnada iyo daawooyiinka ee Mareykanka ee loo so gabiyo (FDA),ayaa aqbashay "in xaaladaha deg dega ah loo isticmaalo "  marka la daweynayo Covid-19, balse laga isticmaalo isbataalo xaddidan.
Taasi micnaheedu ma ah in ay hay'adda FDA leedahay in ay daawadani ay waxtar leedahay.
Balse waxay micnaheedu tahay in xaaladaha gaar ah ay Isbataalada codsan karaan in daawada Chloroquine u isticmaali karaan daawaynta bukaanada Covid-19.
Dalal kale ayaa sidoo kale daawadan Malaariyada ama Duumada dalalkooda u daabulaya iyaga oo qiimayn ku sameynaya waxtarkeeda.
Dowladda Fransiiska ayaa u ogolaatay dhakhaatiirta inay daawadan u qori karaan bukaanada qaba xanuunka Covid-19, balse hay'adda daawooyiiinka u qaailsan dalkaasi ayaa ka digaysa waxyeelo ay daawadan jirka u geysan karto.
Dowladda Hindiya ayaa dhankeeda ku talisay in daawadan chloroquine ay shaqaalaha caafimaada u isticmaalaan ka hortaga cudurka Covid-19.
Balse, hay'adda cilmi-baarista ee Hindiya ayaa ka digtay in si aan xaddidneen loo isticmaalo daawadan loogu talagalay daaweynta cudurka Duumada.
Dhowr dal oo ah kuwa bariga dhexe ayaa sidoo kale ogolaaday isticmaalka daawadan amaba wada baaritaano.
Waxaa dalalkan ka mid ah  Baxreyn,Morocco, Algeria iyo Tunisia.
Waxaa xiiso leh iyada oo ay sii kordhayso suurtagalnimada in daawadan lagula tacaali karo cudurka Covid-19, ayaa dalal badan waxay sheegeen in dalabkeedu uu aad u batay islamarkana u gabaabsi jiro.
Daawada Chloroquine ayaa horey si wayn looga heli jiray Farmasiyada , gaar ahaan dalalka soo koraya islamarkana waxaa loo isticmaali jiray dawaynta cudurka Duumada ama Malaariyada.
Dalka Urdun waxaa laga mamnuucay in daawadan lagu iibiyo Farmasiyada, islamarkana si la mid ah dalka  Kuwaiti waxay wasaarada caafimaadka kala noqotay Farmasiyada daawadani waxaana lagu xaddiday isbataalada dowladda.
Dowladda Kenya ayaa dhankeeda mamnuucday in farmasiyada lagu iibiyo daawada chloroquine, islamarkaana waxaa imika la ogol yahay oo kali ah in bukaanada loo qoro oo aysan iska iibsan.
Xukuumadda Hindiya oo ah dalka laga soo saaro daawada ugu badan ee cudurka Malaariyada ayaa mamnuucid ku soo rogtay in dalkaasi laga dhoofiyo.
</doc>
<doc docid='bbc_war-52107095' lang='som' type='mono' source_url='https://www.bbc.co.uk/somali/war-52107095' term='COVID'>
Coronavirus: Islaamka iyo aafada Covid-19: Sidee loo aasayaa qofkii dhinta?
Tan iyo intii aafada Coronavirus ku habsatay dunida ee dadka tirada badan ugu dhinteen cudurkan, dunida daafaheeda, waxa fududaatay hadal haynta arrin ay dadku, si kasta oo ay u kala diin iyo dhaqan duwanyihiin ba, ka gaabsan jireen oo aanay jeclayn soo hadal qaadkeeda.
Tan iyo intii aafada Coronavirus ku habsatay dunida ee dadka tirada badan ugu dhinteen cudurkan, dunida daafaheeda, waxa fududaatay hadal haynta arrin ay dadku, si kasta oo ay u kala diin iyo dhaqan duwanyihiin ba, ka gaabsan jireen oo aanay jeclayn soo hadal qaadkeeda.
Waa geerida iyo aaska dadka dhinta oo aadamuhu ka simanyihiin cabsida ay ka qabaan, soo hadal qaadkoodana ay u yaqaanaan saad baas.
Way ka fursan weyday oo waxa qasab noqotay in qoomiyad kastaa ka fikirto oo ka dooddo sida ugu haboon ee qofkii u dhinta fayraska halista ah  ee Covid-19, aaskiisa loo waafajin karo diinta bulshadaasi haysato iyo hab dhaqankeeda tacsida loo dhigo iyo baroor diiq wadareedka dhaqamada qaarkood u gaarka ah.
In kasta oo ummad walba dhaqan u gaara ah oo aaska la xiriira ay leeyihiin, ayaa haddana waxaa xaqiiqo ah in ay intii isku diin ahba ay jiraan wax badan oo ay wadaagaan oo diintoodu dhigaysa.
Muslimiinta ayaana ka mid ah dadka kala isirka iyo afkaba ah ee haddana iimaanku mideeyo. Waxaa jiro axkaam ay shareecada Islaamku dhigtay oo ay waajib tahay in qofka Muslimka ah aaskiisa la waafajiyo diinta islaamka.
Waa hab ay diintu ku xurmayso aadanaha oo la faray Muslimiinta in qofka ka dhinta waajib ka saaranyahay oo ay tahay in ay u sagootiyaan sida ay shareecadu dhigtay.
Uma baahna faahfaahin dheeeraad ah oo akhriste qudhaaduba waad fahmeysaa, waxaynu ka hadlaynaa waxa uu yahay ee ah maydhid, kafan iyo salaadda jinaasada ah ee waajibka ah.
Su'aashuse waxay tahay, qofka Muslim ka ah ee u dhinta cudurkan Covid-19, sidee ugu haboon ee loo aasi karaa? Haddii aanay suurto gali karin sidii shareecadu jidaysay maxaa laga yeelayaa?
Su'aalahan waa kuwo ay Muslimiinta dunida oo dhami maalmahan ba is weydiinayeen. Weliba, in laga jaahil saaro waxaa aad ugu hanqal taagayey Muslimiinta ku dhaqan dalalka ay ku yaryihiin ee aqlabiyaddoodu tahay dadka diimaha kale haysta, sida wadamada reer Galbeedka oo kale.
Jawaabaha ay ka bixiyeen culimada diinta ee Muslimiintu ayaa gabigooduba isku mid ah oo aan waxba ku kala duwayn.
Al-Azhar Al-Shareef oo ah xarrun weyn oo Muslimiintu aad u tix geliyaan kana mid ah xarumaha diinta Islaamka ee ugu faca weyn ayaa Fatwo ay soo saartay ku faahfaahisay sida ugu haboon ee ay tahay in loo aaso qofka u dhinta cudurkan halista ah ee fayraska Covid-19.
"Asalku waxa weeyi in qofka Muslimka ah ee dhinta la maydho maydkiisa, kafan lagu xidho oo lagu tukado salaadda jinaasada, haddii se qofku u dhinto cudur faafa oo la kala qaado oo ay khubarada caafimaadku xaqiijiyaan in maydkaa maydhiddiisa laga qaadi karo cudurka uu u dhintay, marka waajibkaasi meesha wuu ka baxayaa oo sida ay khubarada caafimaadku ku taliyeen ayaa la raacayaan oo kafankii iyo maydhiddiiba waajib noqon maayaan," Ayey tidhi Fatwadu.
Jawaabtan oo kale waxa isna bixiyey oo ka hadlay sida loo assayo qofka u dhinta cudurkan halista ah, Sheekh Maxamed Cabdi Umal, oo ka mid ah culimada Soomaalida.
Wuxuu sheekhu sheegay in waajibaadkaa ay shareecadu jidaysay ee ah maydhidda, kafan ku xiridda iyo salaadda jinaasadu "ay meesha ka baxayaan oo ay diintu ruqsadaa bixinayso" haddii Muslimiinta nool ee aasi lahayd qofkaa dhintay ay naftoodu halis ku galayso arimahaas, sida ay  xaqiijiyeen khubarada caafimaadku ee ah in xataa maydka laga qaadi karo cudurkan Covid-19 haddii dadku taabtaan.
Sheekhu wuxuu aad u faahfaahiyey arrintan, isagoo dadka u sharaxay hadba sida ay diintu u eegto maslaxada dadka nool ee Muslimiinta ah.
"Sababtu waxaa weeyi in badan oo axkaamta shareecada iyo waajibaadka iyo faraa'idda diinta ka mid ah, waxay u dhacaan oo ay  meesha uga baxaan markii uu ka dhalanayo samayntooda darar iyo dhib ka weyn," ayuu yidhi sheekh Umal.
</doc>
<doc docid='bbc_war-52202394' lang='som' type='mono' source_url='https://www.bbc.co.uk/somali/war-52202394' term='COVID'>
Coronavirus: Covid-19 oo saameynta ugu ba'an ku yeeshay Mareykanka madow
Tirokoob ay soo saareen saraakiisha caafimaadka ee magaalada Chicago ayaa hoosta looga xarriiqay sare u kaca dhimashada dadka Mareykanka madow ah ee uu dilay coronavirus.
Tirokoob ay soo saareen saraakiisha caafimaadka ee magaalada Chicago ayaa hoosta looga xarriiqay sare u kaca dhimashada dadka Mareykanka madow ah ee uu dilay coronavirus.
Madowga reer Chicago ah waxay kala bar ka yihiin tirada kiisaska coronavirus, halka dhimashadana ay ka yihiin 70%, iyagoo xitaa looga tiro badan yahay halkaas oo shacabka guud ka ah 30%.
Magaalooyinka kale ee ay ku nool yihiin dadka madow ee faraha badan sida; Detroit, Milwaukee, New Orleans iyo New York ayaa saldhig u noqday cudurka coronavirus.
Mareykanka ayaa laga soo tabiyay ku dhawaad 370,000 oo kiis iyo dhimasho gaareysa 11,000.
Caalamka oo dhan waxaa laga soo tabiyay 75,000 oo dhimasho iyo isku darka kiisas ka badan 1.3 milyan.
Markii ay taariikhdu ahayd 5 April, ilaa 1,824 qof oo madow ah ayaa ka mid ahaa kiisaska cudurka Covid-19 ee tiradoodu tahay 4,680 ee laga xaqiijiyay magaalada Chicago, sida ay mas'uuliyiintu sheegeen maalintii Isniinta.
Tiradaas waxay aad uga badan tahay maerka lala barbar dhigo dadka caddaanka ah ee cudurka laga helay oo ah 874, kuwa asalkoodu Hispanic-ga yahay oo ah 478 iyo kuwa Aasiya kasoo jeeda oo ah 126.
Magaalada Chicago dadka ku dhintay waa 98, ilaa maalintii Axadda, kuwaasoo 72% ka mid ah ay yihiin bulshada madowga ah.
Tiradan waxay la mid tahay marka la eego guud ahaan gobolka Illinois, oo dadka madow ee cudurka u dhintay ay yihiin 41%, iyagoo tirada shacabka gobolkaasna ka ah 14% oo kaliya.
Madaxa adeegga caafimaadka dadweynaha ee Chicago, Dr Allison Arwady ayaa war fidiyeenka u sheegay in dadka madow ee magaalada daggan uu horayba cimriga noloshooda celcelis ahaan 8.8 sano uga hooseeyay dadka caddaanka ah.
Haweeneyda Duqa magaalada ka ah, Lori Lightfoot, ayaa sheegtay in coronavirus uu "burburinayo bulshada madowga ah".
Mayor Lightfoot ayaa sidoo kale xoojisay suurtagalnimada in meelo badan oo ka tirsan magaalada lagu soo rogo bandow, sida uu tabiyay wargeyska Sun-Times.
Inkastoo coronavirus lagu tilmaamay cudur "ay dadkoo dhan u wada siman yihiin", xog la aruuriyay ayaa qeexeysa inuu u kala daran yahay deegaannada.
Gobolka Michigan, Afrikaanka Mareykanka ah waxay tirada shacabka ka yihiin 14%, laakiin waxay kiisaska coronavirus ka yihiin 33%, halka dhimashadana ay ka yihiin 41%, sida lagu muujiyay tirakoobkii ay dowladda soo saartay maalintii Isniinta.
Dadka caddaanka ah ee gobolka Michigan ayaa kiisaska ka ah 23%, iyagoo dhimashadana ka ah 28%, sida ay xogtu muujisay.
Magaalada Detroit, ee gobolka Michigan, shacabkeeda 80% waa madow, iyada iyo nawaaxigeedana waxay kiisaska coronavirus ka yihiin 80%.
Kala duwanaan noocan oo kale ah ayaa laga soo tabiyay magaalada Milwaukee, ee gobolka Wisconsin, taasoo ka mid ah magaalooyinka kala qeybsanaanta ugu badan ee shacabka ay ka jiraan ee guud ahaan dalka Mareykanka.
Mareykanka madow waxay tiro ahaan ku dhawaad kala bar ka yihiin kiisaska cudurka ee laga helay ismaamul goboleedka Milwaukee, iyagoo ilaa maalintii Jimcada tirada dhimashada ee 27-ka ah ka ahaa 81%, inkastoo tirada dadka madow ee gobolkaas ay yihiin 26%, sida ku xusan daraasad uu daabacay wargeyska ProPublica.
Qiyaastii 40% ka mid ah dhimashada coronavirus ee gobolka Louisiana waxay ka dhacday magaalada New Orleans iyo nawaaxigeeda, halkaasoo ay dadka daggan ugu badan yihiin madowga.
Saraakiisha caafimaadka ee deegaannadaas waxay horay u sheegeen in dadka madowga ah ay saameynta ugu badan ku leeyihiin xanuunnada ka dhasha cayilka, sokorowga iyo kuwo kale, sidaas awgeedna ay yihiin dad u nugul cudurka Covid-19.
Duqa magaalada, Lightfoot waxay sheegtay in sababta ugu weyn ay tahay in cudurrada sokorowga, wadne xanuunka iyo xanuunnada neef mareenka ku dhaca ay markii horeba ku badnaayeen bulshada madow ee magaaladaas.
Dr Cameron Webb, oo ah Mareykanka madow, una tartamaya kursi Aqalka Wakiillada ah, ayaa BBC-da u sheegay in cudurkan safmarka ah uu sii xumeeyay sinnaan la'aantii dhinaca dhaqaalaha iyo cunsuriyadda ee ka jirtay Mareykanka.
</doc>
<doc docid='bbc_war-52015650' lang='som' type='mono' source_url='https://www.bbc.co.uk/somali/war-52015650' term='COVID'>
Coronavirus: Shan istiraatiijiyadood oo looga hortago Covid-19
Coronavirus wuxuu ku faafay caalamka oo dhan, wuxuu sababay walbahaar badan oo dunida ku fiday: kumannaan kiisas cusub iyo dad u dhintay ayaana maalin kastaa la soo weriyaa.
Coronavirus wuxuu ku faafay caalamka oo dhan, wuxuu sababay walbahaar badan oo dunida ku fiday: kumannaan kiisas cusub iyo dad u dhintay ayaana maalin kastaa la soo weriyaa.
Magaalooyiin badan ayaa xiran, waxaana la hakiyay duullimaadyo, shirar caalami ahaa iyo dabaaldegyo.
Yurub ayaa hadda ah meesha ugu daran ee fayraska corona uu saameynta ba'an ku yeeshay - dhanka Latin Amerika, mareykanka iyo bariga Dhexe, tirada cusub ee ah dadka qaada xanuunka ayaa sii badaneysa.
Balse dalalka qaar waxay u muuqdaan in ay xakameeyeen in coronavirus uu faafo, kaas oo illaa iyo hadda caalamka ku dilay in ka badan 15,000 oo qof, kuna dhacay ugu yaraan 340,000.
Dhowr dal oo Asia ku yaalla, derisna la ah ama u dhow Shiinaha oo ah meesha uu ka bilowday cudurka ayaa hoggaaminaya qaabka looga adkaanayo covid-19.
"Waxaa jiro dalal maareeyay qaadidda tallaabooyiin lagu xakameeyo xanuunka, waana in aan caashir ka barano," ayuu yiri Tolbert Nyenswah oo ku taqasusay cudurada faafa, kana tirsan jaamacadda Johns Hopkins University ee Mareykanka.
"Kama hadlayo oo keli ah Shiinaha, halkaas oo tirada ay yaraatay ka dib markii la qaaday tallaabooyiin aad u adag marka loo eego dalalka dimuquraadiga ah oo si fudud aan u hirgelin karin arrintaas," ayuu sheegay.
"Dalalka qaarna waxay sameeyeen tallaabooyiin guuleystay, wax ku oolna ah."
Tusaale ahaan, Taiwan oo Shiinaha deris laha oo shacabkiisa ay gaarayaan 23.6 milyan oo qof, waxaa laga soo sheegay 195 qof inuu ku dhacay fayraska corona, 2 qofna ay u dhinteen.
Dhanka Japan oo shacabka ku nool ay gaarayaan 120 milyan oo qof, waxaa laga soo sheegay 1,100 kiis. Sidoo kale illaa 9,000 oo qof ayuu ku dhacay dalka Kuuriyada Koonfureed, inkastoo tirada cusub iyo dadka u dhimanaya ay hoos u dheceen.
Waa kuwan tallaabooyiinka wax ku oolka ah:
Hay'adda Caafimaadka Adduunka ee WHO iyo khubaro ay BBC la hadashay, waxay isku waafaqeen in xilli hore la ogaado qofka qaba fayraska corona ay aasaas u tahay xakameynta faafidiisa.
"Ma ogaan kartid saameynta dhabta ah ee corona, haddii aadan garaneyn imisa qof buu ku dhacay," ayuu yiri Nyenswah.
Krys Johnson, oo ah barfasoor cudurada faafa ka dhiga jaamacadda Temple University ee Mareykanka ayaa arintaas sidoo kale aaminsan.
Wuxuu sheegay in tallaabadaas ay tahay midda isbedelka wayn u noqon karta fayraska: dalalka ku tiirsan baaritaanka joogtada ah, waxay arkeen natiijo ah in kiisaska cusub ay sii yaraanayaan, halka dalalka aan baarin qofkii laga shakiyo ay ku sii badanayaan dadka qaadaya fayraska.
"Kuuriyada koonfureed, waxay maalintii baareysay illaa 10,000 oo qof, taas oo micneheedu yahay in dad badan ay laba maalmood gudahood ku baarayeen, marka la barbardhigo Mareykanka dadka uu baaro bil gudaheed," ayuu u sheegay BBC.
Agaasimaha Guud ee WHO, Tedros Adhanom Ghebreyesus, wuxuu sheegay in baaritaanka lagu sameeyo qof kasta oo calaamadaha corona looga shakiyo in ay "saldhig u tahay joojinta faafidda" xanuunkan.
"Farriin fudad ayaan dal kasta u sidnaa - baar, baar, baar," ayuu ka yiri shir jaraa'id oo uu dhowaan qabtay. "Dalalka oo dhan waa in ay baaraan kiisaska laga shakiya oo dhan - xanuunkan lama dagaallami kartid adigoo indha xiran."
"Kuuriyada Koonfureed iyo Shiinaha waxay sameeyeen shaqo wax ku ool ah oo lagu dabagalay, lagu baaray, laguna xakameeyay fayraska corona," ayay tiri Prof Krys Johnson.
Baaritaanka ma ahan mid keliya go'doominaya dadka xanuunsan iyo ka hortagaya inuu fayraska faafo, balse wuxuu gacan ka geysanayaa in la ogaado marka ugu horeysa ee qofka uu qaado, ayey hadalka ku sii dartay.
Sida uu sheegay Johnson, maamulka Shiinaha wuxuu ahaa "mid si weyn u feejigan" marka laga hadlayo kiisaska cusub iyo ogaanshahooda. Waxaa suuragal ah in taas ay sabab u tahay in tirada dadka qaada ay aad hoos ugu dhacdo.
Taiwan, Singapore iyo Hong Kong talaabo taa ka duwan ayey qaadeen: Waa go'doominta qofkii looga shakiyo inuu xanuunka qabo iyo in $3,000 oo dollar oo ganaax ah laga qaado qofkii shuruucda jebiya.
Balse sida uu qabo Nyenswah, muhiimadda istiraatiijiyadda waa ogaanshaha iyo dabagalka kiisaska cusub.
Nyenswah, oo horey uga shaqeeyay ka hortagga inuu faafo xanuunkii Ebola ee Galbeedka Afrika, wuxuu sheegay in waxyaabaha aasaaska ah ee looga hortago fayras waa joojinta ka hor intuusan bulshada dhexgalin.
"Dalalka sida Taiwan iyo Singapore waxay muujiyeen tallaabadaas degdegga ah iyo go'doominta kiisaska taas oo muhiim u ah joojinta faafidda," ayuu yiri.
Warbixin dhowaan lagu daabacay Joornaalka arrimaha dawada ee Mareykanka, waxaa lagu sheegay in guusha Taiwan ay qeyb ahaan ka dhalatay in jasiiraddaas ay isa sii diyaarisay ayna xarun xakameynsa cudurada faafa sameysatay sannadkii 2003-dii.
Hay'addaas - oo shaqadeeda ay ka mid tahay cilmi-baaris ayna ka tirsan yihiin hay'adaha dowladda - waxaa la aasaasay markii uu jiray dhibaatadii cudurkii SARS.
"In aad diyaar u noqoto ka falcelinta, aadna talaabo degdeg ah qaado waa laba arrimood oo muhiim u ah marxaladaha koobaad ee fayraska faafa. Yurub iyo Mareykanka waxaan ku aragnay ma ahan oo keli ah in aysan diyaar ahayn, balse falcelin aad u gaaban ayaa jirto," ayuu yiri Nyenswah.
"Sidoo kale waqtigana waa arrin u baahan ka fiirsasho," ayuu hadalka ku sii daray.
Sida la cadeeyay cudurkan waxaa lagu kala qaadaa istaabasho iyo isu soo dhowaanshaha qof qaba iyo qof kale oo aan qabin cudurka.
"Marka cudurka dalkaaga laga soo sheego, tallaabooyiinka xakameynta ma sii jiri karaan mana noqonayaan wax ku ool," ayuu yiri Nyenswah.
Waxaa xilligaas oo kale loo baahan yahay in dadka ay kala fogaadaan - sida ka muuqatay Taiwan iyo Hong Kong oo arrintaas si adag u fuliyay.
Hong Kong waxay dadka u sheegtay in guryaha ay ka soo shaqeeyaan, iskuullada ayaa la xiray, waxaana la joojiyay dhammaan isu imaatinnada bulshada, dhammaadkii bishii January.
Singapore waxay go'aansatay in iskuullada ay sii furnaadaan iyo in maalin kasta la baaro ardeyda iyo macallimiinta, sida uu qoray wargeyska The Straits Times.
Hay'adda Caafimaadka Adduunka ee WHO waxay sheegtay in farxalashada iyo nadaafadda oo la ilaaliyo ay aasaas iyo gundhig u tahay ka hortagga fayraska.
"Dalal badan oo Aasiya ku yaalla waxay arrintaas ka barteen dhibaatadii xanuunkii SARS ee 2003-dii. Dalalkaas waxay ogaadeen in nadaafadda ay ka hor tagto in dadka ay xanuunsadaan ama qaadaan fayras," ayuu sheegay Nyenswah.
Dalalka sida Singapore, Hong Kong, iyo Taiwan waxaa laga helaa xarumo jidadka ah oo la dhigay dawada disha bakteeriyada, iyo isticmaal joogto ah ee waxyaabaha sanka iyo afkalagu xirto.
</doc>
<doc docid='bbc_war-52304068' lang='som' type='mono' source_url='https://www.bbc.co.uk/somali/war-52304068' term='COVID'>
Giriigga oo Luxembourg u raray carruurta muhaajiriinta ah ee aanay cidna la socon
Dowladda Giriigga ayaa bilowday inay dib u dajiso carruur aanay cidna wehlin oo ku sugnaa xeryo ay muhaajiriin buux dhaafiyeen oo dalkaas ku yaal.
Dowladda Giriigga ayaa bilowday inay dib u dajiso carruur aanay cidna wehlin oo ku sugnaa xeryo ay muhaajiriin buux dhaafiyeen oo dalkaas ku yaal.
12-kii canug ee ugu horreeyay ee ay da'doodu u dhaxaysay 11 ilaa 15 ayaa waxaa dib loogu dajiyay waddanka Luxembourg iyagoo laga qaaday jasiiradaha Lesbos, Samos iyo Chios.
Giriigga ayaa qorshaynaya inuu ku dhawaad 1,600 oo carruur taag daran ah uu u raro dalalka kale ee Yurub kuwaas oo iskood u martigelin doona, xilli uu socdo xanuunka dunida aafeeyay ee coronavirus.
Xeryaha Giriigga waxaa ku nool in ka badan 5,000 oo carruur ah oo aanay cidna la socon.
Kooxaha u dooda xuquuda ayaa waxa ay ku baaqayaan in carruurta taagta daran looga dhex tago xeryaha ay sii kordhinayso halista ah inay qaadaan cudurka Covid-19.
Dhowr iyo tabankaas carruurta ah ee dib u dajinta loo sameeyay ee ka soo kala jeeday Suuriya iyo Afgaanistaan ayaa waxa ay Arbacadii ka baxeen garoonka diyaaradaha ee Athens, halkaas oo wasiirka socdaalka ee Giriiggu uu ku siiyay hadiyo xusuus ah.
Dhinaca kale waxaa ku soo dhaweeyay wasiirka arrimaha dibadda ee Luxembourg.
Maadaama uu dunida dhibaato ku hayo cudurka coronavirus ayaa carruurtaasi waxa ay labada todobaad ee ugu horreeya ee Luxembourg ku qaadan doonaan xarun dadka lagu karantiilo.
Wasiir ku xigeenka socdaalka ee Giriigga, Giorgos Koumoutsakos, ayaa sheegay in walow ay yareyd tirada carruurta dib u dajinta loo sameeyay, haddana taasi waxa ay farriin u diraysaa dalalka kale inay ku daysadaan tusaalaha Luxembourg.
"Giriiggu waxa uu wajahayaa dhibaato dhibaato kale lagu daray - muhaajiriin iyo cudurka safmarka ah oo wada socda," ayuu u sheegay warbaahinta qaranka ee ERT. "Labadaas arrimood oo la isku daray ayaa sii xumaynaya xaaladda markii horaba adkayd oo weliba sii noqonaysa mid qalafsan."
Waxa uu intaasi ku daray in kooxda labaad oo 50 ah Sabtida loo qaadi doono waddanka Jarmalka , halka 20 kalana loo duulin doono waddanka Switzerland.
Bilowgii todobaadkan ayey aheyd markii hay'adda u doodda xuquuqda aadanaha ee Human Rights Watch ay xukuumadda Giriigga ugu baaqday inay sii daynto dhammaan carruurta aanan lala socon ee ku sugan gudaha dalkaas, iyadoo ay hay'addu sheegtay in lagu sii hayo "Xabsiyada booliska ee aan nadaafadda lahayn iyo xarumaha dadka lagu hayo" ay sare u sii qaadayso halista ah inay qaadaan fayraska.
"In carruurta lagu hayo xabsiyada wasakhda badan ee booliska ayaa mar walba khalad aheyd, hasayeeshee haatan waxa ay bannaanka u dhigaysaa halista ah inay qaadaan cudurka Covid-19," cilmi-baaraha hay'addaasi ee waddanka Giriigga Eva Cosse ayaa sidaasi ku sheegtay bayaan ay soo saartay.
Waxaa waddanka Giriigga ku sugan ku dhawaad 100,000 oo qof oo magangalyo doon ah, kuwaas oo intooda badan ku sugan xeryo, hoteello iyo dhismooyin kale. Ilaa haddana waxaa cudurka Covid-19 laga helay laba xero oo ku yaal dhulweynaha Giriigga.
Xeryaha ku yaal jasiiradaha Aegean ayaa aad u buux dhaafay, iyadoo deegaanno aad u kooban ay ku nool yihiin in ka badan 36,000 oo qof.
</doc>
<doc docid='bbc_war-52356706' lang='som' type='mono' source_url='https://www.bbc.co.uk/somali/war-52356706' term='COVID'>
Xog ku saabsan hargabka iyo coronavirus-ka la kala garan la'yahay ee Soomaaliya
Waxaa sii kordhaya kiisaska coronavirus ee Soomaaliya, iyadoo dad badanna ay ka cabanayaan xanuun ay hargab ku tilmaamayaan oo lagu soo warramayo in dadka qaar ay ka cabanayaan.
Waxaa sii kordhaya kiisaska coronavirus ee Soomaaliya, iyadoo dad badanna ay ka cabanayaan xanuun ay hargab ku tilmaamayaan oo lagu soo warramayo in dadka qaar ay ka cabanayaan.
Walaaca la xiriira faafitaanka Fayraska corona ee Soomaaliya ayaa sii xoogeysanaya maalinba maalinta ka dambeysa.
24-kii saac la soo dhaafay waxaa la diiwan galiyay 29 qof oo uu cudurku ku dhacay taasoo tirada guud ee coronavirus laga helay ka dhigaysa 164 kiis. Sidoo kale waxaa jira walwal ku aadan in dad badan oo aan la baarin ay cudurka ugu xanuunsanayaan guryahooda iyagoo sheeganaya inuu hargab hayo.
Shaki badan ayaa laga muujinayaa in xanuunka hargabka lagu qeexayo laftiisa uu yahay coronavirus, inkastoo aan si rasmi ah loo xaqiijinin.
Haddaba si aan xog dheeraada uga helno xaaladda cudurka iyo qaababka loo baaro dadka looga shakisanyahay waxan la hadalnay Dr Maxamad Cali Fuje oo dhawaan loo magacaabay inuu hogaamiyo dadaallada lagula tacaalayo iyo kuwa looga hortagayo cudurka.
Wuxuu marka hore ka warramayaa walaaca ku aaddan tirada laga baaro cudurka iyo tirada laga helo ee aad isugu dhow.
"In tirada la baaray iyo tirada laga helay ay isu dhawaadaan micnaheedu ma aha in cudurku uu ku badan yahay bulshada. Dadkan la leeyahay intaasoo qof oo meesha tagtay ayaa la baaray, intooda badanna waa laga helay micnaheedu waa in ay yihiin dad markii horeba lasoo xulay oo dhakhaatiirtu ay kasoo shakiyeen in 80% ilaa 90% ay cudurka qabaan, kuwii aan lagu tuhmin cudurkana waa la iska soo reebay", ayuu yiri Dr Fuje.
Dhinaca kale Dr Fuje wuxuu sheegay in awoodda Soomaaliya ee baaritaanka cudurkan ay aad u hooseyso.
"Annagu ma aannaan gaarin heer bulshada la dhex galo oo xanuunka laga baaro. Dalalka kale ee adduunka waxaad arkeysaa in xitaa dadkii gawaarida watay la istaajinayo oo laga baarayo cudurka. Hadda waxa aan sameyneyno waa in dad xanuunsan oo calaamadihii leh, isbitaalladii soo maray, lasoo xulay ayaa la baaraa".
Ilaa horaantii sanadkan waxaa soo baxayay warar ku saabsan in xanuun hargab lagu tilmaamay uu kusoo batay magaalada Muqdisho, kaasoo dad badan ay la il daran yihiin.
Laakiin Dr Fuje oo hoggaaminaya dagaalka ka dhanka ah coronavirus ee Soomaaliya ayaa sheegay in aysan awoodi karin inay xaaladdaas u kuur galaan.
"Runtii in dabagal la sameeyo ma sahlana. Marka aad cudur noocaas ah dabagaleysid waa inaad heysatid qalabkii loogu talagalay baaritaanka wadsatid, waa inaad adiga laftaada qafilan tahay oo aad xirantahay dharkii cudurka la isaga ilaalinayay, waana in dadku ay ku oggol yihiin oo ay raalli ka noqdaan in guryaha loogu imaado oo la baaro", ayuu yiri.
Howlaha ugu waaweyn ee ay kooxda la dagaallanka coronavirus ka wadaan Soomaaliya waxaa ka mid ah in "dadka laga saaro cabsiga ay ka qabaan in la karantiilo haddii ay sheegaan inuu cudurka hayo", sida uu sheegay Dr Maxamed Cali Fuje.
Wariyaha BBC-da ayaa dhakhtarka weydiiyay sida lagu kala saari karo coronavirus iyo hargabka ay dadka intooda badan ka cabanayaan ee ay sheegayaan "inuu mararka qaar wato qandho, qufac iyo naqaska oo qofka ku dhaga".
"Dhammaan calaamadaha aad ii sheegtay waa kuwa uu coronavirus leeyahay ma aha kuwa hargabka. Hargabku wuxuu leeyahay diif badan kanina ma laha wax diif ah, corona wuxuu leeyahay madax xanuun badan, qufac qallalan, dareenkii urka iyo dhadhanka ayaa ka tagaya qofka, calaamadaha kalena wuu la qeybsadaa hargabka caadiga ah", ayuu yiri Dr Maxamed Cali Fuje.
Tan iyo markii uu xanuunkan soo ifbaxay dowladda Soomaaliya waxay qaadday tallaabooyin lagu xakameynayo.
Kuwaas waxaa ka mid ah in bandow xilliga habeenkii ah lagu soo rogay magaalada Muqdisho.
Hase ahaatee dadka intooba badan ayaan la qabsanin bandowga, iyagoo si caadi ah u kala socda daqiiqado ka hor waqtiga loogu talagalay inuu bandhowga billowdo, sida ay kusoo warrameen qaar ka mid ah wariyayaasha BBC-da ee magaalada Muqdisho.
Kiisaska coronavirus ee hadda ka jira Soomaaliya ayaa maraya 164 qof.
Dadka Soomaaliya ugu dhintay cudurkan ee ilaa hadda la xaqiijiyay ayaa gaaraya 7 ruux.
</doc>
<doc docid='bbc_war-52077189' lang='som' type='mono' source_url='https://www.bbc.co.uk/somali/war-52077189' term='COVID'>
101 jir ka caafimaaday cudurka Coronavirus
Nin u dhashay dalka Talyaaniga oo ay da'diisu tahay 101 jir ayaa noqday ninki ugu da'da weynaa oo ka caaafimaado cudurka Coronavirus.
Nin u dhashay dalka Talyaaniga oo ay da'diisu tahay 101 jir ayaa noqday ninki ugu da'da weynaa oo ka caaafimaado cudurka Coronavirus.
Dalka Talyaaniga ayaa noqday dal uu ku habsaday masiibada cudurka safmarka ee Coronavirus. Haddana dalkaasi waxaa ka soo baxaya warar la yaab leh oo muwaaddiniinta dalkaasi ididiilo ku abuuraya.
Oday 101 jir ah oo ku noolaa magaalada Rimini ee Waqooyiga Bari ee dalka Talyaaniga waxaa haleelay cudurka Coronavirus.
Muddo marki cudurka laga dabiibayey Khamiisti ayuu isbitaalka ka baxay isaga oo caafimaad qaba.
Odaygan naaneystiisa looga yeero lagu soo gaabiyey 'P' inuu caafimaaday waxaa warbaahinta la wadaagay duqa magaalada Rimini Gloria Lucy.
"Runti waa arrin aan la aamini karin, odayga da'da ah inuu cafimaadana raja aad u weyn ayey nagu abuureysaa" ayey tiri Gloria Lucy
"Mr 'P' isaga oo uu caafimaadkiisa taam yahay ayuu dib ugu laabtay gurigiisa" ayeyna sii raacisay.
Wararka kale ee ku saabsan Coronavirus
Ilaa iyo hadda  Faayrsaka Corona ayaa si xawli ah ugu faafaya caalamka oo idil.
Wararka kale ee Coronavirus la xiriira halka ka akhriso:
</doc>
<doc docid='bbc_war-52275068' lang='som' type='mono' source_url='https://www.bbc.co.uk/somali/war-52275068' term='COVID'>
Tirada dadka qaba xanuunka Covid-19 ee Soomaaliya oo maalin qur ah laba-laabantay
Dowladda Soomaaliya ayaa xaqiijisay in ay korortay tirada dadka uu cudurka Covid-19 ku haleelay gudaha dalka oo ay haatan gaartay 60 qof, ka dib markii 24-kii saacadood ee la soo dhaafay la xaqiijiyay in 35 qof oo hor leh oo ku nool gudaha dalka ay qabaan xanuunka.
Dowladda Soomaaliya ayaa xaqiijisay in ay korortay tirada dadka uu cudurka Covid-19 ku haleelay gudaha dalka oo ay haatan gaartay 60 qof, ka dib markii 24-kii saacadood ee la soo dhaafay la xaqiijiyay in 35 qof oo hor leh oo ku nool gudaha dalka ay qabaan xanuunka.
Sida lagu sheegay bayaan ay soo saartay Wasaaradda Caafimaadka ee Soomaaliya, 32 qof oo ka mid ah 35 qof ee haatan laga helay cudurka waxay ku sugan yihiin magaalada Muqdisho, halka labo ay ku sugan yihiin Hargeysa iyo mid Boorama ah.
Wasaaraddu waxay sheegtay in magaalada Boorama ay tahay markii ugu hooreysay oo laga helo qof qaba cudurkan. Dhanka kale, maamulka Jubbaland ayaa sheegay in cudurkaasi laga helay laba qof oo ku sugan magaalada Kismaayo balse tiradaasi kuma aysan jirin xogta ay shaacisay wasaaradda caafimaadka Soomaaliya.
Wasiirka Caafimaadka Soomaaliya, Fowsiya Abiikar Nuur, ayaa sheegtay in 52 ka mid ah bukaannada la xanuunsan cudurkan ay xaaladdooda wanaagsan tahay isla markaana ay ku karantiilan yihiin guryahooda.
Guud ahaan Soomaaliya, in la diiwaangeliyay tirada dadka u dhintay cudurkan ayaa hadda ah laba qof, iyadoo qofkii ugu dambeeyay uu ahaa wasiiru dowlihii caddaaladda maamul-goboleedka Hirshabeelle, Khaliif Muumin Tooxow.
Dhanka kale, waxaa la karantiilay dhammaan xubnaha dowlad goboleedka Hirshabeelle ka dib markii uu xanuunkaasi coronavirus uu u geeriyooday wasiir Khaliif Muumin.
Magaalada Jowhar waxaa isku karantiilay madaxweynaha Hirshabeelle Maxamed Cabdi Waare iyo golihiisa wasiirrada, kuwaasi oo dhammaantood karantiilka ku jiri doona muddo 14 maalmood ah.
Madaxweyne Waare oo qoraal soo dhigay bartiisa Twitter-ka ayaa sheegay in uu doorbiday in uu iskii isu karantiilo.
"Ilaahay unbaan xanuunsanun. Laakiin anigu waan fiicanahay Waxaan doorbiday inaan kaligey iskarantiilo ilaa isbuucii lasoo dhaafay, anigoo is hubinaya sidoo kalena tusaale u noqonaya dadkeyga", ayuu yiri madaxweyne Waare.
Wali lama soo tabinin xubin kale oo ka tirsan maamulka oo la xanuunsan coronavirus balse wasiirka caafimaadka maamulkaasi Cabdi Macallim Maxamed ayaa BBC-da u sheegay in "xaaladda guud ee Hirshabeelle hadda way yara daggan tahay, waxaa soo gaaray cudurka coronavirus oo laga helay hal qof oo ah wasiir, xildhibaanna ah, Alle ha u naxariisto wuxuu u geeriyooday, xilligaas wixii ka dambeeyayna guud ahaan dadka waxay isku karantiileen meeshii uu qof walba ku sugnaa".
"Maadaama wasiirku uu xildhibanana ahaa, shaqooyin badanna ay socdeen, oo shirar baarlamaanka iyo golaha wasiirrada ah ay socdeen, dad badanna uu la kulmay, hoteelkana uu dagganaa, ayaa markii isaga laga helay iyo ka horba markii lasoo qaaday waxaa qof walba lagu wacyi galiyay inuu ku sugnaado meesha uu hadda joogo ku sugnaado muddo 14 cisho ah".
Tirada dadka uu cudurkan Coronavirus ku haleelay gudaha Soomaaliya ayaa maalmihii dambe sare u sii ka caysay, taa oo hadda gaartay 60 qof.
Inta la ogyahay hal qof ayaa ka bogsooday xanuunka, sida ay shaacisay wasaaradda caafimaadka ee Soomaaliya.
</doc>
<doc docid='bbc_war-52585881' lang='som' type='mono' source_url='https://www.bbc.co.uk/somali/war-52585881' term='COVID'>
Korona fayras: Dadka oo lagu aasaya qabur cusub oo ku yaalla Muqdisho
kiisaska COVID19 ee Soomaaliya waxay ku sii dhaw yihiin 1000 kiis, iyadoo labadii todobaad ee lasoo dhaafay la diiwan galiyay kiisaskii Covid-19 ee ugu badnaa.
kiisaska COVID19 ee Soomaaliya waxay ku sii dhaw yihiin 1000 kiis, iyadoo labadii todobaad ee lasoo dhaafay la diiwan galiyay kiisaskii Covid-19 ee ugu badnaa.
Inkastoo wali uu faafitaanka xanuunka uu jiro haddana mas'uuliyiinta magaalada Muqdisho ayaa ka digaya in tirada dadka xanuunka qabo ama u dhimanayo xanuunka ay intaas ka badan tahay.
Warihaya  BBC-da ee magaalada Muqdisho Bella Sheegoow oo warbixintan Muqdisho ka soo diyaarisay ayaa sheegtay iney qabruurihi hore ee Muqdisho ay buuxsameen oo haatan dadka lagu aaso qabuuro cusub.
Afar qoys oo mid walba uu qof ka dhintay ayaana qabuuraha joogay, wajiyadooda murugo ayaa ka muuqatay, waxay waayeen xubin qoyskooda ka tirsan oo aan dib ugu soo noqoneyn.
Ilaa hadda ma cadda inta ay la'eg tahay tirada dadka Muqdisho dhexdeeda Coronavirus ugu dhimanaya, laakiin dadka xabaalahan joogo ayaa BBC u sheegay inuu korar ku yimid qabriyada ay qodaan iyaga oo sheegay iney maalinkasta qodaan ilaa 20 qabri.
"Sidaad ogtihiinba markii hore ilaa iyo 450 qabri iyo wax ka agdhow ayay qabuuraha ahaan jireen laakiin bishan 558 ayey ahaayeen marka 100 baa ku korortay, waa bishi la soo dhaafay ee afaraad taasoo macnaheedu yahay maalin walba 3-4 qof ku dhawaad oo siyaada ah ayaa halkan la keenayey. Marka dadweynihi oo xawaalaha loo soo dahweeyey wey noqon kartaa dhibka jirana qayb ayuu ka yahay taa lama inkiri karo" ayuu yiri guddoomiaha qabuuraha barakaat Cali Wehliye.
Cudurka COVID19 wuxuu ku faafay gobollada dallka oo dhan, dadka caafimaadka ka shaqeeya ayaana dagaal kula jira xanuunkan laakiinse Soomaalia malahan awood kaga hortagto ama ay kula socoto tirada saxda ah ee xanuunkan, waxaanay sidoo kale lahayn adeegyo caafimaad oo awood u leh dawaynta dadka uu xanuunka uu soo rito.
Dawlada Federaalka Soomaaliya ayaa sheegtay iney dad 40 qof ka badan ay u geeriyoodeen xanuunka corona. Laakin duqa magaalada muqdisho ayaa sheegay in labadii todobaad ee la soo dhaafay ay maamulka gobolka diiwaan galiyeen 500 oo dhimasho, tiradaan ayaa aad uga badan intii hore u dhiman jirtay waxuuna u badiyay inay covid-19 u dhinteen dadka geeriyooday.
"Waxaan soo billaawnay inaan gudbinno tirada meyd ee qabuuraha la geeyo maalin walba 19-ka Apriil ilaa iyo caawa warbixintaasi waa gudbinnay. Maanta 32 meyd ayaa la soo aasay, tiradi ugu badneed oo aan gudbinno maalin qur ah waxay ahayd 49, tirada ugu yareyd oo aan gudbinnayna waxay ahayd 22" ayuu yiri guddoomiyaha gobolka banaadir ahna duqa magaalada Muqdisho Cumar Maxamuud Maxammed (Cumar finish).
Xirfadlayaasha caafimaadka ee ka howlgala magaalada Muqdihso ayaa duqa magaalada badi ku raacsan hadalkiisa, ururka dhaqaatiirta Soomaaliyeed ayaana ka digay in ay dad badan ay fayraska corona ugu dhiman doonaan Soomaliaya, hadii aanay Soomaaliya caawinaad helinna ay xaalad xun gali karto
Cudurka Safmarka covid-19 waxuu saameeyey mid ka mid ah adeegyada caafimaad ee ugu liita adduunka. Soomaaliya waxay leedahay wax ka yar 20 sariirood oo daryeelka degdegga ah, waxaana aad ugu yar  qalabka neefta ee ventilator loo yaqaanno waxay sidoo kale leedahay hal isbitaal dawladeed oo la tacaalo bukaanka Covid-19.
Xaaladda ayaana si aad ah gacanta uga sii baxaysa xakameynteeduna ay adkaan doontaa hadii aan degdeg wax looga  qaban.
</doc>
<doc docid='bbc_war-52313474' lang='som' type='mono' source_url='https://www.bbc.co.uk/somali/war-52313474' term='COVID'>
Coronavirus:Sheekh iyo xertiisa oo loo haysto inay Coronvirus faafiyeen
Hogaamiyaha jameecada Tabliiqa Hindiya Saad Khandalvi ayaa maanta lagu soo oogay dacwad la xiriirta dil aan ula kac ahayn ka dib markii uu qabanqaabiyay kulan ay Tabliiqa ku yeesheen magaalada Delhi xilli uu cudurkaasi fara ba'an ku hayay magaalada.
Hogaamiyaha jameecada Tabliiqa Hindiya Saad Khandalvi ayaa maanta lagu soo oogay dacwad la xiriirta dil aan ula kac ahayn ka dib markii uu qabanqaabiyay kulan ay Tabliiqa ku yeesheen magaalada Delhi xilli uu cudurkaasi fara ba'an ku hayay magaalada.
Boolisku waxa ay sheegeen in kulanka oo billowday 3-da March uusan dhamaanin xitaa markii ay dowladda Hindiya si rasmi ah ugu dhawaaqday bandowga 24-kii March.
Waxaa shirka Tabliiqa lala xiriiriyay in ka badan 1000 kiis oo Corona ah oo lagu arkay ilaa 17 gobol oo la aamisan yahay inay faafiyeen ajaaniibtii ka qeybgashay kulanka.
Mr Saad iyo jimciyadda Tabliiqa dalkaasi ayaa beeniyay eedemaha loo soo jeediyay.
Dacwaddan ayaa si rasmi ah loogu soo ogay maanta isagoo karantill ku jira.
Boolisku waxay sheegeen in wadaadkan uu iska dhaga tiray laba ogaysiis oo ay booliska uga dalbadeen inuu soo afjara kulanka oo ka socday masaajid weyn oo ku yaalla Delhi.
Ururkan ayaa sannadkii 1926 lagu aasaasay gobolka waqooyiga Hindiya ku yaalla ee Mewat, waxaana aasaasay wadaadka caanka ah ee Muslimka ahaa ee Maulana Moxamed Ilyas Kandhlawi.
Ujeeddadiisu waxay ahayd inuu diinta Islaamka ku faafiyo dunida. Ururka ayaa saameyn weyn ku lahaa Hindiya oo aan xilligaas kala qeybsaneyn. Tani isma beddelin kaddib markii dalkaasi la kala qeybiyay, xornimadii ka dib, sannadkii 1947. Waxay taageero xooggan ku haystaan gudaha Pakistan iyo Bangladesh.
Aasaasaha Jamaat, Moxamed Ilyas, ayaa lagu xusuustaa inuu yiri: "Muslimiintu waa inay noqdaan Muslimiin wanaagsan," - taasina waa hadafka ugu weyn ee ururka - inay Muslimiinta ku dhex faafiyaan ku dhaqanka diinta Islaamka.
Xubnaha ururka ayaa sheegta inuu yahay mid ka madax bannaan siyaasad, kaas oo ay ujeeddadiisu tahay inuu dhiso ummad Muslimiin ah oo ku dhaqanta Qur`aanka Kariimka ah.
Jamaat ayaa wufuud u kala dirta dalal kala duwan muddo 40 maalmood ah sannadkiiba, mararka qaarna muddo intaas ka yar. Kuwa dadka wax u sheega ayaa aaminsan inay qof-qof dadka ula kulmaan, sidaas darteed waxay garaacaan guryaha dadka Muslimiinta ah si ay ugu gudbiyaan farriinta Islaamka.
</doc>
<doc docid='bbc_war-52252831' lang='som' type='mono' source_url='https://www.bbc.co.uk/somali/war-52252831' term='COVID'>
WHO: Xaalladdu waa ay ka sii dari kartaa haddii la khafiifiyo xayiraadaha Covid-19
Madaxa Hay'adda Caafimaadka Adduunka ayaa dunida uga digay in la qaado xayiraadaha loogu talagalay la dagaalanka faafidda coronavirus isagoona walaac ka muujiyay in xaalaada ay ka ii dari karto haddii ay taasi dhacdo.
Madaxa Hay'adda Caafimaadka Adduunka ayaa dunida uga digay in la qaado xayiraadaha loogu talagalay la dagaalanka faafidda coronavirus isagoona walaac ka muujiyay in xaalaada ay ka ii dari karto haddii ay taasi dhacdo.
Dr Tedros Adhanom Ghebreyesus ayaa sheegay in dalalka caalamka ay ka foojignaadaan khafiifinta xayiraadaha, xitaa inkastoo ay dhaqaalaha saameyn ba'an ku yeesheen xayiraadahaasi.
Spain iyo Talyaaniga oo ah dalalka Yurub uu sida ba'an u saameeyay fayraska Corona ayaa haatan labaduba waxay khafiifinayaan qaar ka mid xayiraadihii ay ku soo rogeen dalalkooda.
Guud ahaan dunida waxaa laga xaqiijiyay 1.6 malyan oo kiis halka dhimashaduna ay mareyso in ka badan 101,000.
Dr Tedros oo ka hadlayay magaalada Geneva ayaa sheegay in hoos u dhac xanuunka Covid0-19 laga dareemay qaar ka mid dalalka Yurub.
Waxa uu sheegay iney jiraan qorshooyin lagu khafiinayo xayiraadaha kuwaasi oo ay WHO kala shaqeyneyso dowladaha caalamaka balse ma ahan in si dhakhsiya loogu dhaqaaqo.
Dowladda Spain ayaa isu diyaarineyso in Isniinta shaqaalaha qaar ka mid ah waaxaha dhismaha iyo warshadaha u ogolaato iney dib u bilaabaan shaqooyinkooda.
Spain ayaa Jimcihii diwaan gelisay tirada dhimashadii ugu yarayd muddo 17 maalmood ah, taasi oo gaadhay 605 qof. Sida laga soo xigtay tirakoobkii ugu dambeeyay, tirada shimashada Spain ee la xiriirta Coronvirus ayaa gaadhay 15,843.
Raysal Wasaaraha Talyaaniga Giuseppe Conte ayaa sii kordhiyay xayiraadaha saaran dalkiisa ilaa 3-da bisha May, hase yeeshee ganacsiyo yar-yar oo xidhna tan iyo 12-kii Maarso ayaa maalinta talaadada loo ogolaan doonaa in dib loo furo.
Dhanka kale waxaa aad looga deyrinayaa xuduudaha isu furan taasi oo la aaminsan yahay in si fudud uu ku faafi karo Fayraska Corona.
Dalalka caalamka waxay xirteen xudduudahooda, haddana dad badan oo aan laga warqabin ayaa ku qulqulaya xudduudaha caalamka. Wadamo badan ayaana digniinno ka soo saaray faafitaanka fayraska ee aan lagu xakameyn karin xuduudaha ballaaran ee isu furan.
Bishii March, in ka badan 150,000 oo u dhashay Afghanistan ayaa ka soo laabtay Iiraan, oo ka mid ah dalalka uu sida ba`an u saameeyay coronavirus - kumannaan kale ayaa maalin walba isu gudbo.
Tobannaan kun oo dheeraad ah ayaa sidoo kale dhowaan ka soo laabtay Pakistan - oo ka mid ah dalalka Koofurta Aasiya ku yaalla ee uu sida ba`an ugu faafay fayraska Covid-19.
Dalalkaas ayaa la daalaa dhacaya xakameynta dhaqdhaqaaqyada ka socda xudduudaha aan ammaanka ahayn isla markaana aan sharciyada ka jirin.
Illaa iyo haatan, Afghanistan kama mid ah dalalka uu aadka u saameeyay fayraska, waxaa laga soo sheegay 423 kiisas iyo 14 dhimasho ah, balse qulqulkan ayaa laga muujiyay walaac ah in ay sii kordheyso tirada dadka isku gudbinaya fayraska.
"Marka la eego tirada dadka laga yaabo inay fayraska qabaan ee ka gudbay xadka, waxaan rajeynayaa in tirada kiisaska iyo dhimashada ee Afghanistan ay sare u kacdo," ayay tiri Natasha Howard, oo cilmiga caafimaadka dunida iyo dagaallada ka dhigta Jaamacadda National University ee Singapore.
Wasaaradda caafimaadka bulshada ee Afghanistan ayaa saadaalineysa in illaa 16 milyan oo ka mid ah 30-ka milyan ee bulshada dalkaas ay qaadi karaan fayraska, sida ay ka soo xigatay WHO.
Waheedullah Mayar, oo ah afhayeen wasaaradda, ayaa sheegay in arrinta ugu daran ay tahay in illaa 700,000 oo qof ay u baahnaan doonaan in isbitaalka la dhigo, halka  220,000 oo ka mid ahna ay u baahan karaa daaweynta qeybta xaaladaha degdegga ah. Sidoo kale 110,000 oo tiradaa ka mid ah ayaa u dhiman kara Covid-19.
Guud ahaan isbitaallada Afghanistan waxaa yaalla 10,400 oo sariiro ah. Gobolka Herat, qiyaastii waxaa yaalla ilaa 12 oo qalabka bukaannada ka caawiya neefsashada ah.
"Afghanistan ma yeelan doonto tiro badan oo sariiro ah xitaa 10-ka sano ee soo socda," ayuu yiri, isagoo intaas ku daray in waaxaha caafimaadka ay diiradda saarayaan tallaabooyinka ka hortagga.
Kabul waxaa gebi ahaanba saaran bandow, isu imaatinnada bulshada ayaana laga mamnuucay Herat.
Balse bulshada dalkaas, waxay badankooda qabaan xanuunno hore sida qaaxada, kansarka iyo sokorta waxaana jira illaa 2.5 milyan oo carruur oo nafaqo darro ay haysato, sida ay sheegtay hay`adda gargaarka ee Save the Children.
Balse haddii ay xaaladda Afghanistan ay sidaas u xun tahay maxay dad badan u doonayaan inay dib ugu soo laabtaan?
Badankood waxay ka soo cararayaan xanuunka Covid-19 ee ka dillaacay Iiraan iyo Pakistan bandowga ayaana ciriir geliyay fursadaha dhaqaale. Dadka ayaa sidoo kale ka cabsi qaba inaysan halkaas ka heli karin daaweyn caafimaad.
"Ra`yiga dadka soo laabanaya ayaa ah, haddii aan dhimanayo waxaa fiican inaan dalkeyga ku dhinto," ayuu yiri Mr Rahimi.
Khubarrada qaar ayaa aaminsan in haatan laga daahay xakameynta faafitaanka fayraska ee gudaha Afghanistan. Waxaana aad u yar caawinaadda laga heli karo beesha caalamka oo iyaguba la daalaa dhacaya fayraska.
</doc>
<doc docid='bbc_war-52305941' lang='som' type='mono' source_url='https://www.bbc.co.uk/somali/war-52305941' term='COVID'>
Covid-19: Trump oo sheegay in Mareykanka uu gaaray halkii ugu sarreeysay
Guud ahaan tirada dadka uu soo ritay xanuunka Covid-19 ayaa waxay kor u dhaaftay laba Malyan oo qof sida laga soo xigtay tirakoobka Jaamacadda Hopkins.
Guud ahaan tirada dadka uu soo ritay xanuunka Covid-19 ayaa waxay kor u dhaaftay laba Malyan oo qof sida laga soo xigtay tirakoobka Jaamacadda Hopkins.
Tiradan ayaa laba toddobaad gudohood ku laba laabantay iyadoo markii hore ahayd malyan kiis. Mareykanka ayaa waxaa isaga la diwaan geliyay 600,000 oo kiis waxaana soo raaca Spain iyo Talyaaniga.
Dunida Guud ahaan dadka u dhintay fayraska Corona waxay kor u dhaafeen 128,000 oo qof. Mareykankuna ilaa 24,000 oo qof ayaa u geeriyootay halka Talyaanigana ay dhimashada ka badan tahay 20,000 oo qof.
Madaxweyne Trump oo jeedinayay khubaddiisii maalin laha ee Coronavirus ayaa sheegay in Mareykanka uu fayruska kor u dhaafay halkii ugu sarreysay.
Waxa uu sidoo kale sheegay in Gobolada Mareykanka ay xoogga saari doonaan sidii dib loogu furi lahaa dhaqaalaha uuna ku dhawaaqi doono qorshahaasi khamiista xilliga Mareykanka.
Hay'adda Lacagaha Adduunka ee IMF ayaa ka digtay in kobaca dhaqaalaha ee qaaradda Aasiya uu dhulka geli doono markii ugu horreeysay muddo lixdan sannadood ah sababo la xiriira xanuunkan saf-marka ah ee Covid-19.
Waxay hay'addu gaar ahaan carrabka ku dhufutay badeecadihii dabadda lo dhoofin jiray ee Gobolka.
Xisbiga Dimuqraadiga ee talada haya ee Kuuriyada Koonfureed ayaa xildhibaano badan ka helay doorashadii baarlamanka ee dalkaasi ka dhacaday, iyadoo dalka la daalaa dhacayo la dagaallanka  dhibaatada xanuunka Covid-19.
Guushaasi ayaa madaxaweyne Moon Jae-in siineysa aqlabiyadda barlamaanka tan iyo markii Kuuriyada koonfureed ay ka dhacday doorasho dimuqraadi ah sannadka markuu ahaa 1987-dii.
Inta badan hay'adaha gargaarka kuwadooda waaweyn ayaa dowladadaha Bangaldhesh iyo Myanmar ugu baaqay  iney dib ugu soo celiyeen khadka interneka boqolaalka kun ee qaxootiga Muslimiinta Rohingya.
Hay'adaha ayaa sheegay in khadka internet-ka uu aad muhiim ugu yahay qaxtootigaasi si loo helo macluumaadka kiisaska Coronovirus.
Dalkaasi Guatemala ayaa waxa uu walaac ka muujinaya tirada sii kordheysa ee dadka laga soo taraxiilayo dalkaasi Mareykanka kuwaasi oo qaba fayraska Corona.
Wasaaradda Caafimaadka ee Guatemala ayaa Talaadadii shaaca ka qaadday in ku dhawaad boqolkiiba shan iyo labaatan laga helay rakaab la soo tarxiilay oo saarnaa hal diyaarad.
</doc>
<doc docid='bbc_war-52163315' lang='som' type='mono' source_url='https://www.bbc.co.uk/somali/war-52163315' term='COVID'>
Trump oo iska diiday talo caafimaad oo la xiriirta Coronavirus
Madaxweynaha waddanka Mareykanka Donald Trump, ayaa sheegay inuusan xiran doonin walxaha afka lagu xirto ee gacanta ka gaysta in cudurka uusan faafin, muddo yar un kaddib markii lagu dhawaaqay in dowladdiisa ay ku talabixinayso in dhammaan Ameerikaanka ay goobaha fagaarooyinka afkooda duubtaan.
Madaxweynaha waddanka Mareykanka Donald Trump, ayaa sheegay inuusan xiran doonin walxaha afka lagu xirto ee gacanta ka gaysta in cudurka uusan faafin, muddo yar un kaddib markii lagu dhawaaqay in dowladdiisa ay ku talabixinayso in dhammaan Ameerikaanka ay goobaha fagaarooyinka afkooda duubtaan.
Mr Trump ayaa ku celceliyay in tallaabooyinkaas aanay qasab ahayn.
Wuxuu shegay inaysan ka suuroobanin inuu madax, boqoro iyo kali taliyayaal in aqaka cad ku salaama isagoo uu afku u xiran yahay.
"Adigana kuma khasbanid, umaleyn maa in ana anigana xiran doono"
Talaaboyinka ay soo saartay xarunta ka hortagga cudurada ayaa imanaysa kaddib markii Mareykanka laga xaqiijiyay laba boqol iyo toddobaantan kun afar boqol toddobaatan iyo saddex kiis oo fayraska corona ah halka dhimashaduna, ay caga cageyneyso 7,000 oo qof.
Tirada dadka cudurka coronavirus ugu dhintay gudaha waddanka Mareykanka ayaa waxa ay maalin qura ka saramartay 1300, tiradaas oo noqonaysa middii ugu sarraysay ee muddo 24 saacadood ah dunida laga diiwaangeliyo.
New York  ayaa noqotay meesha saameynta ugu badan uu ku yeeshay Corona iyadoo ku dhawaad 2,000 oo qof ay ku dhinteen
Dhawaqa digniinta ee duqeymaha cirka, hoonka maraakiibta, kan gawaarida iyo midka tareennada ayaa laga yeeriyay guud ahaan waddanka Shiinaha, taas oo lagu xasuusanayay dadkii u dhintay cudurka coronavirus.
Dalkaasi muddo saddex daqiiqadod ah waxaa gebi ahaanba la joojiyay dhaqdhaqaaqii taas oo lagu xusayay dadkii ay waxyeellada ka soo gaartay cudurkaasi.
Shiinaha ayaa si rasmi ah u diiwaangeliyay in ka badan 3 kun oo dhimasho tan iyo bishii Diseembar markaas oo uu gobolka Hubei ka dilaacay cudurkaasi.
Wasaaradda caafimaadka ee Soomaaliya ayaa sheegtay in laba kiis oo cusub oo Coronavirus ah laga helay Soomaaliya, iyada oo tirada dadka cudurka laga helay ka dhigeyso 7 qof, halka 1 qof oo ka mid ahna uu cudurka ka bogsaday.
Wasaaradda caafimaadku ayaa waxay sheegtay in 2-da qof ee cudurka haleeyay ay kala yihiin muwaaddin Soomaali ah iyo qof Ajnabi ah.
Horay ayay Guddiga sare ee u xilsaaran xakamaynta xaaladaha fayraska Corona oo shir jaraa'id ku qabtay Isbitaalka Martiini u sheegeen in Soomaaliya laga helay 5 qof oo qabta xanuunka Corona, halka 17 kalena baaritaan lagu hayo.
Dr. Cabdirisaaq Yuusuf Axmed ka tirsan Guddiga sare ee ay Dowladdu u xilsaartay xakamaynta xaaladaha  COVID-19 ayaa Bulshada usoo jeediyay in aysan qarsan haddii ay isku arkaan calaamadaha xanuunka, isagoona sheegay inuu ka cabsi qabo inuu Dalka ku Laba qarxo maaddaama ay Dadka qaarkii qarsanayaan.
"Wuu jiraa xanuunka ha difirin, Dadka ka ilaali. Naftaada ka ilaali waa xanuun saf mar ah oo kugu dhici kara, qor walbana ku dhici kara, waa farrinta aan Jecelnahay inaan Dadka la wadaagno'', ayuu yiri Cabdirisaaq.
</doc>
<doc docid='bbc_war-52420970' lang='som' type='mono' source_url='https://www.bbc.co.uk/somali/war-52420970' term='COVID'>
Shiinaha oo diidday baaritaan caalami ah oo ku aaddan Coronavirus
Shiinaha ayaa ku gacan-seyray soo jeedin ah in baaritaan caalami ah lagu sameeyo halka uu kayimid fayraska Corona ee dunida rafaadiyay.
Shiinaha ayaa ku gacan-seyray soo jeedin ah in baaritaan caalami ah lagu sameeyo halka uu kayimid fayraska Corona ee dunida rafaadiyay.
Safiir kuxigeenka Shiinaha u fadhida London, Chen Wen, ayaa sheegtay in dalabka noocaasi ah uu yahay mid siyaasadeysan, isla markaana wax u dhimaya dedaalka uu dalkeeda kula tacaalayo cudurka safmarka ah.
Tan iyo markii uu cudurka ka bilowday magaalada Wuhan ee Shiinaha ayaa waxaa isa soo tarayay dalabka ah in baaritaan caalami ah lagu sameeyo sida uu fayraska ku bilowday.
Wiilkii diiday inuu cudurka Coronavirus geeyo Afrika kaddibna reystay
Dhakhtarkii "halyeyga ahaa" oo u dhintay cudurkii dartiis loogu hanjabay
Isbitaalkii lixda maalmood lagu dhisay ee Shiinaha oo maanta la furayo
Xogta ku aaddan halka uu kayimid fayraska iyo qaabka uu markii ugu horreysay ku faafay ayaa la rumeysan yahay inay dalalka caalamka ka saacidi karto la tacaalidda cudurka.
"Xilligan waxaan xoogga saareynaa la dagaallanka fayraska, marka ma garanayo sababta looga hadli karo baaritaan caalami ah. Arintaasi waxa ay diiradda ka lumin kartaa dedaalkeenna iyo weliba dhaqaalaha aan kula dagaallameyno cudurka. Waa arin siyaasadeysan. Mana jirto cid oggalaaneysa," ayay tiri Chen.
Waxa ay intaa ku dartay inay jiraan warar badan oo xaqiiqada ka fog kuwaasoo ku saabsan halka uu kayimid fayraska.
Ms Chen ayaa sheegtay in macluumaadkaasi ay beenta ku sheegtay ay ka khatar badan yihiin cudurka dilaaga ah.
Dalal badan ayaa su'aal geliyay sida uu Shiinaha uga run sheegay saameynta uu ku yeeshay cudurka Covid-19 iyo weliba qaabka uu ula tacaalay.
Tom Tugendhat, oo guddoomiye u ah guddiga baarlamaanka Britain u qaabilsan arimaha dibedda, ayaa ku eedeeyay xukuumadda Beijing inay ka been sheegtay macluumaadka saameynta uu dalkaasi ku yeeshay fayraska.
Waxa uu intaa ku daray in xisbiga shuuciga ah ee dalkaasi u taliya uu sumcaddiisa ka hormariyay badqabka shacabka Shiinaha iyo kan caalamka oo dhan.
</doc>
<doc docid='bbc_war-52090288' lang='som' type='mono' source_url='https://www.bbc.co.uk/somali/war-52090288' term='COVID'>
Coronavirus: Soomaalida Sweden sida uu u saameeyay
Waxaa diiradda la saaray Soomaalida oo ay dadku u qaybsameen mid ku wiirsadey iyo mid ka walaacey, ka dib markii ay saxaafadda Sweden faafiyeen warar sheegaya inay Soomaalidu u badan tahay dhimashada fayraska corona.
Waxaa diiradda la saaray Soomaalida oo ay dadku u qaybsameen mid ku wiirsadey iyo mid ka walaacey, ka dib markii ay saxaafadda Sweden faafiyeen warar sheegaya inay Soomaalidu u badan tahay dhimashada fayraska corona.
''Ugu yaraan 6 ka mid ah 15 qof oo fayraska corona ugu dhimatay magaalada Stockholm ayaa Soomaali ah,'' sida ay sheegtay Jamciyad ay leedahay Soomaalida Sweden.
"Markii uu cudurkani Sweden soo gaarey, ma jirin xog ku filan oo ay Soomaalidu hayeen, qaar badanna sidoodii ayay nolosha u wateen," ayay tiri Jihaan Maxamed, oo jamciyadda xubin ka ah oo u warrantay barnaamijka Agenda ee SVT.
Sida ay sheegtay Jihaan Maxamed, 5 ka mid ah 6-da qof ee Soomaalida dhimatay waxay ku nool yihiin agagaarka Järva ee Stockholm, qofka 6-aad wuxuu ku noolaa degmada Järfälla ee isla caasimadda.
Jihaan oo la weydiiyay in ay saba jiri karto waxay tiri: "Ma ogi sababta ay agagaarka Järva ugu badan yihiin dadka u dhintay fauraska Covid-19, balse qaar badan waxay ku nool yihiin guryo ay dad badan ku deggan yihiin, sidoo kale waxaa liita hab-raaca faya-dhowrka."
Jihaan ayaa sheegtay in ay la tahay "in dhaqanka Soomaalida arrimo ka mid ah in ay qeyb ka ciyaareen in fayraska uu ku dhex faafo".
"Dhaqanka Soomaalida waa muhim (marka la eego) is dhexgalka bulshadu, taageerada iyo in la is booqdo, gaar ahaan haddii uu qof xanuunsan yahay, kaaga darane Soomaalidu xog badan cudurka kama hayaan,'' ayay tiri Jihaan oo sheegtay inay muhim tahay in lakala fogaado.
Waxaa kadib qoraalkaas sii faafiyey Wargeysyada waawayn ee Sweden sida Expressen, Aftonbladet iyo qaar kale.
Arrintan ayaa muran ballaaran ka oogtey dalka Sweden gaar ahaan baraha bulshada, iyadoo ay Soomaali badan ku doodayaan "inay ahayd in aad looga fiirsado faafinta warkaas maadaama ay dhalin karto in Soomaalida la faquuqo", sida Soomaalida qaar ay ku qoreen barahooda bulshada.
Arrimaha kale ee doodda dhaliyay waxay tahay in qowmiyadaha kale ee fayraskan uu saameeyay inaan la magacaabin, marka dadku way ka "xumaadeen" in si gaar ah farta loogu godo Soomaalida. Durba waxaa bilowday "in kooxaha cunsuriyiinta ah in ay ku maadeystaan Soomaalida.
"Annaga oo aan diidaynin inay dadku dhinteen ama is difaacaynin, waa inaan si kale oo ka qurux badan u qaabaynaa, sida inuusan jirin tirakoob rusmi ah oo kasoo baxay Hay'adda Daryeelka Caafimaadka iyo Hay'adda Arrimaha Bulshada," ayuu yiri Axmed Kaboole oo ka tirsan Golaha Degaanka Stockholm oo sheegay in aanu warka la hayaa weli rasmi ahayn.
Wuxuu intaa ku daray: "Tan kale Sweden illaa iyo hadda si rasmi ah uma tirakoobin dhalashada dadka cudurkan u dhintay".
Qaar ka mid ah dhallinyarada waxay sheegayaan in Soomaalida "aysan weli ku baraarugsaneyn halista cudurka iyagoo tusaale ahaan weli dhooban makhaayadaha iyo meelaha lagu sheekaysto." Wiil dhallinyaro ah oo la hadlay weriya Maxamed Xaaji Xuseen ayaa yiri: ''Shalay ilaa 40 qof ayaan ku arkay meel makhaayad ah."
Qaar ka mid ah Soomaalida oo wacyigelin sameynaya waxay ku talinayaan in aan la dhayalsan balse la raaco tilmaamaha fayraska, isla markaana la kala fogaado, guryaha la joogo, nadaafadda lagu dadaalo, qofkii bukaan ahna uu dhakhtar la xiriiro dadka kalena ka fogaado.
Iqra Maxamed Cali (Dhegeey) oo ah kalkaaliso caafimaad oo Soomaali ah oo ka howlgasha isbitaal ku yaalla magaalada Trollhättan ayaa ka warramaysa isbedello Soomaalida khuseeya oo kusoo kordhay isbitaalka ay ka shaqeeyso.
"Waxaa la iga codsaday inaan af Soomaali ku tarjumo tilmaamamaha iyo xogaha ku saabsan fayraska corona," ayey tiri Iqra oo BBC la hadashay, iyadoo intaa ku dartay waa "si ay Soomaalidu uga digtoonaadaan halistiisa, wixii la farayana u fahmaan."
Kiisaska guud ee dalka Sweden waxay hadda marayaan 3,447 oo kiis, kuwaas oo in ka badan 378 ka tirsan ay cusub yihiin, geerida guud waxay maraysaa in ka badan 105 qof, waxaana la qiyaasayaa in ugu yaraan 20 qof ay Soomaali yihiin."
</doc>
<doc docid='bbc_war-52353521' lang='som' type='mono' source_url='https://www.bbc.co.uk/somali/war-52353521' term='COVID'>
Coronavirus: "Waxaan ka cabsanaya in si qasab ah la ii karantiilo"
Sida la mid ah "xanuunka" ay dad badan oo dunida ku nool ay dareemayaan, Rachel Gachuna waxay si daran uga walaacsan tahay inuu ku dhaco coronavirus maadama ay ka cabsi qabto in la geeyo xarun karantiil oo ku taalla gudaha Kenya.
Sida la mid ah "xanuunka" ay dad badan oo dunida ku nool ay dareemayaan, Rachel Gachuna waxay si daran uga walaacsan tahay inuu ku dhaco coronavirus maadama ay ka cabsi qabto in la geeyo xarun karantiil oo ku taalla gudaha Kenya.
"Musqulaha waa kuwo wasakh ah.. shaqaalaha nadiifinaya waxay ka cawdaan wasakhada," sida ay BBC-da u sheegtay haweeney ku jirta xarun karantiil.
"Sababtaba, musqulaha biyo ma lahan, dadku waxay adeegsanayaan tuubadii ay isticmaashay, xitaa haddii ay jiraan... xaalad jahwareer ayaa halkaas ka taagan".
Dadkii soo galay Kenya ee ka yimid dalalkii uu saameeyay fayraska ka hor inta aanan la xirin xudduudaha iyo kuwo la sheegay inay la kulmeen dadka uu ku dhacay coronavirus, waxaa la geeyay xarun karantiil si muddo 14 maalmood ah ay halkaas ugu soo qaataan.
Si kastaba, waxaa muddo kale lagu daray maalmaha qofka uu ku qaadanayo xarumaha karantiilka gaar ahaan dadka lagu arkay calaamadaha fayraska. Sidoo kale, dadkaas waa in ay iska bixiyaan kharashaadka ku baxayo noloshooda.
Waxaa sidoo kale jiray walaaca ah in dadka ku jiray xarumahan aysan raaceyn talada ah inay kala fogaadaan maadama ay xarumaha ka jiraan ciriiri.
"Alle waxaan ka baryaayaa in xanuunkan uusan igu dhicin sababta oo ah ma garanayo waxaan sameyn doono," ayay tiri Ms Gachuna xilli ay la hadleysay BBC-da.
Haatan, Gachuna waxay fasax ka qaadatay shaqada, waxay doorbiday in guriga ay kasoo shaqeyso.
Si qoyskeeda ay uga ilaaliso xannuunka, kaligeed ayaa xaafadda usoo adeegto marka ay wax u baahdaan.
Shacabka Kenya waxaa hadda lagu qasbay in ay xirtaan afka iyo sanka marka ay ku sugan yihiin goobaha dadweynaha, waxaa sidoo kale la dhimay basaska tirada dadka ee raaci jiray balse waxaa adag in la dhaqan geliyo arrinta ah kala fogaanshaha bulshada.
"Waxaan isku dayaa in aan feejignaado, marka aan guriga tago, waa in aan qubeystaa inta aan la kulmin carruurteyda, marka ma hubtid walxaha bannaanka kaa soo raacay," ayay tiri Rachel Gachuna.
Waxay shaqada ka saartay gabar u shaqeyneysay oo u xanaaneyn jirtay labadeeda canug ee mataanaha ah, tas oo sabab u ah cabsida ay ka qabto coronavirus.
Toddobaadkii lasoo dhaafay waxaa jiray tiro dad ah inay isku dayayeen inay kasoo baxsadaan xarun karantiil oo ku taalla Jaamacadda Kenyatta ee magaalada Nairobi kaddib markii ay sheegeen in nolosha halkaas ka jirta aysan wanaagsaneyn.
"Marka hore, ma heysano wax dhaqaale ah oo aan ku maareyno nolosheenna, marka labaad ma jiraan wax caddeymo ah oo dhakhaatiirta ay sheegeen oo muujinayo in aan halkan kusii jirno," waxaa sidaas yiri Simon Mugambi oo ka mid ahaa dadkii lagu hayay xarunta karantiilka.
Dadka qaar ee ku sugnaa halkaas waxay sheegeen inay qaadeen xannuuno lasoo deriseen markii dowladda ay 14 maalmood ah oo dheeraad ah ay ku kordhisay muddada karantiilka.
Sidoo kale, dowladda kenya waxay weli raadineysaa illaa 50 qof oo habeen hore ka baxsatay xarunta karantiilka ee KMTC ee ku taalla nairobi.
Dabayaaqadii bishii lasoo dhaafay, dowladda Kenya waxay sameysay in ka badan 50 xarrumood oo lagu karantiilo dadka, waxayna ku yaallaan huteello, jaamacadaha iyo iskuulada, waxaana habeenkii dadkaas ku baxaya kharash u dhexeeyo  $20 illaa $100.
Koox u doodo xuquuqul insaanka oo lagu magacaabo Kelin, waxay walaac ka muujiyeen xaaladda ay ku nool yihiin dadka ku jira xarumaha karantiilka. "Dowladda kama aysan hadlin dadka bixinayo kharashaadka ku baxo, dowladda sidoo kale ma aysan caddeyn xilligga dadkaas la doonayo in la baaro," ayay tiri kooxda.
Wasaaradda caafimaadka ee Kenya waxay sheegtay inay ka war heyso xaaladda balse ay ku dadaaleyso in shacabka laga ilaaliyo qaar ka mid ah dadka ku jiro xarumahaas ee laga helay cudurka.
Patrick Amoth oo ka tirsan wasaaradda caafimaadka ee Kenya ayaa sheegay in dadkii ku jiray xarumaha qaar aysan raacin talooyinka caafimaad ee loo soo jeediyay si looga hortaggo cudurka gaar ahaan inay kulmaan oo aysan kala fogaanin.
Madaxa isbitaalka ugu weyn Kenya ee Kenyatta ayaa dhaleeceeyay dhaqamada dadka ku jiro xarumaha karantiilka.
"Waxay cadaawad u muujinayaan shaqaalaha ku sugan xarumaha karantiilka, xitaa qaar ka mid ah waxay tacaddiyo u geysteen shaqaalaha qaar," ayuu yiri Evanson Kamuri oo ah dhakhtar ugu sarreeya isbitaalka.
</doc>
<doc docid='bbc_war-52526454' lang='som' type='mono' source_url='https://www.bbc.co.uk/somali/war-52526454' term='COVID'>
Coronavirus: Seynisyahanno u dhashay UK oo soo saaray dawo loogu talagalay Covid-19
Dawo cusub oo ay seynisyahanno u dhashay dalka Ingiriiska usoo saareen cudurka Covid-19 ayaa lagu tijaabiyay Isbitaalka Jaamacadda Southampton ee waddankaas.
Dawo cusub oo ay seynisyahanno u dhashay dalka Ingiriiska usoo saareen cudurka Covid-19 ayaa lagu tijaabiyay Isbitaalka Jaamacadda Southampton ee waddankaas.
Dawadan oo ay iska kaashadeen khubaro caafimaad ayaa ka kooban burutiin ama nafaqo lagu magacaabo " interferon beta", taasoo ah dhacaan uu jirkeenna soo saaro marka uu la kulmo fayras ku dhex faafaya.
Natiijooyinka hordhaca ah ee tijaabada lagu sameeyay dawadan ayaa la filayaa inay soo baxaan dhammaadka bisha June.
Waxaa hadda jira dawooyin shaqeynaya oo ay dhakhaatiirtu u adeegsadaan inay ku xoojiyaan difaaca jirka dadka bukaannada ah.
Maadada laga sameeyay dawadan waa dhacaannada ay soo saaraan unugyada unugyada difaaca jirka, marka ay la dagaallamayaan fayras soo food saaray, iyagoo jirka intiisa kaena ku wargalinaya inay dhibaato timid, sida uu sharraxayo Richard Marsden, oo ah madaxa shirkadda dawadan soo saartay ee lagu magacaabo Synairgen, oo fadhigoodu yahay magaalada Southampton.
Waxa uu sheegay in coronavirus uu u muuqdo in saameynta ugu weyn ee uu geysto ay tahay inuu daciifiyo unugyada difaaca jirkeenna.
Dawadan oo khaas ah waxaa loogu talagalay in ay awood siiso difaaca jirka ee la dagaallamaya fayraska, rajada ugu weyn ee laga qabana waa in ay joojiso fiditaanka uu fayraska ugu dhex faafo jirka iyo sidoo kae inay caawiso dadka uu markii horeba difaaca jirkoodu daciifka ahaa.
Maadada ay ka sameysan tahay dawadan ee la yiraahdo "Interferon beta" waxaa badanaa loo adeegsadaa cudurrada hakiya shaqada unugyada jirka, ee u diida inay isbaddal caafimaad sameeyaan.
Dalladda ay ku mideysan yihiin khubarada seyniska caafimaadka iyo tiknoolojiyadda ee Synairgen waxay horay u muujisay sida ay diyaar ugu tahay xoojinta difaaca jirka iyo sambabbada dadka bukaannada ah ee qaba xanuunnada neefta iyo cudurrada kale ee sambabbada.
Hase yeeshee howsha ay hadda qabteen, oo ah dawada ay u soo saareen cudurka Covid-19 waxaa laga mahad naqi doonaa marka ay soo baxdo natiijo fiican, maadaama dad bukaanno ah tijaabo ahaan loo siiyay.
Kaye Flitney, waxay ka mid tahay 75 ruux oo loo diiwaan galiyay in lagu sameeyo tijaabada caafimaad, waxaana muuqaal khaas ah ka sameeyay barnaamijka BBC-da ee Panorama.
Bukaannada iyadoo kale ah waxaa looga baahan yahay inay neef ahaan u qaataan dawadan, si ay dhakhso ugu gaarto gudaha hoose ee sambabbada.
Kaye, oo 67 jir ah waxaa dhib ku ah inay fariisato sariirta ay isbitaalka ka jiifto, wayna qufaceysaa iyadoo qaabka dawada afka usii wadda.
Waxay sheegtay in markii ugu horreysay ee ay ogaatay inuu ku dhacay coronavirus aysan ka fikirin xaaladdeeda caafimaad.
"Waxaan u cabsaday seygeyga, sababtoo ah wuxuu qabaa wadne xanuun. Cudurka wuu dili karaa isaga."
Haweeneydan oo isbitaalka la geeyay kaddib markii ay ku adkaatay neefsashada, waxay sheegtay in qaadashada daawada aysan dhib weyn kala kulmin.
"Maba dareemeysid inaad qaadaneysid ilaa aad ka dhammeysid. Aad uma xuma. Xitaa guriga waan ku isticmaali karaa," ayey tiri.
75 qof oo isxilqaamay ayaa ka qeyb qaadanaya tijaabada dawada, waxaana la kala geeyay 10 isbitaal oo ku ku yaalla Britain.
Kalabar ka mid ah dadkaas waxaa toos loo siiyay dawada, kala barka kalena waxaa la siiyay dawo aan shaqeyneynin.
Dhammaantood qof ka mid ah ma oga dawada la siiyay inay tahay tii saxda ahayd iyo inay tahay middii aan shaqeyneynin, ilaa laga ogaado natiijadana looma sheegi doono.
"Haddii aad ogaatid in dawada lagu siiyay maskaxdaada ayaa laga yaabaa inay wax fiican kuu sheegto," ayey tiri  Sandy Aitken, oo ka mid ah kalkaalisooyinka dawada tijaabinaya.
Rajada la qabo waa in bukaannada dawada la siiyay ay ka hor reystaan kuwa aan dawada qaadanin, sida uu sheegay Barfasoor Tom Wilkinson, oo ka tirsan jaamacadda Southampton.
Tijaabadan waxay qeyb ka tahay ol'oe dawo deg deg ah loogu raadinayo cudurka oo ay billowday dowladda UK.
Ujeeddada laga leeyahay waa in ay si dhakhso ah gurmad u helaan bukaannada la il daran Covid-19.
Wajiga koowaad ee ol'olahan waxaa qeyb ka ah ilaa lix dawo oo kale.
Ilaa 100 dawo oo lagu damacsan yahay in wax looga qabto coronavirus ayaa laga soo saaray guud ahaan dunida.
Dawo lagu magacaabo remdesivir, oo horay loogu isticmaalay cudurka Ebola, ayaa hadda rajo aad u fiican laga leeyahay.
</doc>
<doc docid='bbc_war-52242148' lang='som' type='mono' source_url='https://www.bbc.co.uk/somali/war-52242148' term='COVID'>
Diblumaasiyadda Coronavirus: Sida uu Covid-19 usii hurinayo xiriirka Caalamiga ah
Spain waxay ka mid tahay dalalka uu sida ba`an u saameeyay xanuunka safmarka ah ee Coronavirus waxayna aad ugu baahi qabtaa qalab caafimaad, gaar ahaan gobollada laga soo sheegayo kiisaska ugu badan ee Covid-19.
Spain waxay ka mid tahay dalalka uu sida ba`an u saameeyay xanuunka safmarka ah ee Coronavirus waxayna aad ugu baahi qabtaa qalab caafimaad, gaar ahaan gobollada laga soo sheegayo kiisaska ugu badan ee Covid-19.
Balse dadaallada ay ku heli lahayd qalabkaas waxaa carqaladeeyay dagaalka ay kula jirto dowladda Turkiga, iyadoo soo dhoofinta boqollaal qalabka bukaannada ka caawiya neefsashada oo ay soo iibsadeen hay`ado caafimaad oo ka howlgala saddex gobol oo Spain ka tirsan ay la wareegtay dowladda Turkiga.
Warbaahinta Spain ayaa ilo gudaha ah ka soo xigatay in qalabkaasi la dhacay.
Kaddib is jiid jiid socday muddo toddobaad ah, wasaaradda arrimaha dibadda Spain ayaa la wareegtay qalabka caafimaad. Balse dhacdadan waxay tusaale u tahay sida Covid-19 uu u hurinayo xiisadda diblomaasiyadeed ee dunida.
Waa dhab in xurgufta ka dhaxeysa Mareykanka iyo Shiinaha ay u muuqato mid sababeysa hanjabaad, gaar ahaan hanjabaaddii Madaxweynaha Mareykanka Donald Trump ee ahayd inuu joojin doono dhaqaalaha uu siiyo Hay`adda Caafimaadka Adduunka ee (WHO) oo uu ku eedeeyay inay la safan tahay Shiinaha.
Balse xiisado kale ayaa ka jira qeybo kale oo dunida ka mid ah. Mar walbana maaha inay ku lug leedahay Shiinaha, oo wajaheysa cambaareyn ku aaddan inaysan ka run sheegin tirade kiisaska fayraska.
"Waxay ahayd inaan aragno dalalka oo isku imaanaya xilligan oo aan dhammaan hal dagaal ku jirno," ayay tiri Sophia Gaston, oo ah baari arrimaha bulshada iyo siyaasadda kana tirsan Mahcadka Arrimaha Dibadda ee London School of Economics.
"Ficil ahaan, xasaraddan waxay dalalka ku qasabtay inay isku soo jeestaan, iyagoo ku jira tartan in ka badan intii ay is kaashan lahaayeen."
Waxaa tusaale loo soo qaadan karaan xiisadda ka dhex taagan dalalka Midowga Yurub.
Markii kiisaska Covid-19 ee Talyaaniga ay cirka isku shareereen, wuxuu dalalka deriska ah ka codsaday caawinaad dhanka qalabka caafimaadka ah. Balse Jarmalka iyo Faransiiska ayaa labaduba mamnuucay dhoofinta qalabkaas.
"Tani calaamad fiican uma aha isku duubnida Yurub," ayuu ku yiri qoraal uu barta Politico ku qoray safiirka Talyaaniga u fadhiya Brussels, Maurizio Massari.
Dadka Talyaaniga lama aysan dhicin arrintaas, Berlin waxay ka mid tahay dalalka ka soo horjeeda in la caawiyo dalalka Yurub ee sida ba`an uu u saameeyay xanuunka safmarka ah.
Dalalka Netherland, Austria iyo Finland ayaa sidoo kale si wada jir ah uga soo horjeestay qorshaha, halka Spain, Faransiiska, Biljamka, Giriigga, Ireland, Portugal, Slovenia iyo Luxembourg ay taageeeen qorshaha. Waxay taasi muujisay in kala qeybsanaan weyn ay u dhaxayso dalalka Midowga Yurub.
Talyaaniga ayaa sidoo kale tusaale u ah waxa ay khubarradu ugu yeereen"diblomaasiyadda maldahan": ee Shiinaha. Kaddib markii uu Talyaanigu si iskiis ah ula tacaalay coronavirus, Beijing ayaa dalal badan oo qaarado kala duwan ku yaalla ku harqisay caawinaad xakameynta fayraska ah, waxaa dalalkaas ka mid ah Ruushka.
Rome ayaa heshay deeqo caafimaad, qalabka baaritaanka iyo xitaa dhaqaatiir ka yimid Shiinaha oo loo aqoonsaday geesiyaal. Xaqiiqdii, hal-ku-dhigga #grazieCina (Mahadsanid Shiinaha) ayaa ku baahay baraha bulshada Talyaaniga.
Gesu Antonio Baez, agaasimaha sare ee Pax Tecum, oo ah shirkad la talin oo xarunteedu tahay London kana faalloota arrimahadiblomaasiyadda iyo horumarka caalamka, ayaa sheegtay in taasi looga faa`iideysanayo buuxinta kaalinta Mareykanka uu gabay - taas oo ay uga sii dartay halheyska  Donald Trump ee ah "Ameerika mudnaanta hore" tan iyo markii uu xilka madaxtinnimo qabtay sanadkii 2016.
Marka laga soo tago dagaalka ay Washington kula jirto Shiinaha, Trump ayaa ka yaabiyay Jarmalka kaddib markii uu isku dayay in Mareykanka uu u gaar yeelo tallaalka xanuunka Covid-19 ee ay soo saareyso shirkad caafimaad oo Jarmalka laga leeyahay.
Dhowaan madaxweynaha ayaa ka digay inuu ka aargoosan Hindiya, sababo la xiriira go`aankeeda ku aaddan mamnuucidda dhoofinta dawada looga hortago duumada ee hydroxychloroquine, taas oo la tijaabiyay in lagu daweyn karo Covid-19.
"Mareykanku gacan kama uusan geysan xasaradda xilligan taagan, Shiinaha ayaana haatan haysata fursadda buuxinta kaalintaas," ayuu yiri.
"Diblomaasiyadda maldahan" ma aha hannaan qurux badan, sida ay Brazil muujisay. Fakradda laga qabo in Shiinaha uu ku guuldarreystay wax ka qabashada dillaacitaankii hore ee Covid-19 ayaa ka careysiisay dunida, sida ay aaminsan tahay Sophia Gaston.
Waxay sheegtay in sirdoonka Mareykanka uu ku eedeeyay Shiinaha inay qariyeen tirada dhimashada ka dhalatay fayraska ee dalkaas - saraakiisha Britain ayaa sidoo kale su`aal geliyay xogta rasmiga ah ee Shiinaha.
Brazil ayaa ka mid ah dalalka kale ee wax iska weydiinaya siyaasadda Shiinaha: Beijing iyo Brazil ayaa dhowr jeer murmay tan iyo bilowgii xanuunka safmarka ah.
Wuxuu xaalku gaaray heer diblomaasiyiin Shiinees ah iyo xubno ka tirsan xulafada hoose ee madaxweyne Jair Bolsonaro ay hadallo xanaf leh isku dhaafsadaan baraha bulshada.
Dhacdadii ugu dambeysay waxay ahayd, markii wasiirka waxbarashada Abraham Weintraub uu ka careysiiyay saraakiisha Shiinaha, kaddib markii uu bartiisa Twitter-ka ku soo qoray in dalalka Aasiya ay yihiin cunsuriyaal.
"Hadallada noocaas oo kale ah waa aflagaaddo waxaana ka dhadhamaya cunsuriyad," ayaa lagu yiri qoraal Twitter-ka ay soo dhigtay Safaaradda Shiinaha ee Brasilia.
Shiinaha waa saaxiibka ganacsi ee ugu weyn ee Brazil - waxay iibsataa 80% wax soo saarka digirta soya ee dalkaas, dhanka kalena waaxaha caafimaadka Brazil ayaa la daalaa dhacayay in qalabka bukaannada ka caawiya neefsashada ay ka helaan Shiinaha, kahor faragelinta Weintraub.
"Kiiskan wuxuu muujinayaa sida haatan loogu baahan yahay diblomaasiyadda," ayuu yiri Gesu.
Balse Fayraska ayaa sidoo kale dabka u sii hurinaya xiisaddii hore u taagneyd. Waxaa tusaale loo soo qaadan karaa dalalka Colombia iyo Venezuela.
Dowladda Colombia ma aqoonsana madaxweynaha Venezuela Nicolas Maduro, xiisadda labada dal ayaana sii xumaatay kaddib markii mujaairiin u dhashay Venezuela ay soo buux dhaafiyeen xadka dalkaas.
Kowdii bishan ayay ahayd markii madaxweyne Maduro uu u soo jeediyay dhiggiisa Colombia, Ivan Duque inuu siinayo labo mashiin oo lagu baaro xanuunka Covid-19.
Maalmihii ka horreeyay waxaa jiray warar sheegaya in mashiinta keliya ee ay haysatay Colombia ay hallowday.
Xafiiska Duque ayaa ka aamusay soo jeedinta Venezuela, taasna waxay ka careysiisay saraakiisha Venezuela, sida madaxweyne ku xigeenka Delcy Rodriguez.
"Dowladda Ivan Duque waxay diidday labada mashiin ee uu ku deeqay madaxweyne Maduro… waxay muujineysaa sida uusan Mr Duque dan uga lahayn nolosha iyo caafimaadka dadka Colombia," ayay ku soo qortay barteeda Twitter-ka.
Wareysi oo 7-dii bishan bixiyay ayuu Duque ku sheegay in mashiinnadaasi aysan ahayn kuwo ka shaqeynaya Colombia".
Bariga Dhexe, dalalka Qadar iyo Masar ayaa isku khilaafay muwaaddiiniinta Masar ee ku xannibmay Qadar.
Dowladda Qadar, oo la tacaaleysa kiisaska ugu badan ee Covid-19 ee laga soo sheegay dalalka Gacanka, ayaa sheegtay in saraakiisha Masar ay diideen inay aqbalaan duullimaad laga kireeyay shirkadda Emirates.
Masar waxay ka mid tahay dalalka Carabta ee tan iyo sanadkii 2017, xiriirka u jaray Dooxa, sababo la xiriira taageerada ay u hayso kooxaha mayalka adag.
Balse xiisadaha waxaa kale oo sababa wax ka baxsan xayiraadaha iyo diblomaasiyadda maldahan.
18-kii March, warbixin uu soo saaray Midowga Yurub oo loo dusiyay warbaahinta ayaa ku eedeyneysa warbaahinnada uu Ruushku saameynta ku leeyahay inay faafinayaan warar been abuur ah oo ku saabsan xanuunka Covid-19 e Galbeedka.
Afhayeen u hadlay dowladda Ruushka ayaa beeniyay eedeymahaas.
Haddii ay kala qeybsanaantu u muuqato mid sii kordheysa, khubarrada qaar ayaa aaminsan in wax wanaagsan ay ka soo baxeen xanuunka safmarka ah.
Annalisa Prizzon, oo ah baare ka tirsan Machadka think-thank ayaa sheegtay in xasaraddan ay ku jirto fursad weyn oo dhanka iskaashiga ah.
"Xasaraddu waxay muujineysaa in dalalka horumaray aysan mar walba ahayn 'khubarrada'," ayay tiri Prizzon.
"Sida uu Shiinuhu wax ka qabashada dillaacitaanka xanuunka ula wadaagay Talyaaniga, ayaa ah tusaale muuqda."
Balse Sophia Gaston ayaa aaminsan in weli loo baahan yahay iskaashi intaas ka ballaaran.
"Waa fursad la lumiyay, gaar ahaan dalalka Galbeedka xilli uu jiro dareen bulshonimo iyo qarannimo," ayay tiri.
"Tani waa inay noqotaa xilligii la muujin lahaa quwadda iskaashiga."
</doc>
<doc docid='bbc_war-52245141' lang='som' type='mono' source_url='https://www.bbc.co.uk/somali/war-52245141' term='COVID'>
Coronavirus: Magaalo qodaneysa xabaal-wadareedyo iyadoo dhimashada ay sii kordheyso
Waxaa soo baxaya sawirro ah in naxashyo lagu aasay xabaal-wadareed magaalada New York, iyadoo tirada dhimashada uu sababayo cudurka coronavirus ay sii kordhayso.
Waxaa soo baxaya sawirro ah in naxashyo lagu aasay xabaal-wadareed magaalada New York, iyadoo tirada dhimashada uu sababayo cudurka coronavirus ay sii kordhayso.
Shaqaale ku labisan dharka casriga ah ayaa la arkay iyagoo jaranjaro ku galaya god ay ka buuxaan naxashyo.
Goobtu waa Hart Island, waxaa loo isticmaalaa dadka reer New York oo aan lahayn xigto ama aan awoodin in ay aas sameyaan dadka ka dhinta.
Gobolka New York, waxaa hadda ka jira kiisas badan oo cudurka coronavirus ah, marka loo eego waddamada kale ee caalamka, sida ka muuqatay tiradii ugu dambeysay.
Tirada kiisaska cudurka Covid-19 ee laga xaqiijiyay gobolka ayaa khamiistii kor u dhaafay 10,000 illaa 159,937, kuwaasi oo 7,000 oo ka mid ah ay dhinteen.
Dalka Spain ayaa laga helay kiisas gaaraya 153,000, Talyaaniga ayaa isna la sheegayaa in kiisaska ay gaarayaan 143,000, halka dalka Shiinaha oo ah meesha uu ka soo dilaacay fayraska sannadkii hore, lagu soo waramayo in uu ka jiro 82,000 oo kiisas ah.
Dalka Mareykankanka ayaa diiwaan geliyay 462,000 oo kiisas ah, iyadoo in ku dhow 16,500 oo qofna ay ku dhinteen.  Guud ahaan caalamka ayaa waxaa cudurkan uu ku dhacay dad gaaraya 1.6 million oo qof, waxaana u geeriyooday in ka badan 95,000 oo qof.
Waa macquul in qaar badan oo ka mid ah naxashyada ay yihiin dhibbanayaasha coronavirus, balse weli lama cadeyn taas.
Sida ay sheegtay waaxda xaqiijinta, holaha aaska ee goobkan ayaa sare aad ugu kacay tan iyo markii uu fayraskan safmarka ah uu bilowday. Markii hore isbuucii hal mar ayaa dad lagu aasi jiray, balse hadda maalin kasta ayaa maydad badan lagu aasaa.
Maxaabiista ka soo jeeda Rikers Island, oo ah xabsiga ugu weyn ee magaalada New York, badanaa waxay qabtaan shaqada, balse howshaas ayaa dhawaan waxaa la wareegay qandaraaslayaal.
Duqa Magaalada New York, Bill de Blasio, ayaa horraantii todobaadkan tilmaamay in "aaska ku meelgaarka ah" laga yaabo in ay lagama maarmaan noqoto illaa inta xiisaddan dhamaaneyso.
"Sida iska cad halka aan taariikh ahaan u isticmaalnay waa Hart Island," ayuu yiri.
Tirada dhimashada fayraska corona ee gobolka New York ayaa sare u kacday oo gaartay 799 maalintii arbacada, taas oo ah middii ugu badnbayd, sedax maalmood oo isku xigay.
Laakiin Maayarka Gobolka, Andrew Cuomo, wuxuu dhab ahaan u qaatay xaqiiqda ah in tirada bukaannada Covid-19 ee la dhigo cusbitaalada New York ay hoos u dhacday maalintii labaad, illaa 200 oo qof.
Wuxuu sheegay in taasi ay calaamad u tahay in kala fogaanshaha shacabka ay shaqeyneyso. Wuxuu ku tilmaamay faafitaanka cudurkan "qarax aamusan oo hoosta ka guraya shacabka, kaas oo ka xun dhibaatadii aan aragnay 9/11".
Khamiista waxaa la shaaciyay rajo kale oo ifeysa, iyada oo saadaasha rasmiga ah ee dhimashada tirada guud ee dalka Mareykanka ay hoos u dhacday.
Dr Anthony Fauci, oo xubin muhiim ka ah guddiga u qaabilsan coronavirus ee Aqalka Cad, ayaa u sheegay NBC News; "Maanta waxay muujineysaa tirada ugu dambeysa ee Mareykanka ee u dhiman doonta Covid-19 marka uu faafo, waxayna u muuqataa in ka badan 60,000 oo qof".
Dabayaaqadii bishii hore ee March, Dr Fauci ayaa qiyaas ahaan sheegay in ay cudurkan u dhiman karaan inta u dhaxeysa  100,000 illaa 200,000- oo qof oo Mareykan ah".
Saadaasha ah 60,000 waxay la mid tahay qiyaasta sare ee guud ee dhimashada hargabka ee Mareykanka intii u dhaxaysa Oktoobar 2019 illaa Maarso 2020, sida lagu sheegay xogta dowladda.
Balse madaxweyne ku xigeenka dalka Mike Pence ayaa carabka ku adkeeyay, khamiistii, in fayraska Covid-19 uu seddex jeer u eg yahay hargabka faafa.Aqalka Cad ee looga arrimiyo Mareykanka waxaa horey looga soo xigtay in qiyaastii 2.2 milyan oo qpof ay u dhiman karaan coironavirus, haddii aan la qaadin tallaabo haboon.
Amarrada illaa iyo hadda la soo rogay waxaa ka mid ah in illaa muddo la xiro ganacsiyada aan muhiimka ahayn ee 42 gobol, iyadoo si aan caadi ahayn uu hoos ugu dhacayo dhaqaalaha mareykanka.
Macluumaad cusub oo Khamiistii la baahiyay ayaa lagu xusay in heerka shaqa la'aanta Mareykanka ay gaartay 6 milyan oo qof, isbuucii labaad oo isku xiga. Taas micneheedu wuxuu yahay in seddaxdii isbuuc ee la soo dhaafay ay shaqo la'aan noqdeen 16.8 milyan oo qof oo Ameerikaan ah.
Gobolka Chicago waxaa lagu soo rogay bandow lagu xakameynayo in dad badan ay meel iskugu yimaadaan.
Tallaabadaas oo soconeysa illaa 30ka April, waxay ku soo aaday ka dib markii saraakiisha caafimaadka ay sheegeen in kala bar dadka madow ee gobolkaas Chicago iyo magaalada Illinois ay boqolkiiba 70% ka yihiin kiisaska dhimashada coronavirus, in kastoo 30% ay bulshada ka yihiin.
Sidoo kale, tirada gobollada Louisiana, Mississippi, Michigan, Wisconsin iyo New York, waxay muujinayaan in dadka madow ay u badan yihiin kuwa uu saameeyay coronavirus.
Musharaxa u ordaya tikitka xisbiga Dimuquraadiga, Joe Biden, ayaa ku biiray siyaasiyiinta ku baaqaya in warbixin buuxda laga bixiyo sida ay bulshooyiinka ugu kala badan yihiin saameynta fayraskan safmarka ah.
</doc>
<doc docid='bbc_51973293' lang='som' type='mono' source_url='https://www.bbc.co.uk/somali/51973293' term='COVID'>
Coronavirus: Dhakhaatiir hawlgab ah oo laga codsaday inay soo gurmadaan
Waaxda daryeelka caafimaadka UK ayaa waraaqo u dirtay in ka badan 65,000 oo dhakhaatiir iyo kalkaaliyeyaal howlgab noqday, iyadoo ka codsaneysa inay ku soo laabtaan shaqada si ay uga qeyb qaataan la dagaallanka fayraska corona.
Waaxda daryeelka caafimaadka UK ayaa waraaqo u dirtay in ka badan 65,000 oo dhakhaatiir iyo kalkaaliyeyaal howlgab noqday, iyadoo ka codsaneysa inay ku soo laabtaan shaqada si ay uga qeyb qaataan la dagaallanka fayraska corona.
Dhanka kale, dowladda ayaa codsatay in dhammaan isbitaallada la geeyo qalabka loogu talogalay la dagaallanka cudurkaasi.
Dalka UK, 144 qof ayaa fayraska Corona u dhintay, halka 3,269 oo qofka laga helay xanuunka Covid-19.
Dhaqaatiirta iyo kalkaaliyeyaasha sare ee saddexdii sano ee ugu dambeysay ka tegay waaxda daryeelka caafimaadka UK ee NHS ayaa loogu baaqay inay is soo diwaangeliyaan si ay qeyb uga noqdaan dagaalka lagula jiro fayraska Corona.
Ardayda caafimaadka barata ee ku jirta sanadkoodii ugu dambeeyay ee jaamcadda ayaa sidoo kale laga yaabaa in la siiyo shaqo ku meel gaar ah.
Iyadoo fayraska Corona uu saameyn ku yeeshay nolosha bulshada UK, ayaa shirkado badan waxay cabsi ka qabaan inay musallafaan, taas oo horseedeysa in kumannaan qof ay shaqadooda ku waayaan.
Mid ka mid ah waxyaabaha la soo jeediyay ee haatan laga wada xaajoonayo ayaa ah in UK ay ku dayato dalalka sida Denmark, oo ay dowladuhu ballan qaadeen inay muddo saddex bilood ah bixin doonaan 75% mushaarka shaqaalaha shirkadaha gaarka loo leeyahay, haddii ay shirkadahaasi ballan qaadaan inaysan shaqaalaha cayrin.
Maxaad ka taqaannaa dhakhtarka Soomaaliga ah ee dagaalka Corona ka wada Talyaaniga?
Canada oo dalkeeda ka mamnuucday ajaaniib badan
Cudurka Corona oo saameeyay hawlaha shirkadda Twitter
Iskuullada UK ayaa xirnaan doona laga bilaabo maanta, marka laga reebo kuwa lagu xannaaneeyo carruurta shaqaalaha ku hawlan la dagaallanka fayraska iyo carruurta baahiyaha gaarka ah qaba.
Shaqaalaha mudnaanta gaarka ah la siiyay ee liiska dowladda ku jira waxaa ka mid ah shaqaalaha caafimaadka, kuwa waxbarashada, booliiska iyo dadka soo saara cuntada iyo qalabka caafimaadka.
Carruurta shaqaalahaas ayaa loo oggolaaday inay aadaan iskuulka, balse waxay dowladdu ka codsatay waaliddiinta inay carruurtooda guryaha ku hayaan marka ay suurtogal tahay.
Xoghayaha caafimaadka dalkaas Matt Hancock ayaa codsaday in qalab ku filan la siiyo shaqaalaha caafimaadka, kaddib markii walaac laga muujiyay khatarta ay ku jiraan shaqaalaha la dagaallamaya fayraska Corona.
Hancock oo BBC-da la hadlay ayaa sheegay in dowladda UK ay keentay 2.6 milyan oo maaskarada wejiga ah iyo 10,000 oo dhalo oo dawada jeerkiska disha ah.
Farriin ay shalay bulshada dalkaasi u dirtay, ayaa waxay Boqoraddu ugu baaqday dadka inay isugu yimaadaan waxyaabaha waxtarka u leh.
Waxay ammaantay shaqada ay hayaan saynisyahannada, shaqaalaha caafimaadka iyo gargaarka, waxayse intaas ku dartay in qof walba uu leeyahay door muhiim ah.
Hadalka Boqoradda ayaa yimid waxyar kaddib markii Ra`iisul Wasaaraha dalkaas, Boris Johnson, uu shir jaraa`id oo uu qabtay ku sheegay in UK aysan muddo 12 toddobaad ah wax uga qaban karin fayraska Corona.
Mr Johnson ayaa sidoo kale sheegay in qaar ka mid ah dadka ku nool caasimadda London aysan u hoggaansamin amarka dowladda ee ah inay bulshadu kala fogaato, wuxuuna sheegay in haddii loo baahdo si qasab ah loo dhaqan gelin doono awaamiirtaas.
Isku-dayga soo saaridda tallaalka coronavirus ayaa bilaaban doona bisha soo socota, sida ays heegtay Waaxda Caafimaadka Bulshada UK.
Bankiga England ayaa dhimay lacagta dulsaarka oo ahayd 0.25% kana dhigay 0.1% - waana heerkii ugu hoseeyay taariikhda.
</doc>
<doc docid='bbc_war-52132239' lang='som' type='mono' source_url='https://www.bbc.co.uk/somali/war-52132239' term='COVID'>
Coronavirus: Maxaa ka mid ah wararka beena ah ee ku saaban Corona ee ku fiday Afrika
Coronavirus: Wararka beenta ah ee Afrika ku fiday maxaa ka mid ah?
Coronavirus: Wararka beenta ah ee Afrika ku fiday maxaa ka mid ah?
Dalalka Afrika waxaa sii kordhaya   tirada dadka horta leh ee uu ku dhacayo fayraska Coronavirus, dawladaha badankooduna waxay haatan dhaqan geliyeen kala fogaansho bulsho oo dadka lagu dirqiyayo in aanay is dhex gelin.
Iyaga oo weliba heegan u ah in ay cirka isku shareerto tirada dadka qaadaya fayraska, ayaa hadana waxa jira warar marin habaabin ah oo qaaradda oo dhan ku fidayay.
Waxa socda warar aad loog fidinayo baraha bulshadu ku xidhiidho ee internet-ka oo tibaaxaya in dadka Afrikaanka ah laga dhiganayo ushii ceelka la iskaga dayayey oo lagu tijaabinayo talaalka Coronavirus. Hase ahaatee wararkaasi waa been. Maba jiro talaal loo helay Covid-19, tijaabooyinka socda ee hor dhaca ah dalalka laga wado dhamaantood mid Afrikaan ahi kuma jiro. Lama garanayo halka ay ka soo baxeen wararkaa beenta ahi laakiin dulucdoodu waxa weeyi in dalalka reer Galbeedku ay marka hore ku tijaabinayaan talaalka dadka Afrikaanka ah si loo hubsado in  ka hortag leeyahay iyo in kale.
Wararkaa beenta ah waxa ka mid ah muuqaal Youtub lagu baahiyey oo haweenay Af-Faransiis ku hadlaysaa leedahay " Waxa haatan la helay talaal la siinayo dhammaan Afrikaanka laakiin aan wadamada reer Galbeedka midkood na la geynin, markaa waxaan ka codsanayaa walaalahayga Afrikaanka ah in aanay qaadan talaalkaa". Waxa muuqaalkaa la daawaday 20,000 oo goor iyo dheeraad, dadka daawadayna waxay halka faallada lagu qoro badankoodu ku sheegayaan in ay taageersanyihiin aragtidaa.
Muuqaal kale oo Youtube lagu baahiyey ayaa isna sidaas oo kale ku andacoonaya in talaalka marka hore la iskaga tijaabinayo Afrikaanka si loo ogaado in aanu dhibaato lahayn iyo in kale inta aan wadamada hodanka ah dadkooda la siin.
Cabsida laga qabo tallaalku maaha wax ugub ah weliba marka la eego bulshooyinka markooda hore ba shakiga ka qaba dhakhtarrada. Dalalka Afrika ee Af-Faransiiska ku hadla ee haatan ku tidhi ku teentaa talaalka Covid-19 ku fiday waxa hore u soo maray in sidan oo kale warar been ah loog fidin jiray talaalka Ebola oo wax wayn ka tarayn in cudurkaa la xakameeyo.
Waxa jiray hadal dadku ku dhegeen oo lagu faafiyey baraha bulshada kaas oo ah in sida jidhku iskaga caabiyayo cudurkani ku xidhantahay midabka diirka.
13-kii Maarij ayaa wasiirka caafimaadka Kenya dadka uga digay beenta ah "dadka diirka madoobi ma qaadaan Coronavirus".
Prof Thumbi Ndung'u oo ka tirsan kulliyadda caafimaadka ee Nelson R Mandela ee Durban oo aanu waraysanay ayaa yidhi "haba yaraatee ma jirto caddayn loo hayo waxaas, run ahaantiina waxaan aragnaaba in dadkii madoobaa uu ku dhacayo cudurku".
In uu qofku harraadka iska biiyaa waa arin lagama maarmaan u ah caafimaadksiisa, laakiin sida dadka qaar ay sheegayaan shaah bigays ahi ma daweeyo oo lagaga ma bogsdado Covid-19
Sida ay ku tebisay warbaahinta gudaha ee Kenya, dadka dalkaas ayaa isku dirayey telefoonno oo sheegayey in ay shaah bigaysa iskaga daweeyaan coronavirus qofkii sidaa yeeli waayaana uu uba dhiman karo cudurkaa.
Waa been dalal kalena ku fidday oo aan caddayn caafimaad loo hayn.
Saynisyahannada dunidoo dhami waxay wadaan cilmi baadhis la doonayo in talaal lagu helo, laakiin filashadu waxa weeya in aanu soo bixi doonin badhtamaha sannadka dambe ka hor.
Jaantus hore oo wasaaradda caafimaadka Maraykanku waa hore soo saartay oo ka hadlaya timaha qofka wejiga kaga yaal iyo Mask-ka sida loo xidhox ayaa si khaldan haatan loo adeegsanayaa, iyada oo laga dhigayo in ay khasab tahay in raggu ay gadhka iska xiiraan si aan Coronavirus ugu dhicin.
Wargeyska Nigeria ka soo baxa ee Punch la yidhaa ayaa warbixin uu baahiyey ciwaan uga dhigay " Digniin ay soo saartay xarunta ka hortagga cudurrada ee Maraykanku ayaa sheegaysa in gadhka la iska xiiro si looga nabad galo Coronavirus".
Jaantuskaa xarunta ka hortagga cudurrada ee Maraykanka waxa ka muuqda tobaneeyo qaab sida raggu gadhka ula baxaan ah iyo nooca ay tahay in la iska xiiro marka qofku xidhanayo Mask-ka.
Ciwaanno kaa la mid ah ayaa ku soo baxay wargeysyada dalal kale, oo kumanaan goor dadku isku direen. Wargeyska 7News la yidhaa ee ka soo baxa Australia, ayaa boggiisa Twitter-ka wuxu ku qoray: "Sida gadhkaagu kuugu soo iiidi karo halista Coronavirus."
Haatan wasaaradda caafimaadka ee UK waxay ku talo bixisay in masku ay faa'iido u leeyihiin shaqaalaha caafimaadka ee isbitaallada jooga. " Waxaa jirta caddayn aan buurnayn oo muujinaysa in af-xirku wax faa'iido ah u leeyihiin dadweynaha guud ahaan".Jaantusku waa sax oo wuu jiraa waxaana la soo saaray 2017 intaan Coronaviurs ba soo bixin, oo waxa loogu talo gala shaqaalaha xidha Mask-ka noocyadooda la isku giijiyo. Hase ahaatee sida warka loo sheegay maaha oo xaruntu dhawaan may soo saarin jaantuskaa dadkana may farin in ay gadhka iska xiiraan.
Wadaad Masiixi ah oo ku dooday in uu dawayn karo fayraska ayaa qudhiisa warar been ah laga faafiyey.
Wararka David Kingleo Elijah, oo ah baadari ka tirsan kaniisadda Glorious Mount of Possibility ayaa ku Friday baraha bulshada ka dib markii la arkay muuqaal muujinya isaga oo sheegaya in uu tagi doono Shiinaha si uu u "baabiiyo" fayraska oo lagu baahiyey Youtube oo aad la iskugu diray.
"Karaamo ayaan ku baabiinayaa coronavirus. Shiinaha ayaan tagayaa oo waxaan doonayaa inaan baabiiyo coronavirus" isaga oo leh ayuu muuqaalku muujinayaa.
Dhawr maalmood ka dib ayaa waxa soo baxay warar tibaaxaya in uu Shiinaha u socdaalay laakiin isagii dhakhtar la dhigay oo uu coronavirus qaaday, wararkaasi waxay baadariga ku sheegeen magac kale oo ah Elija Emeka Chibuke.
Sawirka loo adeegsaday wararkaasi waa mid laga qaaday jilaa Nigerian ah oo dhakhtar ku jira oo la yidhaa Adeshina Adensanay oo ku magac dheeraa Pastor Ajidara oo isbitaalkaa ku dhintay 2017.
Nigeria, ayaa baadari Masiixi ahi waxa uu baahiyey muuqaal muujinaya isagoo leh coronavirus waxa u dawn ah maraq basbaas leh oo aad cabto. Muuqaalkaas ayaa dadku isugu dirayeen WhatsApp-ka.
Ma jirto dawo loo hayo coronavirus, hadalkan baadariguna cadayn caafimaad uma hayo sida maraqa basbaaska leh, oo ka mid ah cunto dhaqameed basbaas badan oo Nigeria ka jirta, sida uu wax u dawayn karo.
Hay'adda caafimaadka aduunka ee WHO ayaa sheegtay in cudurkan dillaacay uu sidoo kale dhaliyey "ku tidhi kuteen" been ah oo dadka majare habaabinaysa.
Wakaaladda wararka ee AFP ayaa ku warantay in Jasiiradda yar ee Cape Verde ee Af-Portuguese ka lagaga hadlo ee galbeedka Afrika ku taal, ayaa iyadna waxa aad ugu fiday wararka beenta ah ee baraha bulshada lagu faafinayo oo ah in dhakhtar u dhashay Brazil uu ku talo bixiyey in ay dadku iskaga daweeyaan coronavirus-ka caleenta geedka Fennel ka la yidhaa oo sida shama loo karsado. Waxaanay dadkii mar qudha ku qamaameen suuqyadii si ay u soo iibsadaan caleentaa.
Wasaaradda caafimaadka ee Brazil ayaa dadka uga digtay in ay faafiyaan qoraallada tibaaxaya in fennel-ku dawo u yahay coronavirus.
Hay'adda caafimaadka aduunka ee WHO ayaa sheegtay in iyadoo si joogto ah loo faraxashaa ay muhiim tahay oo lagaga gaashaaman karo in qofku fayras
ka qaado.
</doc>
<doc docid='bbc_war-52381705' lang='som' type='mono' source_url='https://www.bbc.co.uk/somali/war-52381705' term='COVID'>
"Beentii aan facebook ku qoray ayaa sababtay in la i xiro"
Michael Lane Brandin wuxuu bartiisa Facebook soo dhigay qoraallo markii hore uusan ka fileyn inay horseedi karaan in la xiro balse markii dambe wuxuu ogaaday in natiijada ka dhalatay arrintaas ay ahayd in la xiro, in shaqadiisa uu waayo iyo inuu wajaho dacwad.
Michael Lane Brandin wuxuu bartiisa Facebook soo dhigay qoraallo markii hore uusan ka fileyn inay horseedi karaan in la xiro balse markii dambe wuxuu ogaaday in natiijada ka dhalatay arrintaas ay ahayd in la xiro, in shaqadiisa uu waayo iyo inuu wajaho dacwad.
Wuxuu ku nool yahay gobolka Texas ee dalka Mareykanka, wuxuu bartiisa kusoo qoray in laga helay cudurka coronavirus isla markaana dhakhaatiirta ay ku yiraahdeen in cudurka uu hadda yahay mid hawada ka dhalanaya.
Warkan oo been abuur ahaa ayaa si weyn ugu baahay baraha bulshada, wuxuuna gaaray inta badan dadka ku nool magaalada uu ka daggan yahay gobolka Texas.
Laakiin isagu wuxuu sheegay inuu sameynayay cili baaris uu ku ogaanayo sida ay dadka uga falcelinayaan arrintan.
"Dad ayaa kasoo jawaabay qoraalka, qaar kamid ah asxaabteyda ayaa iisoo weydiyay xaaladdeyda caafimaad, marka waxaan ku yiri 'waa war been ah", ayuu yiri Michael Lane Brandin.
Booliska ayaa soo wacay Michael Lane Brandin, waxayna u sheegeen inuu wax ka baddalo qoraalka uu soo dhigay Faceboob isla markaana uu ku caddeeyo inuu sameynayay daraasad, wuxuu markiiba wax ka baddalay qoraalka.
Waxaa sii faafay wararka been abuurka ah, taliyaha sharciga degmada Tyler ee gobolka Texas ayaa amar ku bixiyay in lasoo xiro Michael Lane Brandin maadama uu galay dambi ah inuu baahiyay warar been abuur ah.
"Waxay igu yiraahdeen kusii jir xabsiga marka waa in aan sugaa maalinka xigta ee uu soo fariisanayo garsooraha, welwel ayaan dareemaya", ayuu yiri.
Brandin haatan waxaa uu ku sugan yahay gurigiisa, waxaa uu sugaya dhageysiga dacwaddiisa.
"Waxaan jaamacadda ka qaatay shahaadada koowaad ee culuumta saxaafadda, waxaan u sameeyay arrintaas in aan eego sida qof kasta uu qoraal ugu soo bandhigi karo baraha bulshada isla markaana u horseedi karo cabsi, waxaan doonayay in aan caddeeyo inay muhiim tahay in dadka wax la baro si ay u sameystaan daraasad gaar u ah ka hor inta aysan u maleyn waxkasta oo lasoo qoray ama ay maqleen inuu yahay run".
"Qoraalka aan soo dhigay Facebook, wuxuu ii horseeday in aan waayo shaqadeyda...mana billaabi karo waxbarashadeyda jaamacadda ee heerka labaad maadam aan lacag heysan.. waxay arrintani qoyskeyga ku keentay culeys dhaqaale iyagoo horayba ula daalaa dhacayay inay iga caawiyaan nolosheyda".
Mareykanka kaliya ah ma aha meelaha dadka loo xiray in baraha bulshada ay ku faafinayeen wararka been abuurka ah ee ku saabsan feyraska.
Dalalka lagu xir xiray dadka baahinayay wararka been abuurka ah waxaa kamid ah Hindiya, Morocco, Thailand, Kenya, Cambodia, Itoobiya, Singapore, Botswana, Russia iyo Koonfur Afrika.
Dhanka kale, Dadka dusha kala socda xuquuqul insaanka waxay noo sheegeen inay ka walaacsan yihiin tallaabooyinka xad dhaafka ah ee ka dhanka ah dadka dhaleeceeyay dadaallada dowladaha ay kaga hortagayaan feyraska.
Kenya, Robert Alai oo u dhaqdhaqaaqa bulshada rayidka waxaa lagu sii daayay dammaanad, waxaana uu wajahi karaa 10 sanno oo xarig ah kaddib markii uu Twiitter-ka kusoo qoray warar ku saabsan feyraska.
Robert Alai ayaa markii hore 3 habeen ku baryay xabsi, waxaa loo heystay warar ah in lagu soo wargeliyay in cudurka uu ka dilaacay magaalada dekedda leh ee Mombasa.
Sida ay sheegeen saraakiisha waxaa loo heystay inuu ku xaadgudbay sharciga la dagaallanka dambiyada Internetka.
Robert Alai waa nin caan ka ah Kenya, waxaana bartiisa Twitter-ka ku xiran in ka badan hal malyan oo qof.
BBC oo la hadashay booliska wax jawaab ah kama aysan bixin xiriddan ninkan balse waxay Twitter-ka kusoo qoreen kiisaska loo heysto ka hor xiritaankiisa.
Agaasmaha waaxda dambi baarista ee Kenya wuxuu sheegay in nin lagu xiray magaalada Mwingi kaddib markii 'uu daabacay warar marin habaabin ah oo ku saabsan coronavirus" waxaana lagu dacweynayaa wararka been abuurka ah ee cabsida horseedaya.
Mas'uuliyiinta Kenya waxay shacabka ka codsadeen inay iska ilaaliyaan in baraha bulshada lagu baahiyo wararka been abuurka ah ee ku saabsan cudurka.
Macluumaadkan lama heli karo
Robert Alai ayaa ku andacdooday in wararka uu kusoo qoray Twitter-ka ay yihiin kuwo run ah isla markaana uusan jebin sharciga, balse BBC-da si madaxbanaan uma xaqiijin karto arrintaas.
Haddii lagu helo wax dambi ah, Alai wuxuu wajahaya ganaax dhan  47,000 oo doolar ama 10 sanno oo xarig ah.
Hindiya waxaa lagu xiray nin lagu magacaabo Sikandar Ali kaddib markii uu barta Twitter-ka ku qoray sidatan: "Waxaan isku dayay in aan booliska iyo maamulka ku wargeliyo bukaan looga shakisan yahay inuu ku dhacay xanuunka Covid-19".
"Waxaan Twitter-ka ku qoray farrimaha noocaas ah balse booliska aniga ayay xabsiga ii taxaabeen, waxay igu yiraahdeen waxaad abuurtay cabsi, ma filayo in aan wax khalad ah galay, waxaan rumeysanahay in booliska ay qaadeen tallaabo aanan looga baahneyn. Xaaladda waxay booliska siisay fursad ah in awood ay yeeshaan".
Sikandar Ali wuxuu wajahi karaa 3 sanno oo xarig ah.
Waa nin u dhaqdhaqaaqa arrimaha siyaadda ee dalkaas, waxaana qeyb ahaan xiritaankiisa lala xiriirinaya dadka kasoo horjeeda siyaasaddiisa ee ka tirsan dowladda hoose.
Laakiin booliska way beeniyeen eedeymahaas.
Taliyaha booliska Odisha ee dalka Hindiya wuxuu sheegay inuu ku dadaalayo sidii uu ku joojin lahaa wararka been abuurka ah ee lagu faafinayo baraha bulshada.
Ha'yadda Caafimaadka ee Adduunka waxay sheegtay in wararka ku saabsan safmarka ay qabsadeen baraha bulshada isla markaana dowladaha caalamka ay la dagaallamayaan.
Toddobaadkii lasoo dhaafay, Ha'yadda xuququul insaanka ee Human Rights Watch ayaa sheegtay in safmarka uu yahay mid halis ah loona baahan yahay marka lala tacaalayo xakameyntiisa in la xaddidi karo xuquuqda qaar.
Si kastaba, Ha'yadda waxay ka walaacsan tahay in booliska iyo dowladaha qaar ay adeegsanayaan awood taas oo wiiqeysa xoriyatul qowlka xilliyada bandowga.
Warbixinta Human Rights Watch waxaa lagu yiri: "Dalalka qaar, dowladaha waxay ku guuldarreysteen inay ilaaliyaan xorriyatul qowlka iyo tallaabooyinka ay ka qaadayaan weriyeyaasha iyo howlwadeenada caafimaadka".
Warbixinta waxaa sidoo kale lagu xusay Li Wenliang oo ka mid ahaa dhakhaatiirta ka howlgaleysay isbitaalka guud ee magaalada Wuhan, wuxuuna digniinta ku saabsan cudurkan saaxiibadiisa shaqada u diray 30-kii bishii December ee sanadkii lasoo dhaafay.
Booliska ayaa markaas ka dib ugu tagay gurigiisa waxayna ku amreen inuu joojiyo digniintaas, maadaama ay mas'uuliyiintu doonayeen in la qariyo warka ku saabsan caabuqaas cusub.
</doc>
<doc docid='bbc_war-52456010' lang='som' type='mono' source_url='https://www.bbc.co.uk/somali/war-52456010' term='COVID'>
Spanish flu: Maxaad ka taqaannaa cudurkii coronavirus lamidka ahaa ee dunida ku dilay 50 milyan oo ruux?
Haddii aadan horay u maqlin hargabkii la oran jiray Spanish Flu, coronavirus ayaa hadda kugu baraarujiyay in xanuunkaas uu dad badan dunida ku laayay billowga qarnigii labataanaad.
Haddii aadan horay u maqlin hargabkii la oran jiray Spanish Flu, coronavirus ayaa hadda kugu baraarujiyay in xanuunkaas uu dad badan dunida ku laayay billowga qarnigii labataanaad.
Waxaa xanuunkaas lagu tilmaamaa "hooyadii dhammaan cudurrada faafa", waxaana uu galaaftay nolasha inta u dhaxeysa 40-50 milyan oo qof muddo laba sano gudahood ah - intii u dhaxeysay 1918-kii ilaa 1920-kii, sida laga soo xigtay Hay'adda Caafimmaadka Adduunka ee WHO iyo xarunta dhexe ee xakameynta cudurrada.
Seynisyahanada iyo dadka ku xeel dheer taariikhda waxay aaminsan yihiin in cudurkaas uu ku dhacay saddex meelood meel ka mid ah dadka ku noolaa adduunka, oo markaas ay tiradooda guud ahayd 1.8 bilyan oo qof.
Wuxuu sababay dhimasho ka badan tii uu sababay Dagaalkii Koowaad ee Adduunka, kaasoo istaagayay markii uu cudurkan sii faafayay.
Xilli uu hadda adduunka la tacaalayo dhibaatada Covid-19, waxaan dib u milicsaneynaa cudurkii ugu dambeeyay ee safmarka ahaa ee dunida saameeyay - sideyse xaaladdu noqotay markii uu idlaaday?
Sanadkii 1918-kii, cilmiga seyniska iyo dawooyinka wuxuu ahaa mid aad u xaddidan marka loo eego sida hadda loola tacaalayo coronavirus.
Dhakhaatiirta xilligaas jirtay way ogaayeen in waxyaabo ili-maqabato ah ay sababayeen Spanish flu, cudurkana uu isaga kala gudbayay qofba qofka kale, laakiin waxay u heysteen inuu ka dhalanayay jeermis oo uusan ahayn fayras.
Dawooyinka la heli karay xitaa way xaddidnaayeen - tusaale ahaan dawadii qallajiyaha ee ugu horreysay caalamka waxaa la helay 1928-kii, oo toban sano kaddib ah.
Tallaalkii ugu horreeyay ee hargab loo adeegsadana waxaa dadka loo fasaxay 1940-meeyadii.
Tan ugu sii daranna waxay ahayd, hannaanka caafimaadka ee adduunka ma uusan dhisneyn. Xitaa dalalka qaniga ah, nadaafadda goobaha dadweynaha waxay ahayd nolol heer sare ah oo aysan cid walba awoodin.
"Dalalka warshadaha ku hormaray, dhakhaatiirta intooda badan iskood ayey u shaqeysan jireen ama waxaa maalgalin jiray hay'ado samafal ah iyo urur diimeedyo, dad badanna ma aysan heli karin dhakhaatiirta," ayey tiri Laura Spinney, oo ah wariye wax ka qorta arrimaha seyniska, sidoo kalena qortay buug ay uga sheekeysay Hargabkii Spanish-Flu iyo sida uu u baddalay dunida.
Waxyaabaha kale ee xaaladda uga sii daray waxaa ka mid ahaa in cudurka Spanish flu uu wax u weerarayay si ka duwan sida cudurradii ka horreeyay ee safmarka noqday, tusaale ahaan mid mid socday 1889-kii ilaa 1890-kii, oo dunida oo dhan ku dilay in ka badan 1 milyan oo ruux.
Inta badan dadka u dhimanayay waxay da'dooda u dhaxeysay 20 ilaa 40 sano, raggana si gaar ah ayuu ugu sii badnaa - sababtana waxaa loo maleynayaa inay haayd maadaama sida la aaminsan yahay uu cudurka ka billowday xeryihii ciriiriga ahaa ee milatariga furinta hore ee Reer Galbeedka, uuna sii fiday markii ay ciidamada dalalkooda ku laabteen kaddib Dagaalkii Koowaad ee Adduunka.
Cudurkan ayaa sidoo kale si daran u saameeyay dalalka saboolka ah.
Daraasad lasoo saaray 2020-ka oo uu hoggaaminayay cilmi-baaraha jaamacadda Harvard ee lagu magacaabo Robert Barro ayaa lagu sheegay in dalka Mareykanka ay cudurkaas uga dhinteen 0.5% ka mid ah shacabkiisa oo tiro ahaan lagu qiyaasay 550,000 oo ruux, halka Hindiya uu ka laayay 5.2% oo ka mid ah shacabkeeda, kuwaasoo tiro ahaan gaarayay 17 milyan oo qof.
Saameyntii dhaqaale ee uu geystayna waxay ahayd mid aad u ballaaran. Barro  iyo kooxdiisa waxay khasaaraha dhaqaale ee cudurkaas ka dhashay ku qiimeeyeen 6% ka mid ah dhaqaalaha u soo xarooda waddamada.
Maadaama uusan xanuunkii Spanish flu u sababin burburka xiriirka bulshada si ka weyn sidii uu sababay cudurkii Black Plague ee qarnigii 14-aad, wuxuu wax weyn ka baddalay isku dheellitirka ragga iyo dumarka.
Haweeneyda cilmi baaraha ka ah jaamacadda Texas ee A&M, Christine Blackburn, ayaa sheegtay in shaqaale yaraantii ka dhacday Mareykanka ee ay sababeen dagaalkii koowaad iyo fayraska ay waddada u xaartay in haweenka ay shaqooyinka aadaan.
"Markii lasoo gaaray 1920-kii, haweenka waxay shaqaalaha dalka ka ahaayeen 21%," ayey tiri Blackburn.
Isla sanadkaas, Aqalka Wakiillada Mareykanka ee Congress-ka ayaa saxiixay sharcigii dumarka u oggolaanayay xuquuqda codeynta doorashada.
"Waxaa caddeymo loo hayaa in cudurkii dillaacay 1918-kii uu wax badan ka baddalay xuquuqda haweenka ee caalamka," ayey hadalkeeda sii raacisay Blackburn.
Mushaaraadkii shaqaalaha ayaa sidoo kale la kordhiyay, maadaama ay jirtay shaqaale la'aan.
Seynisyahanada sameeyay cilmi baaris ay ku darsayeen carruurta cusub ee dhalaneysay intii uu socday cudurka Spanish flu, waxayna ogaadeen inay aad halis ugu jireen dhibaatooyin ay ka mid yihiin wadne xanuun, taasoo ay uga duwanaayeen carruurtii dhalatay fayraska ka hor iyo kaddib.
Daraasado laga sameeyay dalalka UK iyo Brazil ayaa muujiyay in carruurtii dhalatay intii u dhaxeysay 1918-kii ilaa 1919-kii ay ku yaraayeen kuwo shaqo helay ama waxbarashada heerka sare aaday.
Sheekooyinka qaar waxay arrintaas ku micneeyee saameyn ka timid walwalka ay hooyooyinka uurka leh ka qaadayeen cudurkaas faafayay.
Ardaydii Mareykanka ee dhalatay 1919-kii ayaa la sheegay in iyaguna ay ka fahmo yaraayeen kuwa kale.
Sanadkii 1918-kii Hindiya waxay ku hoos jirtay gumeysigii Ingiriiska oo xukumayay hal qarni ka badan.
Fayraskii Spanish flu ayaa dalkaas gaaray bishii May ee isla sanadkaas - wuxuuna dadka hindida ah u saameeyay si ka daran sida uu u saameeyay dadkii reer Britain ee waddankaas daganaa.
Qiyaas xisaabeed lagu sameeyay tirada dhimashada ayaa muujisay in dadka Hinduuga ah ee dhimanayay ay ahaayeen 61.6 ka mid ah 1,000 dhimasho, halka dadka kale ee reer Yurubta ah ay ahaayeen kaliya 9 ka mid ah 1,000 dhimasho.
Wadaniyiintii Hindiya ee xornimada u xusul duubayay ayaa arrintaas awgeed ku dooday in maamulkii gumeysiga Ingiriiska ay si khaldan u maareynayeen dhibaatada cudurka.
1919-kii, Mahatma Gandhi, oo ka mid ahaa xornimo-doonka Hindiya ayaa majallad lagu magacaabi jiray Young India ku qoray eedeyn uu u jeediyay madaxda Ingiriiska.
Dhanka kale, cudurkan ayaa hoos u dhigay wadashaqeyntii caalamiga ahayd - taasoo markii horena uu saameeyay Dagaalkii Koowaad ee Adduunka.
Sanadkii 1923-kii, ururkii ka horreeyay Qaramada Midoobay, ayaa aasaasay Guddiga Caafimaadka.
Wuxuu markaas ahaa guddi farsamo oo abuuray nidaam cusub oo lagu xakameeyo cudurrada safmarka ah.
Waxaa qeybtaas mas'uul ka ahaa khubaro caafimaad, halkii ay diblomaasiyiin ka maamuli lahaayeen.
Laakiin Hay'adda Caafimaadka Adduunka ee WHO waxaa ugu dambeyn la aasaasay sanadkii 1948-kii.
Khasaarihii ka dhashay fayraska dunida ku faafay wuxuu horseeday in horumar laga sameeyo dhinaca caafimaadka dadweynaha.
Sanadkii 1920-kii, Ruushka ayaa noqday waddankii ugu horreeyay ee yeeshay waax si gaar ah loogu talagalay caafimaadka dadweynaha. Dalalkii kalena way ku wada daydeen.
"Dalal badan waxay 1920-meeyadii abuureen wasaarado caafimaad," ayey buuggeeda ku tiri Laura Spinney.
"Tani waxay ahayd natiijo tos ah oo ka dhalatay cudurka, kaasoo inta uu socday aan shirarka laga qeyb galin jirin madaxda caafimaadka guud, ama shaqada looga joojin jiray dhaqaale la'aan awgeed."
Farqi caan baxay ayaa u dhaxeeyay labo magaalo oo ka tirsan Mareykanka.
Bishii September ee sanadkii 1918, magaalooyinka Mareykanka waxaa ka socday ol'ole dhaqaale iyo taageero loogu raadinayay dagaalka wali socday.
Labo ka mid ah magaalooyinkaas ayaa qaaday tallaabooyin kala duwan. Laakiin cudurka Spanish flu ayaa sanadkaas gaaray Mareykanka.
Markii ay magaalada Philadelphia go'aansatay inay qorshaheeda dadka isugu imaanayeen kusii socoto, magaalada St Louis waxay go'aansatay inay joojiso.
Hal bil kaddib, dhimashada cudurka ee magaalada Philadelphia waxay ka sarreysay 10,000 oo ruux. Laakiin St Louis waxaa ku dhintay wax ka yar 700 oo qof.
Magaalooyinkii xayiraadda soo rogay ayaa sidoo kale dhakhso uga soo kabtay khasaarihii dhaqaale.
Iyadoo casharro badan laga qaatay, haddana Spanish flu wuxuu noqday cudur siyaabo badan loo illoobay.
Isla sida Covid-19, wuxuu saameeyay qaar ka mid ah dadka caanka ah.
Waxaa la xanuunsaday madaxweynihii Mareykanka Woodrow Wilson iyo Ra;iisul Wasaarihii Britain Lloyd George, halka madaxweynihii Brazil Rodrigues Alves uu u geeriyooday.
Laakiin cudurka Spanish flu waxaa indhaha dadka iyo taariikhda soo gaartaba ka daboolay sheekooyinka Dagaalkii Koowaad ee Adduunka.
Taas waxaa sabab u ah in dowladaha intooda badan ay warbaahintooda ka hor joogsadeen inay shacabka u tabiyaan saameyntii uu cudurkaas ku yeeshay xilligii dagaalka.
Iyadoo aan si fiican loo baahinin xilligii uu socday cudurkaas, haddana waxaa laga qadiyay buugaagta taariikhda iyo dhaqanka caanka ah.
"Ma jirto meel taariikh ahaan loogu qoray magaca Spanish Flu, mana heleysid buug wax ka qoray taariikhdaas gabi ahaanba", ayuu yiri Mark Honigsbaum, oo ah taariikh yahan.
Mid ka mid ah waxyaabaha dhifka ah ee lagu xasuusto xanuunkaas waxaa ka mid ah sawir gacmeed uu farshaxamiistigii reer Norway ee lagu magacaabi jiray Edvard Munch iska sameeyay isagoo la xanuunsanaya cudurka.
Waa hubaal in cudurka Covid-19 uu hadda wax badan dib u xasuusiyay dadka.
</doc>
<doc docid='bbc_war-52252978' lang='som' type='mono' source_url='https://www.bbc.co.uk/somali/war-52252978' term='COVID'>
"Bukaannadii Soomaalida ee aan daweynayay ayaan ka qaaday Corona"
Hay'adda caafimaadka Aduunka ee WHO ayaa dhawaan ka digtay in shaqaalaha caafimaadka ee daweynaya bukaanada qaba Coronavirus ay khatar ugu jiraan inuu ku dhaca cudurka haddii aysan qaadin tallaabooyin ay isaga ilaalinayaan caabuqa.
Hay'adda caafimaadka Aduunka ee WHO ayaa dhawaan ka digtay in shaqaalaha caafimaadka ee daweynaya bukaanada qaba Coronavirus ay khatar ugu jiraan inuu ku dhaca cudurka haddii aysan qaadin tallaabooyin ay isaga ilaalinayaan caabuqa.
Dhakhaatiir ka tirsan wasaaradda caafimaadka Soomaaliya aoo ku hawlanaa la tacaaliida xanuunka ayaa laga helay xanunka. Waxaa ka mid ah Dr Maxamed Cismaan Maxamed (Nasiim). Waxa uu ka mid yahay guddiga Soomaaliya u qaabilsan la tacaalidda xanuunka Covid-19.
Waxa uu sheegay iney haatan xaaladdiisu wanaagsantahay oo ay ka yaraadeen calaamadihii uu horay isugu arkay sida qufaca iyo neefatii ku dhageysay.
''Ma garanayo sida aan ku qaaday xanuunkan iyo qofka aan ka qaaday balse waxaan u maleynayaa iney yihiin dadkii uu haleeyay fayraska ee aan la tacaaleynay'', ayuu yiri Dr Maxamed.
Dhakhtarka oo ka warramayay khibraddiisa intii uu haleelay xanuunka ayaa sheegay iney aad u adag tahay in qofka uu ku nagaado guriga.
''Way adagtahay fadhiga guriga sababtoo ah qof u bartay inuu subixii kaco oo u shaqa tago lama qabsan karo nolasha guru joogga ah'',
Sidoo kale Dr Maxamed Cismaan ayaa Bulshada Soomaalida u jeediyay talooyin muhiim ah oo la xiriira coronavirus.
''Talada ugu horreysa ee aan bulshada siinaya ayaa ah, waa iney raacaan  farrimaha iyo wacyigelinta kaga imanaeysa Wasaaraddda Caafimaadka, midda labaad waa iney nadaafadda ku dadaalaan oo markasta gacmaha iska dhaqaan ayna ku dadaalaan iney dadka kala fogaadaan''.
Talooyinka kale ee bulshada siinaya waxaa ka mid ah: Haddii aad isku aragto calaamada fayraska Corono , fadlan, fadlan gurigaaga joog kana fogow dadka kuugula nool guria, ka dibna la xiriir bahda caafimaadka adigoo si hufan u raacaya talooyinka ay ku siiyaan''. Ayuu yiri Dr Maxamed Cismaan.
Dhinaca kale Wasiirka Caafimaadka ee waddanka Soomaaliya, Dr Fawziya Abiikar Nuur, ayaa sheegtay in ay ka soo raynayso xaaladda caafimaad ee bukaannada uu cudurkan ku soo ritay gudaha waddanka Soomaaliya.
Dr Fawziya ayaa markale ku celisay in cudurkan uu weli ku faafayo bulshada dhexdeed, taasna ay walwal iyo walaac ku hayso.
Dowladda Soomaaliya ayaa xarun lagu Karantiio Dadka qaba Cudurka Corona ka hirgelisay Isbitaalka Martiini ee Magaalada Muqdisho, waxanay howl-wadeennada goobtan ku boorrinayaan Bulshada in ay u dhega nuglaadaan talooyinka iyo wacyi-gelinta hay'adaha Caafimaadka ee Dalka.
Xanuunka coronavirus ayaa saameyn weyn ku yeeshay howlihii guud ee Soomaaliya, oo ay ku jiraan dhaqdhaqaaqyadii waxbarshada oo hakad galay.
Dowladda Soomaaliya ayaa qaadday tallaabooyin dhowr ah oo looga hortagayo inuu cudurkan ku faafo dalka.
Tallaabooyinkaas waxaa ka mid ah in la xiray dugisayda Quraanka Kariimka iyo Mawlacyada lagu barto Diinta ee ka furan waddanka.
Xayiraadda ayaa la sheegay inay socon doonto labo todobaad iyadoo dib loo eegi doono labo todobaad kadib haddii la furayo dugsiyada iyo haddii waqti kale lagu darayo.
Balse Xukuumadda Federaalka ayaa sheegtay in ilaa iyo amar dambe ay sii xirnaan doonaan Duullimaadyada dibadda iyo gudaha, iskuulada, dugsiyada Qur'aanka iyo jaamacadaha, isagoona dhinaca kale carrabka ku dhuftay iney lagama maarmaan tahay in la joojiyo dhammaan xafladaha iyo in sare loo qaado foojignaanta fayraska Corona.
Ra'iisul Wasaaraha Soomaaliya Xassan Cali Kheyre oo go'aankan shaaciyay ayaa shirkadaha Isgaarsiinta ka codsaday inay waqtiga ugu badan siiyaan wacyi gelinta fayraska Corona, waxa uuna dhanka kale ganacsatad ugu baaqay inaysan sare u qaadin sicirka raashinka daruuriga ah.
</doc>
<doc docid='bbc_51707727' lang='som' type='mono' source_url='https://www.bbc.co.uk/somali/51707727' term='COVID'>
Kuuriyada Koonfureed oo la timid farsamo fudud oo lagu baaro Caabuqa Corona
Kuuriyada Koonfureed, oo ah waddanka labaad ee Shiinaha kaddib uu saameynta ugu weyn ku yeeshay Caabuqa Corona ayaa la yimid fikrad si sahlan dadka looga baari karo xanuunkan.
Kuuriyada Koonfureed, oo ah waddanka labaad ee Shiinaha kaddib uu saameynta ugu weyn ku yeeshay Caabuqa Corona ayaa la yimid fikrad si sahlan dadka looga baari karo xanuunkan.
Inta badan gobolada dalkaas ayaa laga furay goobo dadka gaadiidka wata ay isku baari karaan iyagoo aan gaarigooda ka dagin.
Adeeggan, oo loo yaqaanno "Drive Thru", ayaa inta badan lagu yaqaannay makhaayadaha mashquulka ah iyo meheradaha kale ee laga dukaameysto.
Qaar ka mid ah khubarada dhinaca caafimaadka ee caalamka ayaa sheegay in habka dardarta ku socda ee ay Kuuriyada Koonfureed ku baareyso Caabuqa uu yahay mid saameyn leh oo ammaan mudan.
Waxay sheegeen in awoodda ay Kuuriyada Koonfureed u adeegsatay la tacaalista cudurkan cusub ay tahay mid aad u baaxad weyn oo ka wax tar badan dhammaan dalalka kale, oo uu ku jiro Mareykanka.
Ku dhawaad 70,000 oo ruux ayaa isbuucii lasoo dhaafay gudaha Kuuriyada Koonfureed looga baaray xanuunka loo bixiyay Covid-19.
Dalka Japan ayaa tirada baaritaanka ee uu ilaa xilligaas sameeyay lagu sheegay qiyaastii 1,890, halka Mareykankana uu gaaray 445 baaritaan oo kaliya, sida ay sheegtay warbaahinta ABC.
Dr. Todd Ellerin, oo ah agaasimaha waaxda la tacaasha cudurrada faafa ee Kuuriyada Koonfureed, ayaa sheegay in tirada badan ee baaritaanka la sameeyay ay tahay mid lagu farxo.
"Waxay ila tahay in shaqo wacan la qabtay", ayuu yiri Ellerin, wuxuuna xaqiijiyay saxnimada baaritaanka ka socda dalkiisa.
2Hadda waxaa lagu jiraa xaalad deg deg ah, taasina waa tallaabadii aan qaadi lahayn", ayuu sii raaciyay hadalkiisa.
Kuuriyada Koonfureed oo uu si ba'an u saameeyay Caabuqa Corona ayaa  maantaoo Isniin ah soo tabisay 476 kiis oo cusub, taasoo tirada guud ka dhigeysa  4,212.
Waddankan ayaa laga xaqiijiyay 26 dhimasho oo uu sababay Corona.
Gobolka Scotland ayaa dadaal xooggan ugu jira sidii uu uga hortagi lahaa inuu soo gaaro xanuunka dabayaaqadii sanadkii lasoo dhaafay kasoo billowday waddanka Shiinaha.
Isbuucii hore ayaa lagu soo warramay meel ka mid ah gobolkaas laga sameeyay baaritaan la mid ah midka ay sameysay Kuuriyada Koonfureed, kaasoo ah in dadka laga baaro caabuqa iyagoo aan gawaaridooda ka dagin.
Scotland ayaa ah gobolka kaliya ee ka tirsan UK oo wali uusan gaarin Caabuqa Corona.
Tirada guud ee uu Caabuqa Corona ku dilay caalamka oo dhan ayaa gaartay 3,000 oo ruux, iyadoo Shiinaha kaliya laga soo tabiyay 42 dhimasho oo hor leh.
In ka badan 90% dadka dhintay waxay ku geeriyoodeen gobolka Hubei ee dalka Shiinaha, kaasoo ah meesha uu ka dhashay cudurkan cusub.
Hase ahaatee waxaa jiray dhimashooyin kale oo laga soo tabiyay ilaa 10 waddan oo kale.
Iiraan ayaa maanta xaqiijisay 12 qof oo u dhintay xanuunkan, taasoo tirada guud dalkaas ku dhimatay ka dhigeysa 66 ruux.
Waxaa dadka dhintay ku jira sarkaal sare oo ka mid ahaa la taliyeyaasha hoggaamiyaha sare ee Iiraan Ali Khamenei, sida ay warbaahinta Iiraan shaaciyeen.
Talyaaniga ayey ku dhinteen in ka badan 30 ruux, waana dalka ay saameynta ugu xun gaartay guud ahaan Qaaradda Yurub.
Caalamka oo dhan waxaa ilaa hadda laga xaqiijiyay ku dhawaad 90,000 oo kiis.
Caabuqan ayaa hadda dalalka kale ee dunida ugu faafaya si ka dhakhso badan sida uu ugu fidayo Shiinaha.
</doc>
<doc docid='bbc_war-52555057' lang='som' type='mono' source_url='https://www.bbc.co.uk/somali/war-52555057' term='COVID'>
Maxaad kala socotaa Filimkii ay Soomaalida wada sugayeen ee Corona uu joojiyay?
Qeyb walbo oo noolasha ka mid ah ayuu saameyn ku yeeshay xanuunkan saf-marka ah ee Covid-19  dunida oo dhan.
Qeyb walbo oo noolasha ka mid ah ayuu saameyn ku yeeshay xanuunkan saf-marka ah ee Covid-19  dunida oo dhan.
Aflaan badan oo lagu waday in la soo bandhigo sanadkan ayaa dib loo dhigay iyadoo dhaqaalihii shirkadaha aflaanta soo sara uu dhulka gelay.
Xilligan xayiraadaha cudurka Corona laga soo rogay inta badan dalalka caalamak ayaa waxaan suuragal ahayn in dadka aflaanta jila ay hal gob isugu yimaadaan.
Aflaan badan oo la jilayay ayaa hakad ku yimid, waxana filimantaasi ka mid ah, filimka Ayanle oo lagu jilayay magaalada Nairobi ee xarunta dalka Kenya.
Ahmed Farax oo ah iskudabaridaha filimkaasi ayaa BBC u sheegay in filimka uu hakad ku yimid ka dib markii uu Kenya soo gaaray cudurka Corona.
" Filimka waxaan bilaawnay maalin ka hor inta aan xayiraadaha la soo rogin, intaasi ka hor waxaa jirtay saddex toddobaad oo aanu ku jirnay diyaar garo, " ayuu yiri Axmed Faarax.
Mr farax ayaa sheegay in dadka filimka jilayay oo isugu jiray kuwa ka yimid dibadda Kenya iyo kuwa gudaha ku sugnaa ay howshooda hakad gashay.
Waxaa uu intaa ku daray in markii ay filimka qeybtii koobaad ay duubeen ka dib ay warqad ka heleen guddiga aflaanta ee Kenya islamarkana lagu wargaliyay in dhammaan so saaridda Filimada la joojiyay.
" Anaga oo aad u faraxsan oo maalinkii ugu horeysay ay bilow tahay oo maalinkii wixii aan duubi lahayn aan so duubnay ayaa habeenkii guddiga aflaanta Kenya warqad noo soo direen taasi oo la leeyahay dhammaan soo saaridda aflaanta waa la joojiyay," ayuu yiri.
Ahmed Farax oo ah iskudabaridaha filimka Ayaanle ayaa sheegay in dadkii filimka ka qeyb qaadanayay jilliinkiisa ay qaarkood dib ugu laabteen goobihii ay ka yimaadeen qarash badana uu ku baxay.
" Dadkii daganaa Kenya ee filimka ka qeyb qaadanayay way joogaan,dadkii meelaha dibadaha nooga yimid way laabteen sababtoo ah waxaa imaanaysa haddii ay iska sii joogaan Huteel ayaa ku socda reerahooda way ka maqan yihiin xagana shaqo kama hayaan," ayuu yiri  Mr Ahmed.
Cudurka Corna ayaa waxaa uu gabi ahaanba isbadal ku keenay noolasha islamarkana in dad badan meel la isugu keeno ayaa qaadan doonta muddo dheer.
Ahmed Farax ayaa waxaa uu sheegay in dhibaatada aysan ahayn mid iyaga ku kooban oo ay tahay mid guud ahaan caalamka saameysay.
Waxaa uu intaa ku daray in dib u bilaabidda Filimka ay ku xiran tahay hadba waqtiga ay fasax ka helaan hey'adaha  ay quseyso.
"Wax anaga kali ah nagu kooban ma aha oo anaga kaligeen na saameyay waxaa la qeybsanaynaa aduunyada oo dhan, marka waxay noqonaysaa inaan ka war sugno inta fasax laga bixinayo oo la oranayo wixii way baaba'een oo dadka shaqada dib way ugu laaban karaan," ayuu yiri Mr Axmed.
Ahmed Farax ayaa sidoo kale shegay in xitaa marka la fasaxo ay wali adkaanayso in dad badan meel la isgu keeno oo ay taasi muddo qaadan karta.
"Marka la yirahdo shaqadii dib ayaa loogu laaban karaan in sidii hore aanan hal meel 20 qof 50 qof meel la isugu keni Karin, waxaa dhici karta in si tartartiiba ah loo fasaxo," ayuu yiri.
Filimkan Ayanle ayuu sheegay in maalinkii ugu yaraan ay ka qeyb qaadanayaan 40 qof islamarkana aysan xilligan arrintasai suuragal ahayn.
Ahmed Farax ayaa farta ku fiiqay in xitaa haddii la fasaxo in filimka dib loo bilaabo uu u baahan yahay u diyaar garow kale oo cusub.
" Marka nala fasaxo xitaa isla markiiba hor kama bilaabi karno ugu yaraan saddex toddobaad oo diyaar garow ah ayaan u baahanahay, ayuu yiri Mr Axmed.
Qorshaha Filimka Ayaanle ayaa ahaa in ciidda Carafo Filimka la daawado, balse qorshahaasi imika ma aha mid hirgali kara.
</doc>
<doc docid='bbc_war-52166911' lang='som' type='mono' source_url='https://www.bbc.co.uk/somali/war-52166911' term='COVID'>
Qoys Soomaaliyeed oo ka qeybgeli waayay aaska wiilkooda oo Corona u dhintay
Qoyska wiil Soomaali ah oo u dhintay xanuunka Coronavirus ayaa ka qeybgeli waayay aaskiisa oo lagu qabtay magaalada London kadib markii laba ka mid ah walaaladii lagu arkay calaamadaha corono taasoo sababtay in la karantiilo, sida uu sheegay afhayeen u hadlay qoyska.
Qoyska wiil Soomaali ah oo u dhintay xanuunka Coronavirus ayaa ka qeybgeli waayay aaskiisa oo lagu qabtay magaalada London kadib markii laba ka mid ah walaaladii lagu arkay calaamadaha corono taasoo sababtay in la karantiilo, sida uu sheegay afhayeen u hadlay qoyska.
Ismaaciil Maxamed oo 13 jir ahaa ayaa Isniintii ku dhintay  isbitaalka King's College ee magaalada London.
Jimcihii ayaa la aasay balse hooyadii iyo lix  walaaladii  ah ayaa  ku jira karantiil umana suraglin inay aaskiisa ka  qeybqaataan.
Qof u hadlay qoyska ayaa sheegay  in 'ay aad uga murugoodeen" inaysan ka qeybgelin aaska wiilkooda balse waxaa la sheegay in loo diyaariyay qaab muuqaal ah inay toos uga daawadaan  aaska  internet-ka iyagoo gurigooda jooga.
Wiil Soomaali ah oo noqday 'qofkii ugu da’da yaraa ee UK ugu dhintay coronavirus'
Marxuumkan da'da yar waxaa la aaminsan yahay inuu noqday qofkii ugu da'da yaraa ee coronavirus ugu dhintay gudaha UK.
Afhayeen u hadlay isbitaalka ayaa sheegay in dhimashada wiilkan yar loo sababeeyay saameynta xanuunka corona, laakiin wax faah-faahin dheeri ah ma uusan bixinin.
Qoyska Ismaaciil oo bayaan ay soo saareen uu shaaciyay qof saaxiib la ah ayaa sheegay "inay musiibo weyn ku tahay" geeridiisa.
Waxay intaas ku dareen inuusan horay u qabin cudurro muuqday oo dhibaato ku ahaa caafimaadkiisa, wixii ka horreeyay  isbuucii hore oo laga helay Covid-19.
Qoyskiisa waxay ku sheegeen inuu haa ''wiil naxariis badan misana lahaa dhoolacaddeyn diiran"
Waxay dadweynaha ugu baaqeen inay dhageystaan talooyinka dowladda sida kala fogaanshaha bulshada.
In ka badan £67,000 ayaa qoyskan loogu uruuriyay bogga  GoFundMe oo uu furay Mark Stephenson oo ah afhayen u hadlay qoyskan.
</doc>
<doc docid='bbc_war-52229066' lang='som' type='mono' source_url='https://www.bbc.co.uk/somali/war-52229066' term='COVID'>
Xaaladda Soomaalida ku sugan magaaladii uu Corona ka soo billowday ee Wuhan
Magaalada Wuhan oo ah goobtii uu ka soo billaabmay cudurka Corona ee faraha ba'an ku haya   guud ahaan dunida ayaa imika laga qaaday xayiraadii saarnayd.
Magaalada Wuhan oo ah goobtii uu ka soo billaabmay cudurka Corona ee faraha ba'an ku haya   guud ahaan dunida ayaa imika laga qaaday xayiraadii saarnayd.
Markii ugu horeysay muddo bilooyiin ah, dadka ayaa loo ogolaaday in ay ka baxaan magaalada ku taalla dalka Shiinaha ee Wuhan, oo ah goobtii uu ka soo billaabmay cudurka Corona.
Xukuumadda Shiinaha ayaa ku tilmaantay muddaddii ay xayiraadda socotay waqti guul la soo hoyiyay.
Markii uu magaalada Wuhan ka bilaabmay cudurka ayaa waxaa markii dowladda Shiinaha joojisay dhaqdhaqaaqa shacabka, balse markii uu cudurka soo ritay dad badan ayaa waxay dowladda ku soo rogtay magaaladaasi Xayiraad guud.
Magaalada Wuhan ee dalka Shiinaha iyo guud ahaan dalkaasi waxaa ku sugan Dad Soomali ah oo intooda badan halkaasi Jaamacado ka dhigta.
Cabdi Casiis Fatxi Cali waxa uu ka mid yahay ardeyda dhigata jaamacadda magaalada Hankou ee ku talla magaalada wuhan waxaa uuna BBC uga waramay sida ay xaaladu tahay.
Waxaa uu sheegay Cabdi casiis in xaladdii ay dhowrkii bilood ee ugu dambeysay ku jirtay magaalada Wuhan ay wax badan imika iska badaleen.
Waxaa uu intaa ku daray in goobaha ganacsiga iyo suuqyada inta badan dib loo furay magaalada wuhan.
" Dukaamadii ,Supermarket-yada iyo Miqayadihii ayaa la furay , waxaa kale oo ka mid ah bixitaanka dadka qaar in imika loo ogolaada ," ayuu yiri Cabdi Casiis.
Balse waxaa uu sidoo kale  sheegay in dadka la hubinayo caafimaadkoodka ka hor inta aan loo ogolaan in dibadda ay u baxaan.
" Warqad gooni ah ayaa la siinayaa dadka waxa meel lagu hayay oo ay ku jireen ugu yaraan bil ama labo bilood si loo hubiyo inay cudurkii qabaan ka dib ayaa banaanka laguu ogolaanayaa oo warqad lagu siinaya ," ayuu yiri Cabdi Casiis.
Cabdi Casiis Fatxi Cali ayaa dhanka kale sheegay in dadka u dhashay Shiinaha iyo dadka ajnabiga ah si yaabo kala duwan ay dowladda ula dhaqmayso.
" Dadka Shiinaha u dhashay xaaladooda caafimaad waxaa uu ugu xiran yahay taleefoonka oo waxaa jirta mashiin ay gacanta marinayaan laakiin inaga dadka ajnabiga ah warqadaas ayaa nala waydiinayaan ," ayuu yiri.
Magaalada Wuhan waxaa lagu soo rogay xayiraadii ugu adkeyd caalamka taasi oo ay dowladda Shiinaha Sheegtay in guulo laga gaaray.
Magaalada Wuhan oo ah caasimadda gobolka Hubei waxaa laga helay in ka badan 50,000 oo kiis. Waxaana cudurka magaaladsaasi ugu dhintay dad ka badan 3,000 oo qof.
Hase yeeshee, tirada dadka cusub ee cudurka qaadaya iyo kuwa u dhimanaya ayaa marba marka ka dambeysay hoos u soo dhaceysay.
Cudurka Corona ayaa bilooyiin markii uu ka jiray dalka Shiinaha islamarkana ay dad badan ku dhinteen ayuu cudurka ku faafay guud ahaan caalamka.
Xogtii ugu dambeysay ee ay soo saartay jaamacadda Johns Hopkins, ayaa muujinaysa in guud ahaan caalamka uu cudurka soo ritay 1.5 milyan oo qof.
Cudurka Corona ayaa sidoo kale waxaa guud ahaan caalamka ugu dhintay 90,000 oo qof.
</doc>
<doc docid='bbc_war-52322641' lang='som' type='mono' source_url='https://www.bbc.co.uk/somali/war-52322641' term='COVID'>
Coronavirus: Ciimada Nigeria oo dilay tiro ka badan dadka u dhintay Covid-19
Ciidamada amniga ee Nigeria ee meel marinaya xannibaadda dhaqdhaqaa ee dalkaas saaran waxay dileen dad ka badan kuwa u dhintay fayraska corona, sida ay sheegtay hay'ad u dooda xuquuqda aadanaha oo dalkaas ka howlgasha.
Ciidamada amniga ee Nigeria ee meel marinaya xannibaadda dhaqdhaqaa ee dalkaas saaran waxay dileen dad ka badan kuwa u dhintay fayraska corona, sida ay sheegtay hay'ad u dooda xuquuqda aadanaha oo dalkaas ka howlgasha.
Caddeynta dilalka la geystay waxaa bixiyay dad telefoonka ka wacay hay'adda ama u diray muuqaallo, sida ay sheegtay Hay'adda Qaran ee Xuquuqda Aadanaha ee Niegria (NHRC) oo ah mid dowladda ay leedahay.
Waxay sheegtay in ciidamada amniga ay dileen 18 qof tan iyo markii xannibaadda lagu soo rogay Nigeria, 30-kii bishii March.
Dhanka Coronavirus waxaa u dhimatay 12 qof sida ku cad macluumaadka wasaaradda caafimaadka Nigeria.
Dalka Nigeria oo shacabkiisu ay gaarayaan 200 oo milyan oo qof, waxaa laga soo sheegay 407 kiis oo Covid-19 ah laakiin waxaa jirto cabsi ah in si degdeg ah uu ugu faafo qeybaha dadka badan ee dalkaas.
Ciidamada Nigeria waxaa horey loogu eedeeyay tacadiyo iyo xadgudubyo ka dhan ah bulshada.
Ugu yaraan, 1,476 oo qof ayey askarta dalkaas dileen sannadkii tagay oo keli ah, sida uu sheegay Golaha Xiriirka Caalamiga ah.
Sida ku xusan warbixinta hay'adda ee Nigeria ee intii xayiraaddu socotay, NHRC waxay sheegtay in ay heshay "18 dhacdo oo kala duwan oo ah dil aan kala sooc lahayn oo sababay geerida 18 qof".
Sida ay sheegtay hay'adda tirada guud ee dacwadaha la soo gaarsiiyay waxay gaarayaan ill 100 oo kal kala yimid 24 ka mid ah 36-da gobol ee Nigeria - Waxaa ka mid ah Lagos, Ogun iyo Abuja. Seddaxdan gobol xayiraaddii saarnayd labada isbuuc ayaa la kordhiyay.
Qeybaha kale waxaa saaran xannibaado kala duwan oo booliska iyo militariga ay qeyb ka yihiin dhaqangelinta bandowga 24-ka saac ah.
Laamaha amniga ee Nigeria kama aysan jawaabin dhacdadaas ay soo weriyay hay'adda NHRC.
Balse horraantii bishan, Booliska Nigeria waxay shacabka ku booriyeen in ay ciidanka ku soo wargeliyaan dadka jebinaya shuruucda la soo rogay, waxayna intaa ku dareen: "Xuquuqda shacabka Nigeria laguma xadgudbi karo iyadoo marmarsiiyo loo yeelayo".
By Ishaq Khalid, BBC News, Abuja
Warbixintan la yaab kuma noqoneyso dad badan oo u dhashay Nigeria. Booliska waxay lahaayeen sumacd xumo la xiriirta xadgudub, jirdil iyo tacaddiyo kale oo dhacayay ka hor coronavirus iyo xanibaaddan wax looga qabanayo inuu faafo fayraska safmarka ah.
Arrinta xiisaha leh waxay tahay, warbixintan cusub kama imaan hay'adihii horey u eedeyn jiray sida Human Rights Watch ama Amnesty International. Balse waa warbixin ay soo saartay hay'ad ay dowladda leedahay.
Saraakiisha maamula Booliska Niegria waxay sheegeen in sidii ugu wanaagsanayd ay sameynayaan si askarta dhibka geystay loo hor geeyo laamaha cadaaladda.
Intii xayiraadda ay socotay, boolsika Lagos waxay xireen askeri ka soo muuqday fiidiyow isagoo qiyaastii $110 dollar ka qaadanaya darawal.
Afhayeenka Booliska Lagos wuxuu sheegay in askerigaas maxkamad la hor geeyay, lacagtana loo celiyay qofkii uu ka qaatay. Askeri kale ayaa la dacweeyay ka dib markii uu ku xadgudbay qof shaqaale caafimaad ah.
Isagoo shacabka Nigeria kala hadlayay xannibaadda, Isniintii, Madaxweyne Maxamadu Buhari wuxuu diray farriimo isku dhafan oo la xiriiray laamaha amniga, wuxuuna yiri: "Ciidamada amniga waxaa loo soo saaray wax ka qabashada xaaladdan cakiran, wayna ku amaanan yihiin. Waxaan ku boorinayaa in feejignaanta ay sii badiyaan, ayna wax qabad muujiyaan, iyo sidoo kale in ay iska ilaayiyaan talaabooyiinka adag iyagoo aan ka fogaanayn masuuliyaddooda dhanka amniga."
In kastoo sharciyada adag ay meesha ku jiraan, haddana dad badan oo reer Nigeria ah ayaa kalsooni yar ku qaba in ay isbedesho dhaqanka askarta in kastoo maamulka ay ballanqaadyo sameynayaan.
</doc>
<doc docid='bbc_war-52526697' lang='som' type='mono' source_url='https://www.bbc.co.uk/somali/war-52526697' term='COVID'>
Coronavirus: Madaxweyne qufacaya oo wali inkirsan halista Covid-19
Tirada rasmiga ah ee dalka maalinta kasta cudurka Covid-19 ugu dhimanaya Brazil waxay kor u dhaafeysaa boqollaal qof, laakiin madaxweyne Jair Bolsonaro wuxuu ku celceliyaa in cudurka uusan ahayn wax sidaas u weyn.
Tirada rasmiga ah ee dalka maalinta kasta cudurka Covid-19 ugu dhimanaya Brazil waxay kor u dhaafeysaa boqollaal qof, laakiin madaxweyne Jair Bolsonaro wuxuu ku celceliyaa in cudurka uusan ahayn wax sidaas u weyn.
Madaxweyne Bolsonaro ayaa mar kale kasoo muuqday fagaare, maalintii Aaxadda, isagoo gacanta ku salaamaya boqollaal ka mid ah taageerayaashiisa, sawirrana la galaya.
Wuxuu dadka reer Brazil ku boorriyay inay shaqooyinkooda ku laabtaan.
Hase ahaatee wuxuu hadda cambaareyn weyn kala kulmayaa sida uu u inkirsan yahay cudurka.
Tirada kiisaska Covid-19 ee laga xaqiijiyay dalka Brazil ayaa kor u dhaaftay 100,000, halka in ka badan 7,000 oo ruuxna ay u geeriyoodeen cudurka - taasoo ah tirada ugu badan ee ku dhimatay waddamada  la isku yiraahdo Latin America.
Sidaasoo ay tahay, markii ay wariyeyaasha weydiiyeen madaxweynaha tirada dhimashada ee sii kordheysa wuxuu yiri:
"Haye kaddibna?" Waan ka xumahay, maxaad iga rabtaan inaan sameeyo? Ma sameyn karo mucjisooyin."
Mr Bolsonaro ayaa dafiray in Covid-19 uu yahay xanuun halis ah, wuxuuna sheegay inuu yahay "hargab iska yar".
Warbaahinta ayuu ku eedeeyay inay faafinayaan warar been abuur ah si ay shacabka u khal khal galiyaan.
Dhanka kale, kooxo taageersan madaxweynaha ayaa baraha bulshada soo dhigay sawir ay ka muuqdaan naxashyo ay sheegeen inay maran yihiin oo la aasayo si loo buunbuuniyo tirada dhimashada ee cudurka.
Ugu yaraan saddex wariye ayaa la weeraray intii uu socday isu soo baxaya uu Axaddii ka qeyb galay madaxweynaha, kaasoo ay isugu tageen boqollaal qof.
Waxay dadkaas oo mudaharaad sameeyay dalbadeen in albaabbada la isugu dhufto Golaha Wakiillada ee Brazil iyo maxkamadda ugu sarreysa dalkaas.
Wakaaladda Wararka ee Reuters ayaa aragtay wariye sawir qaade ah oo jaranjaro laga soo riday, kaddibna si xun loo garaacay.
Mr Bolsonaro ayaa horay u sheegay "in dadka ciyaaraha taariikhda ku leh sida isaga" aysan waxba dareemeynin haddii uu ku dhaco fayraska - haddii ay ugu badatana ay dareemi karaan hargab iska fudud".
Laakiin hoggaamiyahan ka soo jeeda xisbiga midigta fog ayaa cadaadis lagu saarayaa inuu xaqiijiyo in cudurka uu ku dhacay, maadaama 20 qof oo ka tirsanaa xafiiskiisa, oo safar Mareykanka ah kala soo noqday bishii March, laga helay cudurka.
19-kii bishii April, Mr Bolsonaro wuxuu ku biiray mudaharaad kale oo lagu dalbanayay in lasoo afjaro amarka xayiraadda dhaqdhaqaaqyada iyo ganacsiga, waxayna dadkii uu la mudaharaadayay tageen afaafka hore ee xarun uu milatariga ku leeyahay magaalada caasimadda ah ee Brasilia.
Intii uu waday khudbadda uu halkaas ka jeedinayay ayuu qufacay.
Hadalka ugu dambeeyay ee kasoo baxay madaxweynaha Brazil, ee ah "Haye kaddibna?" ayaa ka careysiiyay xitaa qaar ka mid ah taageerayaashiisa.
Guilherme Rolim waa 36 ilkaha dhakhtar ku ah, wuxuuna sheegay inuu sanadkii 2018-kii u codeeyay Mr Bolsonaro.
Laakiin hadda wuxuu doonayaa isbaddal, taageeradiisana wuu kala noqday madaxweynaha.
Mr Rolim wuxuu BBC-da u sheegay in qofkii uu soo doortay uu yahay "Sheydaan loo baahan yahay" laakiin kaddib markii uu aabihiis ku waayay Covid-19, hadda wuu niyad jabsan yahay, kumana qanacsana sida ay dowladda ula tacaaleyso cudurkan.
"Bolsonaro waa nin aan waxba ka naxeynin. Hadalkiisa ugu dambeeyay wuxuu muujinayaa inuusan cidna dan ka lahayn. Madaxweynaha wuxuu ciyaar ciyaar ka dhiganayaa arrin khatar ah," ayuu yiri.
"Jair Bolsonaro waa kaligiis hadda," waxaa sidaas yiri tifaftiraha guud ee warbaahinta daabacaadda ee Americas Quarterly. "Ma jiro hoggaamiye kale oo caalmanka ku sugan oo inkiraya khatarta cudurkan, mowqifka uu madaxweynahan qabana wuxuu horseedi karaa in dad badan oo reer Brazil ah ay naftooda ku waayaan."
Jair Bolsonaro wuu isku buuqsan yahay. Wuxuu xukunka qabsaday sanadkii lasoo dhaafay isagoo ballanqaaday inuu sare u qaadi doono dhaqaalaha, taasna waxaa hakiyay coronavirus.
Xeebaha magaalada Rio waa laga kala tagay wadooyinkii sida caadiga ah u mashquulka badnaa ee magaalada Sao Paulo iyaguna way maran yihiin.
Dukaamada, Iskuullada, goobaha dadweynaha iyo xarumaha ganacsiga ee isnta badan gobollada ayaa la xiray.
Sidaas awgeed Mr Bolsonaro waxaa ka go'an in cudurkan safmarka ah uu siyaasadeeyo, isagoo dadka kasoo horjeeda ku eedeynaya inay isku dayayaan burburinta waddanka.
Jair Bolsonaro wuu isku buuqsan yahay. Wuxuu xukunka qabsaday sanadkii lasoo dhaafay isagoo ballanqaaday inuu sare u qaadi doono dhaqaalaha, taasna waxaa hakiyay coronavirus.
Xeebaha magaalada Rio waa laga kala tagay wadooyinkii sida caadiga ah u mashquulka badnaa ee magaalada Sao Paulo iyaguna way maran yihiin.
Dukaamada, Iskuullada, goobaha dadweynaha iyo xarumaha ganacsiga ee isnta badan gobollada ayaa la xiray.
Sidaas awgeed Mr Bolsonaro waxaa ka go'an in cudurkan safmarka ah uu siyaasadeeyo, isagoo dadka kasoo horjeeda ku eedeynaya inay isku dayayaan burburinta waddanka.
Madaxweynaha Mareykanka, oo ay inta badan isku fikir ahaayeen Bolsonaro ayaa ugu dambeyn si dhab ah u qaatay halista cudurka.
Bolsonaro iyo Trump ayaa labaduba lagu eedeeyay inay jeediyeen hadallo khilaaf abuuray oo ku saabsan cudurka safmarka ah.
</doc>
<doc docid='bbc_52370181' lang='som' type='mono' source_url='https://www.bbc.co.uk/somali/52370181' term='COVID'>
Shanta dal ee ugu caafimaadka wanaagsan Adduunka
Dalalka ugu caafimaadka wanaagsan Adduunka ayaa lagu kala ogaanayaa sida ay ula dagaallamayaan cudurka safmarka ah ee Covid-19 iyo guulaha ay ka gaarayaan.
Dalalka ugu caafimaadka wanaagsan Adduunka ayaa lagu kala ogaanayaa sida ay ula dagaallamayaan cudurka safmarka ah ee Covid-19 iyo guulaha ay ka gaarayaan.
Waxaan la hadalnay dhakhaatiir iyo dad rayid ah oo daggan dalalka ugu sarreeya heerka adeegga caafimaadka, si aan u fahanno qaabka ay u maareynayaan fayraska ku faafaya dunida iyo caqabadaha wali horyaalla shacabka.
Dagaalka ka dhanka ah Covid-19 wuxuu ka socdaa xarumaha caafimaadka iyo isbitaallada guud ahaan caalamka. Laakiin guusha laga soo hoyinayo dagaalkaas waxaa door weyn ka ciyaaraya dal walba heerka uu ka gaarsiisan yahay awoodda hannaanka caafimaadka.
Ilaa hadda waxaa jira farqi la dareemi karo oo u dhaxeeya dalalka iyo sida ay ugu kala awood badan yihiin la tacaalista fayraskan iyo booskii ay horay uga jireen liiska waddamada ugu caafimaadka wanaagsan.
Warbixintan waxaan diiradda ku saareynaa liiskii ugu dambeeyay ee lasoo saaray sanadkii 2019-kii, kaasoo lagu qeexayay heerka adeegyada caafimaad ee 167 waddan.
Japan wuxuu kaalinta labaad uga jiraa liiska dalalka ugu caafimaadka wanaagsan ee lagu dhawaaqay sanadkii lasoo dhaafay. Laakiin waddankan ayaa caalamka oo dhan looga ammaanay sida uu guul weyn uga gaaray maareynta cudurka Covid-19, inkastoo sare u kac cusub oo kiisaska xanuunkan ah ay dalka dib ugu celiyeen heerkii qeyladhaaminta.
Mowjadda coronavirus ee kusoo labakacleysay Japan ayaa horseedday in Ra'iisul Wasaare Shinzo Abe uu 7-dii bishan April waddanka galiyo xaalad deg deg ah.
Balse iyadoo ay taasi jirto, dalkan wali ma uusan ku dhawaaqin xayiraadda dhaqdhaqaaqyada, tanina waxay caddeyneysaa in awoodda adeegyada caafimaad ee Japan ay tahay mid aad u weyn. Fayraska ayaa lagu xakameeyaa marxaladaha ugu horreeya.
Xitaa haddii dadka shacabka ah aysan heli karin adeegyada baaritaanka cudurka(oo ah kuwo loo sameeyo dadka ay calaamadaha ka muuqdaan oo kaliya) waxay tagi karaan xarumaha caafimaad ee deegaannadooda ku yaalla, halkaasoo baaritaanno casri ah loogu sameeyo.
"Qof bukaan ah oo aysan wax calaanado ah ka muuqanin ayaa baaritaan buuxa oo raajo ka mid tahay la marsiiyaa, waxaana laga daweeyaa xanuunnada ka dhasha cimilada qabow", ayuu yiri Dr Mika Washio, oo ah dhakhtar uu fadhigiisu yahay magaalada Tokyo.
Dalka Kuuriyada Koonfureed oo kaalinta afaraad uga jira liiska waddamada ugu caafimaadka fiican caalamka wuxuu si gaar ah ugu diyaarsanaa inuu wajaho la dagaallanka Covid-19. Waddankan ayaa khibrad hore heystay maadaama uu la tacaalay cudurkii 2015-kii ka dillaacay Bariga Dhexe ee neef-qabatoonka lahaa, kaasoo lagu magacaabay (Mers).
Xarumaha adeegga caafimaad bixiya iyo isbitaallada waaweyn ayaa goor horeba usii qalabeysnaa, tababarna u heystay inay maareeyaan xaalad kasta oo noocaas ah.
Waddankan ayaa awood u yeeshay inuu maalin kasta baaritaan ku sameeyo dad gaaraya 450,000 oo qof, tiradaasna waxay xoogaa ka yartahay 1% ka mid ah tirada shacabkiisa guud oo ah 51 milyan.
Tirada dadka cusub ee uu maalmihii ugu dambeeyay cudurka kula dhacayay dalkaas waxay u dhaxeeyeen 47 ilaa 53 ruux.
Marka la eegayo habkii loola socday ama looga falcelinayay cudurka Covid-19 ee markii ugu horreysay ka dilaaccay magaalada Wuhan ee dalka Shiinaha, dalal aad u kooban ayaa ka horreeyay ama ka dadaal badnaa Israa'iil, taasoo micnaheedu yahay in Israa'iil ay si weyn ugu toog heysay saameynta uga imaan karta fayraskaas faafayay.
Israa'iil waxay kaalinta 11-aad uga jirtaa dalalka ugu sarreeya dhinaca adeegyada caafimaadka ee adduunka.
Markii lasoo gaaray dabayaaqadii bishii January ee sanadkan 2020-ka, wasiirka caafimaadka ee Israa'iil wuxuu horayba usii saxiixay isbaddal lagu ballaarinayay awoodda adeegyada caafimaad ee loogu talagalay dadweynaha, kaasoo looga dan lahaa in tabar dheeraad ah loo helo la dagaallanka fayraskaas dillaacay.
Waxaa durbadiiba la qaaday tallaabooyin kale oo ay ku jiraan in la joojiyay duullimaadyada aan muhiimka ahayn ee dibadda iyo in 14 maalmood la karantiilo muwaadiniinta kasoo laabadatay meelaha uu cudurka saameynta weyn ku yeeshay.
Jarmalka oo tirada dhimashada coronavirus aad uga yaraa inta badan dalalka reer Yurub ee dariska la ah, wuxuu kaalinta 12-aad uga jiraa waddamada ugu caafimaadka fiican caalamka.
Waxaa dalkan lagu tilmaamay mid guul weyn ka gaaray cudurka, wuxuuna tusaale u noqday guud ahaan caalamka.
Laakiin khubaradu waxay ka digayaan in waddankan uusan wali si buuxda uga nabad qabin dhibaatada cudurka.
Hase ahaatee baaritaanka baaxadda leh ee ay waaxda caafimaadka ee Jarmalka awoodda u yeelatay ayaa horseeday guusha lagu naalloonayo.
Tallaabooyinka uu Jarmalka ku hor istaagay faafitaanka cudurkan waxaa ka mid ah in dadka xanuunsan iyo kuwa ay calaamadaha ka muuqdaan aad looga fogeeyay bulshada caafimaadka qabta.
Australia, oo kaalinta 18-aad uga jirta dalalka ugu caafimaadka fiican ee lagu noolaado, waxay hadda si wacan u maareysay la dagaallanka coronavirus, waxaana u suurtagashay in kiisaska cusub lagu koobo wax ka yar 5%.
"Taasina waxay ahayd mid aad uga fiican sida la filayay", sida uu qabo Ra'iisul Wasaaraha dalkaas Scott Morrison oo khudbad jeediyay 7-dii bishan April.
Australia waxaa sidoo kale ku yaraa isu gudbinta cudurka ee dadka dhexdiisa ah, dowladduna waxay qaadday tallaabooyin si weyn loogula soconayay fiditaanka cusurka.
Waxaa si dhow loola socday dadka dibadda kasoo laabtay, oo la hubinayay inay karantiil galeen. Sidoo kale waxaa dadka cudurka qaba aad looga ilaalinayay inay xiriir la sameeyaan dad fiyow.
</doc>
<doc docid='bbc_war-52576249' lang='som' type='mono' source_url='https://www.bbc.co.uk/somali/war-52576249' term='COVID'>
Xog ku saabsan qaar ka mid ah Soomaalida cudurka Covid-19 ugu geeriyoodey UK
Kumanaan kun oo qof ayaa dalka UK ugu geeriyooday cudurka Covid19, waxaana dadkaasi ka mid ah ku dhowaad 40 qof oo Soomaali ah. Waxay isagu jiraan da' kasta - waayeel iyo carruur - kana mid ahaa qaybaha bulshada.
Kumanaan kun oo qof ayaa dalka UK ugu geeriyooday cudurka Covid19, waxaana dadkaasi ka mid ah ku dhowaad 40 qof oo Soomaali ah. Waxay isagu jiraan da' kasta - waayeel iyo carruur - kana mid ahaa qaybaha bulshada.
Tiro koobkii ugu dambeeyey ee laga sameeyey UK 2011, wuxuu muujinaya in Soomaalida degan UK ay yihiin 108,000, laakiin haddii la tirko koobo dadka British-ka ah ama dalalka kale ee reer Yurub dhalashooda haysta ee UK ku nool waxay tiradaasi noqon kartaa in ka badan 300,000.
Xog ururrintii u dambeysay ee Dawladda UK ka soo baxday ayaa muujinaysa in dadka madow iyo kuwa ka soo jeeda bulshooyinka kale ee laga badan yahay ay dalkeeda ka yihiin 14% tirada guud ee bulshada, haddana macluumaadka caafimaadka ayaa tilmaamaya in dadka u geeriyooday iyo kuwa uu sida xun ugu dhacay cudurka Covid19 ay yihiin 34% dadka la isku yiraahdo BAME ama bulshooyinka madow iyo kuwa laga tirada badan yahay.
Soomaalida oo ka mid ah bulshooyinkaas ayuu cudurka saameyn ku yeeshay.  Dad badan oo Soomalai ah ayaa u dhintay balse waxaan halkan ku soo koobeynaa qaar ka mid ah, Allaha u naxariistee,  Soomaalidii ku dhintay
Nuur Xasan Xuseen (Nuur Cade), ayaa Soomaaliya ka soo noqday Ra'isalwasaare muddadii u dhaxeysay Nofember 2007 illaa Febraayo 2009.
Nuur Cade wuxuu ku dhashay magaalada Muqdisho 2-dii Febraayo 1938-kii, waxaana 1-dii April 2020  uu ugu geeriyodeey Isbitaal ku yaal magaalada London cudurka Covid19.
Nuur Cade ayaa lagu xusuustaa kaalintii uu ka qaatay shirweynihii dib u heshiisiinta Jabuuti ee sanadkii 2009-kii ee lagu dhisay dawladdii wadaaga aheyd ee uu qaybta ka ahaa Isbahaysigii dib u xoreynta ee fadhigiisu ahaa magaalada Casmara ee dalka Eritrea.
Nuur ka hor intii aanu siyaasadda ku biirin wuxuu soo noqday ciidamadda Booliiska, waxaa kale oo uu ka soo shaqeeyey hay'adda bisha cas ee Soomaaliyeed.
Maxamuud Ismaaciil Xuseen ( Xudeydi) wuxuu ahaa abwaan, heesaa, laxamiiste caan ku ahaa kabanka waxaana uu ku muteystey magaca "Boqorkii Cuudka".
Wuxuu 8-dii April 2020 cudurka Covid19 ugu geeriyoodey isbitaal ku yaalla magaalada London oo in muddo ah uu ku jiray.
Xudeydi wuxuu ku dhashay magaalada Berbera 15-kii April 1928-kii, waxaana la aasay 15-kii April 2020, oo aheyd maalintii uu dhashay.
Xudeydi ka sakow kamanka uu caanka ku noqday, heesaha uu qaaday iyo kuwa uu allifay waxaa kale oo lagu xusuustaa sidii uu suugaanta ugu dhiirigalin jiray halgankii xornimo doonka ee ummadda Soomaaliyeed.
Waxaa kale oo uu gacan siiyey xornimo doonkii Jabuuti.
Cabdulqaadir Maxamed Faarax (Biriq) wuxuu ahaa ciyaartooy caan ka ahaa Soomaaliya, una ciyaari jiray naadigii Batroolka, ka hor intii aanu u soo guurin Ingiriiska oo uu soo galay 1992-kii.
Biriq wuxuu ku dhashay magaalada Baladweyne sanadkii 1961-kii, wuxuu ka mid ahaa laacibiintii gobolka Hiiraan u matali jiray ciyaaraha gobollada.
Biriq wuxuu inta badan ka ciyaari jiray garabka midig, isagoo isku dabooli jiray lambarrada 7, 8, ilaa 11.Wuxuu ka mid ahaa ciyaartoydii kalsoonida badan lagu qabay ee usoo ciyaaray xulka qaranka Soomaaliya.
In muddo ahba, Biriq wuxuu laanta af-Soomaaliga ee BBC-da kala qayb gali jiray barnaamijyada falanqeynta cayaaraha sida tebinta tooska ah.
Waxaa kale oo uu ku lahaa mehrad ganacsi xaafadda Harlesden ee degmada Brent ee Waqooyiga Galbeed ee magaalada London.
Wuxuu ahaa shakhsi aad uga dhex muuqday bulshada Soomaaliyeed ee London oo uu xubin firfircoon ka ahaa.
Injineer Baana Cabdalla Cali wuxuu ahaa mid ka mid ah xiddigihii kubadda koleyga Soomaaliya, isla markaana udub dhexaad u ahaa dib u soo nooleynta kubadda koleyga Soomaaliya.
Wuxuu ahaa madaxa xiriirka dibadda iyo suuqeynta ee xiriirka kubadda koleyga Soomaaliya.
Waxaa kale oo uu xubin ka ahaa xiriirka ciyaaraha basketball-ka Afrika.
Baana Cabdalla marka laga tago kubadda koleyga wuxuu xubin firfircoon ka ahaa jaaliyadda Soomaalida ee UK.
Wuxuu cudurka Covid-19 ugu geeriyoodey London 28-kii April.
Baana Cali oo shahaadada Injineeriyada ka qaatay Jaamacad ku taalla London ayaa sidoo kale u shaqeyn jiray waaxda gaadiidka London, gaar ahaan qaybta tareennada.
Khadiija Maxamed Cali Kaar waxay aheyd 60 sano jir, waxaa ay iyada caruurteedu deganayeen dalka Sweden, hase yeeshee magaalada London oo ay ku nool yihiin qoyskeeda ayay booqasho ku joogtay, ka hor intii aanu ku dhicin cudurka Covid19.
Khadiija oo qabtay xanuun xagga wadnaha markii uu cudurku ku dhacay waxay ka biyo diiday inay tagto Isbitaal, iyadoo ka qabtay walwal in ay ku dhimato Isbitaalka iyadoo aanay la joogin qoyskeeda, sida uu noo sheegay walaalkeed Cabdalla Maxamed Cali Kaar (Cabdalla Nairobi).
Ismaaciil Maxamed Cabdiwahaab wuxuu ahaa ardey 13 sano jir ah, wuxuuna 30-kii March 2020 Covid-19 ugu geeiryooday magaalada London, isagoo noqday xilligii dhimashadiisa qofkii ugu da'da yaraa ee cudurka ugu geeriyoodey UK.
Ismaaciil oo deganaa xaafadda Brixton ayaan qabin wax cudur ah sida qoyskiisu ay sheegeen taasi oo meesha ka saartay in fayraska Corona uu Khatar ku yahay dadka waayeelka ah ee qaba cuduradda oo kaliya.
Bog Internet oo dhaqaale ururin ah oo ay walaashiis sameysay oo yoolku ahaa in loo ururiyo $4,944 doolar ayaa maalmo gudahood loogu uruuriyey in ka badan $60 kun oo doolar.
Ismaaciil wuxuu ku geeriyoodey Isbitaalka King College London oo ah Isbitaalkii uu ku geeriyoodey Nuur Xasan Xuseen (Nuur Cade).
Maxamed Xaaji Maki  wuxuu ahaa 49 sano jir ku dhashay magaalada Muqdisho, wuxuuna ku geeriyoodey Isbitaalka Middlesex ee waqooyiga London, halkaasi oo uu ku ku jiray miyir doonsanaan muddo ku dhow afar todobaad.
Muniir Maki oo uu dhalay marxuum Maki ayaa u sheegay BBC in aabihiis uu ahaa shakhsi aad Soomaalidu u taqaannay, waqooyiga iyo guud ahaan magaalada London, taasi oo ay ugu wacneyd farsamadiisa gacanta ee guryaha iyo goobaha ganacsiga.
Muniir wuxuu sheegay in aabihiis uu sidoo kale caan ku ahaa arrimaha bulshada Soomaalida, isagoo ka qayb qaadan jirey gurmadka masaajidyada, dhismaha masaajidyada, caawinta bulshada iyo arrimaha Jaaliyadda Soomaalida.
"Aabahey maalintii uu dhintay illaa iyo hadda dad ayaa na soo wacaya oo leh lacag ayuu igu lahaa, shaqo ayuu ii qabtay oo lacagteedii ma siin, taasi waxay muujinaysaa in uu ahaa shakhsi dadka aan ku dhibi jirin lacag haddii aanay haysan" ayuu yiri Muniir.
Maxamed Maki wuxuu ka tagay 8 caruur ah iyo xaas.
</doc>
<doc docid='bbc_war-52290031' lang='som' type='mono' source_url='https://www.bbc.co.uk/somali/war-52290031' term='COVID'>
Mareykanka oo hakinaya dhaqaalihii uu siin jiray hay'adda caafimaadka adduunka ee WHO
Madaxweynaha Mareykanka Donald Trump ayaa sheegay in uu faray maamulkiisa in uu hakiyo dhaqaalaha la siinayo hay'adda caafimaadka adduunka  ee WHO.
Madaxweynaha Mareykanka Donald Trump ayaa sheegay in uu faray maamulkiisa in uu hakiyo dhaqaalaha la siinayo hay'adda caafimaadka adduunka  ee WHO.
Waxa uu sheegay in WHO ay "ku guuldareysatay waajibaadkeeda aasaasiga ahi" marka la eego jawaabta ay ka bixisay faafitaanka cudurka coronavirus.
Madaxweynuhu waxa uu ku eedeeyay hay'addani Qaramada Midoobey in ay si xun u maaraysay isla markaana qarisay faafitaanka fayraska dhaliya cudurkani ka dib markii cudurkani uu ka dillaacay dalka Shiinaha, wuxuuna sheegay in ay khasab tahay in lala xisaabtamo.
Trump ayaa horay hay'addaasi caafimaadka adduunka ee WHO ku eedeeyay in ay u xaglinayso Shiinaha.
Madaxweyne Trump ayaa shakhsiyan gudaha dalkiisa lagu dhaliilay sida uu u maareeyay faafitaanka cudurkani.
"Waxaan farayaa maamulkeyga in uu joojiyo dhaqaalihii uu siin jiray hay'addani, inta dib u eegis lagu sameynayo oo laga qiimaynayo doorka hay'addani caafimaadka adduunka ay ku lahayd sida xun ee loo maareeyay iyo qarinta xaqiiqada faafitaanka coronavirus," ayuu yiri Trump oo shir jaraa'id ku qabtay Aqalka Cad ee Mareykanka looga arrimiyo.
"WHO waxay ku fashilantay waajibaadkeeda aasaasiga ahi, waana in lala xisaabtamo," ayuu sii raaciyay hadalkiisa.
Xoghayaha Guud ee Qaramada Midoobey António Guterres oo ka jawaabayay hadalka Trump ayaa sheegay in hadda aysan ahayn "wakhtigii dhaqaalaha laga jari lahaa hay'addaasi WHO.
Mareykanka ayaa ah dalka dhaqaalaha ugu badan ku bixiyo hay'addani WHO, waxa uuna sanadkii la soo dhaafay siiyay 400 oo milyan  oo doolar - oo u dhiganta in ka yar 15% miisaaniyadda guud ee hay'addani.
Dalka Shiinaha ayaa sanaddadii 2018 iyo 2019 waxa uu hay'addani ku bixiyay kharash gaaraya ku dhawaad 86 milyan oo doolar, sida lagu shaaciyay barta intarneedka ee hay'addani WHO.
Hay'addani caafimaadka adduunka ayaa bishii Maarso codsatay  675 milyan oo doolar si gacan looga geysto la dagaallanka cudurkan safmarka ahi, waxaana la sheegayaa in ay qorshaynayso baaq kale oo ay ku dalbanayso ugu yaraan hal bilyan oo doolar.
"Markii uu faafay cudurka safmarka ahi ee Covid-19, waxaan walaac weyn ka qabnay in deeqsi-nimada Mareykanka loo adeegsaday sida ugu wanaagsan ee suurtagal ahi," ayuu yiri madaxweyne Trump.
Dalka Mareykanka ayaa ah dalka sida ba'an u saameeyay faafitaanka cudurkani, kaasi oo haleelay 608,377 oo qof halka ay u dhinteen 25,981 oo qof.
Madaxweyne Trump ayaa ku eedeeyay WHO in ay ku guuldareysatay in ay sifiican u qiimayso cudurkani markii uu ka  dillaacay magaalada Wuhan ee dalka Shiinaha.
"Haddii WHO ay shaqadeeda qabsan lahayd oo ay khubaro caafimaad u diri lahayd dalka Shiinaha, si ay u soo qiimeeyaan xaaladda dhabta ahi ee ka jirta dalkaasi isla markaana ay muujin lahayd daah furnaan la'aanta Shiinaha, waxaa la xakamayn lahaa fafitaanka cudurkaasi oo waxaa aad Iu yaraan lahaa dhimashada uu sababay," ayuu yiri Trump.
"Arrintaasi waxay badbaadin lahayd nolasha kumannaan kun oo qof, waxaana laga baaqsan lahaa  waxyeelada dhaqaale ee adduunka ka soo gaartay cudurkan. Taa bedelkeeda, WHO waxay dhab u qaadatay hadalka Shiinaha, waxa ayna difaacday ficillada dowladda Shiinaha."
Balse weriyeyaasha ka soo warrama Aqalka Cad ayaa muujiyay sida Trump uu laf-ahaantiisa u amaanay jawaabta Shiinaha uu ka bixiyay faafitaanka cudurkaasi iyo sida uu u dhayilsaday halista cudurkan uu u keeni karo dalkiisa Mareykanka.
Madaxweyne Trump waxa uu sidoo kale sheegay in qorshayaashiisa dib loogu furayo dalka ay haatan "ku dhow yihiin in la soo gabagabeeyo".
Ma aha markii ugu horreeysay oo hay'addani WHO lagu dhaliilo sida ay u maareysay xakamaynta cudurkani.
Bishii Febraayo ayaa hay'addani waxay sheegtay in xayiraadaha dhanka socdaalka aan loo baahnayn si looga hortago faafitaanka Covid-19, taladaasi oo markii dambe ay iska indhatireen inta badan waddamada caalamka.
Bishii Maarso ayaa sidoo kale hay'addani Qaramada Midoobey waxaa lagu eedeeyay in Shiinaha uu si xad dhaaf ahi u saameeyay ka dib markii sarkaal sare oo hay'addani ka tirsan uu diiday in laga arrinsado tallaabooyinka ay qaaday Taiwan si loo xakameeyo faafitaanka cudurkani.
Dhanka kale, qaar ka mid ah khubarada caafimaadka ayaa sidoo kale sheegaya in jahawareer uu ka dhashay talooyinka hay'addani ee la xiriira isticmaalka maryaha afka lagu duubto si looga hortago faafitaanka cudurkani.
</doc>
<doc docid='bbc_war-52266764' lang='som' type='mono' source_url='https://www.bbc.co.uk/somali/war-52266764' term='COVID'>
Dowladda Soomaaliya oo bandow habeenkii ah ku soo rogaysa Muqdisho
Dowladda Soomaaliya ayaa bandow xilliga habeenka ahi ku soo rogaysa magaalada caasimadda ah ee Muqdisho, si looga hortago faafitaanka cudurka Covid-19 ee aafeeyay dunida.
Dowladda Soomaaliya ayaa bandow xilliga habeenka ahi ku soo rogaysa magaalada caasimadda ah ee Muqdisho, si looga hortago faafitaanka cudurka Covid-19 ee aafeeyay dunida.
Go'aankan oo uu ku dhawaaqay taliyaha Booliska Soomaaliya, Janaraal Cabdi Xasan Maxamed (Xajaar), ayaa looga gol-leeyay in lagu xakameeyo faafitaanka xanuunka Covid-19.
Janaraal Xajaar oo xalay shir jaraa'id ku qabtay Muqdisho ayaa sheegay in dowladda Soomaaliya ay go'aansatay in magaaladaasi lagu soo rogo bandow laga billaabo fiidnimada Arbacada ah ee soo socota, kaa oo billaabanaya siddeedda fiidnimo, kuna eg shanta subaxnimo, si buu yiri dadka looga badbaadiyo khatarta cudurka COVID-19.
Sida ay dowladdu sheegtay, 25 ruux ayaa ilaa haatan la xaqiijiyay in uu cudurkani ku heleelay gudaha dalka Soomaaliya ka dib markii afar qof oo hor leh laga helay cudurkani 24-kii saac ee la soo dhaafay.
Janaraal Xajaar, waxa uu sheegay in bandowgani lagu soo rogay magaalada Muqdisho uu saameyn doono isu-socodka dadka iyo gaadiidka, ganacsiga, marka laga reebo dukaamada cunnada qalalan laga iibsado iyo xarumaha caafimaadka sida farmashiyayaasha iyo isbitaallada.
Janaraal Xajaar ma uusan sheegin wakhtiga bandowgaasi la qaadi doono, hasayeeshee waxa uu sheegay in qiimeyn joogtada ah lagu sameyn doono xaaladda faafitaanka cudurkani COVID-19, sidaa awgeedna lagu go'aamin doono wax ka bedelka bandowgani.
In kastoo bandowgaasi lagu dhawaaqay, haddana ciidamada ammaanka ayaa la faray in dadka xanuunsanaya ee xaaladaha deg-degga ahi la soo gudboonaadaan ay u fududeeyaan gaaritaanka goobaha caafimaadka, si baa la yiri ay u helaan daryeelka ay u baahan yihiin.
Wasaaradda caafimaadka Soomaaliya ayaa xaqiijisay in shalay cudurka coronavirus uu Isbitaalka Martiini ugu geeriyooday wasiiru dowlihii cadaaladda ee dowlad goboleedka Hirshabeelle xildhibaan Khaliif Muumin Xaayoow.
Xildhibaan Khaliif ayaa sida ay xaqiijisay dowladda Soomaaliya waxa uu noqonayaa qofkii labaad oo gudaha dalka ugu dhintay cudurkan Coronavirus.
Waxaana wasaaraddu ay shacabka ugu baaqday in ay guryahooga joogaan haddii aysan jirin arrimo muhiim u ah nolosha, dadkuna kala fogaadaan ugu yaraan laba mitir, taxaddar gaar ahna la siiyo dadka da'da ah iyo dadka daba cudurada raaga.
Arrintan ayaa ku soo beegmayso maalin uun ka dib markii  la hakiyay shaqadii Isbitaalka weyn ee Erdogan oo horey loo oran jiray Digfeer ee magaaladaasi Muqdisho sababo la xiriira baqdin laga qabo xanuunka COVID-19.
War qoraal ah oo lagu daabacay barta cisbitaalkaasi ku leeyahay Facebook ayaa lagu sheegay in "si looga hortago faafida Korona Fayras loona ilaaliyo badqabka Bulshada uu Maamulka cisbitaalku joojiyay la kulanka Bukaan socodka iyo sidoo kale booqashada bukaan jiifka".
Waxa sii shaqeyn doontaa qaybta xaaladdaha degdeg ah oo qaban doonta dadka xanuunsanaya iyo kuwa dhaawaca ah balse aan lahayn caalamadaha cudurka COVID-19.
</doc>
<doc docid='bbc_war-52356710' lang='som' type='mono' source_url='https://www.bbc.co.uk/somali/war-52356710' term='COVID'>
Coronavirus: Trump dib ma u dhigi karaa doorashada madaxweynaha?
Xilli uu cudurka safmarka ah ee coronavirus hakad galiyay habsami u socodka dhaqaalaha Mareykanka, wuxuu sidoo saameyn ba'an ku yeeshay hannaanka diyaar garowga doorashada ee ay wadaan xisbiga Dimiqraaddiga, maadaama dabayaaqada sanadkan uu qorshuhu yahay inay dhacdo doorashada qaran ee guud.
Xilli uu cudurka safmarka ah ee coronavirus hakad galiyay habsami u socodka dhaqaalaha Mareykanka, wuxuu sidoo saameyn ba'an ku yeeshay hannaanka diyaar garowga doorashada ee ay wadaan xisbiga Dimiqraaddiga, maadaama dabayaaqada sanadkan uu qorshuhu yahay inay dhacdo doorashada qaran ee guud.
Tartanka isreebreebka xisbiga Dimuqraaddiga dhexdiisa ah ayaa dib u dhacay ama dhexda ku istaagay, halka meelo badan oo ay taageerayaasha ku codeyn lahaayeen la imaan waayay xilligii loogu talagalay.
Taasi waxay keentay shaki badan oo ku aaddan siyaasiyiinta u loollamaya musharraxnimada. Siyaasiyiinta qaarkood ayaa ku hardamaya howsha doorashada, iyagoo isla tiigsanaya maxkamadaha.
Bisha November ayaa ah xilliga dadweynaha ay u dareerayaan goobaha codbixinta si ay u doortaan madaxweynaha xiga, inta badan xubnaha Aqalka Wakiillada ee Congress-ka iyo kumannaan siyaasi oo u tartamaya xilalka maamul goboleedyada.
Laakiin su'aasha la isweydiinayo waxay tahay sida ay maalinta doorashada xaaladdu noqon karto - ama xitaa in xilliga qorshaha yahay ay qabsoomi doonto - arrintaasise ma tahay mid mudan in laga doodo?.
Waa kuwan qaar ka mid ah su'aalahaas iyo jawaabahaba.
Isku darka 15 gobol ayaa dib u dhigay doorashooyinka hoose ee ay ku loollamayaan siyaasiyiinta doonaya musharraxnimada xilka madaxweynaha, intooda badanna waxay ku khasbanaan doonaan inay dib u billowdaan ugu yaraan bisha June.
Taasi waxay miiska soo saareysaa su'aasha isweydiinta mudan ee ah in bisha March ay suurtagal noqon karto doorashada madaxweynaha lafteeda.
Dastuurka la ansixiyay sanadkii 1845-kii wuxuu dhigayaa in doorashada madaxweynaha Mareykanka ay ku beegan tahay Talaadada ku xigta Isniinta ugu horreysa bisha November, afar sano oo kasta kaddib - doorashada hadda xigtana way ku aaddan tahay 3-da November, 2020-ka.
Taas in wax laga baddalo waxay u baahan tahay inay ansixiyaan Aqalka Congress-ka ee ay aqlabiyadda ku leeyihiin xisbiga Dimuqraaddiga iyo waliba Aqalka Senate-ka ee ay maamulaan xisbiga Jamhuuriga.
Suurtagalnimada in tallaabo loo qaado dib u dhigista doorashada aad bay u adkaaneysaa.
Xitaa haddiiba ay dhacdo in maalinta doorashada la baddalo, dastuurka Mareykanku wuxuu dhigayaa in xilka madaxweynaha uu ku egyahay 4 sano oo kaliya. Si kale haddii loo dhigana, Donald Trump wuxuu xilkiisa madaxweyne ee xilligan koowaad ku egyahay duhurnimada maalinta ay taariikhdu ku beegan tahay 20-ka bisha January ee sanadka 2021-ka.
Afar sano oo kale ayuu heli karaa haddii dib loo soo doorto. Haddii laga guuleystana waxaa laga yaabaa inuu baddalo Joe Biden, oo ka socda xisbiga Dimuqraaddiga.
Laakiin saacaddu way socotaa, codbixinta oo dib loo dhigana ma joojineyso saacadda.
Haddii ay doorasho qabsoomi weyso ka hor waqtigii loo qorsheeyay caleema saarka madaxweynaha, waxaa si toos ah u billaabanaya howsha lagu baddalayo madaxweynaha. Qofka ku xiga madaxweynaha ee xilkiisa la wareegi kara waa madaxweyne ku xigeenka,  Mike Pence, sidoo kalena isaga qudhiisa waqtigiisa sharciga ah wuxuu ku egyahay isla maalintaas, taasoo micnaheedu yahay inay isku doon saaran yihiin isaga iyo madaxweynaha.
Qofka kusii xiga ee xilka qaban kara waa afhayeenka Aqalka Wakiillada - oo hadda ah siyaasiyadda xisbiga Dimuqraaddiga ee lagu magacaabo Nancy Pelosi - laakiin iyada lafteeda waqtigeeda afhayeennimada wuxuu ku egyahay bisha December.
Qofka ugu sarreeya ee haddii waxaasoo dhan dhacaan xilka madaxweynaha uu usoo gudbayo waa Senator-ka xisbiga Jamhuuriga ee 86-ka ah ee lagu magacaabo Chuck Grassley, kaasoo laga soo doortay gobolka Iowa, waana madaxweynaha Aqalka Senate-ka. Taasina waxay ku dhici kartaa oo kaliya haddii ay xisbiga Jamhuurigu sii heystaan aqlabiyadda Senate-ka waana kaddib markii 100 xubnood oo iyaga ka tirsan ay xilalka weyn doonaan maadaama uu waqtigooda dhammaaday.
Si kastaba ha ahaatee, howlahan oo dhan wa kuwa buugaagta lagu qoro, mana dhici karto inay si run ah u dhacaan.
</doc>
<doc docid='bbc_war-52555056' lang='som' type='mono' source_url='https://www.bbc.co.uk/somali/war-52555056' term='COVID'>
Cudurka Korona: Muddo intee dhan ayay qaadan kartaa inaad ka bogsato Corona?
In ka badan 1.1 milyan oo qof ayaa ka bogsaday feyriska Corona guud ahaan caalamka.
In ka badan 1.1 milyan oo qof ayaa ka bogsaday feyriska Corona guud ahaan caalamka.
Balse waxaa lagu kala duwan yahya waqtiga ay qaadanayso in uu qofa cudurka ka soo kabsado ama uu ka bogsado
Inta badan dadka waxa uu cudurka ugu dhacaa qaab sahlan oo calaamadaha ka soo muuqda ayaa sahlan yihiin islamarkana uusan u baahan dhakhtar iyo isbataal.
Waxay qaadnaysaa in uu qofka noocaas ah ka soo kabsado toddobaadyo, bilooyiin iyo xitaa Sanado.
Dadka uu qaabka sahlan ugu dhacay ayaa waxay qaadataa in ay  ka soo kabsadaan toddobaad am ka badan.
Qofka uu sida daran u haleelo cudurka ayaa waxay qaadataa xitaa inuu ka soo kabto in ka badan 1 sano.
Dhakhaatiirta xarunta daryeelka ka so kabasada cudurada ayaa ku talinaysa in dadka balwadda leh ay tahay inay joojiyaan.
Joojinta Sigaarka, cabbidda Khamriga, jimicsiga iyo in uu qofka miisaankiisu uu la socdo ayaa isbadal sameyn karta.
Dadka uu cudurka u haleelo qaabka sahlan ayaa waxaa ay iska joogi karaan guriyaha waxayna qaadan kartaa inay boqsadaan toddobaad iyo ka badan.
Balse toddobaad ka dib marka calaamadaha cudurka ay hoos u dhacaan waa iska caado in toddobaadyo uu qofka sii qufaco.
Waxaa sidoo kale jirta in dadka qaar marka ay cudurka ka soo kabsadaan ay wali dareemaan daal islmarkana xitaa in qofka uu dharka xirto iyo in uu howlaha yaryar qabsdo uu dareemo daal badan.
Dadka noocaas ah waxay u baahan yihiin in ay nastaan, ay cunaan cunto isu dheelitiran isalmarkana ay biyaha badsadan.
Dadka uu cudurka sida daran u haleelay ee isbataalada la dhigay islamarkana u baahdan in lagu xiro qalabka neefsashada waxaa marka ay cudurka ka soo kabsado ay wali dareemayaan dabardaro iyo neefsashada oo dhibta.
Dadka noocan ah waxay qaadan kartaa in ay cudurka ka soo kabsadaan 2 toddobaad iyo xitaa 8 toddobaad .
Marka laga soo tago saameynta dhanka jirka ee uu qofka ku yeesho cudurka Corona ayaa waxaa sidoo kale jira saameyn dhanka maskaxda oo uu qofka ku yeesho cudurka.
Qofka marka laga helo cudurka islamarkana isbataal la dhigo ayaa waxaa bukaanka la soo gudboonaadaa walwal iyo walbahaar badan gaar ahaan marka ay waayaa wax soo booqda.
Dadka uu Feyriska Corona ku dhaco ayaa waxay u baahan yahiin marka ay ka so kabsadaan in laga caawiyo sidii ay noolasha caadiga ah ula qabsan lahaayeen islamarkana ay maskax ahaan iyo bulsha ahaanba dadka ula qabsan lahaayeen.
Dadka lagu xiray qalabka neefsashada islamarkana la dhigay qeybta xaaladaha culus ayaa waxay qaadan kartaa in cudurka ay si toos ah uga soo kabsadaan 12 ilaa 18 bilood.
Dadka qeybtan la dhigay waxay sidoo kale u baahan yihiin in ay sameeyaan jimicsi iyo in la dhiirigaliyo.
Bukaanada la dhigo qeybta xaalada culus ee ICU loo yaqaan ayaa waxaa sidoo kale ku dhaca jahwaeer islamarkana qaarkood waxay maskaxdooda dib u milicsataa xaaladii ay soo mareen.
</doc>
<doc docid='bbc_war-52072622' lang='som' type='mono' source_url='https://www.bbc.co.uk/somali/war-52072622' term='COVID'>
Coronavirus: Trump oo shirkad ku amray inay sameyso qalabka bukaanka ku neefsado
Madaxweynaha Maraykanka, Donald Trump, ayaa ku amray shirkadda General Motors (GM) inay qalabka neefsashada u sameyso bukaannada la ildaran xanuunka Covid-19 oo kusii faafaya dalkaasi.
Madaxweynaha Maraykanka, Donald Trump, ayaa ku amray shirkadda General Motors (GM) inay qalabka neefsashada u sameyso bukaannada la ildaran xanuunka Covid-19 oo kusii faafaya dalkaasi.
Madaxweynaha ayaa soo rogay Xeerka Wax-soo-saarka Difaaca ee uu Maraykanka adeegsan jiray xilligii dagaalkii Kuuriya, kaasoo awood u siinaya inuu shirkadaha ku qasbo inay qalab u saameeyaan difaaca qaranka.
Trump ayaa sheegay in shirkadda GM "ay waqti luminayso" loona baahan yahay in la badbaadiyo noolasha dadka Maraykanka ah.
Maraykanka ayaa laga helay kiisaska ugu badan ee dadka la xaqiijiyay inuu ku dhacay cudurka uu keeno fayraska Corona caalamka oo dhan.
Intee ayay qaadan kartaa in la helo tallaalka fayraska Corona?
Weriye caan ah oo u dhintay xanuunka corona
Saaladda Jimcaha ma laga tukan karaa dalalka uu ka dillaacay Corona?
Trump ayaa horay u sheegay in aan loo baahaneyn amarkan, maadaama shirkadaha ay si khiyaarkood ah uga qeyb qaadanayaan la dagaallanka cudurka oo hadda ku dhacay in ka badan 100,000 oo qof oo Maraykan ah.
Madaxweynaha ayaa bartiisa Twitter ku qoray: "Waxa ay noo sheegeen inay si degdeg ah noo siin doonaan  40,000 oo ah qalabka uu bukaanka ku neefsado, hadda se waxa ay leeyihiin waxaan idin siin doonnaa 6,000 oo keliya, weliba dhammaadka April, lacag badan ayayna ku rabaan."
Waxa uu si toos ah u beegsaday haweeneyda madaxda ka ah shirkaddaasi oo lagu magacaabo Mary Barra, isagoo ku tilmaamay "mid ku dheeshay" hogaanka General Motors.
Shirkadda oo caan ku ah samaynta gawaarida ayaa kala shaqeyneysay shirkad kale oo qalabkaasi samaysa lagu magacaabo Ventec Life Systems sidii ay agabkaasi neefsashada ka caawiya bukaanka ay ugu samayn lahayd warshadda GM ee ku taalla Kokoma, Indiana.
Gobolka New York ayaa noqday xudunta cudurka Covid-19 ee Maraykanka, waxaana uu barasaabkiisa, Andrew Cuomo shaaciyay in Jimcihii oo keliya 7000 oo kiis oo cusub halkaasi laga helay. Ilaa iyo hadda 44,000 oo qof ayaa gobolkaasi la xanuunsan cudurka, halka 519 qof ay u dhinteen.
Mr Cuomo ayaa sheegay in loo baahan yahay agab caafimaad, isagoo tilmaamay in saddex todobaad gudahood la filayo inay aad sare ugu kacdo tirada kiisaska.
Madaxweyne Trump ayaa Mr Cuomo ku tilmaamay mid ka badbadinaya baahidda dhanka qalabka caafimaad ee ka taagan gobolkaasi, arintaasi oo uu ku gacan seyray barasaabka.
</doc>
<doc docid='bbc_war-52392791' lang='som' type='mono' source_url='https://www.bbc.co.uk/somali/war-52392791' term='COVID'>
Koonfur Afrika oo daadguraynaysa 70 kun oo askari iyo saameynta bandowga uu Soomaalida ku reebay
In ka badan 70,000 oo askari oo dheeraad ah ayey dowladda Koonfur Afrika daadguraysay si ay gacan uga gaystaan dhaqangelinta bandowga loogu talagalay in lagu xakameeyo faafitaanka cudurka coronavirus, Madaxweyne Cyril Ramaphosa ayaa ku dhawaaqay.
In ka badan 70,000 oo askari oo dheeraad ah ayey dowladda Koonfur Afrika daadguraysay si ay gacan uga gaystaan dhaqangelinta bandowga loogu talagalay in lagu xakameeyo faafitaanka cudurka coronavirus, Madaxweyne Cyril Ramaphosa ayaa ku dhawaaqay.
Koonfur Afrika ayaa waxa ay xaqiijisay 3,465 xaaladood oo cudurka coronavirus - tiradaas oo ah tan labaad ee ugu badan ee qaaradda Afrika markii laga soo tago Masar oo kow ku jirta - 58 qof ayaana cudurkaasi dalkaas ugu dhintay.
Dalkaas ayaa waxa uu dajiyay mid ka mid ah xayiraadaha ugu adag ee lagula dagaalamayo cudurka coronavirus ee dunida.
Hasayeeshee ciidammada ammaanka ayaa waxa ay la daalaa dhacayaan sidii ay xayiraadahaas u dhaqangelin lahaayeen.
Wasiirka gaashaandhigga ee Koonfur Afrika ayaa sheegtay in cudurka Covid-19 oo si ba'an ugu faafaya waddankeeda ay keentay baahida ah in la hawgeliyo ciidamada milateriga.
Mahad Geedi Salaad oo ah Soomaali deggan magaalada Johannesburg ee waddankaas ayaa waxa uu BBCda u sheegay in dadka dalkaas oo danyar ah markii ay shaqo la'aanta ku soo dhaceen ay bateen falalka qaska iyo dhaca.
"Shaqadii maadaama la joojiyay dadku way baahdeen, marka dhibaata badan baa timid, dadku dhacbay bilaabeen, dukaamo la jabsado, baabuur wadada laga leexsado, dukaamo la boobo. Madaxweynaha ayaa hadlay oo sheegay in tallaabo sharci ah ay qaadayaan." ayuu yiri Mahad.
"Sidaas darteed maadaama inta badan shaqooyinkii la joojiyay oo waddanka uu bandow ku jiro oo laga yaabo in dambi badan uu dalka ka dhaco ayaa ciidammada 70-ka kun ka badan waxa ay sugayaan amaanka."
Tan iyo 27-kii bishii Maarso dadka ku howlan adeegyada asaasiga ah, sida howlwadeennada caafimaadka, kuwa ka shaqeeya adeegyada dhaqaalaha, weriyayaasha iyo ganacsatada tafaariiqlayda, ayaa waxaa loo ogolaa inay shaqo tagaan.
Ganacsiyada bixiya adeegyada asaasiga ah ayaa waxa ay dwladda ka dalbanayeen shatiyo ama ogolaansho siinaya xaqa ah in shaqaalahooda ay bannaanka aadi karaan.
Xayiraadaha ayaa waxaa ka mid ah in bannaanka aanan la isaga soo bixi karin, inaan la iibin karin khamrada iyo sigaarka, warwareeg inuusan jirin, inaan guriga laga soo bixi karin hadduusan qofku doonayn alaabo asaasi ah, halka qofkii lagu helaa inuu sharciga jabinayo la xirayo amaba ganaax culus la saarayo.
Xayiraadahaas faraha badanna waxa ay horseedeen in dhaqaalihii dalka uu ciriiri galo, dhibtana ay badato.
"Meelwalba oo ganacsi ah way xiran tahay, Soomaalida ama dadka ajaanibta ah gacansi ayey ku jiraan ganacsigana hadda wuu xiran yahay. Qeybaha Soomaalida ay ka shaqeysato waxaa ka mid ah baabuurta xamuulka qaadda oo iyaga waa li xiray, dukaamaha dharka iyagana waa la xiray, waxa kaliya ee furan waa dukaamada raashinka, kuwaasna waxa ay ka furan yihiin meelaha iskuraranka ah ee ay dadka faqriga ah deggan yihiin ee ay dhibaatooyinka inta badan ka dhacaan, iyaga laftigooda sidii hore uma shaqeeyaan." ayuu yiri Mahad Geedi.
Kaddib markii xayiraadda lagu soo rogay khamriga, waxaa bilowday mowjad lagu boob ayaa waxaa lagu bartilmaameedsaday dukaammada lagu iibiyo cabitaannada noocaas ah.
Qaar ka mid ah saraakiisha booliska ayaa waxaa lagu eedeeyay inay ku lugleeyihiin iibinta sharci-darrada ah ee khamriga - horraantii bishan ayaa waxaa la xiray askar boolis ah oo gadayay ilaalinayayna gawaari ay ka buuxaan khamro.
Madaxweyne Ramaphosa ayaa sheegay inuu go'aansaday inuu daadgureeyo 73,180 oo askari oo dheeraad ah oo uu ku caddeeyay warqad uu Talaadadii u diray baarlamaanka.
Xayiraadda haatan jirta ayaa waxa ay soconaysaa ilaa 30-ka bisha Abriil.
Sidoo kale madaxweynuhu waxa uu ku dhawaaqay dhaqaale gaaraya $26 bilyan oo doolar oo loogu talagalay in lagu dhowro shirkadaha iyo saddex milyan oo shaqaale ah inta lagu gudajiro cudurkan safmarka ah ee coronavirus.
Khudbad uu ka jeediyay taleefishinka ayuu madaxweynuhu ku sheegay in dhaqaalahaas uu ka dhigan yahay boqolkiiba 10 guud ahaan dakhliga dalkaas Koonfur Afrika.
Mr Ramaphosa ayaa sheegay in tallaabooyinkaas ay ku jiraan canshuurta oo la khafiifiyo, taageero mushaar iyadoo la marayo sanduuqa caymiska shaqo la'aanta iyo maalgelinta ganacsiyada yaryar.
</doc>
<doc docid='bbc_war-51963843' lang='som' type='mono' source_url='https://www.bbc.co.uk/somali/war-51963843' term='COVID'>
Coronavirus: Ilaa goorma ayey suurtagal tahay in laga xoroobo fayraska?
Sida ay u badan tahay qof walba wuxuu isweydiinayaa goorta ay joogsan doonto cabsida coronavirus iyo saameyntiisa faraha ba'an ku heysa dunida.
Sida ay u badan tahay qof walba wuxuu isweydiinayaa goorta ay joogsan doonto cabsida coronavirus iyo saameyntiisa faraha ba'an ku heysa dunida.
Dad badan ayaa ka fikiraya goorta laga baxayo xayiraadda iyo is ilaalinta ama gabi ahaanba la hilmaami doono argagaxa uu abuuray cudurkan.
Waqtixaadirkan ma kala cadda ilaa inta ay sii jiri doonto saameynta cudurkan - ama ilaa mudadada dadka looga baahan yahay inay kala fogaadaan, laakiin khubarada caafimaadka ayaa fikrado badan qaba.
Barfasoor Ooi Eng Eong, oo ah aqoonyahan ku takhasusay cudurrada faafa, kana tirsan Jaamacadda Qaranka ee Singapore ayaa sheegay inuu "rajo badan qabo" maadaama hadda ay muddo 3 isbuuc gudahood ah ku yaraatay tirada dadka uu cudurkan kusoo ridanayo gobolkii uu ka billowday ee Hubei, oo ku yaalla dalka Shiinaha.
Hase ahaatee dowladda Shiinaha ayaa dadaal badan u gashay xakameynta caabuqan, iyadoo xayiraado adag kusoo rogtay gobolkaas iyo qeybaha kale ee dalkeedaba.
Baaritaanno adag ayaa si joogto ah loogu sameeyaa dadka, qof walba oo laga shakiyana waxaa loo diraa karantiil.
Laakiin meelaha qaar oo baaritaankooda uu dabacsan yahay ayaa la filayaa inay waqti intaas ka dheer qaataan.
Barfasoor Benjamin Cowling, oo ah aqoonyahan ku tahkasusay cudurrada safmarka ah, kana tirsan Jaamacadda Hong Kong, ayaa yiri: "Runtii ma nasan doonno ilaa cudurkan loo helo tallaal" - taasina waay qaadan kartaa 18 bilood ama labo sano.
Xitaa marka ay dhammaadaan xayiraadaha, wali waxaa jireysa halis ku aaddan in "mowjad kale" oo caabuqa ah ay dib u billaabato, ayuu sii raaciyay hadalkiisa.
Xayiraadaha muddada dheer socda ayaa runtii dhaawacaya dhaqaalaha dalal badan, halkan cudurkan safmarka ahna uu waxyeello ba'an u geysanayo caafimaadka dadweynaha.
Seynisyahannada caafimaadka ayaa caddeeyay in qof walba qofka uu ka yaryahay uu uga halis yaryahay saameynta iyo calaamadaha coronavirus.
Laakiin taasi micnaheedu ma aha in cudurkan uu ka weecanayo dadka da'da yar.
"Dad badan oo dhalinyaro ah ayaa caabuqan awgiis u galay qeybaha bukaannada xaaladdooda liidato la dhigo ee isbitaallada," ayuu yiri Barfasoor Chris Whitty, oo ah la taliye sare oo ka tirsan mas'uuliyiinta caafimaadka ee UK.
Dalka Mareykanka, daraasad laga sameeyay 2,500 oo ah kiisaskii ugu horreeyay ee caabuqa ah ayaa muujisay in dadka da'da ah ay u badnaayeen in markii isbitaalka la dhigo ay u dhintaan xanuunka Covid-19, laakiin 38% dadkii isbitaallada la dhigay waxay da'dooda u dhaxeysay 20 ilaa 54 sano.
Dadka dhalinyarada ah ayaa la sheegay inay u adkeysi badan yihiin caabuqan, laakiin uu ugu dhacayo si la mid ah sida dadka waayeelka ah.
</doc>
<doc docid='bbc_war-52163589' lang='som' type='mono' source_url='https://www.bbc.co.uk/somali/war-52163589' term='COVID'>
Coronavirus: Tuunisiya oo boolis robot ah u adeegsanaysa dhaqangelinta bandowga
Boolis robot ah ayaa waxaa loo daadgureeyay inay gaafwareegaan deegaannada caasimadda Tuuniisiya, ee Tuunis, si loo xaqiijiyo in dadka ay adeeceen xayiraadda coronavirus.
Boolis robot ah ayaa waxaa loo daadgureeyay inay gaafwareegaan deegaannada caasimadda Tuuniisiya, ee Tuunis, si loo xaqiijiyo in dadka ay adeeceen xayiraadda coronavirus.
Haddii ay mishiinta dareento in qof uu ku dhex lugaynayo waddooyinka haawanaya, waa ay soo aadaysaa waxa ayna waydiinaysaa sababta ay bannaanka u joogaan.
Dadka waxaa qasab ku ah inay robot-ka tusiyaan warqadahooda aqoonsiga iyo dikumintiyada kale ee ay wataan, markaas oo ay hubin karaan ciidammada robotkaasi hagaya.
Waa todobaadkii labaad ee Bandow dalka oo dhan ah uu dalkaas ku jiro si loo xakameeyo fayraska, kaas oo dilay 14 qof.
Qofkasta waa inuu gurigiisa joogaa, hasayeeshee dadka ayaa waxaa loo ogolyahay inay bannaanka aadaan marka ay soo gadanayaan dawooyin iyo waxyaabaha lagama maarmaanka ah.
Dalkan ku yaal Waqooyiga Afrika ayaa haatan waxa uu cudurka Covid-19 ka dabiibayaa 436 qof.
Ma ay cadda tirada mishiinnada robot-ka ah ee ay Tuuniisiya samaysatay ee lagu magacaabo PGuards, ee ay daadguraysay wasaaradda arrimaha gudaha.
Ninka sameeyey mashiinkan Enova Robotics ayaa BBC-da u sheegay inay tahay arin sir ah. Waxaa sidoo kale la diiday in mashiinkan lagu dhejiyo qiimaha la gado.
Mashiinkan oo sida gawaarida leh afar taayar waxaa ku xiran kaamaro wax sawirta iyo aalad ama nal wax soo jiita taasoo sida raadaarka u shaqaysa balse ah nal ifaya.
Wasiirka Amniga ayaa muuqaalka mashiinkan robot-ka ah soo dhigay Facebook-ga taasoo looga dan leeyahay in lagu fuliyo amarrada la xiriira bandow la soo rogay.
وزارة الداخلية تستعمل التقنيات الحديثة في تطبيق إجراءات الحظر الصحي العام
------
القناة الرسمية للوزارة على اليوتيوب :...
Dhammaadka Facebook daabacaadda  qore Ministère de l'Intérieur - Tunisie
Dadka qaar ayaa soo dhoweeyey tallaabadan halka kuwo kalena ay sheegeen in robot-kani uu si tartiib ah u socdo.
Balse muuqaalo kala duwan oo baraha bulshada la soo dhigay ayaa muujinaya mishiinkan oo loo yaqaano PGuards oo joojinaya nin una sheegaya inuu ogyahay inuu jiro bandow, ninka ayaa waxa uu ku jawaabayaa inuu doonayo inuu sigaar soo iibsado.
Robot-ka ama mishiinka ayaa markaasi kaddib waxa uu ninka u sheegayaa inuu sigaarka doonto uuna dhaqsado gurigiisana aado.
Ka hor inta uusan xanuunkan Coronavirus dunida ka dilaacin macaamiisha shirikadda mishiinka soo saartay waxay ahaayeen oo kaliya shirakad gaarka loo leeyahay.
Shirkadda robot-kan samaysay oo degan magaalada Sousse ee dalka Tuuniisiya ayaa sidoo kale soo saarta qalab mishiinno ah oo adeega caafimaadka loo isticmaalo.
Waxayna shirkaddu sheegtay in mashiinnada si hordhac ahaan loo isticmaali karo in lagu ogaado xanuunnada qaar, dhowaana waxaa loo isticmaali doonaa isbitaalada caasimada Tuunis.
Tallaabadani ayaa waxa ay wax ka tari doontaa in la yareeyo istaabashada dhaqaatiirta iyo bukaanka la dawaynayo.
Farsamada isticmaalka mishiinnada robot-ka iyo qalabka macmalka ah ee sida caqliyaysan wax u sameeya ayaa isticmaalkoodu uu aad ugu badanayay dalka Shiinaha.
</doc>
<doc docid='bbc_war-52540819' lang='som' type='mono' source_url='https://www.bbc.co.uk/somali/war-52540819' term='COVID'>
Coronavirus: Haweeney sheegtay in Covid-19 uu nafteeda badbaadiyay
Haweeney ayaa sheegtay inay ka faa'iidday cudurka coronavirus oo ku dhacay, uuna nafteeda badbaadiyay, kaddib markii dhakhaatiirtii Covid-ka ay ogaadeen inay xanuun ku dhaca wadnaha oo halis ah.
Haweeney ayaa sheegtay inay ka faa'iidday cudurka coronavirus oo ku dhacay, uuna nafteeda badbaadiyay, kaddib markii dhakhaatiirtii Covid-ka ay ogaadeen inay xanuun ku dhaca wadnaha oo halis ah.
Angela Schlegel waxaa isbitaalka la dhigay 11 maalmood kaddib markii ay kasoo muuqdeen calaamadaha coronavirus.
Xaaladdeeda wadna xanuunka - oo dhakhaatiirtu ay sheegeen inay u dhiman kartay - waxaa la ogaaday markii la geeyay qeybta daryeelka gaarka ah ee loo yaqaanno ICU-da, ee isbitaalka Royal Brompton, oo ku yaalla magaalada London.
Gabadhan 36 jirka ah waxay tiri: "Aad baan u argagaxay markii la ii sheegay in wadnaheyga uusan u shaqeyneynin sidii loo baahnaa."
Waxaa horay loo geeyay isbitaallada Chelsea iyo Westminster, 22-kii March, halkaasoo baaritaannadii lagu sameeyay ay muujiyeen cilladda sambabadeeda iyo wadnaheeda.
Waxaa durbadiiba loo gudbiyay isbitaalka weyn ee Royal Brompton, waxaana loo billaabay dawooyinka ku haboon xanuunnadeeda halista ah.
Cudurka la ogaaday inay qabto - oo dhif ugu dhaca dadka - ayaa sababi kara inay waxyeello burbur ah gaarto unugyada jirka, wadnaha, sambabbada, kalagoysyada iyo neerfayaasha.
Ms Schlegel waxay sheegtay inay muddo 2 sano ah dhakhaatiirta ugu tageysay xanuunka neefta oo ay qabtay, "laakiin waligeed aysan ka warhelin xaaladda khatarta ah ee uu ku sugnaa wadnaheeda".
"Haddii xanuunka aan qabay aan dhakhso la iga daaweyn lahayd waxaan qarna u saarnaa inaan dhinto," ayey tiri.
"Coronavirus ayaa igu abuurayay walwal badan iyo naxdin, wadnaheygana wuxuu dareemayay cadaadis badan, sidaas darteedna dhakhaatiirtu waxay ii sheegeen inuu sii xoojiyay xanuunkii jirkeyga ku qarsanaa.
"Wuxuu badbaadiyay nolosheyda dambe, laakiin hadda coronavirus wuxuu ku dhawaaday inuu i dilo."
Ms Schlegel, oo shan isbuuc ku jirtay isbitaalka, waxay howl-wadeennada laanta adeegga caafimaadka ee NHS ku tilmaantay "mid aad u wanaagsan", maadaama ay ku dadaaleen badbaadinteeda.
Mid ka mid ah dhakhaatiirtii ay la kulantay, oo lagu magacaabo Dr Pugan Patel, ayaa BBC-da u sheegay in caafimaadka ay heshay Ms Schlegel uu "saameyn aad u ballaaran" ku yeeshay niyadda shaqaalaha caafimaadka.
"Marka aad aragto bukaan lugihiisa ku istaagay oo dhoollacaddeynaya saameyn weyn ayey kugu yeelaneysaa," ayuu yiri.
</doc>
<doc docid='bbc_war-52411303' lang='som' type='mono' source_url='https://www.bbc.co.uk/somali/war-52411303' term='COVID'>
Coronavirus: Bukaankii ugu horeeyay ee lagu duray tallaalka Covid-19 ee tijaabada ah
Qof kii ugu horreeyay ee lagu tijaabiyay tallaalka fayraska Covid-19 ayaa ka bilowday Oxford.
Qof kii ugu horreeyay ee lagu tijaabiyay tallaalka fayraska Covid-19 ayaa ka bilowday Oxford.
laba qof oo mutadawiciin ah ayaa lagu duray tallaalka, waa tijaabadii ugu horreeysay taasi oo lagu tijaabin doono 800 oo qof.
400 oo ka mid ah dadkaasi ayaa lagu tijaabin doonaa tallaalka Covdi-19, halka 400 ee kalana lagu duri doono tallaalka ka hortagga meningitis.
Dadka lagu tijaabinayo ayaanan ogeyn nooca tallaalka lagu  durayo balse dhakhaatiirta ayaa og.
Elisa Granato, oo ah mid ka ah labada qof ee lagu tijaabiyay tallaalka ayaa BBC-da u sheegay: ''Aniga seeynisyahan ma ihi, sidaa darteed waxaan rabaa inaan geeddi socodka tallaalka Covid-19 gacan ka geysto."
Tallaalka waxaa 3 bilood ka hor bilaabay koox ka socota Jaamacadda Oxford. Sarah Gilbert oo hogaamineysa barnaamijka ayaa sheegtay: ''Aniga shakhsiyan aad ayaan ugu kalsoonahay tallaalka".
Tallaalka waxaa laga sameeyay fayraska hargabka oo hoos loo dhigay kaasi oo laqaano adenovirus wuuna ka yimaaday daanyeerka marka sidaa darteed bini'aadamka kuma dhex noolaan karayo.
Jamaacadda Oxford ayaa horay u sameeysay tallaalka xanuunka Mers oo isagana ka mid ah coronavirus, waxayna u mareen isla waddadaan.
Waddada kaliya ee ay kooxdu ku ogaanayaan tallaalka Covid-19 inuu shaqeeyay iyo inkale waxay tahay in la isbarbar dhigo tirada dadka lagu duray coronavirus iyo kuwa lagu tijaabiyay tallaalka ka hortagga bakteeriyada.
bilaha soo socda waxaa la sameyn doonaa tijaabo tan ka ballaaran oo ay ka qeyb qaadanayaan 5,000 qof oo mutadawiciin ah.
Kooxda Oxford ayaa sidoo kale tixgelinaysa iney tallaalka ku tijaabiyaan Afrika, gaar ahaan Kenya, oo ay aad sare ugu sii kacayaan dadka isu gudbinaya xanuunka.
Dadka mutadawiciinta xaaladdooda aad ayaa loola socon doonaa bilaha soo socda. Waxaa loo sheegay in qaar mid ah ay suurogal tahay iney dareemi doonaan dhuunta oo xanuunta, madax xanuun ama qandho maalmaha ugu horreeya ee tallaalka.
Seeynis-yahannada ayaa ku raja weyn in bisha Sabteembar ay diyaariyaan talaalkii la siin laha illaa milyan qof.
Prof Gilbert ayaa sheegeysa inaan weli la go'aanin cidda hor isticmaali doonto: ''Xaqiiqdii ma ahan doorkeena, inaga waxaan isku dayaynaa inaan helno uun tallaal shaqeynaya oo dadka ku filan.''
Kooxda kale ee Imperial College ka socota ayaa iyagana ku han weyn inay billaabi doonaan tijaabo talaal lagu oo bin'aadamka la siiyo bish June.
Kooxaha Oxford iyo Imperial ayaa dhaqaale £40m ka helaya dowladda kaasi oo lagu talagalay mashruuxca sameynta talaalka Coronavirus.
Xoghayaha caafimaadka BritanMatt Hancock ayaa ammaanay labada dhinac wuxuuna sheegay in UK ay dadaal badan ku bixin doonto sidii loo sameyn lahaa talaalkaasi.
La taliyaha dhanka caafimaadka UK Prof Chris Whitty ayaa sheegay in talaal ama dawada Covid-19 ay diyaar noqon doonaan sannadka dambe dhex-diisa.
</doc>
<doc docid='bbc_war-52137133' lang='som' type='mono' source_url='https://www.bbc.co.uk/somali/war-52137133' term='COVID'>
Coronavirus: 'Sidan ayey Xaaladdeydu noqotay markii uu igu dhacay coronavirus'
Jozef Wallis  waa40 jir uu caafimaadkiisa wanaagsanaa, laakiin haddana sidaasoo ay tahay waxaa la dhigay qeybta bukaannada xaaladdooda halista tahay la jiifiyo ee isbitaalka, kaddib markii ku dhacay coronavirus.
Jozef Wallis  waa40 jir uu caafimaadkiisa wanaagsanaa, laakiin haddana sidaasoo ay tahay waxaa la dhigay qeybta bukaannada xaaladdooda halista tahay la jiifiyo ee isbitaalka, kaddib markii ku dhacay coronavirus.
Markii uu dhammeystay maalin Arbaco ah oo uu howlihiisa caadiga ah ku guda jiray, 11-kii bishii March, ayuu u baxay si uu cabitaan u doonto.
Waxbadan kama soo wareegin markii uu billaabay inuu dareemo madax wareer, kalagoysyadana ay xanuuneen.
Islamarkii uu tagay gurigiisa, oo ku yaalla koonfurta-bari ee magaalada London, "wuxuu gariirayay", sida uu sheegay.
Waxaan isku tuuray kursigii fadhiga, anigoo xaaladdeyda aysan wanaagsaneyn. Islamrkiiba xanuunkeygii wuxuu noqday qandho. Mar wuxuu jirkeyga noqonayay qabow sida barafka ah marna kuleyl sida dabka ah.
Jirka oo dhan waxaan ka dareemayay xanuun daran.
Kaddib waxaa ii xigay qufac aan xaako lahayn oo isdaba joog ah, kaasoo ii sababay inay neefta igu dhagto.
Runtii ma dooneynin inaan dhaqdhaqaaq sameeyo gabi ahaanba.
Waxaan joogay guriga, kaligey ayaana meel isku ilaalinayay.
Waxaan ahay qof aan xanuunno hore qabin oo caafimaadkeygu waa 100%.
Laakiin dhowr maalmood kaddib, waxaan dareemay daciifnimo dheeri ah iyo daal, sidaas awgeedna qoyskeyga waxay u yeereen gaariga ambalaasta ah.
Waxaa la i dhigay qeybta bukaannada xaaladdoodu halista tahay la jiifiyo ee isbitaalka, waxaana la igu sameeyay baaritaanno.
Qiyaastii 30 saacadood kaddib, waxaa la ii sheegay inaan qabo cudurka Covid-19.
Xaggee laga yaabaa inaan kasoo qaaday tolow? Mar walba waxaan ku sugnaa meelaha dhulka hoostiisa ah, dad badan ayaana la kulmi jiray.
Waxaa la ii gudbiyay qeyb ka mid ah isbitaalka oo dad kale ila wadaagaan, halkaasoo aan kula jiray shan qof oo kale oo qaba coronavirus, xaaladdeydana waxaa dajiyay dhakhaatiirta.
Labo ka mid ah bukaannada waxaa loo gudbiyay qeybta lagula tacaalo dadka ay xaaladdoodu aadka u liidato, si looga caawiyo neefsashada.
Waxaan nasiib u yeeshay in isbitaalka la iga saaro shan habeen kaddib, dad dhar qafilan xiran ayaana gurigeyga i geeyay.
Waa inaan ku faanno shaqada ay noo hayaan howl-wadeennaga hay'adda qaran ee caafimaadka(NHS).
Saddex isbuuc kaddib, waxaan dareemayaa inay xaaladdeydu aad usoo fiicnaaneyso, laakiin wali si dhakhso ah ayaan u daalaa.
Macluumaadku ma kala cadda, ma hubo ilaa goorta aan is karantiilayo.
Wali ma laga yaabaa inaan cudurka faafin karo mise waxaan ahay qof aan cudurka gudbineynin? Ma kala cadda.
Caabuqan wuxuu weerari karaa qof walba. Waxaan nasiib u leeyahay inaan xilli hore la tacaalay.
Waxaan u mahad naqayaa dadka i caawiyay xilliga aan u baahnaa.
</doc>
<doc docid='bbc_war-52193322' lang='som' type='mono' source_url='https://www.bbc.co.uk/somali/war-52193322' term='COVID'>
Coronavirus: Ra'iisul Wasaare Boris Johnson oo xaaladdiisu ka sii dartay
Ra'iisul Wasaare Boris Johnson, ayaa loo wareejiyay qaybta daryeelka xaaladaha culus ee cisbitaalka, ka dib markii astaamahii xanuunka 'coronavirus'  ee lagu arkay ay ka sii dareen  sidaas waxaa  lagu sheegay war ka soo baxay xafiiska Downing Street .
Ra'iisul Wasaare Boris Johnson, ayaa loo wareejiyay qaybta daryeelka xaaladaha culus ee cisbitaalka, ka dib markii astaamahii xanuunka 'coronavirus'  ee lagu arkay ay ka sii dareen  sidaas waxaa  lagu sheegay war ka soo baxay xafiiska Downing Street .
Afhayeen u hadalay ayaa sheegay in kooxda caafimaadka ee  Boris Johnson ay ku taliyeen in la geeyo qaybta daryeelka xaaladaha culus  isla markaana uu haatan helayo daryeel caafimaad .
Afhyeenku waxa uu intaasi raaciyay in Mr Johnson uu ka codsaday xoghayaha arrimaha dibadda UK, Dominic Raab in uu shaqada sii wado qaybaheeda muhiimka ah .
Ra'iisul wasaraha oo da'diisu tahay  55 sano ayaa la dhigay  cisbitaal London ku yaalla, gelinkii dambe ee Axaddii kadib markii lagu arkay calaamadaha xanuunka Corona.
Boqoradda ayaa si taako taako ah loola socodsiinayay hadba halka ay marayso xaalada Mr Johnson sida laga soo xigtay aqalka boqortooyada UK ee Buckingham Palace.
Wariyaha  arrimaha siyaasadda ee BBC-da Chris Mason ayaa sheegay in raisul wasaaraha lagu xidhay ogasjiin, gelinkii dambe ee maanta ka hor inta aan loo wareejin qaybta daryeelka xaaladaha culus.
Qoraal ka so baxay aqalka boqortooyada ayaa lagu sheegay: " Gelinkii dambe ee isniinta xaaladda Raiisul wasaaraha ayaa ka sii dartay  waxaana kooxdiisa caafimaadku ku taliyeen in la geeyo qaybta daryeelka culus ee isbitaalka."
Hadalka oo sii socda ayaa lagu yidhi " Raiisul wasaaruhu wuu ka soo reynayaa wuxuuna u mahadcelinayaa dhammaan shaqaalaha waaxda caafimaadka ee NHS, shaqadooda iyo dedaalkooda."
Xoghayaha Arrimaha dibadda Raab, wuxuu sheegay "waxaa jira" koox aad iyo aad u xoog badan isla mar ahaantaa u niyadsan " oo gacanta ku haya ra'iisul wasaaraha.
Wuxuu intaas ku daray isaga iyo asxaabtiisu inay hubinayeen inay fuliyaan qorshayaasha Mr Johnson uu faray inay sida ugu dhakhsaha badan u soo gudbiyaan.
"Taasi waa habka aan dalka oo dhan ugu caddayn karno loollanka coronavirus," ayuu yidhi.
Chancellor Rishi Sunak wuxuu sheegay in ducadiisu ay la jiraan ra'iisul wasaaraha iyo xaaskiisa uurka leh, Carrie Symonds, iyo in Mr Johnson "uu kasoo bixi doono tan xitaa isagoo sidiisii kasii xoog badan".
Hogaamiyaha Xisbiga Shaqaalaha Sir Keir Starmer ayaa ku tilmaamay "war aad u xun oo naxdin leh".
"Niyadda dadka waddanka oo dhan waxay la jiraan ra'iisul wasaaraha iyo qoyskiisa inta lagu jiro waqtigan aadka u adag," ayuu raaciyay.
Mr Johnson ayaa markii hore loo qaaday cisbitaalka si loogu sameeyo baadhitaano joogto ah kadib markii laga helay cudurka loo yaqaan coronavirus 10 maalmood ka hor. Calaamadaha lagu garto waxaa ka mid ahaa heerkul sare iyo qufac.
Horraantii isniinta, waxa uu soo dhigay bartiisa Twitter-ka inuu ku jiro "xaalad wanaagsan".
Qaybta daryeelka xaaladaha culus, waa qaybta lagu daaweeyo qofka ugu xanuuun liita. Taas macnaheeda in halkaas loo gudbiyey waxay caddaynaysaa sid ay u daran tahay xaaladda raysal wasaaruhu.
Ma ogin, xogta dhabta ah ee xaaladda Johnson, laakiin waa uu baraad la'ayahay hawo qaadashudana way ku adag tahay.
Bukaan jiif kasta oo ku jira daryeelka degdegga ah ma ahan hawo qaadashadoodu sax tahay, laakiin ku dhawaad saddex-meelood laba meelood waxay ku dhexjiraan 24 saacadood gudahooda marka loo dhigo Covid-19.
Kani waa cudur ku dhaca sambabada wuxuuna sababi karaa oof wareen iyo neefsashada oo dhib kugu noqota.
Tani waxay jidhka ka dhigaysaa inuu ku dhibtoodo inuu helo oksijiin ku filan dhiigga iyo xubnaha  muhiimka ah ee jidhka.
Ma jiro daaweyn la xaqiijiyey oo loogu talogalay Covid-19, in kasta oo ay jiraan kuwo aan la xaqiijin.
Wasiirka Koowaad ee Scotland Nicola Sturgeon ayaa sheegtay inay "u dirayaan [Mr Johnson]  inay u rejaynayso soo kabasho wanaagsan", halka Wasiirka Koowaad ee Waqooyiga Ireland Arlene Foster ay intaas raacisay "inay ugu duceyneyaan soo kabasho buuxda oo deg deg ah".
Madaxweynihii ka horreeyay Mr Johnson, Theresa May, iyo hoggaamiyihii hore ee ee Xisbiga shaqaalaha Jeremy Corbyn ayaa labaduba sheegay in maankoodu uu la jiro isaga.
Mrs May waxay tilmaamtay in "feyraskan naxdinta leh uusan cidna takoorin".
Madaxweynaha Faransiiska Emmanuel Macron ayaa sheegay inuu rajeynayo in Mr Johnson "uu si dhakhso leh uga soo kabto dhibaatadan."
Duqa magaalada London Sadiq Khan ayaa bartiisa Twitterka ku soo qoray in cisbitaalka St Thomas 'ay leeyihiin qaar ka mid ah shaqaalaha caafimaadka adduunka ugu fiican' iyo in ra'iisul wasaaruhu "uu ku jiro gacmo badbaado leh".
</doc>
<doc docid='bbc_war-52498902' lang='som' type='mono' source_url='https://www.bbc.co.uk/somali/war-52498902' term='COVID'>
Cudurka korona: Burcadda Internet-ka oo dooneysa inay xaddo sirta tallaalka fayraska
Mareykanka wuxuu arkey jawaasiis ajaaniib ah oo qaaday weeraro qarsoon oo ay ku raadinayaan macluumaadka dawada loo sameynayo fayraska corona, sida uu BBC u sheegay sarkaal sare oo ka tirsan sirdoonka Mareykanka.
Mareykanka wuxuu arkey jawaasiis ajaaniib ah oo qaaday weeraro qarsoon oo ay ku raadinayaan macluumaadka dawada loo sameynayo fayraska corona, sida uu BBC u sheegay sarkaal sare oo ka tirsan sirdoonka Mareykanka.
Bill Evanina, oo ah agaasimaha Laanta Ka hortagga weerarrada sirdoon iyo Xarunta Dhexe ee Amniga, wuxuu sheegay in dowladda Mareykanka ay cilmi-baarayaasha caafimaad uga digeyso halista jirta.
Balse ma uusan xaqiijin in ay jiraan weeraro dhanka internet-ka ah oo xog lagu xaday.
Laamaha amniga ee UK waxay sheegeen dhacdo iyo dhaqdhaqaaqyo kaas la mid ah ay arkeen.
Tartan caalami ah oo lagu raadinayo tallaalka fayraska Covid-19 ayaa daafaha caalamka ka socdo.
Cilmi-baarayaal caafimaad, shirkado iyo dowlado ayaa ku lug leh arrintaas. Dadaalkoodana waxaa si joogto ah u ilaalinaya sirdoonnada dalalka ay ka howlgalayaan, iyadoo haddana ay weerarro la kulmayaan.
Hay'adda Mr Evanina waxay bixisaa talada la xiriirta sida looga hortagayo weerarada ajaaniibta ee dhanka internet-ka. Waxay la talisaa dowladda Mareykanka, ganacsatada iyo jaamacadaha.
"Waxaan la shaqeyneynay shirkadeheena iyo dowladda si loo xaqiijiyo difaaca dhammaan baaritaannadeena iyo xogta aan haysano," ayuu yiri.
"Waxaan eegeynaa xaalad kasta oo sirdoon caalami ah la xiriirta, waxaa ka mid ah Shiinaha oo isku deyi doono inuu helo xogta la xiriirta waxa aan halkan ku sameyneyno."
Dowladda Mareykanka waxay isku deyeysaa in ay gacan ka geysato shaqada tallaalka iyadoo adeegsaneysa barnaamij Xawaare kulul ah oo dedejin ah.
Dal kasta oo ku hormara sameynta dawada wuxuu marka hore uga faa'ideyn doonaa shacabkiisa ka hor intuusan dunida la wadaagin.
"Waxaan xiriir la sameyneynay shirkad kasta oo dawo sameysa oo haddana baaritaan wadda, waxaana u sheegeynay in ay si wayn u taxadaraan," ayuu hadalka ku daray Mr Evanina.
"Dunida maanta, ma jiro wax ka qiimo badan in la xado nooc kasta oo cilmi-baaris dawo ah oo la doonayo in lagu daweeyo coronavirus."
Bartamihii April, Sarkaal FBI ah wuxuu sheegay in ay jiraan"burcad" ku dhex dhuumatay macaahidda sameynaya wax la xiriira Covid.
Bishii lasoo dhaafay, ku xigeerka xeer ilaaliyaha Mareykanka, John Demers, wuxuu sheegay in "mucjiso iyo la yaab" ay noqoneyso in lagu fakaro in Shiinaha uusan raadineynnmacluumaad dheeraad ah oo badan.
Xarunta Amniga internet-ka ee Canada ayaa bishii Maarso ka digtay "weeraro aad u culus oo ay qaadaan burcad qatar ah kuwaas oo isku deyaya in ay xadaan hantida aqooneed ee hay'adaha ku lugta leh baaritaannada la xiriira Covid-19."
Sidoo kale, sirdoonnada Mareykanka iyo dalalka kale ee reer Galbeedka waxay u badan tahay in ay daneynayaan in ay ogaadaan waxa ka socda gudaha Shiinaha, sida inay oagaadaan tirada dhabta ah ee dhimashada Coronavirus uu sababay iyo daweynta iyo tallaalka ay sameynayaan.
Waxaa jiray walaac la xiriira halista dhanka internet-ka ee ay wajahayaan xarumaha caafimaadka, taas oo sababi karta in ay wiiqanto awoodooda ay uga hortagayaan cudurada dilaacaya.
Laba isbitaal oo ku yaalla dalka Jamhuuriyadda Czech, waxay soo sheegeen in bishii April ay la kulmeen weerarro dhanka online-ka ah. Taas waxay dhalisay dalab aan caadi ahayn oo ka yimid Laanta sirta ee Mareykanka.
</doc>
<doc docid='bbc_52522149' lang='som' type='mono' source_url='https://www.bbc.co.uk/somali/52522149' term='COVID'>
Coronavirus: Duur joogtii oo dadkii ka nasatay
Xayiraadda coronavirus dunida saaray waxa fursad mar la arag ah ka helay xawayaanka oo ku naaloonaya deegaan aan aadame ku cidhiidhyi karayn.
Xayiraadda coronavirus dunida saaray waxa fursad mar la arag ah ka helay xawayaanka oo ku naaloonaya deegaan aan aadame ku cidhiidhyi karayn.
Xawayaanka magaalooyinka ku nool ayaa taxtaxaashaya dariiqyo cidlo ah oo waxa muuqaalkoodaa ku indho doogsany dadka arkay.
Inkasta oo muuqaaladaasi aanay ahayn kuwo cusub, hadana waxa gaar ka dhigayaa waa in ay meesha ka baxday cidhiidhigii dadku ku hayeen sababtuna tahay safmarka coronavirus oo aad moodo in xawayaanku ka heleen kalsooni ay meel walba ku mari karaan.
Mareykanka oo ansixiyay daawo loo isticmaalo xanuunka Corona
'Ruux kasta oo Soomaaliya ku dhinta wuxuu u geeriyooday Fayraska Corona'
Xawayaan kale ayaa iyaguna nasiimo fiican ka helay seerayaasha oo ay keligood taxtaxaashaan, waxaanay wararka qaar tibaaxayaan in masuuliiinta seerayaashaasi sheegeen in xawayaanka ku jira seerayaashaasi xasilooni ka muuqato mar hadaan dad u soo daawasho tagay didinayn.
Khooriga Bosphorous ee Istanbul ku yaal ayaa ka mid ah marin biyoodyada ugu saxmadda badan dunida. Maraakiibta waaweyn ee saliidda qaada, kuwa xamuulka iyo doonyaha rakaabka ayaa maalintii 24 saacadood ba isku dhaafdhaafa.
Laakiin maatan oo gaadiidkaa socodkoodii joogsaday, kalluumaysatadiina guryahooda joogaa maadaama oo magaalada xayiraadi saarantahay , ayaa waxa khoorigaa si raaxo leh ugu taxtaxaashaha hoomborada.
Waa lagu arki jiray khooriga hoombaro laakiin xeeliga kumay soo dhawaan jirin. Muuqalo internet-ka ay ku baahiyeen dad reer Istanbul ahi ayaa muujinaya in ay haatan xawayaankaasi ku soo dhawaadeen xeeliga oo ay muuqataa in ay aad u faraxsanyihiin.
"Doofaar dhex qaadaya Haifa oo dadkeedii guryaha ku jiraan" waa ciwaan ku soo baxay wargeyska Haaretz ee Israel ka soo baxa.
Doofaarka waxa lagu arki jiray magaalaha Haifa hareeraheeda intaan cudurkani dilaacin, laakiin haatan markii dadkii guryaha ku wada xaroodeen ayaa doofaarku soo galay magaaladii, sida ay sheegeen dadka magaalada degani.
Arintu waxay noqotay mid wayn oo kaliftay in maamulka dawladda hoose ee magaaladu shir internet-ka ay ku yeesheen kaga arinsadeen doofaarka farah badan ee soo galaya magaalada.
"Waxaan ka baqayaa marka coronavirus dhamaado in doofaarku magaalada laba qabsado oo habeen iyo maalin iyo saacad walba soo galo" ayuu yidhi Yaron Hanan oo olole ugu jira in wax laga qabto xawayaankan magaalada ka soo buuxsamay.
Dhanka kale xawayaano kale ayaa keligood ku taxtaxaashaya seereyaal markii hore mashquul ahaan jiray.
Dalka Albania ayaa shirmbirha Flamingo ay aad ugu soo xoomeen haro ku taal xeebt galbeed ee dalkaas oo haatan tirada shimbirahaas la sheegay in ay saddex laabantay oo gaadha 3000 sida ay masuuliyiintu u sheegeen wakaaladda wararka ee AFP.
Kumanaan ayaa la arkayey oo dul heehaabaya harahada Narta oo ah goob ay ku nastaan oo isku saartaan markay Afrika iyo koonfurta badda Mediterranean-ka ka soo hayaamaan.
Warshahadaha soo saara saliid saytuunka iyo hargaha iyo saamaha oo markii hore lagu eedayn jiray in ay dikheeyaan biyaha ayaa haatan xidhan, gaadiidkii xawliga ku mari jirya wado u jirta 500m ayaan iyadna haatan cidi marin, oo waxay shimbirihii heleen xasilooni badan.
"Laba laba ayay shimbiruhu isku racaayaan oo geedaha hoostooda u tagayaan oo aad moodaa inay isa saaranayaan" ayuu yidhi Nexhip Hysolakoj oo ah madaxa seerahaas Vlora.
Seeraha Divjaka ayaa waxa iyaguna cufafkood ku fadhiya 85 lamaane shimbiraha xuurta ah. Dalxiiseyaashii 50,000 ahaa ee caadiyan bil walba tagi jiray halkaas ayaan haatan joogin, waxaanay arintaasi keentay xasilooni ay saraakiisha seeruhu rajaynayaan in horseedi doono in xawayaanku ku tartamaan.
Dalka Thailand raxan xawayaanka Dugong ka la yidhaa oo mushaaxaysa seero badeedka Hat Choa Mai ayaa la arkay halkaas oo dalxiiskii ka joogsaday.
Dugong oo meelo kale looga yaqaano lo' badeed ayaa lagu tiriyaa in ay ka mid yihiiin xawayaanka halista ugu jira dabar go'a waxaanay ku sumoobaan dikhowga biyaha.
Maamulka seerahaas ayaa muuqaalo Facebook uu ku baahiyey muujinayaan raxan xawayaankaas ka mid ah iyo noocyo kala duwan waxaanu sheegeen in xawayaankii tarmay tan iyo intii uu bilaabmay cudurkani.
Waxa kale oo jira in xawayaanka qaarkood fursadda ay haystaan aanay sii jiri doonin.
Dhawr ka mid ah xawayaanka Cougar la yidhaa ayaa lagu arkay iyagoo taxtaxaashaya dariiqyada magaalada Santiago ee dalka Chile oo inta la qabtay lagu celiyey deegaankii ay ku noolaayeen.
Xawayaankaa midkood waxa lagu arkay isaga oo dhex socda xaafado dad deganyihiiin.
"sawaxan badan ma dareemayaan waxaanay sidoo kale raadinayaan meelo ay wax ay cunaan ka helaan ka dibna waxa muuqa in ay magaalooyinka ku soo dhex ambadeen" ayuu yidhi Horacio Borques oo ah agaasimaha waaxda xoolaha iyo beeraha dalkaasi.
Laakiin sidaas oo ay tahay ayaan xawayaan oo dhami ka faa'iidin xayiraadda coronavirus.
Shimbiraha qoolayda ah ee Yurub ayaa halis ugu jira macaluul sida ay sheegeen dadka u ololeeya daryeelka xawayaanka ee Jarmalku. Sababtuna waxa weeyi in dadkii dariiqyada ugu daadin jiray cuntadu aanay haatan guryaha ka soo baxay. Ururku wuxu sheegay in kasta oo shimbiraahis dhibaato ku hayaan magaalooyin badan in aanay hadana qumanayn in macaluul lagu dilaa.
Magaalada Krakow ee Poland ayaa ururada daryeelka xawayaanka midkood waxay u soo baxaan si ay u quudiyaan shimbirahaa aan cidi wax siisaa jirin ilaa haatan.
</doc>
<doc docid='bbc_war-52569333' lang='som' type='mono' source_url='https://www.bbc.co.uk/somali/war-52569333' term='COVID'>
Coronavirus: Hindiya oo muwaaddiniinteeda 12 dal ka soo daadgureyneyso
In kabadan 60 duullimaad oo muwaaddiiniinta Hindiya ee ku xayirmay xayiraadda Coronavirus ee dalalka caalamka ay soo rogeen ayaa la sheegay in dalkooda dib looga soo celinayo.
In kabadan 60 duullimaad oo muwaaddiiniinta Hindiya ee ku xayirmay xayiraadda Coronavirus ee dalalka caalamka ay soo rogeen ayaa la sheegay in dalkooda dib looga soo celinayo.
Ku dhawaad 15,000 oo muwaaddiniinta dalka Hindiya ah oo ku xayiran 12 dal ayaa la filayaa duullimaadyada gaarka ah oo ay shirkadda diyaaradaha 'Air India' ay sameyneyso dalkooda dib looga soo celiyo.
Dadka rakaabkana kharashaadka diyaaradaha iyaga ayaa iska bixinaya marka ay dalkooda dib ugu soo laabtaanna waxaa la gelinayaa karantiil 14 maalmood ah.
Maraakiibta ciidamada badda Hindiyana waxay ka qayb qaadanayaan dib u soo celinta muwaaddiiniinta dalkaasi.
Dalka Hindiya ayaa bishii March xayiraad ku soo rogay duullimaadyada caalamiga iyada oo dalkaasina la saaray xayiraad guud oo looga talagalay in lagu xakameeyo faafitaanka cudurka coronavirus.
Wixi xilligaa ka dambeeyeyna duullimaadyo kooban oo ay sameeyeen diyaaradaha dalkaasi oo muwaaddiniin dalkooda dib looga soo celinayey.
Balse duullimaadyadan hadda lagu dhawaaqay oo looga magacdaray (Vande Bharath) ayaa noqonayaa howlgalkii ugu weynaa ee nidaamsan.
Warbaahinta maxalliga ee dalka Hindiya waxay sheegeen ilaa iyo xilligaasi dalka Hindiya in dib looga soo celiyey muwaaddiniin ka badan 200,000.
Haddii howlgalka soo daadgureynta muwaaddiniinta lagu guuleysto wuxuu noqon doonaa howlagalkii ugu weynaa ee la fuliyo tani iyo 1990-kii, xilligaasi oo muwaaddiniin ka badan 170,000 oo u dhashay dalka Hindiya laga soo daadgureeyey Kuweit xilligi uu socday dagaalki Khaliijka.
Shirkadda diyaaradaha 'Air India' oo ay shirkad diyaaradeed oo qaranka Hindiya leeyahay waxay muwaaddiniinta dalkaasi ka soo daabuli doontaa waddama ay ka mid yihiin Mareykanka, Britain, Sacuudi Carabiya, Sigapore, Qadar iyo Malaysia.
Dalka Isutagga Imaaraadka Carabta oo keli ah waxaa dalka Hindiya ka soo gaaray 197,000 oo codsi oo ah in dalkooda loo soo qaado.
Diyaaradaha ugu badanna waxay ka dagi doonaan gobolka koonfurta Hindiya ku yaalla ee Kerala, gobolkaasi oo ah halka ay dadka ugu badan dibadaha shaqooyinka uga aadaan.
Dowladda Hindiya oo duullimaadyadaasi faahfaahin ka soo saartay waxay sheegtay diyaaraddiba iney qaadi doonto rakaab dhan 200-250.
Gobollada dadkaasi laga dajin doona waxay diyaariyeen Isbitaalladi iyo goobaha ku meel gaarka ee dadkaasi 14 maalmood lagu karantiili lahaa.
Mas'uuliyiin u warramay BBC waxay sheegeen dadka waayeelka, hooyooyinka uurka leh iyo dadka kale ee u baahan ahimiyad gaar ah in la siiyo safarka lagu horreysiin doono.
Wasiirka arrimaha dibadda Hindiya S. Jaishanker wuxuu muwaaddiniinta dalkaasi ee doonaya in dalkooda dib looga soo celiyo uu ugu baqay iney la xiriiraan safaaradaha ku dhow.
</doc>
<doc docid='bbc_war-52270388' lang='som' type='mono' source_url='https://www.bbc.co.uk/somali/war-52270388' term='COVID'>
Coronavirus iyo Hirshabeelle: 'Doorasho uma soo jeedno illaa uu fayraksa dhinac noo dhaafo'
Arrimo la xiriira xanuunka coronavirus ayaa saameeyay howlihii guud ee dowlad goboleedka Hirshabeelle ee Soomaaliya, waxaana soo xoogeysaneysa cabsi xoog leh oo laga qabo inuu cudurku ku faafo halkaas.
Arrimo la xiriira xanuunka coronavirus ayaa saameeyay howlihii guud ee dowlad goboleedka Hirshabeelle ee Soomaaliya, waxaana soo xoogeysaneysa cabsi xoog leh oo laga qabo inuu cudurku ku faafo halkaas.
Howlaha shaqo ee waaxyaha kala duwana ee maamulka ayaa hakad galeen, waxaana la joojiyay kulamadii golaha wasiirrada iyo baarlamaank.
Arrintan waxay ku soo aadeysaa iyadoo Hirshabeelle ay isu diyaarineysay soo xulidda xildhibaannada si ay madaxweyne cusub u doortaa. Balse taas ma sii soconeysaa?
Tirada Fayraska corona ee Soomaaliya ayaa shalay kor u kacday in ka badan laba jibaar, waxayna gaartay 60 kiis iyadoo gobollo hor leh laga soo sheegay in cudurkan uu gaaray.
Madaxweynaha maamul goboleedka Hirshabeelle, Maxamed Cabdi Waare, oo wareysi siiyay BBC-da ayaa sheegay in "illaa ay xaaladda coronavirus dhinac u dhacdo aysan u oollin talo ku saabsan doorashada dowlad goboleedkiisa".
"Annaga hadda labo arrimood ayaa noogu daran, maskaxdeenna, tamarteenna iyo walwalkeennana aan isugu geyneynaa. Midda koowaad waa saameynta caafimaad ee uu keeni doono cudurkaan, Alle hanaga fududeeyee, tan labaad ee kasii walwalka badanna waa saameynta iyo dhibaatada dhinaca dhaqaalaha ee ka dhalan doonta.
Ssababtoo ah shirkii aan maanta galnay dooddeenna ugu badan waxay ku saabsaneyd saameynta dhaqaalaha ee gaareysa dadka shaqada maalinlaha ah ku nool ee aan mushaarka qaadanin," ayuu yiri madaxweyne Waare.
Waare oo hadalkiisa sii watay ayaa caddeeyay in waqtiga lagu guda jiro dhibaatada fayraska corona "aysan faraha la gali doonin howl ku saabsan doorashada".
Isagoo qodobkaas qeexaya wuxuu yiri: "Alle hanaga fududeeyee, haddii aysan nagu dheeraanin, oo uu dhammaado waqti doorashada la qaban karo, dabcan in uu Alle naga fududeeyo ayaan rajeyneynaa, laakiin taladaas ma aha talo maanta noo taalla, waa talo aan u gali doonno si wadar ah oo ka tashi ah, waqtigii uu Alle arrintaan dhinac noo dhaafsiiyo".
Madaxweyne Cabdi Waare ayaa dhanka kale xaqiijiyay in illaa iyo hadda aanan arrimaha doorashada lasoo hadal qaadin wasaaradda Arrimaha Gudaha ee dowladda Federaalka Soomaaliya.
"Doorka wasaaradda Arrimaha Gudaha ee federaalka ay ku leedahay doorashada Hirshabeelle iyaguna way ogyihiin annaguna waan ognahay, meel aan wax iska dhahnana lama gaarin, maalinkii la gaaro in doorasho laga wada hadli karo, dastuurkii federaalka iyo kii maamul goboleedkaba way noo yaallaan, doorka ay ku leeyihiinna waan u oggol nahay", ayuu yiri.
Madaxwyene Waare iyo dhammaan xubnaha kale ee dowladdiisa ayaa ku jira karantiil, kaddib markii wasiir ka tirsanaa Hirshabeelle uu u dhintay fyraska Covid-19, waxaana jirto cabsi xoog leh oo laga qabo in xanuunka coronavirus uu sii faafo.
Khaliif Muumin Tooxow oo uu cudurka ku dhacay isagoo ku sugan magaalada Jowhar ayaa Axaddii ku geeriyooday isbitaalka Martiini ee magaalada Muqdisho, halkaas oo ka mid ah meelaha lagula tacaalayo dadka qaba fayraska.
Cabdi Macallim Maxamed oo ah Wasiirka caafimaadka Hirshabeelle oo BBC la hadlay ayaa sheegay in wali aysan jirin cid ka tirsan maamulka oo laga helay cudurka, marka laga reebo wasiirka geeriyooday.
"Xaaladda guud ee Hirshabeelle hadda way yara daggan tahay, waxaa soo gaaray cudurka coronavirus oo laga helay hal qof oo ah wasiir, xildhibaanna ahaa, Alle ha u naxariisto wuxuu u geeriyooday. Xilligaas wixii ka dambeeyayna guud ahaan dadka waxay isku karantiileen meeshii uu qof walba ku sugnaa", ayuu yiri.
Kiisaska coronavirus ee Soomaaliya ayaa maalmihii dambe sare u sii kacayay, waxayna gaareen 60 qof oo qaba fayraska.
Sida ay sheegtay wasaaradda caafimaadka Soomaaliya, 52 qof oo ka mid ah kuwaas xaaladdooda way deggan tahay, labana way u dhinteen.
Hal qof ayaa ka bogsooday xanuunka, sida ay shaacisay wasaaradda caafimaadka ee Soomaaliya.
</doc>
<doc docid='bbc_war-52244945' lang='som' type='mono' source_url='https://www.bbc.co.uk/somali/war-52244945' term='COVID'>
Sheekh Shibli: Jamaacada masjidka waa la iska dhaafi karaa haddii xanuun laga baqayo
Inta badan dalalka caalamka aya aalaga soo saaray amarro lagu xirayo masaajidyada, si loo yareeyo faafitaanka cudurka dunida faraha ba'an ku haya ee coronavirus. Laakiin Soomaaliya ayaan wali laga xirin masaajidyada, inkastoo cudurkan uu gaaray goor hore.
Inta badan dalalka caalamka aya aalaga soo saaray amarro lagu xirayo masaajidyada, si loo yareeyo faafitaanka cudurka dunida faraha ba'an ku haya ee coronavirus. Laakiin Soomaaliya ayaan wali laga xirin masaajidyada, inkastoo cudurkan uu gaaray goor hore.
Maalmihii lasoo dhaafay waxaa soo baxayay warar sheegaya in dad badan oo Soomaali ah ay kasoo horjeedaan xiritaanka masjidyada.
Magaalada Nairobi ee caasimadda dalka Kenya, oo ka mid ah meelaha ay Soomaalida badan ku nool yihiin, ayaan salaadda jimcaha laga tukanin isbuucii afaraad oo xiriir ah, iyadoo dhammaan masaajidyada aysan jameeco ka soconin.
Inta badan dalalka Islaamka, waxaa la baddalay aadaankii salaadda, waxaana dadka lagu boorrinayaa in qof walba uu ku tukado meesha uu ku sugan yahay.
Laakiin dadka badankood su'aalaha ay isweydiinayaan waxaa ka mid ah inay bannaan tahay in laga tago khudbada salaadda Jimcaha ee waajibka ah.
Sheekh Maxamuud Maxamed Shibli, oo ka mid ah culimada Soomaalida ee ku sugan dalka Kenya ayaa BBC-da u sheegay in masaajidyada laga hakan karo haddii ay jiraan sababo keeni kara arrintaas.
"Waxa la eegayo ma aha tirada inta jimco ee laga baaqanayo masaajidka, waxa ugu muhiimsan waa sababta keeneysa. Jimcadu waxay wax badan la wadaagtaa jameecooyinka kae, waayo waxaa la isugu imaanayaa masaajidka, waxa loo imanayana waa cibaado iyo kheyr in lala yimaado".
Sheekha ayaa sharraxay waxa keeni kara in masjidka aan la aadin.
"Sababo badan buu sharcigu u banneeyay in laga haro jimcaha iyo jamaacada, sababahaasna waxaa ka mid ah in qofku uu xanuunsan yahay ama uu xanuun ka baqayo. Sidaas darteed shareecadu nafta ilaalinteeda iyo caafimaadkeeda ayey ka hormarisaa in qofka uu masaajidka iyo jameecada tago. Waxaa la oggol yahay inuu qofku jimcada ka haro - haddey doonto cid timaadaba ha la waayee - inuu ama isagu xanuunsanayo ama uu xanuun ka baqayo", ayuu yiri Sheekh Shibli.
Dhinaca kale wuxuu Sheekh Shibil tusaale usoo qaatay habkii uu nabiga ula dhaqmi jiray dadka qaba cudurrada faafa.
"Nabigeenna CSW talooyinkii uu bixiyay waxaa ka mid ahaa inaan la isku darin dad caafimaad qaba iyo dad xanuunsan. Markii uu soo islaamo nin qaba cudurrada faafi kara, sida juudaanka, ee uu doonayo inuu bayco(ballan) la galo rasuulka, wuxuu dhihi jiray meeshaada joog halkaaga ayaan beycada kugula galay".
"IMar kalena nabigu wuxuu cudurrada noocaasoo kale ah, oo uu tusaale usoo qaatay juudaanka ku taliyay in la isaga ilaaliyo sida libaaxa la isaga ilaaliyo oo kale. Intaasoo dhan waxay muujinayaan in jimcada iyo jamaacadu aysan waajib ku ahayn imaam iyo ma'muum toona haddii ay xanuun naftooda uga baqayaan", ayuu yiri.
Sheekh Shibli oo taariikhda islaamka dib u eegaya ayaa soo qaatay xaalado soo maray dadka muslimiinta ah, xilli ay fidayeen cudurro halis ah.
Wuxuu magacaabay qaar ka mid ah asxaabtii rasuulka CSW oo ay noloshooda galaafteen cudurradaas.
"Cudurrada faafa, sida daacuunka iyo kuwa la midka ah ee dilaaga ah ee faafa marar badan bay soo dhaceen, dhulka Shaam la dhihi jiray ee falastiin, lubnaan iyo Suuriya rag badan oo saxaabo ah ayaa ku dhintay oo ay ka mid yihiin Abuu cubeyda, Mucaad Ibnu Jabal iyo rag badan oo saxaabo ah ayaa ku baaba'ay. Dhulkii Andulus oo ah Spain iyo burtaqiiska waxay dhimashu gaartay heer sida ay u badan tahay masaajidyadii la tagi waayay, oo dadkii ay noqdeen kuwo meydadka aasiddooda ku mashquulay iyo kuwo cabsaday".
Wuxuu Sheekha intaas ku daray in dadka muslimiinta ah ay la mid yihiin bani'aadanka kale ee caadiga ah, isagoo sheegay in "dhiigga muslimiinta uusan waxba ka duwaneyn kan dadka caadiga ah".
</doc>
<doc docid='bbc_war-52413893' lang='som' type='mono' source_url='https://www.bbc.co.uk/somali/war-52413893' term='COVID'>
Coronavirus: Bukaannada Covid-19 'oo noloshooda lagu badbaadinayo' in xabadka loo
Xilli ay sii kordhayaan kiisaska cudurka Covid-19, sawirrada isbitaallada waxay noqdeen kuwo aan mar walba garaneyno.
Xilli ay sii kordhayaan kiisaska cudurka Covid-19, sawirrada isbitaallada waxay noqdeen kuwo aan mar walba garaneyno.
Laakiin waxaan in bukaannada ku jira qeybta daryeelka khaaska ah ee ICU-da lagu xiro qalabka neefsashada ka caawiya.  Hab kale oo waxaa jira maalmahan indhaheenna soo jiitay.
Maxaa kuwo badan oo ka mid ah bukaannada loogu seexiyaa xabadka?
Dhakhaatiirta ayaa u arka in qaabkan dadka qaar noloshooda lagu badbaadin karo.
Farsamadan qadiimiga ah waxay wax u tartay bukaanno ay neefsashada dhibeysay, maadaama ay horay u qabeen cudurrada waxyeelleeya habsami u shaqeynta neefta.
Wuxuu habkan kordhiyaa hawada oxygen-ta ee gudaha u galeysa sambabbadooda.
Hase yeeshee farsamadan waxay sidoo kale wadataa khatar.
Bukaannada waxaa dhowr saacadood loo seexin karaa xabadka, si loo sahlo inuu fududaado dhaqdhaqaaqa hawada galeysa ama ka soo baxeysa sambabbada.
Xirfaddan ayaa muddooyinkii dambe aad loogu adeegsadaa dadka laga daweynayo cudurka Covid-19 ee ku jira qeybaha adeegga khaaska ah ee isbitaallada.
"Qaar badan oo ka mid ah dadka qaba Covid-19 ma helayaan neef ku filan oo ay gudaha u qaataan, taasina waxay u keeneysaa dhibaato," ayuu yiri Panagis Galiatsatos, khabiir ku takhasusay daryeelka caafimaad ee ugu sarreeya, sidoo kalena kaaliye barfasoor ka ah Jaamacadda Johns Hopkins ee dalka Mareykanka.
"Inkastoo neefta oxygen-ta la siiyo, mararka qaar kuma filna, sidaas darteed waxaan u seexinnaa xabadka, si ay markaas sambabbadooda u kala baxaan," ayuu yiri.
Dr Galiatsatos wuxuu sheegay in qeybta ugu culus ee sambabbada ay jirto dhinaca dhabarka, sidaas awgeedna bakaannada dhabar-dhabarka u jiifa waxaa ku adkaaneysa inay neef gudaha u qaataan.
Hay'adda Caafimaadka Adduunka ee WHO ayaa sheegtay in farsamadan loo adeegsan karo carruurta, laakiin waxay shuruud ka dhigtay inay sameeyaan dad tababar fiican u leh caafimaadka.
Laakiin inkastoo ay u muuqato farsamo iska sahlan, u seexashada xabadka waxay keeni kartaa dhibaatooyin caafimaad.
In bukaannada loo gaddiyo dhinaca xabadka waxay qaadaneysaa waqti, waxayna u baahan tahay dhowr qof oo tababar iyo khibrad caafimaad leh.
"Ma sahlana. Afar ilaa shan qof ayaa loo baahan yahay si ay howshaas ugu fuliyaan si taxaddar leh oo nabadgalyo ah," ayuu yiri Dr. Galiatsatos.
Arrintani waxay culeys ku noqon kartaa isbitaallada ay shaqaalaha ku yar yihiin, iyadoo waliba ay sii badanayaan dadka xanuunka Covid-19 loo geynayo xarumaha caafimaad.
Isbitaalka Johns Hopkins wuxuu koox u xil saaray inay ka shaqeeyaan gaddibta bukaannada loo seexinayo xabadka, shaqadooduna ay tahay inaas uun, sida uu sheegay Dr Galiatsatos.
Laakiin in la baddalo dhinaca ay bukaannada u jiifaan waxay iyaduna horseedi kartaa dhibaato kale.
"Dadka cayilan ayaan ka qabnaa walaaca ugu bada. Waxaan sidoo kale aad uga taxaddarnaa dadka dhaawacyada ka qaba xabadka iyo bukaannada ay ku jiraan tubooyinka neefsashada ama kuwa dawooyinka laga siiyo."
Farsamadan waxaa sidoo kale lala xiriiriyay inay horseedi karto wadne xanuun iyo inay mararka qaar jah wareerin karto habsami u socodka hawada jirka.
Faa'iidooyinka u seexashada xabadka waxaa markii ugu horreysay la ogaaday bartamihii 1970-meeyadii.
Laakiin sanadkii 1986-kii unbey noqotay mid si aad ah looga isticmaalo isbitaallada caalamka, sida ay khubarada sheegeen.
Luciano Gattinoni wuxuu ka mid ahaa dhakhaatiirtii ugu horreysay ee hoggaamineysay daraasadihii lagu sameeyay xirfaddan - iyo waliba kuwii ku tijaabiyay bukaannada ee ku guuleystay.
Wuxuu hadda ka howl galaa Università Statale oo ku taalla magaalada Milan ee dalka Talyaaniga.
Prof. Gattinoni wuxuu BBC-da u sheegay in farsamada xabad u seexinta ay soo wajahday "caqabado badan" maalmaheedii ugu horreysay, maadaama ay khubarada caafimaadka qaarkood kasoo horjeesteen.
"Laakiin hadda si aad ah ayaa loo adeegsadaa," ayuu yiri.
</doc>
<doc docid='bbc_war-52242139' lang='som' type='mono' source_url='https://www.bbc.co.uk/somali/war-52242139' term='COVID'>
Coronavirus: '"Coronavirus waa siyaasad ee ma ahan dhibaato caafimaad"
Qaabka aan kula dagaalamayno Covid-19 ayaa noqon doono mid cawaaqibkiisa u nala sii joogi doono sanooyiin badan, waxaa sidaasi sheegay Yuval Noah Harari, oo ah taariikhyahan u dhashay Israa'iil.
Qaabka aan kula dagaalamayno Covid-19 ayaa noqon doono mid cawaaqibkiisa u nala sii joogi doono sanooyiin badan, waxaa sidaasi sheegay Yuval Noah Harari, oo ah taariikhyahan u dhashay Israa'iil.
Bulsho noocee ah ayaa ka so bixi doonta cudurkan saf-marka? Dalalku ma midoobi doonaan - mise way kala xir-xirnaan doonaan?
"Dhibaatada taagan waxay nagu qasbaysaa in aan gaarno go'aano waawayn aan go'aanka u qaadano sida ugu dhaqsiyaha badan," waxaa sidaasi BBC u sheegay Harari.
'Qalalaaso siyaasadeed '
"Labada khiyaar ee noo furan in aan kala doorano ayaa ah in dhibaatadan aan u wajahno dal-dal ama in aanu  u wajahno anaga oo isku duuban," ayuu intaa ku daray.
"Midda labaad, dal walba heerka uu jooga, ma waxa aan isku dayaynaa in aan dhibaatada uga baxno anaga u sii mareyna kali-talisnimo, xakameyn iyo dadka la daba socdo, mise in bulshado ay isku duubnaato oo la xoojiyo muwaadiniinta  ."
Feyriska Corona waxaa uu banaanka soo dhigay su'aalo dhanka seyniska iyo siyaasadda ah , ayu yiri Mr Harari.
Balse annaga oo xalinayna qaar ka mid ah caqabadaha dhanka Seyniska ayaa waxaan hilmaamnay xalinta su'aalihii dhanka siyaasadda.
"Bina'aadanimadu waxay leedahay wax walba oo ay u baahan tahay si ay u xakameyso oo ay uga adkaato cudurkan saf-marka ah," ayuu yiri.
"Ma aha da'ada dhaxaadka , ma aha dhimashada dadka madowga ah, ma aha in dadka ay dhimanayaan islamarkana aanan aqoon waxa dilaya iyo wixii laga yeeli lahaa." ayuu intaa ku daray.
Inkastoo Feyriska Covid-19  uusan daawo lahayn ayaa hadana khubarada cilmi-baarista waxay wadaan baaritaano ay ku baadigoobayaan talaal looga hortagayo cudurka iyada oo la isticmaalayo tiknoolajiyada.
Waxaan sidoo kale la soconaa sida ay u joojin karaan farsamooyiinka sida dhaqista gacmaha,in dadku ay kala fogaadan.
"Si buuxda ayaan ula soconaa tiknoolajiyada aan haysano , waxaan leenahay awood dhaqaale oo aan kaga adkaani karno cudurkan," ayuu yiri Harari.
"Su'aashu waxay tahay sidee u isticmaalaynaa awoodahan, tanina waa su'aal siyaasadeed oo muhiim ah." Ayuu intaa ku daray.
Marka aan ka hadlayno xaaladaha degdega ah, taariikh ahaan waa geedi-socod degdeg ah oo g'aanna ay ahayd in lagu gaaro sanooyiin badan lagu gaarayo hal habeen, ayuu kaga digay Hariri maqaal uu dhawaan ku qoray wargeyska Financaial Times.
Tiknoolajiyada wax lagula socdo ayaa la so saarayaa islamarkaana ka dib lagu degdegayaa isticmaalkeeda iyada oo aan si wanaagsan loo hormarin islamarkana aysan bulshada ka doodin.
Tusaale ahaan Israa'iil , dowladda waxay xoojisay awoodda hay'adda sirdoonka si ay galaangal ugu yeelato macluumaadka shaqsiyaadka.
Arrintan waxaa sidoo kale ay ka jirtaa Koonfurta Kuuriya, inkastoo Harari uu sheegay in Kuuriyada Koonfureed ay arrintan u samaysay si hufan.
Dalka Shiinaha, waxaa uu leeyahay mid ka mid ah howlaha Tiknoolajiyada ee lagula socdo dadka islamarkana waxaa dalkaasi ka jira qalab lagu aqoonsanayo wajiga qofka ay qabtaan kamarooyiinka.
Arrintani qiil waa loo heli karaa haddii ay waqtiga kooban soconayso, ayuu yiri Harari, balse waa halis haddii ay arrintan joogto noqoto
"Waan taageersanahay in dowladaha ay qaadaan tallaabooyiin adag dhanka caafimaadka iyo dhaqaalahaba, balse waa in dowladaha oo dhan ay u sameeyaan iyaga oo masuul ka ah dadka," ayuu u sheegay BBC.
"Waqtiyada caadiga ah waad maamuli kartaa dalka adiga oo taageero ka helaya 51% , balse waqtigan oo kale waxaad u baahan tahay in aaad wakiil ka ahaato islamarkana aad qof walba daryeesho.
Sanooyiinkii ugu dambeeyay,dowladaha ayaa waxay dardar-galinayeen mowjadaha wadaniyada iyo kicinta dad gooni ah ayaa kala qeybiyay bulshada islamarkana kiciyay naceyb loo qabo ajaaniibta iyo dalalka kale , ayuu yir Harari.
Balse cudurka Corona markii uu dilaacay ayaa waxaa uu muujiyay in cudurada saf-marka ah aysana kala sooceyn bulshooyiinka ama dalalka.
Waa in aan kala dooranaa in aan qaadno waddada kala soocnaanta ama wada shaqaynta, ayuu intaa ku daray.
Dhowr dal ayaa isku dayay inay iyaga si gaar ah ay ula tacaalaan iyaga oo shirkado gaar loo leeyahay ka dalbanaya kaabayaasha dhanka caafimaadka.
Mareykanka ayaa si gaar ah loogu eedeeyay in uu isku dayay  in uu wiiqo dalalka kale in ay helaan qalabka sanka lagu xirto, daawooyiinka iyo qalabka qofka bukaanka ka caawiya in uu neefsado.
Cabsida ayaa waxay tahay in talalka lagu soo saaray Sheybaarada dalalka qaniga ah uusan tira ku filan gaari doonin dalalka soo koraya iyo kuwa saboolka ah.
Waxaa uu ku baaqayaa Mr Harari in loo baahan yahay in caalamka uu iskaashado islamarkana ay is weydaarsadaan aqoonta  ayna si xaq ah u qeybsadaan qalabka iyo khayraadka dalalka uu cudurka saameeyay.
Ma badali karaa dabeecadeenii bulshada?
Wax walba oo khiyaarku uu noqdo, Harari ayaa rumaysan in aan noqono"social animals"" oo aan waxba badali karin.
Feyriska "ayaa jiqaya qeybtii ugu muhimsaneyd dabeecada bina'aadamka oo ah in qofka uu u dhawaado oo uu naxariis u muujiyo qofka bukaanka, ayuu yiri.
Maadaama aadan u dhawaan karin qofkii xanuunsanaa oo uu cudurkii kugu dhacayo waa in aan ka shaqeysiinaa maskaxda oo aanan qalbiga ka shaqeysiin
</doc>
<doc docid='bbc_war-51224075' lang='som' type='mono' source_url='https://www.bbc.co.uk/somali/war-51224075' term='COVID'>
Cudurka garanwaaga ah ee Shiinaha oo caalamka khal khal galiyay
Magaalo labaad oo ku taalla waddanka Shiinaha ayaa go'doon la galiyay ka dib markii uu gaaray cudur garanwaa ah oo ka dillaacay dalkaas, kaasoo la isku dayayo in la xakameeyo.
Magaalo labaad oo ku taalla waddanka Shiinaha ayaa go'doon la galiyay ka dib markii uu gaaray cudur garanwaa ah oo ka dillaacay dalkaas, kaasoo la isku dayayo in la xakameeyo.
Cudurkan cusub ayaa ilaa hadda galaaftay nolosha 17 ruux, wuxuuna abuuray cabsi badan oo dunida ku faaftay.
Mas'uuliyiinta waddanka Shiinaha ayaa joojiyay adeegyadii diyaaradaha iyo tareennada ee magaalada Wuhan - oo ah magaalo ay ku nool yihiin 11 malyan oo ruux - waxaana sidoo kale la hakiyay gaagiidkii dadweynaha ee ka dhex shaqeynayay gudaha magaalada.
Tallaabooyin noocaas ah ayaa hadda laga hirgalinayaa magaalada u dhow Wuhan ee lagu magacaabo Huanggang, oo ay ku nool yihiin in ka badan 7 malyan oo qof.
Waxaa la xaqiijiyay in ka badan 500 oo kiis oo cudurkaas ah, wuxuuna kusii fiday dalal ka baxsan Shiinaha.
Cudur-sidahan oo lagu magacaabay "coronavirus" ayaa la aaminsan yahay inuu markii ugu horreysay ka dillaacay suuqa magaalada Wuhan.
Mid ka mid ah dadka deegaanka ayaa sheegay in suuqa iyo agagaarkiisa ay ahayd meel aad u ur badan, oo uu ku tilmaamay "sida adduunyo gaddoon".
Xayiraadda lagu soo rogay labadan magaalo ayaa kusoo aadday xilli malaayiin shiineys ah ay u kala safrayaan waddanka, iyagoo u diyaar garoobaya dabaaldagyada sanadka cusub ee Lunar.
Qof kale oo ka mid ah dadka ku nool magaalada Wuhan ayaa bartiisa Twitter-ka ku sheegay inay illin kusoo istaagtay markii ay maqleen in la xiray adeegyadii gaadiidka ee cirka iyo dhulkaba.
Xayiraadda lagu soo rogay gaadiidka ka shaqeeya Wuhan ayaa dhaqan gashay galinkii hore ee maanta, waxaana hadda iska haawanaya boosteejooyinka tareennada iyo garoomada diyaaradaha oo caadi ahaan loogu yaqaannay inay aad u mashquul badnaayeen.
Saraakiisha dhinaca caafimaadka ayaa la soo tabiyay inay afka daboosheen, si ay dadka ugu horseedaan arrintaas oo khasab laga dhigay. Waxay kula talinayaan dadka inay ka fogaadaan meelaha la isugu imaado.
Waxaa suuq aad u sarreeya yeeshay goomaha gacmaha la gishto iyo bacaha afka lagu daboosho.
Taobao, oo ah shirkadda ugu weyn ee dhinaca online-ka wax ku iibisa dalka Shiinaha ayaa ganacsatada uga digtay inaysan qiimaha qaaliyeynin iyagoo ka faa'iideysanaya cudurka dillaacay
Dowladda Mareykanka ayaa xaqiijisay in hal kiis oo cudurka coronavirus ah laga helay gudaha dalkeeda.
Waaxda xakameynta cudurrada ayaa sheegtay in caabuqaas, oo ka soo billowday Shiinaha, uu ku dhacay qof Mareykanka daggan oo gaaray magaalada Seattle ka dib markii uu ka yimid dalka Shiinaha.
Kuuriyada Waqooyi ayaa si ku meel gaar ah u xirtay xuduudaha ay la wadaagto Shiinaha, iyadoo loo ddiiday dalxiiseyaasha ajaanibta ah inay labada waddan isaga tallaabaan.
Qofka bukaanka ah ee lagu arkay Mareykanka ayaa lasoo tabiyay inuu yahay nin ay da'diisa tahay 30meeyo, kaasoo magaalada Wuhan kasoo laabtay 15-kii bishan January.
Tallaabadaas ayaa loo qaaday si looga hor tago cudurka, sida uu sheegay nin ka howl gala hay'adaha ka shaqeeya arrimaha dalxiiska.
Dhakhtar ku sugan Isbitaal ku yaalla Wuhan ayaa la hadlay BBC-da
Caabuqan ayaa u sii fidaya si xowli ah oo argagax leh. Isbitaallada waxaa ku qulqulaya kumannaan bukaanno ah, oo saacado badan sugaya dhakhaatiirta - waadna qiyaasi kartaa naxdinta ay qabaan.
Sida caadiga ah, Wuhan waa meel ku habboon in lagu noolaado, waana ku faannaa shaqadeenna. - dhakhaatiirtuna waxay si wanaagsan u yaqaannaan habka loo baaro caabuqa coronavirus iyo daweyntiisaba.
Laakiin aniga waxaan ka cabsi qabaa in kani uu yahay caabuq cusub oo aan la garaneynin, tirada dadka uu soo ridanayana aad bay u badan yihiin.
Labo maalmood ka hor waxaa naloo sheegayaa inaannaan shaqada aadin, si uusan cudurka noogu dhicin. Haddii aan guryaheenna aadeyno annagoo u soconna Isbitaallada, waxaa nalaga doonayaa inaan afka iyo sanka xiranno.
Dadka oo dhan waxay soo jarteen tigidho ay ugu safri lahaayeen munaasabadda Lunar, laakiin hadda ma bixi karaan, qof walbana wuu xayiran yahay.
Cudurkan oo hadda loo yaqaanno Covid-19, waxaa la aaminsan yahay inuu yahay nooc caabuq ah oo ka mid ah xanuunka coronavirus, kaasoo aan horay loogu arkin bani'aadanka.
Sars, oo ah caabuq aad u xun oo neef mareenka ku dhaca ayaa ku dhawaad 800 oo ruux ku dilay caalamka horaantii sanadihii ka dambeeyay 2000, wuxuuna qudhiisa qeyb ka ahaa cudurka coronavirus.
Tijaabooyin badan oo laga qaaday bukaannada ayaa lagu baaray sheybaarka.
Saraakiisha Shiinaha iyo WHO ayaana sheegaya inay baaritaanka ku heleen in caabuqu uu yahay coronavirus.
Calaamadaha qofka ay ku dhacaan caabuqyadan waxaa ka mid ah hargab, iyo sidoo kale xanuun dhanka sambabbada ah, coronavirus ayaa 774 qof oo ka tirsanaa 8,098 qof oo fayrasku uu ku dhacay ku dilay Shiinaha sanadkii 2002.
Tirada dadka uu soo ritay fayraska ee dalka Shiinaha ayaa ka badan tan rasmiga ah ee ay saraakiisha dalkaas soo saareen, sida ay saynisyahanno BBC-da u sheegeen.
Waxaa jiray 45 kiis oo ay sheybaarradu xaqiijiyeen oo fayraska cusub ah, balse khubarada UK ayaa ku qiyaasaya in tiradu ay tahay ilaa 1,700 oo kiis.
Dalalka caalamka ayaa ku dhawaaqay in baaritaanno lagu sameynayo dadka kasoo safray waddanka Shiinaha.
Waddanka Thailand ayaa xaqiijiyay in laga helay ilaa afar kiis, waana tirada ugu badan ee ka baxsan Shiinaha.
Dalalka Mareykanka, Japan, Taiwan iyo Kuuriyada Koonfureed ayaa dhammaantood soo tabiyay midkiiba hal kiis.
Kiiskii ugu horreeyay Mareykanka waxaa la shaaciyay Talaadadii. Madaxweyne Donald Trump ayaa sheegay in xaaladdu ay tahay mid "gabi ahaanba la xakameeyay".
</doc>
<doc docid='bbc_war-52411100' lang='som' type='mono' source_url='https://www.bbc.co.uk/somali/war-52411100' term='COVID'>
Rajo beel ka dhashay 'tijaabadi ugu horreysay' ee dawada Coronavirus oo lagu guuldarreystay
Dawo loo soo saaray in lagu daweeyo Coronavirus ayaa la sheegay in lagu guul darreystay tijaabadeedii ugu horreysay oo bukaan lagu sameeyey.
Dawo loo soo saaray in lagu daweeyo Coronavirus ayaa la sheegay in lagu guul darreystay tijaabadeedii ugu horreysay oo bukaan lagu sameeyey.
Tijaabada dawadaasi oo dalka Shiinaha ka dhacday ayaa la sheegay inaan lagu guuleysan, sida uu qeexayo dokumanti qabyo ah oo si aan ku talagal ahayn ay u daabacday hay'adda caafimaadka adduunka ee WHO.
Tijaabada dawada lagu sameeyey wax isbeddel ah kuma keenin bukaannadii lagu tijaabiyey oo aan ka ahayn cadaadis hor leh oo ay dhiigga bukaanada ku keentay.
Shirkadda Mareykanka ee dawadaasi sameysay, ee loo yaqaanno Gilead Sciences, ayaa ku sheegtay dukumantiga ay sida kama'a ah ay hay'adda WHO u daabacday in ay daraasadda iyo cilmi baaristaba waji kale u yeeleyso.
Warbixinta ku saabsan dawada in tijaabadeedi ugu horreysayba lagu guul darreystay ee ay daabacday WHO waxaa markiba laga saaray boggii lagu soo daabacay. Intaa kaddib WHO waxay qiratay warbixinta sida lama filaanka loo daabacay iney khalad ahayd.
Waxaana warbixinta ay WHO daabacday lagu sheegay 237 bukaan oo dawada lagu tijaabiyey - 158 ka mid ah wax isbeddel ah ineysan ku keenin - halka 79 ka mid ah bukaannadaasina ay maskixiyan dawadu wax u tartay.
Waxaa kale oo lagu sheegay in bil ka hor 13.9% bukaanka dawada qaatay ay dhinteen halka 12.8% ay dawadu u ahayd mid si dadban wax uga tartay. Tijaabada dawadaasina si dhakhso ah ayaa loo joojiyey marki la arkay dhibaatada ay bukaanka ku keeneyso.
Dhammaan saddexdii suuq ee saamiyada Mareykanka ugu waaweynaa faa'iidooyinka ay heli lahaayeen in ka badan 1% hoos ayey u dhacay ka dib markii tijaabada ugu horreysay ee dawadaasi lagu guul dareystay.
Shirkadda Gilead warbixinta ay WHO daabacday way ka soo horjeedsatay.
"Waxaan aaminsannahay warbixinta ay hay'adda caafimaadka adduunka ee WHO daabacday iney waji kale u yeeleyso daraasadda," ayuu yiri afhayeenka Gilead, isaga oo intaa ku daray in horayba loo joojiyey sidaa darteedna aysan warbixintu ahayn mid micna weyn ku fadhida."
"Sidoo kale, natiijada daraasadda waa mid aan la soo ebyin, inkasta oo ay xogaha rasmiga ah muujinayaan haddii dawada dib u habeyn lagu sameeyo in laga faa'idi karo dawada Remdesivir, gaar ahaanna bukaanka cudurka marka uu ku hor leeyahayba lagu daweeyo" ayey tiri shirkaddu.
Tallaabbadan ayaa lagu sheegay ineysan ahayn mid muujineysa iney soo gabagabowday baadigoobkii dawo loogu raadinayey cudurka Covid-19.
Si kastaba ha ahaatee tijaabooyin dhowr ah oo si isdabajoog ah loo sameeyo ayaa la sheegay inay sawirka dhabta ah iyo sida ugu habboon ee dawadaasi loo isticmaalo ina tusui doonto.
</doc>
<doc docid='bbc_war-52557182' lang='som' type='mono' source_url='https://www.bbc.co.uk/somali/war-52557182' term='COVID'>
Ayaxa Soomaaliya: "Waan cuneynaa haddii aan weyno cid naga caawiso la dagaalankiisa"
Iyadoo maalmihii la soo dhaafay ay jireen digniinno iyo walaac laga muujinayay in waddamada bariga afrika uu dib ugu soo laabto Ayaxa ayaa waxaa magaalada cadaado laga soo sheegayaa iney arkeen ayax cusub oo soo gaaray Cadaado.
Iyadoo maalmihii la soo dhaafay ay jireen digniinno iyo walaac laga muujinayay in waddamada bariga afrika uu dib ugu soo laabto Ayaxa ayaa waxaa magaalada cadaado laga soo sheegayaa iney arkeen ayax cusub oo soo gaaray Cadaado.
Magaalada Cadaado ayaa waxa ay ka  mid ahayd goobihii uu aadka ugu habsaday Ayaxa.
Axmed Sheekh Xassan oo tobankii sano ee ugu dambeeyay ka shaqeynayay dhireynta deegaankaasi sidoo kalana ka mid ah Guddiga ka hortagga Ayaxa ee magaalada Cadaado ayaa BBC u sheegay inay isku tashan doonaan si ayaxa looga hortaggo haddii ay ku kalifto inay cunaan.
"Haddaan weyno cid na caawiso anaga isku tashaneynaa...waa isku tashannaa waxaan ka badin weynaa yelnaa xitaa ay nagu kalifto in aan cunno, sida hadda ka hor dhacday" ayuu yiri Axmed Sheekh Xassan.
Wuxuu sidoo kale inay jiraan dad badan oo isku daweeyay ayax oo cunay halka qaarna ay u heystaan ciyaar.
"Dad baa cunay oo yiri waan ku dawoownay laakin dadka deegaanka xoolana wey heystaan addunyo inta ay doonta hala ekaate wey heystaan hadda ayax naf kale ka dooni maayaane..dad waxaa jiraa isku daweeyay oo ka raadsaday caafimaad"
Markii uu ayaxa sida ba'an u saameeyay deegaanada soomaalida waxaa soo ifbaxayay wararka ah in dad badan ay ayaxa cuneen, ayaxan ayaa baabi'iyay dhul dhaaqsimeed ballaaraan.
Axmed Sheekh Xassan wuxuu sidoo kale ka dhawaajiyay in isaga uu wax ka cunay ayaxa markii dhalinyaro deegaan ah ay sameeyeen sidaas darteedna uu dhadhamiyay.
"Waxbaan ka taabtay waxaan kamid ahaa raggii ka qeyb qaatay cunitaankiisa... inkasta uusan cadna laheyn... laakiin maraq yar ayuu waxbo iska leeyahay.. ma aanan badsan laakiin waxbaan ka dhadhamiyay"
Ayaxa dhadhan uu leeyahay waan ka waayay, macaana waan ka waayay, sida uu sheegayo Axmed Sheekh.
Dadka ku nool magaalada Cadaado ee maamulka Galmudug ayaa arkay ayax raxan ah raxan ah oo la wareegay guud ahaan magaalada kaas oo ay dadweynaha ka argagaxeen.
"Waa daruur madow oo kale oo da'ysa weeye.. marka aad aragtid waad baqeysaa, waaba baqnay anagu marka aan aragnay..magaaladii buu ka dhigay magaalo daruur"
Wuxuu sheegay in ayax uu yahay masiibo isla markaana aan cunitaan lagu soo afjari karin.
Sannadkii lasoo dhaafay ayay aheyd markii uu ayaxa ku habsaday deegaanno dhowr ah oo ka tirsan Soomaaliya, wuxuuna baabi'iyay dhul beereed ku yaalla halkaas.
Qaraamada Midoobey ayaa saadaalinaysa in haddii aan imika la xakameyn Ayaxa uu gaari doono heer aad u sareeya.
Dalka Itoobiya oo ka mid ah dalalka uu sida ba'an ugu habsaday Ayaxa ayaa waxaa uu halakeeyay ku dhawaad 200,000 oo Higtar oo ah dhul beereed iyo in ka badan 1 milyan oo higtar oo ah dhul daaqsimeed.
Hay'adda FAO ayaa qiyaasaysa in 1 milyan oo qof oo ku sugan Itoobiya ay gaajo wajahayaan sababo la xiriira Ayaxa ku habsaday dalkaas
Bilooyiin kooban ka dib ayaa waxaa markii labaad dalalka bariga afrika ku dhuftay Ayax ka da'a yar kana saameyn badan kii ka horeeyay, xilli uu gobolka wali la daalaa dhacyo gaajo iyo cudurka saf-marka ee Covid-19, taasi oo adkeysay in ay helaan daawooyiinkii lagula dagaalamayay Cayayaankan
Waxaa la qiyaasayaa in Ayaxan uu 20 mar uu ka ballaaran yahay kii ka horeeyay islamarkana marka la gaaro bisha June uu 400 oo mar uu ka sii baalaarnaan doono.
"Waxaan aragnay Ayax ku habsaday keymaha, dhul daaqsimeedka iyo dhul beereedka," waxaa sidaasi sheegtay Meseret Hailu, oo ah sargaal ka tirsan dowladda Itoobiya oo qiimeyn ku sameynaysa burburka uu geystay gobolka Amxaarada ee wuqooyiga Itoobiya ku yaalla.
Waxaa ay intaa ku dartay in khudaar iyo miro kale uu cunay Ayaxa.
Dabayaaqadii 2019, tira badan oo ah Ayax ayaa lagu arkay Itoobiya iyo waliba dalalka dariska la ah ee Eritrea iyo Jabuuti.
Waxaa uu sidoo kale xilligaasi Ayaxan ku baahay dalalka Soomaaliya, Kenya iyo waliba dalalka Uganda, Koonfurta Sudan iyo Tanzaniya oo tiro yar ay gaartay.
Dowladaha dalalkan oo aan muddo 25 sano ah arkin Ayax baaxadan leh ayaa waxay u kala carareen adeegsida sunta lagu buufiyo cayayaankan iyo iyaga oo isticmaalaya diyaarado dusha sare looga buufinayo si loo laayo.
"Sare u qaadida howlahan ayaa ahayd caqabadda ugu wayn ," ayuu yiri Cyrill Ferrand oo ka tirsan hay'adda cunada iyo beeraha ee (FAO).
</doc>
<doc docid='bbc_war-52151062' lang='som' type='mono' source_url='https://www.bbc.co.uk/somali/war-52151062' term='COVID'>
Coronavirus: 8 hoggaamiye oo hadalkoodu muran dhaliyay
Cudurka saf-marka ee Corona ayaa dowladaha caalamka wuxuu ku qasbay in ay u kala cararaan sidii ay u xakamayn lahaayeen faafidiisa.
Cudurka saf-marka ee Corona ayaa dowladaha caalamka wuxuu ku qasbay in ay u kala cararaan sidii ay u xakamayn lahaayeen faafidiisa.
Cudurka ayaa waxaa uu soo ritay ku dhowaad 1.3 milyan oo qof, halka ay u dhinteen in ka badan 70,000 qof, guud ahaan caalamka.
Balse tirada yar ee hogaamiyayaasha caalamka ayaa jeediyay hadallo ay cudurka ku dhayalsanayaan, halka qaarkood ay bixiyeen macluumaad marin habaabin ah oo ku saabsan fayraska Covid-19, amaba iyaga oo soo jeedinayay tallaabooyiin aan habooneyn.
Qaar ka mid ah dowladaha ayaa toddobaadyadii la soo baafay isbedelay; tusaale ahaan madaxwayne Donald Trump, iyo hoggaamiyeyaal kale  waxay wali sii wadaan in ay dhibaatada ku gacan seyraan ayna qaataan go'aano halis ah.
Waxaa halkan aan idinkugu soo gudbinaynaa 8 hadal oo muran dhaliyay.
22 bishii January, labo maalmood ka dib marki kiiskii ugu horeeyay laga helay Mareykanka, madaxwayne Trump wuxuu bixiyay wareysi uu siiyay TV-ga CNBC wuxuuna xilligaas dafiray in uu cudurka soo gaaray Mareykanka.
Labo bilood ka dib Mareykanka ayaa noqday dalka dadka ugu badan uu soo ritay fayraska Corona. Waxay tirada guud kor u dhaaftay - 330,000 illaa 5 April, sida laga soo xigtay jaamacadda Johns Hopkins.
Tirada guud ee dadka u dhintay fayraska ee Mareykanka waxay ka badan tahay 9,633 qof taas oo ka yar Spain iyo Taliyaaniga; Haddana madaxwayne Trump wuxuu sheegay in tirada dhimashada Mareykanka laga yaabo in ay gaarto ilaa 250,000 oo qof.
Taariikhda hadalada muranka dhaliya kama aysan hor istaagin Jair Bolsonaro, madaxweynaha Brazil, in uu cara galiyo hannaanka siyaasada dalkiisa, wuxuuna noqday madaxwaynaha dalka ugu wayn Laatin Amerika, sannadkii 2018.
Waxaa hoos u dhacday caannimada Bolsonaro ee dalkiisa, markii uu dalkiisa gaaray fayraska Covid-19. Khudbadiisii ugu dambeysay ee u uu TV-ga jeediyay waxaa hareeyya dibadbaxayaal isugu soo baxay dhowr magaalo oo ka tirsan dalka Brazil.
Dibadbaxyadan waxaa looga soo horjeeday qaabka muranka dhalisay ee uu madaxwaynaha u wajahay cudurka saf-marka ee Coronavirus.
Wuxuu sidoo kale gaashaanka u daruuray halista  cudurka. Madaxweynaha Brazil wuxuu si joogto ah u jabiyay talooyiinka kala fogaanshiyaha bulshada.
Waxaa uu sidoo kale ka soo diiday in xannibaad ay soo rogeen qaar ka mid ah barasaabyada gobollada ee dalka Brazil.
Brazil waxaa ilaa iyo hadaa la xaqiijiyay  in 11,000 kiis laga helay wuxuuna si fudud ugu fiday gobollada. Wasaarada caafimaadka ayaa sheegtay in kiisaska cudurka ay laba jibaarmeen 5-tii maalmood ee ugu dambeysay.
Madaxwaynaha dalka Philippine, Rodrigo Duterte, dhankiisa muusan dafirin halista uu leeyahay fayraska Covid-19.
Dalkan waxaa la soo rogay tallaabooyiin adag oo ay ka mid yihiin xannibaado iyo bandow, balse waxaa dalkaasi ka dhacay hal dibadbax oo ay dadka uga cabanayeen gabaabsi dhanka cunadda ah.
Haddaba, Jawaabtii uu Duterte bixiyay maxay ahayd?
Waxaa uu ku hanjabay in dadka jabiya amarada dowladda ay toogan doonaan ciidamada ammaanka.
"Ha u caga-jugleynina dowladda, waad guuldareysan doontaan," waxaa uu sidaasi ka sheegay shir jaraa'id oo uu qabtay 2 bishan April.
Dalka Philippine, kiisaska fayraska ee lagu arkay waa in ka badan 3,500, waxaana ku dhimatay in ka badan 160 qof.
Madaxwaynaha dalka Belarus, Alexander Lukashenko, ayaa iska indha tirayay marka la eego hab dhaqankiisa ku aadan coronavirus ee aalamka ka dilaacay.
Wuxuu ku qoslay soo jeedin ahayd in uu muujiyo dadaal dalkiisa uu uga hor istaagayo in uu ku sii fido fayraska Corona, sababtoo ah waxa uu yiri "uma jeedo fayras duulaya halkan".
Xilli uu ka hadlayay telefishinka, isagoo ciyaarayay xeegada barafka lagu dheelo, wuxuu ku andacooday in dadka isugu so baxay ciyaarta ay wanaagsan yihiin sababto ah "qabowga ka jira garoonka ayaa ka hortaga in uu cudurka faafo".
Wuxuu ku tilmaamay cabsiga fayraska Corona in aysan ahayn wax ka badan cabsi maskaxda ku dhacda".
Belarus, oo ah dal ay ku nool yihiin 10 milyan oo qof, waxaa lagu tilmaamaa "goobtii ugu dambeysay ee Yurub ay kali-talisnnimada ay ka jirto", waxaa laga soo sheegay in cudurka u haleelay in kabadan 700 qof, ayna u dhinteen ilaa iyo imika 5 qof.
Madaxwaynaha dalka Mexico, Andres Manuel Lopez Obrador, ayaa si joogta ah isaga dhagatiray talooyiinka saraakiisha caafimaadka ee ku aadan faafidda Coronavirus.
Wuxuu sidoo kale beeniyay halista fayraska, wuxuuna booqasho ku tagay melo ka mid ah dalkaasi isaga la kulmayaya bulsahada oo uu xitaa dhunkaday carruurta, wuxuuna salaamay taageerayaashiisa.
Dalka Mexico, cudurka uma uusan saamayn sida dalka dariska la ah ee Mareykanka, waxaa uuna soo ritay  2,143 qof iyo 94 qof oo dhimasho ah. Balse khubarada caafimaada ayaa ka digaya in tirada ay gaari karto mustaqbalka illaa 700,000 oo qof.
30-kii bishii March, Mexico waxay ku dhawaaqday xaalad degdeg ah oo caafimaad waxaana wali dalkaasi la ogol yahay in ay isu iman karaan illaa 50 qof.
Dowladda Zimbabwe, Emmerson Mnangagwa ayaa isaga jeedin hadallo muran dhaliyay oo ku aadan Corona. Sidoo kale xubno ka tirsan Golihiisa Wasiirrada ayaa ereyadooda lagu muray, sida Wasiirka gaashaandhiga, Oppa Muchinguri, oo sheegtay in cudurka saf-marka ah uu yahay aargoos uu alle uga aargoosanayo wadamada cunaqabateynta ku soo rigay Zimbabwe.
"Cudurada saf-marka ee noocan ah ma lahan sharaxaad dhanka Seyniska ah, mana lahan wax xudduud ah," ayay tiri MrsMuchinguri 18 March.
Wadaadka Shiicada ee sida wayn looga qadariyo dalka Ciraqa ee Muqtada Al-Sadar ayaa ku eedeeyay madaxwayne Donald Trump in uu isaga ku faafiyay fayraska dalalka ka soo horjeeda Mareykanka.
Toddobaadyadii ugu dambeeyay, Al-Sadar waxaa uu ku gacanseyray tallaabooyiinka ay soo rogtay dowladda Ciraaq islamarkana waxaa uu qabanayay isu so baxyo diimeed oo uu dadka ku wacdinayay.
wuxuu sidoo kale faafidda u tiiriyay in ay sabab u tahay "sharciyeynta in ay is-guursadaan dadka isku jinsiga ah" guud ahaan caalamka, iyada oo ay jirto in labada dal ee sida aadka ah ugu faafay cudurka ee Shiinaha iyo Taliyaaniga aan wali laga ogolayn arrintaas.
"Mid ka mid ah arrinta ugu daran ee faafisay cudurkan saf-marka ah waxay tahay sharciyaynta in ay is guursadaan dadka isku jinsiga ah," ayuu yiri.
Illaa 2 bishan April, wasaarada caafimaadka ee Ciraaq waxay xaqiijisay 772 kiis oo ah fayraska Covid-19 iyo dhimashada 54, balse hay'adda caafimaadka aduunka ee WHO waxay ka digaysaa in tirada ay intaasi ka sii badan karto.
Madaxwaynaha dalka Indonesia, Joko Widodo ayaa qiray in si ula kac ah uu u qariyay macluumaad la xiriira kiisaska Covid-19 ee dalkaas, si aysan shacabka u miciin bidin hab-dhaqanka walaaca iyo cabsida ku saleysan.
Dalkan ku yaalla qaaradda Aasiya waxaa kiiskii ugu horeeyay la diiwaangaliyay 2-dii bishii March, balse waxay imika tirada gaartay  2,200, waxaana cudurka u dhintay in badan 190 qof.
Rai'sul wasaaraha Britain, Boris Johnson, ayaa u sheegay warbaahinta, 3-dii March, in uusan wax walaac ah ka qaban in uu dadka gacanta ku salaamo, xiili uu UK cudurka ku sii faafayay, waxaa uu ku dooday in muhiimadda ay tahay in qofka uu gacanta dhaqdo.
Maalmo ka dib waxaa cadaatay in Boris Johnson uu gacan qaaday oo kali ah shaqaalaha caafimaadka, balse hadalkiisa ayaa wali ah mid cambaareyn la kulmaya.
Raisul wasaaraha ayaa fayraska Corona laga helay, waxaana la sheegay in la seexiyay isbitaal.
</doc>
<doc docid='bbc_war-51928328' lang='som' type='mono' source_url='https://www.bbc.co.uk/somali/war-51928328' term='COVID'>
Fiiri qaabka uu jirkaaga isaga difaaci karo Caabuqa Corona
Seynisyahanno ku sugan dalka Australia ayaa sharraxaad buuxda ka bixiyay qaabka uu difaaca jirka ula dagaallamayo cudurka Covid-19 ee loo yaqaanno Coronavirus.
Seynisyahanno ku sugan dalka Australia ayaa sharraxaad buuxda ka bixiyay qaabka uu difaaca jirka ula dagaallamayo cudurka Covid-19 ee loo yaqaanno Coronavirus.
Cilmi baaristooda, oo Talaadadii lagu daabacay wargeyska Nature Medicine journal, ayaa muujineysa in dadka ay uga caafimaadayaan Caabuqa Corona isla sida ay uga reystaan hargabka.
Ilaa afar qeybood oo ka mid ah unugyada difaaca jirka ayey sheegeen in ay durbadiiba u howl galaan inay la dagaallamaan Caabuqa, isla markii uu jirka soo galaba.
Khubarada ayaa sheegay in howshan ay sidoo kale gacan ka geysan karto in si dhakhso ah loo helo tallaalka cudurkan.
Guud ahaan dunida, waxaa la xaqiijiyay in Caabuqan uu ku dhacay isku darka 160,000 oo ruux, waxaana u dhigtay qiyaastii 6,500 oo qof tan iyo markii uu dillaacay.
"Xogtan shaaca laga qaaday waa muhiim, sababtoo ah waa markii ugu horreysay ee aan fahmeyno habka uu difaaca jirkeennu ula dagaallamayo Fayraskan," sidaas waxaa tiri Prof Katherine Kedzierska, oo ka mid ah seynisyahannada wax ka qoray cilmi baaristan.
Cilmi baaristan oo lagu sameeyay xarunta Peter Doherty ee magaalada Melbourne ayaa waxaa si weyn u ammaanay khubarada kale, mid ka mid ahna wuxuuba ku tilmaamay "mid neefta kasoo fulisay dadka".
Dad fara badan ayaa ka reystay Covid-19, taasoo micnaheedu tahay in horayba loo sii ogaa inuu difaaca jirka ku guuleysan karo dagaalka ka dhanka ah Fayraska Corona.
Laakiin markii ugu horreysay, daraasaddan waxaa si toos ah loogu ogaaday afar qeybood oo ka mid ah unugyada difaaca qofka oo diyaar u noqonaya dagaalka Covid-19.
Waxay Seynisyahannadu arrintan ku ogaadeen iyagoo dabagal ku sameynaya qof bukaan ah oo uu cudurkan ku dhacay, kaasoo xanuunno kale aan horay usii qabin.
Qofkaas waa haweeney 47 jir ah oo ka timid magaalada Wuhan ee dalka Shiinaha, waxayna tagtay isbitaal ku yaalla Australia.
Waxay Caabuqa uga reysatay 14 maalmood gudahood.
Prof Kedzierska ayaa BBC-da u sheegtay in kooxdeeda ay baaritaan ku sameeyeen "dhammaan unugyada difaaca" ee bukaankan.
Saddex maalmood ka hor inta aysan haweeneydan billaabin inay soo reysato, waxaa la arkay unugyo gaar ah oo shaqo ka dhex wada hab qulqulka dhiiggeeda.
Kuwaas ayaa la ogaaday in howsha u ku guda jireen ay ahayd la dagaallanka Caabuqan, sida ay sheegtay Prof Kedzierska.
"Aad baan ugu faraxsan nahay natiijadan - iyo xaqiiqda ah inaan ugugyadaas aqoonsannay inta ay ku jireen dagaalka ka dhanka ah cudurka ku dhacay bukaanka," ayey tiri iyadoo la hadleysay BBC-da.
In ka badan toban seynisyahan ayaa muddo afar isbuuc ah u shaqeynayay 24 saacadood, si ay daraasaddan muhiimka ah usoo saaraan.
In la ogaado goorta ay unugyada difaaca jirka u istaagayaan la dagaallanka cudurka waxay naga caawineysaa in la ogaado qaabka uu caabuqan u shaqeeyo", ayuu yiri Prof Bruce Thompson, oo ah seynisyahan ka tirsan Jaamacada Swinburne University of Technology.
"Marka aad ogaatid qaababka kala duwan ee ay jawaabta jirka u dhacdo, waxaad saadaalin kartaa xilliga aad ka reysaneysid Caabuqa," ayuu yiri Prof Thompson, oo la hadlayay BBC-da.
Wasiirka Caafimaadka ee Australia Greg Hunt ayaa sheegay in cilmibaaristan natiijadeeda ay gacan ka geysan karto in si dhakhso ah loo soo saaro tallaal lagula tacaalo Caabuqan.
</doc>
<doc docid='bbc_war-52291940' lang='som' type='mono' source_url='https://www.bbc.co.uk/somali/war-52291940' term='COVID'>
Cronavirus: Haweenayda 50 sano ka hor ogaatay
Haweeneydii ugu horeysay ee ogaatay fayraska corona ee bina'aadamka ku dhaca ayaa ahayd gabadh uu dhalay nin darawal bas ahaa oo u dhashay Ireland.
Haweeneydii ugu horeysay ee ogaatay fayraska corona ee bina'aadamka ku dhaca ayaa ahayd gabadh uu dhalay nin darawal bas ahaa oo u dhashay Ireland.
Gabadhan ayaa iskuula isaga tagtay iyada oo 16 sano jira ahayd.
June Almeida ayaa noqtay haweenay sheybaarka ku ogaatay sawirada fayraska waxayna aad isugu mashquulisay ogaanshiyaha cudurka saf-mareenka ah ee imika caalamka ka jira.
Covid-19 ayaa hadda ah fayras, balse waa nooc ka mid ah coronavirus oo ay horey shaaca uga qaaday Dr Almeida sannaddii 1964, taasi oo ay ku ogaatay sheybaarkeeda St Thomas oo ku yaalla magaalada London.
Haweenaydan ku taqasustay cudurada fayraska ah ee faafa waxay dhalatay bishii June sannadkii 1930, waxayna ku kortay meel u dhaw Alexandra Park oo ku taalla waqooyiga-bari ee magaalada Glasgow.
Iskuulka ayay isaga baxday, mana aysan lahayn waxbarasho aasaasi ah, balse waxay shaqo ka heshay sheybaar lagu magacaabo Glasgow Royal Infirmary.
Markii dambe waxay u wareegtay magaalada London oo ay waxbarsho dheeraad ah ka heshay.
Waxa ay guursatay sannadii 1954-tii nin u dhashay dalka Venezuela oo lagu agacaabay Enriques Almeida, oo farshaxanka sameeyay.
Lammaanahan iyo gabadhooda yar waxay u wareegeen magaalada Toronto ee dalka Canada waana halkaas meesha ay ku soo bandhigtay xirfaddeedii aadka u sareysay ee culuumta shaybaarka, sida uu sheegay George Winter, oo wax ka qora cilmiga caafimaadka.
Waxay soo bandhigtay qaabka ugu wanaagsan ee lagu ogaan karo sawirka fayraska iyada oo la adeegsanayo shaybaaro casri ah.
Winter ayaa BBC u sheegay in hibadeeda laga aqoonsaday dalka Britain, sannadii 1964 oo ay ka shaqaynaysay isbataalka St Thomas's oo ku yaalla magaalada London, kaas oo ah isbataalka hadda lagula tacaalayo fayraska Covid-19, laguna daweeyay ra'isul wasaaraha Britain Boris Johnson.
Waxaa ay sidoo kale la shaqaysay Dr David Tyrrell, oo sameynayay cilmi-baarid ku saabsan hargabka ama duriga.
Dr Almeida ayaa sheegtay in ay jiraan feyrisyo la mid ah hargabka.
Waxay farta ku fiiqday wax noqday Feyriskii ugu horeeyay ee coronavirus.
June Almeida ayaa geeriyootay 2007, iyada oo ay da'deedu ahayd 77.
13 sano ka dib geerideedii waxay helaysa aqoonsi ku saabsan in ay tahay qofkii ka shaqeeyay in la fahmo fayraska hadda ku faafay caalamka oo dhan.
</doc>
<doc docid='bbc_war-52392508' lang='som' type='mono' source_url='https://www.bbc.co.uk/somali/war-52392508' term='COVID'>
Coronavirus: Trump oo saxiixay amar lagu hakinayo kaarka deganaanshaha Mareykanka ee green card-ka
Madaxweynaha Mareykanka Donald Trump ayaa waxa uu saxiixay amar madaxweyne oo uu si kumeelgaar ah ugu joojinayo ansixinta qaar ka mid ah kararka deganaanshaha Mareykanka ee green card-ka.
Madaxweynaha Mareykanka Donald Trump ayaa waxa uu saxiixay amar madaxweyne oo uu si kumeelgaar ah ugu joojinayo ansixinta qaar ka mid ah kararka deganaanshaha Mareykanka ee green card-ka.
Amarkan oo aanay ku jirin dhowr xaaladood ayaa waaxa uu socon doonaa muddo 60 casho ah waxaana laga yaabaa in la sii dheereeyo, ayuu yiri.
Mr Trump ayaa sheegay in amarka loogu talagalay in lagu ilaaliyo shaqooyinka shaqaalaha Mareykanka ee dhaqaalaha uu waxyeellada soo gaarsiiyay coronavirus.
Dadka dhaleeceeya Trump ayaa waxa ay ku eedeeyeen inuu cudurkan u isticmaalayo fulinta siyaasadaha xagjirka ah ee socdaalka ee uu mudada dheer ku taamayay xilli weliba sanadkan doorasho la galayo.
"Tani waxa ay xaqiijinaysaa in dadka Ameerikaanka ah ee aanan shaqa-haysan ee noocyada kala duwan ah ay noqonayaan kuwa ugu horreeya ee shaqooyin hela markii dhaqaalaha dib loo furo," ayuu Mr Trump Arbacadii ka sheegay Aqalka Cad mar uu waday xogta maalinlaha ah ee cudurka coronavirus.
Amarka ayaa la filayaa in lagu joojin doono in dadka haysta kaarka daganaanshaha Mareykanka ee green card-ka inay maalgaliyaan eheladooda oo ay usoo dhoofiyaan Mareykanka si ay halkaas u degaan, taas oo uu madaxweynuhu ku tilmaamayo inay tahay silsilad soogalooti.
Hasayeeshee wuxuusan amarkan qabanayn lamaanaha muwaadiniinta Mareykanka iyo carruurta aanan weli guursan ee ay da'doodu ka yartahay 21 sanno.
Amarka ayaa sidoo kale waxa uu hakinayaa dal-kugalka bakhtiyaanasiibka ee loo yaqaan Diversity Visa Lottery, kaas oo sanadkiiba loo soo saaro ku dhawaad 50,000.
Sidoo kale amarkaas ma uu qabanayo boqollaal kun oo qof oo haysta kaarka daganaanshaha Mareykanka kuwaas oo dalkaas hore ugu noolaa kana shaqeysanayay, iyo dhakhaatiirta doonaysa inay dalkaas ka shaqeeyaan, kalkaalisayaasha iyo xirfadlayaasha kale ee daryeelka caafimaadka.
Wuxuusan amarkan sidoo kale qabanayn boqollaalka kun ee qof sanadwalba la siiyo dal-kugalka kumeelgaar ah ee booqashada kuwaas oo ay ku jiraan araajida shaqaalaha beeraha iyo kuwa xirfadlayaasha ah ee dalka ku soo gala barnaamijka H-1B.
Cudurka safmarka ah ayaa waxa uu saameyn degdeg ah ku reebay socdaalkii sababtoo waxaa muddo todobaadyo ah istaagtay howshii wasaaradda arrimaha dibadda ee ku dhawaad dhammaan dal-kugalkii ay bixin jirtay maadaama la xiray qunsuliyadihii arrimahaas ku howsha lahaa.
Hasayeeshee sida uu sheegayo Mac-hadka Siyaasadaha Socdaalka ee uu fadhigiisu yahay magaalada Washington, Mr Trump ayaa amray in bishiiba laga joojiyo in ka badan 20,000 oo arji in la siiyo kaarka daganaashaha dalkaas ee green carkd-ka.
Omar Jadwat, oo ah agaasimaha hay'adda American Civil Liberties Union's Immigrants' Rights Project, ayaa sheegay in siyaasadda "ay dhibaato rasmi ah ku keeni doonto qoysaska iyo shaqaalaha gudaha dalka".
Tallaabada madaxweynaha ayaa waxa ay u badan tahay inay wajihi doonto loollan dhinaca sharciga ah.
Madaxweynaha ayaa waxa uu wacad ku maray inuu "dhammaan muhaajiriinta" ka joojin doono Mareykanka, farriin uu saqdii dhexe ee Isniintii soo dhigay bartiisa Twitterka.
Sida dalal kale oo badan Mareykanka ayaa waxa uu soo rogay xayiraado adag oo dhinaca socdaalka ah si loo xakameeyo cudurka safmarka ah.
Maamulka Trump-na waxa uu xaddiday dadka ka imanaya Shiinaha iyo inta dalaka Yurub ee booqanaya dalkaas, halka goobaha la isaga tallaabo xadadka Mexico iyo Canada loo ogolyahay oo kaliya dadka u safraya arrimaha "asaasiga ah".
Madaxweynaha ayaa sidoo kale waxa uu miiska soo saaray sharci la sameeyay 1944 kaas oo looga gol-leeyahay in lagu hor istaago faafidda cudurrada faafa, si uu xuduudaha Mareykanka uga celiyo dadka magangalyo doonka ah.
Madaxweynaha ayaa sheegay in uu doonayo inuu ilaaliyo shaqooyinka Mareykanka.
In ka badan 2 milyan oo Ameerikaan ah ayaa waxa ay lumiyeen shaqooyinkoodii waqtigan uu dunida halakeeyay cudurka coronavirus, madaxweynuhuna waxa uu sheegay in xukuumaddu ay "mas'uuliyad wayn" ka saaran tahay xaqiijinta in dadkaas ay shaqooyinkoodii dib u helaan.
Mr Tump, oo ka tirsan Xisbiga Jamhuuriga, ayaa qeyb ahaan xilka ku qabtay aragtidiisa xagjirka ah ee ku aaddan socdaalka, arrintana waxa uu udub dhexaad uga dhigay madaxtinimadiisa.
Doorashada Nofeembarta soo aaddan ayaa waxa la filayaa inuu la loollami doono madaxweyne ku xigeenkii hore Joe Biden, oo ah Dimuqraadi aad u taageera socdaalka.
Waxaa jira dad kale oo madaxweynaha ku eedeeyay inuu isku dayayo inuu dareenka dadka ka weeciyo qaabka uu ula tacaalay xanuunka coronavirus. Mareykanka ayaa cudurkaasi waxa uu ku dilay 46,000 oo qof halka uu cudurka soo ritay 840,000 oo qof, tiradaas oo ah tan ugu badan caalamka oo dhan.
</doc>
<doc docid='bbc_war-52259447' lang='som' type='mono' source_url='https://www.bbc.co.uk/somali/war-52259447' term='COVID'>
Wararkii ugu dambeeyay ee cudurka coronavirus ee caalamka

Masiixiyiinta ku nool daafaha dunida ayaa waxay u dabaal dagayaan ciidda Masiixiga ee Easter, inkastoo ay jiraan xannibaadyo la soo soo rogay oo la xiriira coronavirus kuwaasi oo horseeday in boqolaal malayn oo qof guryahooda lagu xayiro.
Baadariyaal badan ayaa adeegyadii dabaal degga ku dhex sameenaya gudaha kaniisaha oo haawanaya.
Markii ugu horeysay, dhammaan gobollada waddanka Mareykanka ayaa ku dhawaaqay iney musiibo ku habsatay, kaddib markii madaxweynee Trump uu ogolaaday tallaabooyinka lagula tacaalayo fayraska corona.
Mareykanka ayaa wajahaya dhimashada ugu badan dunida, oo hataan waxay dhimashda kor u dhaaftay 20 kun oo qof halka nus malyuun kiis-na laga xaqijiyay dalkaasi.
Raysal Wasaaraha Britain, Boris Johnson, ayaa sheegay in saaxiibada uu naftiisa u hibeeyay ay yihiin dhakhaatiirta iyo kal-kaaliyeyaashii daweeynayay kaddib markii uu haleelay xanuunka Covid-19.
Mr Johnson ayaa Axaddii la soo dhaafay la dhigay isbitaal ku yaallla magaalada London, halkaas oo uu muddo 3 maalmood ah ku jiray qeybta lagula tacaalo dadka ay xaaladoodu liidato.
Madaxweynaha Jarmalka, Frank-Walter Steinmeier, ayaa rajaynaya in marka uu dhamaado coronavirus oo ay nolshu caadi ku soo noqoto ineysan dadku is baddalin oo ay sii wadaan wadajirka iyo naxariista haatan ay isu muujinayaan.
Xisbiga haya talada waddanka Kuuriyada Waqooyi ayaa ku baaqay tallaabooyin adag oo looga hortagayo faafidda xanuunka Covid-19.
Xukuumadda Pyongyang ayaa horay u xidhay soohdinta ay la wadaagto Shiinaha iyadoona sidoo kale xaddiday dhaq-dhaqaa dadka.
Waxaa jiray dhaleecayn ka dhan ah sheegashada Kuuriyada Waqqoyi ee ah inuusan jirin qof uu haleeyay xanuunka dunida halakeeyay ee coronavirus.
</doc>
<doc docid='bbc_war-52339238' lang='som' type='mono' source_url='https://www.bbc.co.uk/somali/war-52339238' term='COVID'>
Muddo intee la eg ayay qaadan kartaa in laga bogsado Coronavirus?
Covid-19 wuxuu soo baxay dhammaadka sanadkii  2019, balse durbawa waxa jira calaamado muujinayo in bukaanada qaar uu waqti ku qaato inay ka caafimadan.
Covid-19 wuxuu soo baxay dhammaadka sanadkii  2019, balse durbawa waxa jira calaamado muujinayo in bukaanada qaar uu waqti ku qaato inay ka caafimadan.
Inaad cudurka ka caafimaado waxay ku xirantahay sida uu kuu qabtay maalmihii ugu horeysay ee uu kugu dhacay. Dadka qaar si dhaqse leh ayay uga fiyoobaadaan halka kuwa qaarna uu ku reebo raad caafimaad oo joogta ah.
Da'ada, Jinsiga iyo xaaladaha kale ee dhanka caafimaadka ayaa dhamaantood waxay sabab u noqon karaan inuu si daran qofka ula xanuunsado Covid-19 iyo in kale.
Mar haddii daweyntaada ay wakhti badan qaadato, waa astaan muujineysa in soo kabashadaadana ay wakhti badan qaadan karto.
Badanaa dadka uu ku dhaco cudurka Covid-19 waxay isku arkaan calaamadaha waawey sida qufac ama qandho. Balse sidoo kale waxaa laga yabaa inay isku arkaan jir xanuun,daal iyo  madax xanuun
Marka ugu horeysa qufaca waa qaleyl, balse muddo kadib dadka qaar, qufaca waxaa la socdo xaaqo wadata unugyada qaar oo uu feyrasku dilay.
Astamahaas waxa lagu daaweeyaa inu bukaanku nasto, cabo biyo badan, xanuun baabiyaha paracetamol -kana cuno.
Qandhada waa inay kaa yarataa qiyaastii  todobaad ka dib, inkastoo laga yaabo inuu qufac kugu raago. Qiyaas ay sameysay WHO ayaa lagu sheegay in inaad ka caafimaado cudurka ay qaadan karto ilaa labo todobaad.
Dadka qaar cudurka wuxuu u qaban karaa si daran, arrintana waxay dhici kartaa inta u dhaxeyso 7 ila 10 bari markii uu kugu dhaco caabuqa.
Xalaadaada si deg deg ah ayay isku badeli kartaa iyadoo qofku ay nefsashada ku adkaato , sambabadana ay bararraan. Dadka qar waxaa laga yaabaa inay u bahdaan in lagu xiro qalab ka caawiya neefsashada.
Hay'adda Caafimaadka Adduunka waxay ku qiyaastay in hal ka mid ah 20-kii qof oo cudurka uu ku dhaco uu u baahanayo daryeel caafimad oo deg deg ah, kaas oo laga yaabo inu u baahdo in lagu xiro qalab neefsashada ka caawiya.
Wakhti ayay qaadan kartaa in uu caafimaado qofka la dhigo qeybta xaalada deg deg ah. Xitaa qofka haddii qeybtaasi laga soo saaro, inta uusan gurigiisa aadin waxaa lagu warjinayaa qeybta dadka xaaladoda caafimaad aysan liidanin la seexiya ee isbitaalka .
Taasi ma xaqiijin karno maadaama aysan jirin daraasad ku saabsan arrintaas oo la soo saaray.
Waxa jira suurtagalnimada ah in xitaa dadka uu sida fudud u qabto cudurka uu ku reebi karo saameyn waqti qaadatao- sida in uu muddo dheer dareemo daal joogta ah.
In la helo tiro sax ah wey adagtahay, balse 15-kii April,  jaamacada Johns Hopkins waxay daabacday in 500,000 oo ka mid ah labadii milyan ee cudurka uu ku dhacay ay ka caafimaadeen Covid-19
Balse dowladaha siyaabo kala duwan ayey u diiwaan gelinayaan, qaarkood maba daabacayaan tirada dadka caafimaadday iyo kuwa sida fudud uu ugu dhacay cudurka.
Waxaa jira warar la'isla dhaxmarayo balse aan caddeyn loo haynin  oo sheegaya in bukaandaa marka ay soo boksadaan uu jirkooda  iska caabin kara inuu fayriska mar kale  ku dhaca.
Sidaas oo ay tahay waxa jira warar la xiriira in cudurka uu labo mar soo ritay bukaanada qaar walow dadka qaar ay ku doodayaan in laga yaabaa in baaritaan dhameystiran aan lagu sameynin ka hor inta aan lagu wargeliin inuu Corona jirkooda ka baxay.
In la fahmo qaabka uu difaaca jirka jawaab uga bixiyo coronavirus marka ii boogsoo ka dib iyo waxtarka uu yeelan akra talaalka ayaa ah su'aalo muhiim ah oo ay seynisyahannadu hadda ku mashquulsan yihiin
</doc>
<doc docid='bbc_war-52345898' lang='som' type='mono' source_url='https://www.bbc.co.uk/somali/war-52345898' term='COVID'>
Muusa Biixi: 'mar weliba 60 jir inaan colaad beeleed u xidhno xal ma aha'
Madaxweynaha Jamhuuriyadda Iskeed Madax bannaanida ugu dhawaaqday ee Somaliland Muuse Biixi Cabdi ayaa sheegay in dawlad ahaan aanay waxba la hadhi doonin joojinta dagaallo beeleedyo saaka laba maleeshiyo beeleed ku dhexmaray degmada fadhigaab ee Gobolka Sanaag.
Madaxweynaha Jamhuuriyadda Iskeed Madax bannaanida ugu dhawaaqday ee Somaliland Muuse Biixi Cabdi ayaa sheegay in dawlad ahaan aanay waxba la hadhi doonin joojinta dagaallo beeleedyo saaka laba maleeshiyo beeleed ku dhexmaray degmada fadhigaab ee Gobolka Sanaag.
Madaxweynaha Biixi wuxuu sheegay Ciidamada iyo kuwa booliska ee Somaliland iney ku guuleysteen in ay kala dhexgalaan maleeshiya beeleedyadaasi dirirsan oo midba ay aag ku horjoogsadeen.
Dagaalkan ayaa la sheegay inuu qayb ka yahay dirir dhawrkii sano ee u danbeeyay gobolkaasi meelo ka mid ah ku dhexmaraysay maleeshiyo beelaadyo iska soo horjeeeda.
Madaxweyne Muuse Biixi Cabdi oo BBC-da  wareysi gaar ah siiyey wuxuu wareysiga uu kaga warramay arrima ay ka mid yihiin dagaal beeleedka, sanduuq dhaqaale oo ay dawladiisu ku shubtay 3 milyan oo doolar oo loogu talogalay la dagaallanka Covid-19, arinta masaajiidda iyo qaadka.
"Marweliba oo uu dagaalkaasi dhaca dowladda intey gurmato oo ay ciidan kala dhexdhigto ayaa xalka loo doonaa Culimada iyo waxgaradka, inta uu dagaalkaasi socdayna marweliba waa la soo gabgabeeyaa si diimeed, si dhaqameed iyo si dowladeedba marweliba waxaa la yirahdaa waa la heshiiyey waa la isdhaarsadaa marka la soo dhaqaaqana halki unbuu ka billaawdaa" ayuu yiri madaxweynuhu.
"Dowladduna marar badan ciidamo ayey beelahaasi kala dhex dhigeysay, laakiin xalku waxaa weeye dadka deegaankaasi isku dilaya haddii ay iyagu ka soo go'in nabaddu marwalba oo heshiis la galaba oo ay hadana colaadu billaabaan iyaga ayay eedda saaran tahay, waa in iyaga xal laga helaa" ayuu yiri.
"Inkabadan 200 oo qof baanu xidhnay, dagaalkan imika dhacay halkan waxaa ku xiran 80 jirro ay inamadooda wax dileen xaqna maaha in maalin walba oday 90 jir ah la soo jiido oo inanka walaalkii iyo adeerkiina la baxsanayaan ninki wax dilay oo ay qarinayaan".
Madaxweyne Muuse Biixi waxaa kala oo uu sheegay in la furay sanduuq Covid-19 looga tala galay oo ay xukumaddu ku shubtay 3 malyan oo doolar, si ay dadka tujaarta ah gacan uga geystaan.
Dhanka kale Madaxweyne Muuse, ayaa ka hadlay hawsha culimmada iyo xidhitaanka masaajidda, wuxuuna sheegay in hawlaha caafimaadka aysan isaga iyo wadaaddada midna u oollin, ee ay tahay hawl bahda caafimaadka maanta u taalla. Isaga oo sii sheegaya waxay isaga culimadu kala yeeli doonaan ayuu yidhi: 'Waa loo ergo badiyaa culimada inta aanan tallaabbo qaadin"
</doc>
<doc docid='bbc_war-52277194' lang='som' type='mono' source_url='https://www.bbc.co.uk/somali/war-52277194' term='COVID'>
Coronavirus: Trump oo si kulul uga jawaabay eedeeymo loo soo jeediyay
Madaxwaynaha dalka Mareykanka Donald Trump ayaa si caro leh u difaacay qaabkii ay dowladiisa ula tacaashay feyriska Corona ee dalkaasi ku dilay in ka badan 23,000 oo qof.
Madaxwaynaha dalka Mareykanka Donald Trump ayaa si caro leh u difaacay qaabkii ay dowladiisa ula tacaashay feyriska Corona ee dalkaasi ku dilay in ka badan 23,000 oo qof.
Madaxwaynaha oo shir jaraa'id ku qabtay aqalka cad ayaa ku adkeystay in wax badan oo sax ah uu sameeyay.
Waxaa uu inta ku daray in tallaabooyiinkii uu qaaday uu ku badbaadiyay boqolaal kun oo qof oo u dhiman lahaa feyriska Corona
Madaxwaynaha dalka Mareykanka Donold Trump ayaa  isku tilmaamay inuu yahay nin cajiib.
Madaxwaynaha ayaa cambaareeyay saxafiyiinta sheegaya in uu ku guuldareystay u diyaar garowga feyriska Corona.
Mr Trump ayaa ku tilmaamay eedeeymahaasi been abuur iyo mid waji gabax ku ah saxaafadda.
Dhanka kale madaxwayne Trump ayaa sheegay in uu awood u leeyahay in uu qaado xayiraadaha lagu soo rogay dhaqdhaqaaqa shacabka.
Madaxwaynaha ayaa farta ku fiiqay in imika uu gabagabo marayo qorshaha ay ku doonayaan in dib loogu furo dhaqaalaha dalkaasi Mareykanka.
Maamulka madaxwayne Trump ayaa waxaa uu qorshahoodu yahay in xayiraadda la qaado 1 bisha May ee soo socota.
Balse markii ay wariyayaasha waydiiyeen in uu awood sharci u leeyahay qaadida xayiraadda maadama madaxda gobolada ay wali ku adkeysanayaan in ay guriyahooda joogaan ayuu ku: "Marka uu qof yahay madaxwaynaha Mareykanka awoodiisu waa mid guud.
Balse waxaa hadalka madaxwaynaha ka soo horjeedsaday qaar ka mid ah barasaabyada gobolada Mareykanka.
Mareykanka ayaa noqday dalka tirada ugu badan uu cudurka soo ritay islamarkana ay ku dhinteen tirada ugu badan guud ahaan caalamka.
Waxaa uu feyriska Corona soo ritay dalka Mareykanka 682,619 qof, halka tirada dhimashada ay imika mareyso 23,608 oo qof.
</doc>
<doc docid='bbc_war-52075049' lang='som' type='mono' source_url='https://www.bbc.co.uk/somali/war-52075049' term='COVID'>
Wararkii ugu dambeeyay ee cudurka Coronavirus ee caalamka
Tirada dadka cudurka coronavirus ugu dhintay waddanka Mareykanka ayaa waxa ay dhaaftay 2 kun, taas oo ka dhigan in laba maalmood gudahood ay laba laabmatay tirada dhimashada uu sababay cudurkaasi.
Tirada dadka cudurka coronavirus ugu dhintay waddanka Mareykanka ayaa waxa ay dhaaftay 2 kun, taas oo ka dhigan in laba maalmood gudahood ay laba laabmatay tirada dhimashada uu sababay cudurkaasi.
120,000 oo qof ayaa haatan la ogyahay in cudurkaasi uu kula dhacay gudaha waddankaasi
Hasayeeshee Madaxweyne Donald Trump waxa uu si degdeg ah uga laabtay suuragalnimada in uu xayiraad ku soo rogo deegaannada uu cudurkan sida ba'an u saameeyay ee New York iyo New Jersey.
Barasaabyada labadaasi gobol ayaa aad uga carooday fikirkaas.
Yurubna tirada dadka u dhintay cudurkan ayaa waxa ay dhaaftay 20 kun, iyadoo Talyaaniga iyo Spain ay soo weriyeen in maalin qura ay dalalkooda ku dhinteen in ka badan 800 qof dalkiiba.
Talyaaniga ayaa sii adkeeyay xayiraadaha uu dakkiisa ku soo rogay oo waxa uu soo saaray in la ogaado heer kulka dhammaan dadka dalkaas dibadda kaaga imanaya ee keenaya walxahan afka lagu xirto.
Dowladda Spain ayaa sheegtay in dhammaan shaqaalaha aan asaasiga ahayn ay haatan qasab tahay inay guryahooda joogaan muddo laba todobaad ah.
Faransiiska oo dadka ku dhintay ay ku dhaw yihiin 2 kun oo qof, ayaa ra'iisul wasaare Edouard Philippe waxa uu ka digay "in dagaalku uu haatan bilow yahay".
Wasiirka caafimaadka ee waddanka Australia ayaa sheegay inay jiraan astaamo wanaag muujinaya oo tilmaamaya in ay hoos u dhaceen kiisaska cusub ee cudurka coronaviruska ee dalkaasi lagu arkay.
Ra'iisul Wasaare Scott Morrison ayaa waxa uu shir jaraa'id ka sheegay in heerka kiisaska cusub ee cudurkaasi ay todobaadkii tagay kala bar hoos u dhaceen.
Ilaa iyo hadda  Faayrsaka Corona ayaa si xawli ah ugu faafaya caalamka oo idil.
Wararka kale ee Coronavirus la xiriira halka ka akhriso:
</doc>
<doc docid='bbc_war-52229201' lang='som' type='mono' source_url='https://www.bbc.co.uk/somali/war-52229201' term='COVID'>
Coronavirus "si fudud ayuu ugu faafi karaa" xuduudaha isu furan
Dalalk caalamka waxay xirteen xudduudahooda, haddana dad badan oo aan laga warqabin ayaa ku qulqulaya xudduudaha caalamka. Wadamo badan ayaana digniinno ka soo saaray faafitaanka fayraska ee aan lagu xakameyn karin xuduudaha ballaaran ee isu furan.
Dalalk caalamka waxay xirteen xudduudahooda, haddana dad badan oo aan laga warqabin ayaa ku qulqulaya xudduudaha caalamka. Wadamo badan ayaana digniinno ka soo saaray faafitaanka fayraska ee aan lagu xakameyn karin xuduudaha ballaaran ee isu furan.
Bishii March, in ka badan 150,000 oo u dhashay Afghanistan ayaa ka soo laabtay Iiraan, oo ka mid ah dalalka uu sida ba`an u saameeyay coronavirus - kumannaan kale ayaa maalin walba isu gudbo.
Tobannaan kun oo dheeraad ah ayaa sidoo kale dhowaan ka soo laabtay Pakistan - oo ka mid ah dalalka Koofurta Aasiya ku yaalla ee uu sida ba`an ugu faafay fayraska Covid-19.
Dalalkaas ayaa la daalaa dhacaya xakameynta dhaqdhaqaaqyada ka socda xudduudaha aan ammaanka ahayn isla markaana aan sharciyada ka jirin.
Illaa iyo haatan, Afghanistan kama mid ah dalalka uu aadka u saameeyay fayraska, waxaa laga soo sheegay 423 kiisas iyo 14 dhimasho ah, balse qulqulkan ayaa laga muujiyay walaac ah in ay sii kordheyso tirada dadka isku gudbinaya fayraska.
"Marka la eego tirada dadka laga yaabo inay fayraska qabaan ee ka gudbay xadka, waxaan rajeynayaa in tirada kiisaska iyo dhimashada ee Afghanistan ay sare u kacdo," ayay tiri Natasha Howard, oo cilmiga caafimaadka dunida iyo dagaallada ka dhigta Jaamacadda National University ee Singapore.
Haddii ay jiraan koror kiisaska ah, sida aan ku aragnay Mareykanka, Spain iyo Talyaaniga, waaxaha caafimaadka ee ay dagaalladu saameeyeen ee Afghanistan, waxay gebi ahaanba noqon doonaan kuwo aan xakameyn Karin fayraska.
Abdul Maez Mohammadi iyo qoyskiisa waxay Iiraan ku noolaayeen muddo siddeed sano ah. Balse kaddib markii madaxa shirkadda dhismaha ee uu ka shaqeynayay uu joojiyay mushaarka uu siiyo, wuxuu soo kaxeeyay xaaskisa, walaalkiis iyo wiilkiisa oo hal sano jira, wuxuuna soo aaday dalkiisa.
Waxay toddobaadkan ka soo gudbeen xadka Islam Qala iyagoo gaaray Herat, halkaas oo aan laga diwaan-gelin waxayna u sii gudbi doonaan xaafaddooda oo ay maamulaan ururka Taliban, halkaas oo aysan ka jirin adeegyo caafimaad.
"Xaaladda ka jirta Iiraan ee Covid-19 aad ayay khatar u tahay waxaana maqlay inaysan jirin meel la geeyo kiisaska," ayuu yiri Mr Mohammadi.
Xadkan labada dhan kama laha xarun karantiil. Maamulka gobolka ayaa sameeya baaritaan caafimaad oo guud, balse waxaa ka badan tirada dadka.
Herat ma laha qalabka baaritaanka Covid-19 oo ku filan, natiijada ayaana qaadata afar ilaa shan maalin, waxaase laga yaabaa in dadka la baaray aysan sugin natiijada oo ay xaafadahooda aadaan.
Mr Mohammadi ayaa sheegay inuu ku qasban yahay in marka uu xaafaddiisa ku laabto uu shaqo bilaabo, balse wuu ogyahay inay tahay inay taxadaraan.
"Waa inaan gacmaha iska dhaqnaa marka aan soo kacno, oo aan cadeysannaa saddex jeer maalintii, isla markaana aan ka fogaanno isu imaatinnada waaweyn. Waa inaynaan aadin xaafadaha deriska ah, cuntadana waa in si fiican loo kariyaa," ayuu yiri.
Ururka Caalamiga ah ee Socdaalka (IOM), oo qeyb ka ah Qaramada Midoobay, ayaa sameysay xarrumo gargaar bani`aadannimo loogu sameeyo dadka u gudbaya Afghanistan.
Aziz Ahmad Rahimi, oo ah agaasimaha sare ee IOM ee gobolka Herat, ayaa sheegay in marka ay arkaan qof ay ka muuqdaan calaamadaha fayraska Covid-19 ay u gudbiyaan isbitaallada gudaha. 10-15 qof ayaa illaa iyo haatan laga helay fayraska sida uus heegay.
Xaalad taas la mid ah ayaa ka jirta xadka Pakistan.
Dowladda Afghanistan ayaa ka codsatay xukuumadda Pakistan inay xadka furan si loogu oggolaado inay dalkooda ku soo laabtaan dadka u dhashay Afghanistan ee go`doomay kaddib markii ay Pakistan xirtay xadkeeda.
Dowladda ayaa sheegtay in illaa 1,000 ay maalintiiba u oggolaan doonaan inay xadka ka gudbaan, balse waxaa la sheegay in 20,000 ay ka gudbeen xadka Chaman labadii maalmood ee la soo dhaafay, taas oo ku qasabtay in dowladda ay meesha ka saarto shuruuddeeda ayna keliya u oggolaato in dadka haysta waraaqda aqoonsiga saxda ah ay ka gudbaan xadka.
Dowladda Afghanistan ayaa muddo 14 maalmood ah Torkham ku karantiishay 4,000 oo qof oo Afghanistan u dhashay, balse waxaa ka batay tirada dadka.
Guud ahaan 60,000 oo qof ayaa u gudba Afghanistan muddo saddex maalmood gudahood ah, sida ay sheegtay IOM.
Muuqaal aan la xaqiijin oo ay warbaahinnadu soo dhigeen baraha bulshada ayaa lagu arkayay dad ku soo xoomaya xadka iyagoo aan saraakiisha tuseynin waraaqahooda aqoonsiga.
Dadkaasina waa kuwa maraya baraha koontaroolka ee rasmiga ah. Sannado badan waxaa jiray dad si sharci darro ah uga kala gudbaya Afghanistan iyo Pakistan - tiradaas way adagtahay in la daba galo.
Arrintan ayaa horseedday in hay`adaha gargaarka iyo kuwa aan dowliga ahayn ee ka shaqeeya gobolka ay digniin ka soo saaraan faafitaanka coronavirus ee xudduudaha.
Haddii sida ay ka baqayaan ay kiisasku sii kordhaan toddobaadyada soo socda, sida ay Afghanistan ula tacaali lahayd tiradaas ayaa abuuraysa walaac maaddaama dalalka horumaray ee adeegyada caafimaad ee tayada leh ee ay la daalaa dhacayaan xakameynta xanuunka.
Wasaaradda caafimaadka bulshada ee Afghanistan ayaa saadaalineysa in illaa 16 milyan oo ka mid ah 30-ka milyan ee bulshada dalkaas ay qaadi karaan fayraska, sida ay ka soo xigatay WHO.
Waheedullah Mayar, oo ah afhayeen wasaaradda, ayaa sheegay in arrinta ugu daran ay tahay in illaa 700,000 oo qof ay u baahnaan doonaan in isbitaalka la dhigo, halka  220,000 oo ka mid ahna ay u baahan karaa daaweynta qeybta xaaladaha degdegga ah. Sidoo kale 110,000 oo tiradaa ka mid ah ayaa u dhiman kara Covid-19.
Guud ahaan isbitaallada Afghanistan waxaa yaalla 10,400 oo sariiro ah. Gobolka Herat, qiyaastii waxaa yaalla ilaa 12 oo qalabka bukaannada ka caawiya neefsashada ah.
"Afghanistan ma yeelan doonto tiro badan oo sariiro ah xitaa 10-ka sano ee soo socda," ayuu yiri, isagoo intaas ku daray in waaxaha caafimaadka ay diiradda saarayaan tallaabooyinka ka hortagga.
Kabul waxaa gebi ahaanba saaran bandow, isu imaatinnada bulshada ayaana laga mamnuucay Herat.
Balse bulshada dalkaas, waxay badankooda qabaan xanuunno hore sida qaaxada, kansarka iyo sokorta waxaana jira illaa 2.5 milyan oo carruur oo nafaqo darro ay haysato, sida ay sheegtay hay`adda gargaarka ee Save the Children.
Balse haddii ay xaaladda Afghanistan ay sidaas u xun tahay maxay dad badan u doonayaan inay dib ugu soo laabtaan?
Badankood waxay ka soo cararayaan xanuunka Covid-19 ee ka dillaacay Iiraan iyo Pakistan bandowga ayaana ciriir geliyay fursadaha dhaqaale. Dadka ayaa sidoo kale ka cabsi qaba inaysan halkaas ka heli karin daaweyn caafimaad.
"Ra`yiga dadka soo laabanaya ayaa ah, haddii aan dhimanayo waxaa fiican inaan dalkeyga ku dhinto," ayuu yiri Mr Rahimi.
Khubarrada qaar ayaa aaminsan in haatan laga daahay xakameynta faafitaanka fayraska ee gudaha Afghanistan. Waxaana aad u yar caawinaadda laga heli karo beesha caalamka oo iyaguba la daalaa dhacaya fayraska.
</doc>
<doc docid='bbc_war-52425890' lang='som' type='mono' source_url='https://www.bbc.co.uk/somali/war-52425890' term='COVID'>
Sidee loola dagaalami karaa Ayaxa soo rogaal-celiyay xilligan feyriska Corona?
Bilooyiin kooban ka dib ayaa waxaa markii labaad dalalka bariga afrika ku dhuftay Ayax ka da'a yar kana saameyn badan kii ka horeeyay, xilli uu gobolka wali la daalaa dhacyo gaajo iyo cudurka saf-marka ee Covid-19, taasi oo adkeysay in ay helaan daawooyiinkii lagula dagaalamayay Cayayaankan
Bilooyiin kooban ka dib ayaa waxaa markii labaad dalalka bariga afrika ku dhuftay Ayax ka da'a yar kana saameyn badan kii ka horeeyay, xilli uu gobolka wali la daalaa dhacyo gaajo iyo cudurka saf-marka ee Covid-19, taasi oo adkeysay in ay helaan daawooyiinkii lagula dagaalamayay Cayayaankan
Waxaa la qiyaasayaa in Ayaxan uu 20 mar uu ka ballaaran yahay kii ka horeeyay islamarkana marka la gaaro bisha June uu 400 oo mar uu ka sii baalaarnaan doono.
"Waxaan aragnay Ayax ku habsaday keymaha, dhul daaqsimeedka iyo dhul beereedka," waxaa sidaasi sheegtay Meseret Hailu, oo ah sargaal ka tirsan dowladda Itoobiya oo qiimeyn ku sameynaysa burburka uu geystay gobolka Amxaarada ee wuqooyiga Itoobiya ku yaalla.
Waxaa ay intaa ku dartay in khudaar iyo miro kale uu cunay Ayaxa.
Dabayaaqadii 2019, tira badan oo ah Ayax ayaa lagu arkay Itoobiya iyo waliba dalalka dariska la ah ee Eritrea iyo Jabuuti.
Waxaa uu sidoo kale xilligaasi Ayaxan ku baahay dalalka Soomaaliya, Kenya iyo waliba dalalka Uganda, Koonfurta Sudan iyo Tanzaniya oo tiro yar ay gaartay.
Dowladaha dalalkan oo aan muddo 25 sano ah arkin Ayax baaxadan leh ayaa waxay u kala carareen adeegsida sunta lagu buufiyo cayayaankan iyo iyaga oo isticmaalaya diyaarado dusha sare looga buufinayo si loo laayo.
"sare u qaadida howlahan ayaa ahayd caqabadda ugu wayn  ," ayuu yiri Cyrill Ferrand oo ka tirsan hay'adda cunada iyo beeraha ee (FAO).
"Jiilkii hore ayaa dhalay ukumo islamarkana waxaa aan imika aragno ayaa ah caruurtii Ayaxa uu dhalay oo weynaaday." Ayuu intaa ku daray.
Ayaxan ay da'diisu yartahay ayaa ka waxyeelo badan marka laga hadlayo cunidda geedaha iyo dalagyada kale ee beeraha.
Ayaxan ayaa imika la sheegayaa in uu ku sii baahayo xudduuda ay wadaagaan Kenya,Somalia iyo Itoobiya.
Xilli roobaadka baaxadiisu yartahay ee laga soo bilaabo February ilaa May ayaa ah waqtiga ugu haboon ee beeraleyda ay dalagyaadooda beeran karaan si ay u soo goostaan bisha June.
Ka dib abaarihii isdaba jooga ahaa ee sanooyiinkii ugu dambeeyay waxaa xilligan jiray roobab wanaagsan.
Balse dhulka xilliga qoyaanka ayaa ah mid ku haboon in Ukumaha ay dilaacaan islamarakna caruurta Ayaxa halkaasi ka dhasha ay saamyn yeelan karaan.
Wuqooyigaa iyo bartamaha Kenya caadiyan ma ahayn goobaha uu Ayax ku habsado.
Dalka Kenya wax Ayax ah kuma habsan in kaa badan 70 sano, balse beeralayda aya cilmi badan ka baranaya Ayaxan baaxadda leh ee ku habsaday.
Jude Musili Mkulima, oo ku nool magaalada Mwingi ee bartamaha Kenya, ayaa ka walaacsan in xaaladda ay sii xumaan karto.
"Ayaxa ayaa yimid islamarkana ka tagay Ukumo, labo toddobaad ka dib Ugxaantii ayaa dilaacday, waa malaayiin Ayax ah oo ka badan hooyoyiinka dhalay, kuwa yaryar waxay cunayaan wax walba xitaa cowska xoolaha  ," ayuu yiri Mr Mkulima.
Si Ayaxa dalalkan ku habsaday loo xakameeyo ayaa waxaa loo baahan yahay daawooyinka lagula dagaalamo cayayaanka ee aan waxyeelada u gaysanayn deegaanka.
Daawooyiinkan ayaa waxaa laga soo saaraa oo laga helaa dalalka Japan, Netherland iyo Morocco.
Balse iyada oo cudurka Corona uu sababay in duulimaadyadii ay joogsadaan ayaa waxa kali ah ee la isku haleynayo ay noqodeen diyaaradaha xamuulka oo ah kuwa aad qaali u ah.
"Waxaa aad u hooseeya soo dajinta, markii aad ka daahdo buufinta Ayaxa waad garan kartaa cawaaqibka ka dhalan kara, waxaa sii kordhaya Ayaxa, arrintan ayaa gaar ahaan ku dhacday Kenya," ayuu yiri Dr Stephen Njoka, oo ah agaasimaha hay'adda xakameynta Ayaxa ee bariga Afrika.
Diyaaradaha Helakobtarada ee loo baahnaa Si loola socdo dhaqdhaqaaqa Ayaxa ayaa sidoo kale dib u dhac ku yimid in ay gobolka soo gaaraan islamarkana xamuul lagu waday in uu Canda ka yimaado ayaan wali iman.
Arrinta kale ayaa ah in marka ay diyaaradahaasi soo gaaraan gobolka ay tahay in duuliyayaasha la galiyo karantiil si loo ogaado in ay qabaan Covid-19.
Dharka ay xirtaan shaqaalaha wax buufinaya, sida kabaha, qabalka gacmaha la gashado iyo waliba qalabka wajiga iyo sanka lagu xirto ayaa inta badan ka yimaada Shiinaha.
Afhayeenka gobolka bariga Afrika u qaabilsan hay'adda cunadda iyo beeraha Judith Mulinge ayaa sheegtay in imika gobolka la hayo qalab ku filan, balse walaaca uu yahay in ay go'aan haddii uu dib u dhac ku yimaado xamuulka la sugayo.
Qaraamad Midoobey ayaa saadaalinaysa in haddii aan imika la xakameyn Ayaxa uu gaari doono heer aad u sareeya.
Dalka Itoobiya oo ka mid ah dalalka uu sida ba'an ugu habsaday Ayaxa ayaa waxaa uu halakeeyay ku dhawaad 200,000 oo Higtar oo ah dhul beereed iyo in ka badan 1 milyan oo higtar oo ah dhul daaqsimeed.
Hay'adda FAO ayaa qiyaasaysa in 1 milyan oo qof oo ku sugan Itoobiya ay gaajo wajahayaan sababo la xiriira Ayaxa ku habsaday dalkaasi .
</doc>
<doc docid='bbc_war-52204344' lang='som' type='mono' source_url='https://www.bbc.co.uk/somali/war-52204344' term='COVID'>
Coronavirus: "Safka hore ayaa ku jiraa waxaana dareemayaa in la i qiimo tiray"
Markii Precious Omoruyi ay subixii Axadda dhammeysatay 12-kii saacadood ee ay ka shaqeyneysay xarun daryeel oo ku taalla Glasgow, waxay aadday dukaanka Tesco si ay uga soo iibsato waxyaabo ay u baahneyd.
Markii Precious Omoruyi ay subixii Axadda dhammeysatay 12-kii saacadood ee ay ka shaqeyneysay xarun daryeel oo ku taalla Glasgow, waxay aadday dukaanka Tesco si ay uga soo iibsato waxyaabo ay u baahneyd.
Gabadhan oo 22 sano jir ah, ayaa xilligii ay dukaameysaneysay waxay ku soo aadday waqti loo qoondeeyay qof u shaqeeya Waaxda Caafimaadka Bulshada UK ee NHS, balse waxay aaminsaneyd maaddaama ay tahay qof safka hore kaga jirta ka shaqeynta samafalka, inay xaq u lahayd inay tagto dukaanka.
Waxayse la fajacday arrintii ay kala kulantay dukaanka.
"Waxaan aaday dukaanka sababtoo ah waxba iima oollin guriga, habeenkii xigayna waan shaqeynayay," ayay tiri.
"Waxaa albaabka la igu weydiiyay kaarkeyga aqoonsiga balse sawir kuma dhegganeyn kaarkeyga, si ka duwan kaarka aqoonsiga NHS, waxaana la ii sheegay inaan gudaha geli karin. Waxaan tusiyay dharkeyga shaqada, oo aan watay, balse way iga diideen.
"Waan carooday oo waan niyad jabay balse ma dooneyn inaan la dagaallo; sidaas darteed waan iska soo baxay. Waxaan runtii dareemay in la i liiday."
Ms Omoruyi, ayaa aaminsan in shirkadaha sida Just Eat ay arrintaasi qeyb weyn ka qaateen iyagoo keliya qiimo dhimis u sameeyay shaqaalaha NHS.
"Waxaan dareemayaa in shaqaalaha daryeelka aan la siin wixii ay u qalmeen balse waxaan bixinaa dareel u dhigma midka NHS, khatartana waan kala simannahay," ayay tiri.
"Sidooda oo kale ayaan shaqo u aadaa, mar walbana waxaan rajeeyaa inuusan igu dhicin (fayraska)."
Waxaa laga soo xigtay: Scottish Care
Xarunta Scottish Care, oo wakiil ka ah 400 oo ururro madax bannaan ah, ayaa sheegtay in sheekadan aysan keliya ku dhicin Ms Omoruyi.
Madaxa xarunta Donald Macaskill ayaa yiri: "Shaqaalaha waaxda daryeelka xaq ayay u leeyihiin inay dareemaan in la liiday.
"Inkastoo xanuunka safmarka ah ee Covid-19 uu sare u qaaday muhiimadda daryeelka bulshada ayna u muuqato inuu wax ka beddelay aragtidii laga aaminsanaa, haddana waxaan weli dareemeynaa inaan si fiican looga war heyn mudnaanna aan la siin shaqaalaha daryeelka bulshada.
"Qaar ka mid ah dukaamadeenna waxay u diidaan shaqaalaha inay yimaadaan saacadaha gaarka ah sida shaqaalaha NHS, waxaana jira ururro si maalinle ah u siiya adeegyo gaar ah shaqaalaha daryeelka caafimaadka balse iska indho tiraya shaqaalaha daryeelka bulshada.
"Tani waa niyad jab iyo marin-habaabin. Adeegyada daryeelka bulshada iyo shaqaalahooda waxay door muhiim ah ka qaataan taageeridda isbitaalladeenna si loo xakameeyo xanuunkan safmarka ah waxayna daryeelaan qaar ka mid ah bukaannada ugu nugul."
Markii wax laga weydiiyay siyaasaddooda ku aaddan dukaameysiga subaxa Axadda ee ay u aqoondeeyeen keliya shaqaalaha NHS; afhayeen u hadlay Tesco wuxuu sheegay in shirkadda aysan lahayn wax qorshe ah oo haatan mudnaanta lagu siinayo shaqaalaha waaxda madaxa bannaan.
Dukaanka Iceland ayaa sidoo kale "saacado gaar ah" u aqoondeysay shaqaalaha NHS, sidoo kalena ma laha qorshooyin degdeg ah oo shaqaalaha kale ee daryeelka bulshaa loo siinayo adeeg kaas la mid ah.
Shirkadda ayaa barteeda internet-ka ku soo qortay: "Waan dareemeynaa baahida loo qabo in sidoo kale xilligan  mudnaan la siiyo shaqaalaha daryeelka bulshada, isla markaana xushmad ballaaran iyo mahad celin lagu siiyo waxa ay qabanayaan.
"Balse haatan way xaddidan tahay waxa aan qaban karno annagoo ah dukaan yar, xilligan ay baahida badan jirto, iyadoo ay tahay in maanka lagu hayo in UK ay ku nool yihiin 1.1 milyan oo u shaqeeya NHS iyo 1.6 milyan oo dheeraad ah oo ka shaqeeya daryeelka bulshada.
"Sidaas darteed waxaan go`aan ku gaarnay inaan xilligan mudnaanta siinno keliya shaqaalaha NHS iyo dadka da`da ah iyo kuwa nugul, balse waxaan raadin doonnaa qaab aan ku caawin karno dadka kale.
Dukaamada kale, sida Sainsbury iyo Morrisons, ayaa sidoo kale shaqaalaha daryeelka caafimaadka ee NHS, siiyay xilliyo gaar ah oo ay dukaameystaan.
ASDA, oo bishii hore ku dhawaaqday inay mudnaanta siineyso shaqaalaha NHS maalmaha gaarka ah ee toddobaadka ka mid ah, ayaa Jimcihii sheegtay inaysan sidaa ula jeedin oo ay mudnaanta siinayaan dhammaan shaqaalaha daryeelka bulshada.
Shirkadda Just Eat, oo ka mid ah shirkadaha badan ee qiimo dhimista siiya keliya shaqaalaha NHS (25%), ayaa sheegtay inay ka fakareyso inay beddesho siyaasaddeeda.
Scottish Care ayaa rajeyneysa, in xanuunkan safmarka ah uu wax ka beddeli doono sida ay bulshada u aragto shaqaalaha daryeelka dadka da'da ah iyo kuwa nugul.
</doc>
<doc docid='bbc_war-52417638' lang='som' type='mono' source_url='https://www.bbc.co.uk/somali/war-52417638' term='COVID'>
Markii ugu horreysay ee la billaabay karantiilka la isaga ilaaliyo cudurrada faafa

Tan iyo xilliyadii hore, bulshooyinku waxay isku dayi jireen inay kala saaraan dadka xanuunsan iyo kuwa caafimaadkoodu fiican yahay, iskarantiilidduna waxay soo billaabatay waqti fog.
Hadda oo uu dunida saameyn ba'an ku yeeshay cudurka Covid-19, waxaa nalagula taliyay "inaan iskeen isku karantiilno" haddii aan mar dhow kasoo laabannay meel dunida ka mid ah oo uu fayrasku si aad ah ugu fiday, ama haddii aan ognahay inaan xiriir la sameynay qof qaba xanuunka.
Si loo fahmo muhiimadda is-karantiilidda ee la isaga ilaalinayo cudurka safmarka ah xilligan dunidu casriga tahay, waxaa wax badan fududeyn karta in dib loo milicsado goortii uu soo billowday erayga "karantiil" laftiisa, kaasoo markii ugu horreysay ka kasoo abuurmay qaaradda Yurub.
Erayga "karantiil" wuxuu asal ku leeyahay Talyaaniga: Dadaal magaalooyinka xeebaha ah looga badbaadinayay cudurkii safmarka ahaa ee loo bixiyay Dhimashadii Madoobetd(Black Death), kaasoo qarnigii 14-aad faro ba'an ku hayay Yurub, waxaa maraakiibta ku xiraneysay magaalada Venice ee dalka Talyaaniga, gaar ahaan kuwa ka imaanayay meelaha uu cudurka saameeyay lagu amrayay inay muddo 40 maalmood ah xeebta agteeda joogaan, ka hor inta aysan dekedda kusoo xiranin.
Arrintaas oo hirgashay ayaa markii dambe loo aqoonsaday karantiil - erayga asalkiisa luuqadda talyaanigana waa 'quarantino', waana erayga af talyaaniga lagu yiraahdo muddada 40-ka maalmood ah.
Sanadkii 1374-kii, amar ayaa laga soo saaray magaalada Venice, wuxuuna dhigayay in dhammaan maraakiibta iyo rakaabkoodaba la geeyo jaziirad halkaas u dhow oo la yiraahdo San Lazzaro, ilaa inta mas'uuliyiinta caafimaadka ay uga oggolaanayaan inay magaalada galaan.
"Tallaabadan waxay horseedday in la cunsuriyeeyo maraakiibta iyo dadka ku safrayay ee ka imaanayay dalal cayiman iyo sidoo kale dadka kale ee sameynayay dambiyada joogtada ah ee ka dhacayay gudaha magaalada Venice," sidaas waxaa qoray Ante Milošević, oo ah barfasoor heysta shahaadada PhD-da.
Marka laga gudbo badda Adriatic, jaziiradda Ragusa (oo maanta ah magaalada Dubrovnik ee dalka Croatia), waxaa laga soo saaray amar sharci hirgalay sanadkii 1377-kii, kaasoo dhigayay in maraakiibta iyo dadka la socdaba ay galaan karantiil 30 maalmood ah, laakiin muddada karantiilka ayaa ugu dambeyn noqotay 40 cisho.
Wuxuu sidoo kale sharciga dhigayay in dadka koox kood loo karantiilo, iyagoo aan wax fursad ah la siineynin.
Lama oga sababta xilliga karantiilka oo ahayd 30 maalmood looga dhigay 40 maalmood: dadka qaar waxay ku micneeyeen in 30 bari ay ku filnaan weysay xakameynta cudurka fidayay.
Magaalada Dubrovnik, oo waqti xaadirkan ku jirta karantiil uu sababy cudurka Covid-19, dhaqdhaqaaqyadeedii dalxiiska - oo ah isha ugu weyn ee uu dhaqaalaha kasoo galo waddanka Croatia iyo magaalada qudheedaba - ayaa hakad galay.
Si ka duwan sida uu horay u ahaa sharciga karantiilka ee magaalada Dubrovnik, maanta waxaa dadka loo oggol yahay inay si iskood ah shakhsi ahaan isugu karantiilaan, iyagoo jooga guryahooda, wax ciriiri ahna aan dareemeynin, ama aan lagu khasbeynin in meel lagu hayo.
Hase ahaatee dhibaatada heysata dadka ku nool magaalada Dubrovnik waa inay u daggan yihiin si koox koox ah, hal meel ayeyna ku wadanool yihiin qoysaska oo ay ka mid yihiin hooyada iyo aabaha iyo waliga awoowaha iyo ayeeyada.
</doc>
<doc docid='bbc_war-52148108' lang='som' type='mono' source_url='https://www.bbc.co.uk/somali/war-52148108' term='COVID'>
Coronavirus: Ciidamada Badda Mareykanka oo xilka ka qaaday kabtankooda sirta fashilay
Kabtanka Ciidamada Badda Mareykanka ee USS Theodore Roosevelt ayaa xilka laga qaaday kaddib markii uu sheegay in Ciidamada Badda Mareykanka aysan wax weyn ka qaban xanuunka coronavirus ee ka dillaacay gudaha markabka qaada diyaaradaha.
Kabtanka Ciidamada Badda Mareykanka ee USS Theodore Roosevelt ayaa xilka laga qaaday kaddib markii uu sheegay in Ciidamada Badda Mareykanka aysan wax weyn ka qaban xanuunka coronavirus ee ka dillaacay gudaha markabka qaada diyaaradaha.
War uu soo saaray ayuu Kabtan Brett Crozier wuxuu ku boorriyay madaxda ka sarreysa inay wax ka qabtaan ciidamada Mareykanka ee ku dhimanaya meel ka baxsan dagaalka.
Balse sii hayaha Xoghayaha taliska Ciidamada Badda Mareykanka Thomas Modly ayaa sheegay in kabtanka uusan hubsan wuxuu sheegayo.
Ugu yaraan 100 qof oo saarneyd markabka ayaa fayraska qaaday, sida ay wararku sheegayaan.
Khamiistii la soo dhaafay, Mr Modly ayaa weriyeyaasha u sheegay in kabtan Crozier loo cayriyay sababo la xiriira inuu warqad u dusiyay warbaahinta.
Wuxuu sheegay in warqadda "ay abuurtay aragti ah in Ciidamada Badda aysan ka jawaabeynin su`aalihiisa".
"Waxay abuureysaa aragtida ah in Ciidamada Badda aysan shaqdooda gudaneynin; oo aysan dowladdu shaqadeeda qabsaneynin. Taasi maaha run."
Xubnaha aan qabin fayraska ee markabka ay saarnaayeen in ka badan 4,000 oo shaqaale ah ayaa haatan lagu karantiilay Guam kaddib markii barasaabka jasiiradda Mareykanka ee ku taalla galbeedka Badweynta Pacific uu sheegay inay sii joogi karaan inta ay doonaan haddii aysan dhexgaleynin bulshada.
Ilaa iyo haatan, shaqaalaha markabka ayaa ku sugan saldhigga maraakiibta.
Wuxuu uga digay Pentagon-ka in xaaladda fayraska ee markabkiisa ay ka sii dareyso, sababtuna ay tahay in shaqaalaha ay ku nool yihiin meel ciriiri ah.
"Kuma jirno dagaal. Shaqaalaha maraakiibtu ma doonayaan inay dhintaan," ayuu ku yiri warqaddiisa oo afar bog ka koobneyd, kuna asteysneyd 30-kii March.
Kabtan Crozier ayaa ku baaqay in si degdeg ah wax looga qabto xaaladda, isagoo sheegay in shaqaalaha markabka ee aan fayraska qabin ay tahay in laga dejiyo markabka lana karantiilo.
Warqadda ayaa markii dambe waxaa lagu soo daabacay San Francisco Chronicle.
Warsaxaafadeed ay soo saareen guddiga hoggaamiyeyaasha Dimuqraaddiga ee Aqalka Ciidamada:  ayaa lagu yiri "Iyadoo Kabtan Crozier uu si cad uga weecday xeyndaabka kabtannimadiisa, shaqo ka ceyrintiisa xilligan adag... waa tallaabo xasilooni darro muujineysa taas oo xubnaha guddigeenna gelin karta khatar isla markaana wiiqi karta shaqadooda."
"In kabtanka xilka laga qaado iyadoo aan baaritaan buuxa la sameyn ma xallin doonto xasaradda ka dhex taagan USS Theodore Roosevelt."da.
</doc>
<doc docid='bbc_war-52170695' lang='som' type='mono' source_url='https://www.bbc.co.uk/somali/war-52170695' term='COVID'>
Coronavirus: Sophie Raworth oo ka warramaysa waddooyinkii saxmadda badnaa ee London oo haatan haawanaya
Labadii todobaad ee ugu dambeeyay, tan iyo markii ay bilowdeen xayiraadaha, ayaa daadihiyaha barnaamijta BBCda Sophie Raworth ayaa xilliga qadada waxa ay xafiiska ku imanaysay orod si ay u soo jeediso barnaamijka BBC News ee Six iyo Ten, waxa ay qaadaysay sawirro markasta oo ay soo marto meel caan ah. Waxa ay halkan uga sheekaynaysaa sida uu qofka ugu dhex mushaaxi karo waddooyinka haatan la cidleeyay ee caasimadda.
Labadii todobaad ee ugu dambeeyay, tan iyo markii ay bilowdeen xayiraadaha, ayaa daadihiyaha barnaamijta BBCda Sophie Raworth ayaa xilliga qadada waxa ay xafiiska ku imanaysay orod si ay u soo jeediso barnaamijka BBC News ee Six iyo Ten, waxa ay qaadaysay sawirro markasta oo ay soo marto meel caan ah. Waxa ay halkan uga sheekaynaysaa sida uu qofka ugu dhex mushaaxi karo waddooyinka haatan la cidleeyay ee caasimadda.
Waa wax lalayaabo aamusnaanta ka jirta bartamaha magaalada London. Waxaan caasimaddan ku noolaa inta badan noloshayd waxaanan ka weecan jiray dadka faraha badan ee tuban waddooyinka, iyo kuwa isku garbinaya tareenka ee garabka garabka isugu haya.
Waxaan marwalba jeclaa mashquulka badan ee London, cododka kala duwan ee dadka ka kala yimid daafaha dunida, balse haatan si layaab leh loo waayay.
Xafiiskeenna waxa uu ku yaal bartamaha magaalada London, aagga Oxford Circus, oo ah wadada ugu mashquulka badan Yurub ee ay dadku u dukaamaysi tagaan halkaas oo maalintii ay yimaadaan ku dhawaad nus malyuun qof. Haatan dadka maraya iyo qoylayada waxaa badan qoylayada, iyaguna malahayga waxa ay la yaaban yihiin halka ay dadkii aadeen.
Gurigayga waxa uu lix mayl u jiraa xafiiska BBCda. Labadii todobaad ee la soo dhaafayna waxaan haddba dhinac u soo jarayay waddooyinka kala duwan ee caasimadda, oo haatan haawanaya. Waana wax aad loola yaabo, sida aanay cidina u joogin oo marwalba oo aan istaago oo aan geesahayga eego oo aan is iraahdo bal wax dhageyso.
Waa cidlo ciirsila ah oo ku cabsi galinaysa. Waa cidlo aanan hadda ka hor weligey ku dareemin gudaha London. Maalin dhaweyd waxaan istaagay fagaaraha Leicester, waxaan layaabay sida ay meeshu cidlo u tahay oo ma jiri cid meesha maraysay.
Bartamaha London waxa kaliya ee aan ku maqli karayay ayaa aheyd calamada ka dul babanaya mid ka mid ah shaneemooyinka albaabada la isugu dhuftay.
Isla aaggaas meesha lagu magacaabo China Town waxaa lagu xardhay buufinno casaan ah, hasayeeshee dhammaan makhaayadihii halkaas ku yaallay waa ay xiran yihiin, dadkii safafka ku jiri jirayna cidna halkan kama muuqato.
Xitaa isgoyska iyo fagaaraha Piccadilly Circus, ee ay dadku buuxi jireen, meeshii layaqaannay ma ahan. Nalalku weli waa ay daaran yihiin laakiin yaa fiirinaya ileen cidiba ma joogtee? Xayeysiin wayn oo meesha ku dheganaan jirtay ayaa waxaa lagu badelay tacsi loo diro howlwadeennada caafimaadka ee NHS iyo kuwa adeegyada degdega ah.
Goobaha tareennada laga raaco ee aadka u mashquulka badnaa ee London ee Waterloo, Paddington, St Pancras ee ay maalintiiba ku qulquli jireen malaayiinta qof, ayaa haatan waxaa ku sugan dhowr qof oo rakaab ah oo aad moodid inay jihadii ka luntay, waxaan halkaas ku arkay mid ka mid ah howlwadeennada tareenka oo xiran dareeskii lagu yaqaanay oo ii eegaya si ay calaamad su'aal ku jirto, kaddibna waa uu dhoolla caddeeyay oo gacantuu ii haatiyay mar aan orod ku agmarayay.
Waddada Regent, iyo goobta loo dukaamaysi tago ee Covent Garden, midda Knightsbridge, goobahaas oo ah meelaha dadka London ay u dukaamaysi tagaan, ayaa haatan waxaa lagu iibiyaa oo kaliya alaabaha asaasiga ah, albaabadooduna waa ay xiran yihiin.
Waxaa markii ugu horraysay 170 sanadood muddo aanan la cayimin la xiray bakhaarada Harrods, waxaa meesha laga saaray aaladihii quruxda badnaa ee ku xirnaa dariishada oo waxaa lagu badelay teendho wayn oo qaansa roobaadka oo kale u sameysan oo ay leedahay waaxda caafimaadka ee NHS.
Aagga loo dukaamaysi tago ee Covert Garden, waxa aalaaba buux dhaafin jiray dalxiisayaasha iyo u dukaamaysi tegi jiray oo ma aanay uu suuroobi lahayn inaan halkaas orod ku maro. Balse haatan markaan hormarayo dukaamada xiran ee aan ordayo waxaan maqlayaa codka kabahayga. Suuqii oo dhan anigaaba la wareegay.
Goobtaas ayaan kaligey ku dhex ordayaa, hasayeeshee saddex todobaad kaddib muddo ku began waxaan halkaas ku wada ordi lahayn tobannaan kun oo qof oo ay ka go'an tahay iyagoo daalan inay gaaraan xariiqa lagu dhammeeyo maradoonka 40-aad ee London.
Xarunta shirarka ee ExCel ee bariga London oo ay aheyd in dadka tartamaya inay nambarradooda ka qaataan ayaa haatan waxaa ka buuxo sariiro caafimaad oo loo dhigay kummaan bukaannada cudurka coronaviruska ah.
Waxaan kaligey waddooyinka London ku maraa orod anigoo shaqotagaya, sababtoo ah la iima ogola inaan qof kale wada orodno.
Waa magaalo xirxiran iyadoo dhan oo aan kaligay dhexmaraayo. Waxaan maqli karaa codka shimbiraha iyo dad sheekaysanaya oo wax badan iga fog. Inaan maqli codka diyaarad waa wax aan aad ula yaabayo. London wax ay u eg tahay goob filim lagu daawaday oo laga dareeray.
Markaan ku dhex ordaya waddooyinka waxaa maskaxdayda ku soo dhacaysa xusuustii aan magaaladan kula qaatay qoyskayga, saaxiibaday, meelihii aan tagay, xafladihii aan ka qeybqaatay, kuwaas oo dhammaantood haatana ah xusuus hore iyo waqti tegay.
Carruurteyda ayaa carruurtooda waxa ay uga sheekayn doonaan todobaadyadan aannu ku jirno, malaha xitaa bilaha, markaas oo ay magaaladeenna ay haawatay. Nolosha London waa ay soo laaban doontaa, buuqii iyo dadkii badnaana caadi ayey ku soo laaban doonaan.
Ilaa iyo xilligaasna, waxaan shaqada ku iman doonaa lug xilligan magaaladaydu ay faaruqa tahay.
Dhammaan sawirrada waxaa iska leh Sophie Raworth
</doc>
<doc docid='bbc_war-52119623' lang='som' type='mono' source_url='https://www.bbc.co.uk/somali/war-52119623' term='COVID'>
Coronavirus: Kumuu ahaa Nuur Cadde Ra'iisul wasaarihii hore ee Soomaaliya?
Ra'iisul Wasaarihii hore ee Soomaaliya, Nuur Xasan Xuseen (Nuur Cadde) ayaa London ugu geeriyooday xanuunka Coronavirus, sida ay qoyskiisa xaeiijiyeen.
Ra'iisul Wasaarihii hore ee Soomaaliya, Nuur Xasan Xuseen (Nuur Cadde) ayaa London ugu geeriyooday xanuunka Coronavirus, sida ay qoyskiisa xaeiijiyeen.
Bishii hore ee March 26, ayaa la dhigay cisbitaal ka dib markii uu ku dhacay fayraska Covid-19, sida uu xilligaas xaqiijiyay wiilkiisa oo BBC Somali la hadlay.
Nuur Xasan Xuseen oo loo yaaqaan (Nur Cadde) wuxuu ku dhashay magaalada Muqdisho sannadkii 1938 wuxuuna ahaa 82 sano jir.
Jeneraal Cabdiqaadir Cali Diiriye (Subxaanyo) oo ay isla soo shaqeeyeen Nuur Cadde wuxuu yiri: "Wuxuu ahaa nin aad u qaali ah oo maamul yaqaan ah oo shaqadiisa garanaya".
Ra'isul Wasaare Xasan Cali Kheyre oo ka tacsiyeeyay geerida Nuur Cadde wuxuu yiri: "Waxaan tacsi u dirayaa dhammaan ummadda Soomaaliyeed iyo qoyska uu ka baxay Ra'iisul Wasaarihii hore ee dalka marxuum, Nuur Xasan Xuseen (Nuur Cadde) oo ku geeriyooday London. Waxaan Alle uga baryayaa inuu naxariistiisa Janno ka waraabiyo, ehelkana uu samir iyo iimaan ka siiyo."
Sidoo kale Madaxweynihii hore Sheekh Shariif Sheekh Axmed ayaa u tacsiyeeyay ehellada iyo qaraabada uu ka dhintay Alle Ha u naxariisto, Nuur Xassan Xuseen (Nuur Cadde).
Nuur Cadde oo mudooyiinkii ugu dambeeyay degganaa magaalada London ee dalka Britain, wuxuu xilka Ra'iisul wasaaraha Soomaaliya qabtay 22-kii November 2007-dii. Xilkaas waxaa u magacaabay madaxweynihii hore Cabdullaahi Yuusuf Axmed, oo hoggaaminayay dowlladii kumeel gaarka ahayd.
Wuxuu xillgaas xilka kala wareegay Cali Maxamed Geedi oo is casilay 29-kii bishii october ee isla sannadkaas, 2007.
Madaxweynihii hore, Cabdullaahi Yusuf oo siyaasad ahaan ay kala aragti duwanaadeen Nuur Cadde, wuxuu dhammaadkii 2008-dii sheegay inuu kala diray Nuur Cadde iyo golihiisii Wasiirada.
Mooshinno iska soo horjeeday oo la geeyay Baarlamaaka waxaa codka ku guuleystay Nuur Cadde. Wuxuuna xilka Madaxweynaha u tartamay doorashadii Jabuuti ka dhacday horraantii 2009-dii ee uu ku guuleystay Sheekh Shariif Sheekh Axmed.
Waxabrashadiisa waxa uu ku qaatay wadanka gudahiisa iyo dibadiisa. Kuliyadda Sharciga ee jaamacadda Umadda ayuu wax ku bartay, Machadaka Sare ee Boliiska Aduunka, wuxuuna ku takhasusay sharciyada la xiriira baarista dembiyada, ilaalinta canshuuraha iyo shuruucda caalamiga ah.
Nuur Cadde wuxuu shaqadiisii ugu horreysay ku billaabay Sarkaal canshuuro, 1958-dii, laba sano ka hor intii Soomaaliya aysan qaadan xuriyadda. Wuu dalacay illaa uu ka gaaray heerar sare oo la xiriira hoggaanka booliska. Wuxuu sidoo kale la shaqeeyay hay'ado boolis oo caalami ah.
"Wuxuu ahaa nin aqoon sare leh. Wuxuu wax ku soo bartay Taliyaaniga. Wuxuu ahaa nin afgaaban oo dabeecad macaan", ayuu yiri Subxaanyo.
Ka dib markii uu ka baxay jaamacaddii Umadda Soomaaliyeed, wuxuu ku biiray Jaamacadda Room. Wuxuu labadaas Jaamacadood ka bartay Culuumta Shuruucda, sida ay xaqiijiyeen dad badan oo ay isla soo shaqeeyeen.
Ka dib Burburkii wuxuu u wareegay hay'adaha Gargaarka, wuxuuna la shaqeeyay hay'ado caalami ah sida Hay'addii Bisha Cas ee Soomaaliya (SRCS).
Sannadkii 1976-dii ayuu ka mid noqday xubin mutadawac ah hay'adda Bisha Cas ee Somaaliyeed, ka hor inta aan loo dooranin inuu noqdo xubin gudiga fulinta ee hay'adda.
Alle ha u naxariisee, Nur Cadde intii uu ka tirsanaa ciidanka boliiska Soomaaliya wuxuu ka gaaray darajada Gaashaanle Sare, xilal kala gedisan ayuuna ka soo qabtay qeybaha kala duwan ee Taliska Ciidanka Boliiska.
Wuxuu taliye ku xigeen ka soo noqday xafiisyada qeybta Ciidanka, Xafiska qeybta Siyaasada iyo abaabulka iyo qeybta xiriirka caalamiga ah ee INTERPOL.
Sannadihii 1976 - 1983 waxaa uu ahaa Madaxa Xafiiska tababarada iyo qorsheynta ee Ciidanka Boliiska Somaaliya.
Jeneraal Cabdiqaadir Cali Diiriye (Subxaanyo) oo ay isla soo shaqeeyeen wuxuu yiri "Wuxuu ahaa diiwaan hayihii booliiska oo dhan. taliyaha ayuu la shaqeyn jiray. Booliska isaga la aantiisa maba socon karin. Wuxuu ahaa saraakiishii ugu aqoonta badnayd booliska".
Sannadkii 1986, Nur Cadde markii uu ka soo noqday wadanka Taliyaaniga, halkaas uu ugu maqnaa tababar muddo labo sano ah oo ku saabsan culuunta takhasuska Baarista Canshuuraha iyo sharuucda caalamiga ah, waxaa loo magacaabay ku xigeenka Xeer ilaaliyaha Guud ee Maxkamadda Badbaadada, si uu talo uga bixiyo dembiyada la xiriira canshuuraha iyo mamul xumada. Sannad ka dibna waxaa loo magacaabay Xeer Ilaliyaha Guud ee maxkamadda Badbaadada Soomaaliya.
Waxyaabaha lagu xasuusan doono waxaa ka mid ah "Heshiiskii lagu soo dhisay dowladdii (Sheekh Shariif) ee lagu qabtay Jabuuti iyo kaalintii fiicneyd ee uu ka qaatay", ayuu yiri Subxaanyo oo sidoo kale xilligaas ay isla shaqeeyeen Ra'iisul Wasaarihii hore ee Soomaaliya.
"Wuxuu kaalin wanaagsan ka qaatay in ay dhacdo mideyn iyo isu imaatin iyo iyadoon dagaal dhicin in nabadgelyo wax lagu xalliyo," ayuu hadalka ku daray.
Si gaar ah Booliskii uu ka tirsanaan jiray "waxaa ka tagay nin qiimo leh oo waxbadan ka soo qabtay".
Madaxweynihii hore ee Soomaaliya Sheekh Shariif Sheekh Axmed oo ka tacsiyeeyay geerida Nuur Cadde wuxuu yiri: "Waxaan ka wada shaqeynay arrintii dib u heshiisiinta ee 2008-2009. Wuxuu ahaa in qiimo leh oo nabadda aad u jecel".
"Nabadda iyo dowladnimada ayuu xilkiisa Raysalwasaare miiska u saaray, danta guud ayuu ka hormariyey tiisa shakhsiga ah ee geedi socodka nabadda iyo dhismaha dowladnimada," ayuu yiri Cabdiraxmaan Cabdishakuur oo boggiisa facebook uga hadlay geerida Nuur Cadde.
</doc>
<doc docid='bbc_war-52535102' lang='som' type='mono' source_url='https://www.bbc.co.uk/somali/war-52535102' term='COVID'>
Cudurka Corona: Qaabka uu jirkaaga isaga difaaci karo
Seynisyahanno ku sugan dalka Australia ayaa sharraxaad buuxda ka bixiyay qaabka uu jirka isaga difaaca ulana dagaallamayo cudurka Covid-19.
Seynisyahanno ku sugan dalka Australia ayaa sharraxaad buuxda ka bixiyay qaabka uu jirka isaga difaaca ulana dagaallamayo cudurka Covid-19.
Cilmi baaristooda ay soo saareen oo lagu daabacay wargeyska Nature Medicine journal, ayaa muujineya in dadka ay uga caafimaadayaan Caabuqa Corona isla sida ay uga reystaan hargabka.
Illaa afar qeybood oo ka mid ah unugyada difaaca jirka ayey sheegeen in ay durbadiiba u howl galaan in ay la dagaallamaan fayraska, isla marka uu jirka soo galaba.
Khubarada ayaa sheegay in howshan ay sidoo kale gacan ka geysan karto in si dhakhso ah loo helo tallaalka cudurkan.
Guud ahaan dunida, waxaa la xaqiijiyay in Caabuqan uu ku dhacay isku darka 3,663,251 qof, waxaana u dhigtay qiyaastii 252,749 qof, tan iyo markii uu dillaacay.
"Xogtan shaaca laga qaaday waa muhiim, sababtoo ah waa markii ugu horreysay ee aan fahmeyno habka uu difaaca jirkeennu ula dagaallamayo Fayraskan," sidaas waxaa tiri Prof Katherine Kedzierska, oo ka mid ah seynisyahannada wax ka qoray cilmi baaristan.
Cilmi-baaristan oo lagu sameeyay xarunta Peter Doherty ee magaalada Melbourne waxaa si weyn u ammaanay khubarada kale, mid ka mid ahna wuxuuba ku tilmaamay "arrin culeyska ka qaadeysa".
Dad fara badan ayaa ka caafimaaday Covid-19, taas oo micnaheedu yahay in horayba loo sii ogaa inuu difaaca jirka ku guuleysan karo dagaalka ka dhanka ah Fayraska Corona.
Laakiin markii ugu horreysay, daraasaddan waxaa si toos ah loogu ogaaday afar qeybood oo ka mid ah unugyada difaaca jirka oo diyaar u noqonaya dagaalka ka dhanka ah Covid-19.
Waxay Seynisyahannada arrintan ku ogaadeen iyagoo dabagal ku sameynaya qof bukaan ah oo uu cudurkan ku dhacay, kaas oo xanuunno kale aan horay usii qabin.
Qofkaas waa haweeney 47 sano jir ah oo ka timid magaalada Wuhan ee dalka Shiinaha, waxayna tagtay isbitaal ku yaalla Australia.
Waxay fayraska uga reysatay 14 maalmood gudahood.
Prof Kedzierska ayaa BBC-da u sheegtay in kooxdeeda ay baaritaan ku sameeyeen "dhammaan unugyada difaaca" ee bukaankan.
Saddex maalmood ka hor inta aysan haweeneydan billaabin inay soo reysato, waxaa la arkay unugyo gaar ah oo shaqo ka dhex wada habka qulqulka dhiiggeeda.
Waxaa la ogaaday in unugyadaas ay howsha ku guda jireen ay ahayd la dagaallanka fayraska, sida ay sheegtay Prof Kedzierska.
"Aad baan ugu faraxsan nahay natiijadan - iyo xaqiiqda ah in ugugyadaas aan aqoonsannay in ay ku jireen dagaalka ka dhanka ah cudurka", ayey tiri iyadoo la hadleysay BBC-da.
In ka badan toban seynisyahan ayaa muddo afar isbuuc ah u shaqeynayay si aan kala joogsi iyo nasasho lahayn, si ay daraasaddan muhiimka ah usoo saaraan.
In la ogaado goorta ay unugyada difaaca jirka u istaagayaan la dagaallanka cudurka waxay naga caawineysaa in la ogaado qaabka uu caabuqan u shaqeeyo", ayuu yiri Prof Bruce Thompson, oo ah seynisyahan ka tirsan Jaamacada Swinburne University of Technology.
"Marka aad ogaatid qaababka kala duwan ee ay jawaabta jirka u dhacdo, waxaad saadaalin kartaa xilliga aad ka reysaneysid Caabuqa," ayuu yiri Prof Thompson, oo la hadlayay BBC-da.
Wasiirka Caafimaadka ee Australia Greg Hunt ayaa sheegay in cilmibaaristan natiijadeeda ay gacan ka geysan karto in si dhakhso ah loo soo saaro tallaal lagula tacaalo Caabuqan.
</doc>
<doc docid='bbc_war-52469721' lang='som' type='mono' source_url='https://www.bbc.co.uk/somali/war-52469721' term='COVID'>
Xog ku saabsan xabsiyada aan qorraxda laheyn ee El Salvador
Lama dhihi karo El Salvador waxaa ka jiraa tallaabooyinka dhaqan gelinta kala fogaanshaha bulshada sida laga dheehan karo sawirro dhawaan lagu baahiyay bogga madaxweynaha uu ku leeyahay baraha bulshada.
Lama dhihi karo El Salvador waxaa ka jiraa tallaabooyinka dhaqan gelinta kala fogaanshaha bulshada sida laga dheehan karo sawirro dhawaan lagu baahiyay bogga madaxweynaha uu ku leeyahay baraha bulshada.
Sawirrada waxay muujinayeen maxaabista uu garba duub u xiran oo fadhiyo xabsi amnigiisu la adkeeyay, waxay tallaabadan kamid tahay ciqaabta ka dhanka ah qalalasaaha dhimashada geystay ee ka dhacay halkaas.
Qaar kamid ah maxaabiista waxay xirnaayeen maaskarada, wasiirka ku-xigeenka wasaaradda caddaallada ee El Salvador wuxuu sheegay in sawirrada ay muujinayaan tallaabada dowladda ay ka qaadeyso kooxaha argagaxa ku hayo shacabka dalkaas.
Dowladda waxay xirtay albaabada xabsiga iyo daaqadaha si halkaas aanan loo arkin qoraxda ayuu yiri wasiirka.
Xubno ka tirsanaa kooxaha burcadda oo iska soo horjeeday oo horraan lagu hayay xabsiyo kala duwan si looga hortaggo inay is dilaan ayaa haatan hal meel ah laisugu geeyay, sida uu sheega wasiirka.
"Ma jiri doono hal xabsi oo lagu haayn doono burcadda" "Hal meel ayaan isugu geynay kooxaha argagixisada"
Kaddib sannado badan oo ay halkaas ka dhaceen dilalka ugu badan dunida, El Salvador ayaa haatan sheegtay in boqolkiiba 30 ay hoos u dhaceen dilalka.
El Salvador waxay hoy u tahay meelaha inta badan qalalaasaha ka geystaan kooxaha burcadda.
Waxaana kooxahaas kamid ah kuwa caanka ah sida Mara Salvatrucha (MS-13) iyo Barrio 18, kuwaas oo dadka dhac u geysta, kuna howlanaa ka ganacsiga daroogada iyo dambiyo kale.
Waxaa dalka hareeyay qalalaasaha ay geystaan burcadda iyo macluul kaddib dagaalkii sokeeye ee ka dhacay El Salvador kaas oo lasoo afjaray 1992.
Madaxweyne Nayib Bukele wuxuu xilka la wareegay bishii Juun ee sannadkii lasoo dhaafay, wuxuu baraha bulshada soo dhigay muuqaal muujinayo maxaabiista qaar oo farriin u diraya maxaabiis kale oo ka hadlaya qofka ay doonayaan inay dilaan.
Madaxweyne Bukele wuxuu sheegay in burcadda Maras ay ka faa'ideysanayaan ciidammada amniga oo haatan u jiheystay ka hortagga fiditaanka coronavirus.
Dowladda waxay maxaabiista uga dhawaaqday xaalad deg deg ah inay ka jirta  kaddib mowjado weeraro ah oo halkaas ka dhacay kaas oo ay ku dhinteen 50 qof.
Madaxweynaha El Salvador wuxuu booliska ku amray in awood xadh-dhaaf ah ay u adeegsadaan kooxaha burcadda isla markaana wuxuu ballan qaaday inuu difaacayo saraakiisha dagaalka kula jirto buracadda.
Bukele wuxuu ku anddacooday in tallaabooyinka ay ka qeyb qaateen in dilalka ay hoos u dhaceen balse khuburrada waxay sheegeen in siyaasadda madaxweynaha aysan wax ka weyn ka duwaneyn siyaasadihii dowladihii isaga ka horreeyay.
Dhanka kale, ha'yadaha xuquuqul insaanka waxay si xooggan u dhaleeceeyeen tallaabooyinkan looga hortaggayo dilalka.
Miguel Montenegro oo ka tirsan ha'yad aan dowli aheyn oo u doodo xuquuqul insaanka shacabka El Salvador ayaa sheegay in maxaabiista oo hal meel laisugu geeyo ay horseedi karto dil wadareed.
Wuxuu wakalaadda wararka ee AFP u sheegay in tallaabooyinka ay yihiin 'sida qarax' oo xilli kasta qarxi karaan.
Jeanette Aguilar oo falanqeeya amniga dalka El Salvador ayaa sheegay in tallabaada ay horseedi karto in dhiig badan uu ku daato dalkaas.
Isaga oo la hadlayay BBC-da qeybta Spanish-ka wuxuu ka dhawaajiyay in maxaabiista oo hal xabsi laisugu geeyo ay horseedi karto in dagaallo hor leh ay ka dhacaan halkaas.
José Miguel Vivanco, agaasimaha ha'yadda xuquuqul insaanka ee Human Rights Watch ayaa ka digay in El Salvador ay noqoneyso 'dal kaligii talis ah'
Bishii Febraayo, madaxweyne Bukele wuxuu ciidammada u diray inay galaan kalfadhi ay lahaayeen xildhibaanada aqalka Koongareeska si ay ugu cadaadiyaan inay meel mariyaan lacagaha loogu talagalay sugidda amniga.
Dhawaan, Madaxweynaha wuxuu ku guuldareystay in uu u hogaansamo amarro kasoo baxay maxkamadda ugu sarreysa oo ah in la joojiyo xiritaanka sharciga ka baxsan xilliggan lagu gudo jiro safmarka Covid-19.
</doc>
<doc docid='bbc_war-52151061' lang='som' type='mono' source_url='https://www.bbc.co.uk/somali/war-52151061' term='COVID'>
Coronavirus: Muxuu yahay micnaha "jaceylka ka yimid Ruushka"?
Mucaawinadii ugu dambeysay ee Ruushka ee ahayd dawada ee la geeyay Taliyaaniga ayaa qeyb ka ah howlgalka ay Kremlinka ugu yeereen "Jaceylka ka yimid Ruushka".
Mucaawinadii ugu dambeysay ee Ruushka ee ahayd dawada ee la geeyay Taliyaaniga ayaa qeyb ka ah howlgalka ay Kremlinka ugu yeereen "Jaceylka ka yimid Ruushka".
Dabayaaqadii bishii March, xamuul kan la mid ah ayaa loo duuliyay dalka Taliyaaniga oo ah waddanka uu sida ba'an ugu dhuftay fayraska Corona.
Ruushka ayaa Taliyaaniga u diray diyaarado daawooyiin sida iyo 100 dhaqaatiir ka tirsan militariga Ruushka.
Warbaahinta Ruushka ayaa si wayn u hadal hayay deeqsinimada Ruushka iyo kaalmada uu Taliyaaniga u fidiyay.
Balse maxaa xaqiiqo ah, maxaase khiyaaali ah?
Xoghayaha arrimaha dibadda ee Mareykanka Mike Pompeo ayaa bartiisa Twitter-ka ku soo qoray, in Mareykanka ay bixiyeen lacagta qalabka ay Ruushka soo gaarsiiyeen "Anaga oo wada shaqeynayna waa in aan ka adkaanaa COVID-19," ayuu intaa ku daray.
Dowladda Mareykanka ayaa sheegtay in shixnadan la keenay Mareykanka ay ahayd mid lagu heshiiyay ka dib markii ay maalmo ka hor khadka taleefoonka ku wada-hadleen madaxwayne Donald Trump and iyo dhigiisa Ruushka Vladimir Putin.
Wasaarada Arrimaha Dibadda Ruushka ayaa dhankeeda sheegtay in Mareykanka ay bixiyeen kala-bar shixnadan dawada iyo qalabka caafimaadka ah, oo qey ka mid ah kaalmo ahaan u siiyeen Mareykanka.
Balse mid ka mid ah TV-yada Ruushka ayaa shixnadan ku tilmaamay "gargaar" mana aysan sheegin in wax lacag ah la bixiyay.
Warbixin ay qortay warbaahinta Gazprom NTV  ayaa tilmaamay sida shaqaalaha garoonka JFK ay ugu farxeen shixnadan marka ay ka soo dagtay garoonka islamarkana ayn sawiro isaga qaadeen iyagoo u mahad celinaya duuliyayaasha iyo madaxwayne Putin.
Magaalada New York ayaa ah goob uu si ba'an u saameeyay fayraska corona islamarkana dhimashada waxay kor u dhaaftay 5,000, sida laga so xigtay jaamacadda Johns Hopkins.
Ruushka ayaa soo rogay xannibaado la mid ah kuwa Mareykanka iyo dalalka Yurub si loo xaddido faafidda fayraska Covid-19.
24 saac ee ugu dambeeyay Ruushka waxay diiwaan-galiyeen 771 kiis oo cusub. Guud ahaan kiisaska Ruushka laga helay ayaa imika gaaraya 3,548 halka ay dhimashada mareyso 30 qof.
Dadka Ruushka ayaa shaqooyiinka laga fasaxay, balse heli doona mushaarkooda, tallaabadani oo uu imika kordhiyay madaxwayne Putin ilaa 30 April.
Gargaarka caafimaad ee ay Ruushka siiyeen Taliyaaniga waxaa si rasmi ah uga mahadcelisa xukuumada Taliyaaniga, balse waxaa jira shaki ku gedaaman u jeedada Ruushka.
Wargeyska ka soo baxa dalka Taliyaaniga ee La Stampa ayaa sheegay in gargaarka Ruushka uusan qiimo sidaas u sii wayn ugu fadhiyin Taliyaaniga, balse ay fursad u tahay  siyaasad ahaan madaxwayne Putin.
Safiirka Ruushka u fadhiya Mareykanka, Anatoly Antonov, ayaa si carol eh uga jawaabay mar la waydiiyay, isaga oo yiri: "Eedeeyn aan sal iyo raad lahayn iyo kalsooni darada loo muujiyay Ruushka iyo kaalmada Ruushka ay tahay mid xushmad daro ah oo cadow ku ah dadka la daalaa dhacaya xanuunka".
"Kuwa doonaya in ay siyaasadeeyaan kaalmadeena ma yaqaanaan taariikhda".
Warbaahinta Ruushka ayaa u dabaaldagay gargaarka uu Ruushka siiyay Taliyaaniga waxayna qoreen cinwaanada sida "waad ku mahadsan tihiin gacanta aad na siiseen "Mareykanka iyo Yurub waa in ay cashar ka bartaan".
Xiisaddii dagaalkii qaboobaa, sida filimkii sirdoonka ee James Bond, kaas oo soo baxay 1963 ee lagu magacaabi jiray 'From Russia With Love', ayaan wali meesha ka bixin oo muuqda.
Wasiirka gaashaandhiga Taliyaaniga, Lorenzo Guerini, ayaa si rasmi ah Ruushka ugu mahadceliyay.
Kanaalada dowladda Ruushka, iyo baraha internet-ka ee taageera Kremlinka iyo bogag kale ayaa ka warramaya sida shacabka taliyaaniga ay calanka Midowga Yurub ugu bedelanayaan midka Ruushka, ayna heesta Qaran ee Ruushka u qaadayaan iyagoo balakoonada taagan.ies.
Si taasi loo caddeeyo waxaa jira hal muuqaal oo ah heesta oo uu qaadayo fanaanka Federico Cane.
Laanta afka Ruushka ee BBC ayaa la hadashay Mr Cane, waana nin Injineer ah oo jaceyl wayn u qaba Ruushka iyo shaqsiyadda Putin.
Mr Cane, ayaa sidoo kale xiriiro ganacsi la leh shirkado Ruush ah, wuxuuna heesta uu so qaaday uga muuqday calanka Ruushka iyo mahadcelin shaqsiyadeed oo uu uga mahadcelinayo gargaarka daawada Ruushka.
Waxyaabaha kale ee warbaahinta Ruushka ay ku andacoodeen waxaa ka mid ah in heesta qaranaka Ruushka si wayn looga qaadayo Taliyaaniga.
</doc>
<doc docid='bbc_war-52283835' lang='som' type='mono' source_url='https://www.bbc.co.uk/somali/war-52283835' term='COVID'>
Coronavirus: Bandow ma yahay jawaabta Covid-19 ee Soomaaliya iyo guud ahaan Afrika?
Waddamo badan oo Afrika ku yaalla ayaa soo rogay bandow si ay uga hor tagaan faafidda cudurka Corona, balse waxay khubarada qaar ku doodayaan in dadka caadiga ah ee u bandowga saameynta ku yeelanaayo in laga qeyb galiyo go'anada si loo gaaro wixi iyaga xal u ah.
Waddamo badan oo Afrika ku yaalla ayaa soo rogay bandow si ay uga hor tagaan faafidda cudurka Corona, balse waxay khubarada qaar ku doodayaan in dadka caadiga ah ee u bandowga saameynta ku yeelanaayo in laga qeyb galiyo go'anada si loo gaaro wixi iyaga xal u ah.
Dalalka qaaradda ku yalla  waxay xakameyeen cudurro safmar ah sida HIV iyo Ebola, waxyaabihii ay ka barteen cuduradaasi ayayna u isticmaali karaan la dagaallanka Covid-19.Casharka ugu muhimsan ayaa ah in qowmiyad walbo ay furinta hore ka gasho la dagaallanka cudurka.
Cabuqan keena cudurka Coronavirus lama oga saameynta uu ku yeelanayo qofka qaba cudurka duumada ama Malaariyada iyo dadka macluusha ay hayso.
Dhanka kale, dadka ku nool Afrika badankood waa dad da'a yar.
Mid ka mid ah sababaha lagu sheegay in Talyaaniga uu si ba'an ugu saameeyay cudurkan ayaa ah in ay ku noolyihiin dad da'a ah, shacabka dalkaasna boqolkiiba 23 waxay ka weynyihin da'ada 65 sano- kuwaasoo lagu tilmaamay in ay cudurka u nugul yihin.
Afrikana boqolkiba 2 ayaa ka weyn da'ada 65 sano, taasina waxa laga yabaa inay sababto in qaaradda uusan saameyn weyn ku yeelanin cudurka.
Waxaa cad in waddan walbo oo qaarada ka tirsan  uu la yimaado go'aanno uu cudurka uga jawababayo kuwaasi oo dadkiisa u dan ah.
Sida ay ku soo warramayaan weriyayaasha BBC-da ee magaalada Muqdisho waxaa si toos ah uga hirgalay bandowgi lagu soo rogay taariqda markay ahayd 12-kii bishan April.
Weriyaha BBC-da oo magaalada dhax maray si uu u ogaado dhaqdhaqaaqa dadka ayaa ku soo waramaya in iyadoo xilligii bandowga ay ka harsaneyd 30 daqiiqo ay dukaamada badankood furnaayeen, sidoo kalena maqaaxiyaha qaar ay iska sii camirnaayeen iyadoo aad mooddo in dadka badankood aysan u diyaar garowin in daqiiqado kaddib ay tahay in guryahooda ay ku xaroodaan.
"Ma jirin ciidamo waddada lagu soo daadiyay si ay u hirgaliyaan bandowga balse daqiiqado ka hor 8-dii fiidnimo ayaan waddada Maka Al-Mukarama ku arkay dhowr gaari oo sameecado ku xiran yihiin oo shacabka xasuusinaya in la gaaray sacaddii bandowga, laakiin markii la gaaray saacadi bandowga dadka way xireen ganacsigoodii balse isku socodka gaadidka ayaa weli socday ilaa laga gaarayay 8-da iyo barka fiidnimo", ayuu yiri Maxamud Cabdisamad oo ka mid ah weriyayaasha BBC-da ee Muqdisho.
Maxamuud wuxuu intaasi ku daray in saacadu markay hayd 8-dii iyo qadar 30 daqiiqo ah ay isgoyska lambar afar ciidamada xireen oo baabuurta labada dhinac ka kala imaaneysay dhinacyadoodi lagu xiray, kadibna ay dadkii soo dageen oo taliyihii meshaas joogay ay ka codsanayeen iyago aqonsigooda tusaya in la fasaxo, qaarkoodna waxay sheegayeen inay dhakhaatiir yihin, dadka qaarna inay dad xanuunsan wadaan ayey taliyaha u sheegayeen kaddibna hal mar dadkii la wada fasaxay.
Taliyaha Booliiska Soomaaliyeed, Jeneraal Cabdi Xasan Maxamed (Xajaar), oo hadlay ayaa sheegay inuu bandowgii si toos ah u dhaqan galay xalay.
"Bandowgii aan ku dhawaaqnay 12-kii bisha April, caawa oo Arbaca ah ayuu dhaqan galay, sidaan horay u sheegnay, bandowga ma qaban doono weriyayasha, dukaamada lagu iibiyo raashinka qallalan iyo farmashiyada, shacabka waxaan ka codsaneynaa inay nala shaqeyaan oo bandowga xilligiisa ay guryahooda joogaan", ayuu yiri.
Dowladuhu ma hayaan xog iyo saadaalin ay ku ogaan karaan waxyaabaha cudurkan la xiriira, isla markaasna dhaqso uma heli doonaan.
Laakiin waxaa jira hab ka wanaagsan, oo la isku dayay  lana tijaabiyay: waana lahadlidda bulshada.
Dhakhaatiirta iyo khuburada  cudurrada faafa waxay bixin karaan xaqiiqooyinka caafimaad, bulshada waxay bixin karaan faahfaahinta macnaha guud iyo aqoonta wixii ushaqayn jiray muddadii hore ee la xiriira cudurrada faafa.
Shiinaha, Yurub iyo Waqooyiga Ameerika dhammaantood waxay qaateen siyaasad isku mid ah oo xakameysa faafitaanka xanuunkan taasoo ah in la soo rogo xannibaad.Dowladaha Afrika ayaa raacay tallaabadaas, laakiin guud ahaan amarrada bandowga ayaa laga yaabaa inaysan si fudud uga dhex shaqeyn karin qaaradda. Kaliya dhowr waddan oo Afrikaan ah, sida Rwanda iyo Koonfur Afrika, ayaa leh awood ay ku maamuli karaan istiraatiijiyad dhexe.Maxaa looga baahanyahay Afrika?
Madaweynaha Soomaliya Maxamed Cabdullahi Farmaajo wuxuu horay u sheegay in shacabka ay feejignaadaan oo ay iska ilaaliyan cudurka maadama aysan haysanin hannaan caafimaad oo wax badan u qaban kara hadii u cudurka ku faafo dalka.
Casharrada ugu muhiimsan ee wax ka qabashada cudurku waa in si dhakhso leh wax looga qabto laakiin adigoo fiirinaya tallaabada u wanagsan dadka dan yarta ah. Taasi waa waxa ay tahay in ay dalalka Afrika ee Soomaaliya ka mid tahay sameeyaan.
Isbitaallada waxay u baahanyihin qalabka lagu baaro dadka cudurka looga shakiyo, qalabka dhakhaatiirta ay xirtaan iyo qalabka dadka xaaladda deg deg ah ka caawiya neefsashada, intaba waddamada Afrika wa ay ku yaryihin.
Caalamka dhan ayey ku yaryihin oo wadamada hormaray ayaaba arrintaas waji gabax ay ku tahay oo la tacaalaya sidii ay ku heli lahayeen qalabkaas, marka la eego Afrikana safkaas waxay uga jirtaa halka ugu dambeysa.
Dadka ku nool dhaqaalaha kasoo gala wixii ay maalintaas ama habeenkaas soo shaqeystaan iyagoo ku tiirsan inay kashaqeeyaan suuqa si ay wax ugu iibsadaan, ayaa dhibaato weyn kala kulmaya bandowga.
Waxa ugu muhiimsani ma aha soo saarista go'anada wanaagsan, laakiin waa wadashaqeyn iyo wada-hadallada saxda ah ee lala yeesho ganacsatada, macaamiisha, mas'uuliyiinta suuqyada, madaxda iyo dawladda hoose, maadaama ay iyagu yihiin kuwa ogaan doona waxa u shaqeyn kara iyo sida loola socon karo loona dhaqan gelin karo tallaboyinkaasi si loo xakameeyo cudurka.
Kiisaska guud
80 kiisoo la xaqiijiyay
5dhimasho
1 ka caafimaaday
Waxaa ka mid ah gargaarka loogu talagalay kuwa lumiyay shaqooyinkii ay hayeen iyo lacagtii ay ka heli jireen qaraabadooda ku nool Yurub iyo Ameerika si ay u sii helaan cuntada iyo waxyabihii noloshooda ay ku maareyn jireen.Wadamada qaar, tusaale ahaan Uganda iyo Rwanda, ayaa qaybinaya cunno bilaash ah. Dalka Ghana ayaa ku dhawaaqay koronto bilaash ah, biyo iyo fasaxa canshuurta.
Soomaalyana sidoo kale waxay sheegtay inay canshurta cafisay. Laakiin dowladaha Afrika si fudud uma heli karaan lacag ay ku sii wadaan tallaabooyinkan oo kale iyagoon helin kaalmo caalami ah.Haddii dadka saboolka ahi aan waxyaabaha aasaasiga ah halkii ay ka heli lahayeen loo xaqiijin karin, bandow habeen iyo maalin ah ma'ahan tallaabo wanaagsan oo dadka saboolka ahi waxay taasi ka doorbidi doonaan bakhtiyaa-nasiibka infakshanka marka loo eego hubaalnimada gaajada.
</doc>
<doc docid='bbc_war-52269744' lang='som' type='mono' source_url='https://www.bbc.co.uk/somali/war-52269744' term='COVID'>
Coronavirus: Diyaargarowga Soomaaliya ee la dagaallanka fayraska
Dowladda Soomaaliya ayaa xaqiijisay in ay laba-laabantay tirada dadka uu cudurka Covid-19 ku haleelay gudaha dalka oo ay haatan gaartay 60 qof.
Dowladda Soomaaliya ayaa xaqiijisay in ay laba-laabantay tirada dadka uu cudurka Covid-19 ku haleelay gudaha dalka oo ay haatan gaartay 60 qof.
Tiradaas ayaa aad sare ugu kacday ka dib markii 24-tii saacadood ee la soo dhaafay la xaqiijiyay in 35 qof oo hor leh oo ku nool gudaha dalka laga helay xanuunka, kuwaas oo ay dowladdu sheegtay inay ku jiraan saddex kiis oo laga helay Jamhuuriyadda goonni isu taageeda ku dhawaaqday ee Somaliland.
Waa tiradii ugu badneyd ee maalin keli ah ay shaaciso dowladda Soomaaliya tan iyo markii la soo tabiyay kiiskii ugu horreeyay ee cudurka Coronavirus.
Ra'iisul Wasaaraha dowladda Soomaaliya, Xasan Cali Khayre oo shirka guddoomiyay kulan ay yeesheen guddiga gaarka ah ee la dagaallanka Coronavirus ayaa sheegay in uu "faray wasiirrada Qorsheynta, gargaarka iyo arrimaha gudaha in Hey'adaha dalka ka howl gala ay ku war geliyaan inay u gargaaraan dadka danta yar ee dhibaatadu kasoo gaareyso saameynta COVID-19".
"Ganacsatada Soomaalida ayuu Ra'iisul Wasaaruhu ka codsaday inay qaybtooda ka qaataan kaalmeynta dadka nugul", ayaa lagu yiri warsaxaafadeed ka soo baxay xafiiska Khayre.
Soomaaliya waxaa yaalla 22 xabo oo ventilator ah - qalabka neefta siiya bukaanada uu naqaska ku dhego ee qaba fayraska Covid-19 - kuwaas oo badankooda ay leeyihiin isbitaallo gaar ah, sida ilo xog-ogaal ah ay BBC-da u sheegeen.
Waxay dowladda hirgelisay xarumo karantiil ah oo lagu hayo dadka looga shakiyay xannuunka, sida ay BBC-da u sheegtay wasiirka caafimaadka dowladda federaalka ee Soomaaliya, Fowsiya Abiikar Nuur.
Isbitaallada haatan lagu daweeyo bukaannada uu ku dhacay Coronavirus waxaa ka mid ah isbitaalka Martiini.
Sidoo kale, wasaaradda caafimaadka ee Soomaaliya waxay sheegtay in shaybaarro la geeyay Soomaaliya kuwaas oo lagu baaro kiisaska Covid-19. Markii hore, dowladda waxay baaritaanka u soo diri jirtay dalalka deriska ah oo jawaabta dib ugu celin jiray.
Wasiirka caafimaadka ee Soomaaliya, Fowsiya Abiikar waxay dhawaan sheegtay in xannuunka haatan uu ku faafayo gudaha dalka isla markaana laga helay dad aanan dalka ka safrin.
"Waxaa muuqata in xannuunka uu si aayar ah ugu sii fidayo bulshada dhexdheeda maadama laga helay dad aanan dhawaanahan aadin wax safar ah ama aanan xiriir la sameyn dadka la xaqiijiyay in cudurka laga helay", ayey tiri.
Sidoo kale, Duqa magaalada Muqdisho, Cumar Maxamuud Maxamed (Filish) wuxuu sheegay in cudurka coronavirus ay dad badan ugu ildaran yihiin gudaha magaalada caasimadda ah, halka qaar kalana ay u dhinteen. "Badankooda aniga ayaa garanaya", ayuu yiri.
Balse ma uusan xaqiijin in dadkaas la baaray ama ay yihiin kuwa laga shakiyay oo lagu karantiilay xarumaha dowladda.
"Magaalada Muqdisho waxaa laga yaabaa in dadku aanay ka warqabin cudurkaas, waa soo gaaray dad badan ayaa u ildaran qaarna waa u dhinteen anigu aan garanayo", ayuu sheegay.
Wuxuu intaa ku daray: "Qaar aan anigu garanayo oo aan dibad ka imaan oo dalkooda joogay ayaa ku dhintay oo qaarna la aasay qaarna aan hadda weli la aasin. Arrintaas marka waa arrin halis ah, si fududna loo kala qaadi karo."
Sida ay wasaaradda caafimaadka xaqiijiyay, waxaa xanuunka u dhintay 2 qof oo mid ka mid ah uusan mardhow safar aadin. Sidoo kale hal qof ayaa ka caafimaaday.
Tirada
60Kiis oo la xaqiijiyay
2Dhimasho
52 xaaladdooda fiican tahay
20la karantiilay
1 qof oo ka caafimaaday
Wasaaradda caafimaadka waxay ugu baaqday dhammaan shacabka inay raacaan talooyinka caafimaad ee loo soo jeediyay si looga hortaggo cudurka Covid-19.
Xirfadlayaasha caafimaadka Soomaaliya ee ku howlan la taacaalidda cudurka saf-marka ee coronavirus ayaa la sheegayaa inay halis ugu jiraan inay qaadaan fayraska maadaama aysan haysan qalab ku filan oo cudurka la isaga ilaaliyo.
Dr Ibraahim Guuleed oo ka mid ah dhakhatiirta ka howlgala magaalada Muqdisho ayaa BBC-da u sheegay in ay yihiin dadka ugu halista badan ee uu ku dhici karo cudurka isla markaana aysan heysan qalabka ka hortagga.
"Soomaaliya marka aan ka hadlo maya. Dadka shaqaalaha caafimaadka ee ka shaqeeyo isbitaallada gaarka loo leeyahay iyo kuwo dawladdaba dhammaan ma heystaan wax ay uga hortaggaan ama ay isku ilaaliyaan marka ay dadka la macaamilyaan ama ay daweynayaan qof qaba xannuunka ama looga shakisan yahay".
"Khatar ayay ku jiraan inay xannuunka qaadaan," ayuu yiri Dr Ibraahim Guuleed.
Shaqaalaha caafimaadka ee dowladaha adduunka ee safka hore uga jiro u adeegidda bukaanadda qabo coronavirus waxaa loogu talagalay inay xirtaan qalab dabooli kara jirkooda si ay uga badbaadaan noloshooda.
Dhakhaatiirta Soomaalida ee uu ku dhacay xanuunka Covid-19 waxaa ka mid ah Dr Maxamed Cismaan Maxamed (Nasiim). Waxa uu ka mid yahay guddiga Soomaaliya u qaabilsan la tacaalidda fayraskan safmarka ay ee qalalaasaha ka abuuray daafaha caalamka.
Wuxuu sheegay inay haatan xaaladdiisu wanaagsan tahay oo ay ka yaraadeen calaamadihii uu horay isugu arkay sida qufaca iyo neefatii ku dhageysay.
"Ma garanayo sida aan ku qaaday xanuunkan iyo qofka aan ka qaaday balse waxaan u maleynayaa iney yihiin dadkii uu haleeyay fayraska ee aan la tacaaleynay", ayuu yiri Dr Maxamed.
Dhakhtarka oo ka warramayay khibraddiisa intii uu xanuunka qabay ayaa sheegay inay aad u adag tahay in qofka uu ku nagaado guriga.
"Qalabkaas waxaa ka mid ah, midka la xirto ee qofka ka difaacaya, maaskii loogu talagalay oo gaar ah, qalab loogu talagalay in wajigga lagu xirto. Waxaas oo dhan wax ay heystaan oo ay heli karaan ma jiraan", ayuu yiri Dr Ibraahim.
Maalmihii la soo dhaafay wuxuu cudurka haleelay dhowr dhakhtar oo qaarkood ay dabiibayeen bukaanno xanuunka qaba.
Dhakhaatiirta uu ku dhacay cudurka Covid-19 waxay gaarayaan illaa 8 sida uu sheegayo Dr Ibraahim. Waxaa jiro ilo kale oo caafimaad oo tirada intaa ka badinaya.
"Waxay ka qaadeen qof xannuunka qabo oo ay la macaamileen ama ay daweynayeen", ayuu yiri.
Dr Ibraahiim Guuleed wuxuu sheegay in dhakhaatiirta laga doonaya inay xirtaan qalab caafimaad oo ka qeyb qaadan kara in ay fayraska ka ilaaliyaan noloshooda iyo bukaannada.
Wuxuu ugu baaqay dowladda Soomaaliya inay mas'uuliyad iska saarto sida shaqaalaha caafimaadka ay ku heli karaan qalabka ka hortagga cudurka.
"Mar walba waxaa muhiim ah in qofka uu taxaddar iyo inuu is ilaaliyo marka uu qofka la macaamilayo. Xirfaladyaasha caafimaadka, waxay u baahan yihiin qalabkii looga hortaggi lahaa cudurka, taana waxaan is leeyahay wax suuqa laga soo gadan karo ma ahan, wax la heli karo ma ahan; waa wax dowlad ku xiran".
Ha'yadda Caafimaadka ee Adduunka ee WHO waxay dhawaan ka digtay in shaqaalaha caafimaadka ay daweynaya bukaanada uu ku dhacay cudurka coronavirus ay halis ugu jiraan in uu ku dhaco cudurka waa haddii aysan helin qalab ay isaga ilaaliyaan fayraska.
</doc>
<doc docid='bbc_war-52344375' lang='som' type='mono' source_url='https://www.bbc.co.uk/somali/war-52344375' term='COVID'>
Pakistan oo xayiraadda ka qaaday Masaajidda Ramadaanka Awgii
Pakistan ayaa ka qaaday xariyaadii saarneyd masaajidda si loogu tukada, balse waxay soo rogtay talaaboyin kale oo lagu xakameynayo in uu cudurka faafo sida lagu sheegay war qoraal ah oo ay dowladdu soo saartay.Wadankan ku yalla Konfurta Aasiya ahna wadanka labaad ee Muslimiinta ugu badan ku noolyihin caalamka ayaa dalkiisa ku soo rogay  xayiraad  bil ka hor, iyagoo markaasi ogolaaday in masaajid walbo ay ku tukan karaan  ugu badnaan shan qof markiiba.''Masaajida waxa la siiyay fasax ay shuruud ku xiran tahay waxaana laga doonayaa inay raacaan dadka awaamirta cusub'', ayaa lagu yiri war qoraa ah. Waxay dowladda sidoo kale ka dalbatay in qof kasta oo masaajidda galaya loga baahan yahay inuu xirnaada marada gafuur xirka. Pakistan ayaa diwaangelisay 7638  xaaladood oo Corona ah, iyo 143 dhimasho la xiriirta cudurka. Khuburada caafimaadka ayaa ka digaya in salaadaha jameecada ay horseedi karta inuu ku faafo cudurka dalkaasi oo  ay ku nool yihiin in ka badan 200 Milyan.
Pakistan ayaa ka qaaday xariyaadii saarneyd masaajidda si loogu tukada, balse waxay soo rogtay talaaboyin kale oo lagu xakameynayo in uu cudurka faafo sida lagu sheegay war qoraal ah oo ay dowladdu soo saartay.Wadankan ku yalla Konfurta Aasiya ahna wadanka labaad ee Muslimiinta ugu badan ku noolyihin caalamka ayaa dalkiisa ku soo rogay  xayiraad  bil ka hor, iyagoo markaasi ogolaaday in masaajid walbo ay ku tukan karaan  ugu badnaan shan qof markiiba.''Masaajida waxa la siiyay fasax ay shuruud ku xiran tahay waxaana laga doonayaa inay raacaan dadka awaamirta cusub'', ayaa lagu yiri war qoraa ah. Waxay dowladda sidoo kale ka dalbatay in qof kasta oo masaajidda galaya loga baahan yahay inuu xirnaada marada gafuur xirka. Pakistan ayaa diwaangelisay 7638  xaaladood oo Corona ah, iyo 143 dhimasho la xiriirta cudurka. Khuburada caafimaadka ayaa ka digaya in salaadaha jameecada ay horseedi karta inuu ku faafo cudurka dalkaasi oo  ay ku nool yihiin in ka badan 200 Milyan.
Sida lagu sheegay qoraalka, waxa sidoo kale la go'aamiyay in dadka cibaadeysanaya ay kala fogaan doonaan ila 2 mitar, taasina waxaa hirgelin doono maamulka masjid kasta.Dowladda ayaa wajaheysay cadaadis ku aadan xayiradaha ay ku soo rogtay salaadaha jameecada, isku dhacyo u dhaxeeyay booliska iyo dad ku sugnaa masaajida ayaa ka dhacay magaalada ugu weyn dalkaasi ee Karachi. Horantii todobaadkan, culumada qaar ayaa ku hanjabay inay jabin donaan xayiraadda, waxyna sheegeen in salaada ay muhiim u tahay qofka Muslimka ah ayna tahay in loo oggolaado.Iyadoo ay dowladda  qaaday xayirada ayaa hadana waxay sheegtay inay ka laaban karto go'ankaas haddii lagu xadgudbo shuruudaha ay soo jeedisay.Rai'sul wasaraha dalkaasi Imran Khan ayaa maalintii Talaadada ku dhawaaqay 14 beri oo dheeri ah oo lagu daray xayirada  balse waxa uu khafiifiyay xayiraadihii saarna warshada muhaimka ah si looga baaqsado dhibatada dhaqaale xilli Hey'adda Lacagta Adduunka iyo Baanka Dunida ay ka deyrinayaan dhaqaalaha dalkaasi.
</doc>
<doc docid='bbc_war-52322635' lang='som' type='mono' source_url='https://www.bbc.co.uk/somali/war-52322635' term='COVID'>
Coronavirus: Afar arrimood oo ku saabsan Soomaaliya
Tirada guud ee laga soo sheegay Soomaaliya ee coronavirus waxay gaareysaa 80 qof, halka shan qofna ay u dhinteen.
Tirada guud ee laga soo sheegay Soomaaliya ee coronavirus waxay gaareysaa 80 qof, halka shan qofna ay u dhinteen.
Tirada ugu badan ee bukaannadaa waxay ku sugan yihiin Magaalada Muqdisho:
Haddaba waxaan halkan idiinkugu soo gudbineynaa afar arrimood oo la xiriira coronavirus-ka Soomaaliya.
Dowladda Federaalka ee Soomaaliya ayaa sameysay xarrun lagula tacaalo bukaanada laga helo fayraska safmarka ah ee daafaha caalamka saameeyay.
"Wasaaraddu waxay si joogto ah u baartaa bukaanada looga shakiyo xanuunka iyo xarun lagu daweeyo," ayey tiri Wasiirka Caafimaadka Soomaaliya, Fowsiya Abiikar Nuur.
Sidoo kale, waxaa jirto xarun lagu karantiilo dadka looga shakiyo xanuunka oo qaada illaa 100 qof, sida ay wasiirka ku sheegay hadal ay xalay jeediyay.
Ka dib markii dowladda ay ku dhawaaqday in la joojiyay diyaaradaha ayaa la diyaariyay xarunta karantiilka taas oo la geliyay dadkii la socday diyaaradahihii ugu dambeeyay.
"Dhammaan dadkii la karantiilay waxay diyaaradaha la soo saarnaayeen dadkii laga helay cudurka Covid-19," ayey sheegtay Wasiir Fowsiya.
"Dhammaan dadkii la karantiilay way dhameysteen xilligii loogu talagalay. Hal qof oo ka mid ah ayaana laga helay cudurka. Tirada dadkaas waxay gaaraysay illaa 166 qof," sida ay sheegtay.
Dowladda Soomaaliya ayaa baaritaannada u soo diri jirtay dalalka deriska la ah Soomaaliya, markii ugu horeysay ee la arkay kiisaskii laga shakiyay.
Balse dhowaan, 7-dii bishan Aprila, waxaa Muqdisho laga billaabay shaybaar loogu talagalay fayraska corona.
"Illaa iyo intii la billaabay Shaybaarka Qaran, waxaa la baaray 186 qof oo looga shakiyay cudurka", ayey tiri Wasiirka Caafimaadka Soomaaliya.
Sidoo kale Soomaaliya waxaa yaalla 22 xabo oo ah qalabka ventilator-ka- qalabka neefta siiya bukaanada uu naqaska ku dhego ee qaba fayraska Covid-19 - kuwaas oo badankooda ay leeyihiin isbitaallo gaar ah.
Kisaska ugu badan ee Soomaaliya 70 ka mid ah waa rag, halka 10 ay yihiin dumar, sida ay xaqiijisay wasaaradda caafimaadka ee Dowladda Federaalka ee Soomaaliya.
Kiisaska guud
80 kiisoo la xaqiijiyay
5dhimasho
1 ka caafimaaday
Sida ay sheegtay Wasiir Fowsiya, da'da bakunnadaas waxay u dhexeysaa 20 illaa 70 sano jir, iyadoo da'da 20-40 ay yihiin kuwa ugu badan ee hadda xanuunka Covid-19 qaba ee ku sugan Soomaaliya.
Sida lagu ogaaday baaritaannada caafimaad ee ay sameeyeen hay'adaha caalamiga ah, dadka ugu badan ee u dhimanaya fayraska waa kuwa qaba xanuunnada kale ee halista ah iyo dadka da'dooda ay ka weyn tahay 70 sano.
Taasi kama dhigna  in fayraska uu raadsado da'da qaar.
Falanqeyntii ugu horreysay ee lagu sameeyay illaa 44,000 oo kiis oo Shiinaha lagu arkay, ugu yaraan shan-jibaar waxay dadka ahaayeen kuwa qaba xanuunka Macaanka, Dhiig-kar, wadna-xanuun ama dhibaato dhanka neefta ah.
Soomaaliya Covid-19
Qiyaasta hadda laga helayo Machadka Imperial College London, heerka dhimashada waxay toban laab ku badan tahay dadka ay da'dooda ka weyn tahay 80 sano, waxayna ku yartahay kuwa da'dooda ay ka hooseyso 40 sano.
Dhammaan arrimahan waa kuwo isla xiriira, welina ma cadda xogta dhameystiran ee qof kasta iyo halista gaarka ah ee uu wajihi karo, sidaa daraadeed dhaqaatiirta waxay qof kasta kula talinayaan inuu halis wajihi karo, ayna haboon tahay inuu is ilaaliyo.
</doc>
<doc docid='bbc_war-52107357' lang='som' type='mono' source_url='https://www.bbc.co.uk/somali/war-52107357' term='COVID'>
Coronavirus: Waxa uu adduunka ka baran karo dagaalkii Ebola
Ellen Johnson Sirleaf, oo taariikhda ku gashay inay noqotay haweeneydii ugu horreysay ee Afrika madaxwenenimo looga doortay, waxay dalka Liberia hoggaamineysay muddo 12 sano ah, waxaana ka mid ah sannadihii 2014-2016 ee uu jiray cudurka Ebola, oo dalkeeda ku dilay ku dhawaad 5,000 oo ruux.
Ellen Johnson Sirleaf, oo taariikhda ku gashay inay noqotay haweeneydii ugu horreysay ee Afrika madaxwenenimo looga doortay, waxay dalka Liberia hoggaamineysay muddo 12 sano ah, waxaana ka mid ah sannadihii 2014-2016 ee uu jiray cudurka Ebola, oo dalkeeda ku dilay ku dhawaad 5,000 oo ruux.
BBC-da ayaa haweeneydan ku guuleysatay abaalmarinta nabadda ee Nobel-ka weydiisay sida ay u aragto xasaradaha cudurka hadda jira ee coronavirus.
Dadka muwaadiniinta ila midka ah ee dunida ku noolow,
19-kii bishii October ee sanadkii 2014-kii, xilli uu heer sare gaarsiisanaa cudurka dilaaga ah ee Ebola oo ka dillaacay Galbeedka Afrika, markaasoo 2,000 oo muwaadiniinta dalkeyga ahna ay horayba ugu sii dhinteen, caabuqana uu sii faafayay, waxaan qoray warqad ku socotay caalamka, taasoo aan uga codsanayay in la isku diyaariyo ka hortagidda dhibaatada kasoo wajahan cudurkaas.
Waxaan dalbay in la muujiyo midnimo dunida oo dhan ah si loola dagaallamo wax aan ka baqeynay inuu noqdo cudur safmar ah oo caalamka oo dhan ku baaha.
Maanta, waxaan fursaddan uga faa'iideysanayaa inaan codkeyga ku diro farriin dhimrin ah.
Ku dhawaad 6 sano ka hor, waxaan sharraxay sida dhaqaalaha dagaallada burburiyeen ee Liberia iyo adeegga caafimaadka ee liitay ay waddanka uga dhigeen mid u nugul faafitaanka cudurka iyo waliba sida ay dunida uga falcelisay xasaradaha xanuunkaas ee ku koobnaa Galbeedka Afrika.
Waxaan ku boorriyay caalamka in haddii la xakameyn waayo cudur la kala qaadi karo, meel kasta oo uu dunida ka dillaacaba, hadduu doono maxalli ha ahaadee, uu halis weyn ku yahay bani'aadannimada.
Markaas adduunku wuxuu farriinteyda uga jawaabay si wanaagsan, oo aad loo arkayay.
Baaqeyga waxaa markiiba looga jawaabay diyaar garow weyn oo ay si wadajir ah u horkacayeen Qaramada Midoobay, Hay'adda Caafimaadka Adduunka ee WHO iyo Mareykanka. Si wadajir ah ayaan uga adkaannay. Natiijaduna waxay noqotay in maanta la heli karo tallaal si toos ah loogu daweynayo cudurkaas, mahaddaasna waxaa leh seynisyahannada caalamka ee sida wadajirka ah u shaqeeyay.
Hadda oo uu fidayo coronavirus, waxaan farriin taas la mid ah u dirayaa muwaadiniinta ilamidka ah ee caalamka. Waxaan sidan u sameynayaa inaan ka dhigo wacyigalin, maadaama dalalka qaaradda Afrika, oo hadda xasaraddiisa aysan wali ku baahin ay halis ugu jiraan inuu waqti yar kaddib saameeynta ugu ba'an ku yeesho, iyadoo qaaradduna ay tahay tan ugu tabarta yar marka ay timaaddo in lala dagaallamo cudur noocaas ah.
Waa inaan tallaabo u qaadno sidii aan u yareyn lahayn, una jabin lahayn silsiladda faafitaanka cudurkan.
Way iska caddahay in markii hore la iska indha tiray wajihitaanka cudurkaas, laga soo billaabo qaaradaha Aasiya, Yurub ilaa Amerika.
Waqti badan ayaa lumay. Xogtii ayaa la qariyay, waa la iska sahashaday, daacadnimo ma jirin. Kalsoonidiina way burburtay.
Cabsi darteed ayey la carareen dadka, qaar way dhuunteen si ay naftooda u ilaaliyaan. Xalka kaliyana wuxuu ku jiray in bulshada oo isku duuban lala dagaallamo cudurka.
Waan ogahay. Sanadkii 2014-kii aniga waxaan sameeyay dhammaan khaladaadkaas, isla sidaas ayuuna caalamka oo dhan sameeyay. Laakiin dib ayaan iska saxnay, wax walbana waan isku kaashannay.
Hadda waxaan ku sugan nahay xaalad adag, adduunka oo dhanna xuduudaha ayaa la wada xirayaa si loo yareeyo fiditaanka coronavirus.
Markaan yeynaan tallaabo khaldan sameynin. Taas micnaheedu ma aha in waddan walba uu kaligiis wax qabsado. Waa taas cagsigeeda, waa in la is garabsado.
Waxyaabaha lagu farxo ee aan maanta ka daawado gurigeyga ku yaalla magaalada Monrovia waxaa ka mid ah in dunida ay si isku mid ah u wadaageyso khubarada caafimaadka, seyniysyahannada, qalabka iyo shaqaalaha caafimaadka.
Garowshahan wuxuu ahaa kii horseeday inaan mar qura usoo wada jeedsanno xakameynta cudurkii saameeyay Galbeedka Afrika.
Dalkeenna Liberia, waxaan noqonnay dad adkeysi u leh wajihitaanka cudurka Ebola, awooddeennuna way xoogeysatay bulsho ahaan.
Isla sidaas oo kale ayaan maantana uga adkaan karnaa Covid-19
</doc>
<doc docid='bbc_war-52187594' lang='som' type='mono' source_url='https://www.bbc.co.uk/somali/war-52187594' term='COVID'>
Coronavirus: Xabad rooti ah ma u gli lahayd safar 350 kiiloo mitir ah?
Nin yaa ganaax  ladul dhigay kaddib markii la qabtay isagoo gaari ku wada xawaare dhan 110mph, wuxuuna booliska u sheegay inuu magaalada London u aaday si uu rooti usoo iibsado.
Nin yaa ganaax  ladul dhigay kaddib markii la qabtay isagoo gaari ku wada xawaare dhan 110mph, wuxuuna booliska u sheegay inuu magaalada London u aaday si uu rooti usoo iibsado.
Askartu waxay gaariga ninkan istaajiyeen habeenimadii Axada, abaare 22:40 BST, xilli uu u socday magaalada Nottingham.
Waxay ciidanka sheegeen in gaariga ay la saarnaayeen labo carruur ah oo yar yar.
Wuxuu ku andacooday in rootiga London uu £1 ka raqiisan yahay rootiga lagu iibiyo magaalada uu daggan yahay.
Booliska laanta Leicestershire waxay sheegeen in ninkan lagu riday ganaax labo nooc ah, loona diray maxkamad.
Masaafaha u dhaxeeya magaalooyinka Nottingham iyo London waa 120 meyl, marka sii socod iyo soo socod la isku darana wuxuu gaarayaa in ka badan 380 kiiloo mitir.
Saraakiisha booliska ayaa sheegay in ninkan lagu qabtay isgoyska 22-aad ee Leicestershire.
Waxay intaas ku dareen in ninka la siiyay warqad gaxaan ah oo ku saabsan xawaaraha xad-dhaafka ah ee uu gaariga ku waday.
Garsoorka maxkamadda ayaa go'aan ka gaari doona xaddiga uu la ekaan doono ganaaxa laga doonayo.
Nooca labaad ee ganaaxa wuxuu ku saabsan yahay inuu socday waqti ay mamnuuc tahay in bannaanka loosoo baxo, maadaama lasoo rogay xayiraadda uu sababay coronavirus.
£60 oo ganaax ah ayaa la dul dhigayaa qofka jabiya xeerkaas oo dhaqan galay bishii lasoo dhaafay.
Ujeeddada waxay tahay in la ciqaabo qof kasta oo ka madax adeyga bandowga.
</doc>
<doc docid='bbc_war-52555368' lang='som' type='mono' source_url='https://www.bbc.co.uk/somali/war-52555368' term='COVID'>
Trump oo kala diraya guddiga la tacaalidda coronavirus
Aqalka Cad ayaa qorsheynayaa inuu todobaadyo gudahood uu ku soo afjaro shaqada guddiga ka hortagga Corona,  iyadoo dalkaasi uu weli faro ba'an ku haayo xanuunka covid-19.
Aqalka Cad ayaa qorsheynayaa inuu todobaadyo gudahood uu ku soo afjaro shaqada guddiga ka hortagga Corona,  iyadoo dalkaasi uu weli faro ba'an ku haayo xanuunka covid-19.
Aqalka Cad ayaa wajahaya cadaadis ku aadan doorashada sanadkan dalkaasi ka dhici doonta iyo dhaqaalaha dhulka galay.
Afar iyo labaatankii saacadood ee la soo dhaafay, in kabadan laba-kun iyo saddex boqol oo qof ayaa dhintey.
Madaxweynaha Mareykanka Donald Trump ayaa xilli uu booqday warshad Arizona ku taalla oo lagu sameeyo maskaraatiga afka iyo sanka lagu duubto yiri dalkeena dib ayaan u soo celinaynaa.
Saraakisha Caafimaadka Mareykanka ayaa ka digay in fayraska uu sii faafo iyadoo dalkaasi laga bilaabay in ganacsiyada qaar dib loo furo.
Mareykanka ayaa haatan waxaa laga xaqiijiyay 1.2 milyan oo kiis iyo in ka badan 70,000 oo dhimasha ah sida laga soo xigtay tirakoobka Jaamacadda Hopkins ee ku taal Baltimore.
Booqashada madaxweynaha ee warshadda ayaa imaneysa iyadoo uu toddobaadyo uu ku sugnaa Aqalka Cad ee Mareykanka looga arrimiyo. Waxa uuna weriyaasha u sheegay in Guddiga la dagaalanka Coronvirus iyo madaxweyne ku xigeenka Mike Pence ay shaqo wanaagsan qabteen balse ay haataan tahay in  isbedal lagu sameeyo iyadoona markaan laga duulayo badqabka iyo dib u furidda ganacsiyada dalka.
Dadka wax dhaleeceya ayaa madaweynaha ku eedeeyay inuu ku qamaarayo caafimaadka dad-weynaha Mareykanka isagoo aad u daneynaya dib u furidda dhaqaalaha Mareykanka iyadoo bisha Novembar lagu wado iney dalkaasi ka dhacdo doorashada madaxtinimada.
Gobollo badan oo Mareykanka ka tirsan kuwaasi oo ogolaaday in ganacsiyada qaar dib loo furo, ayaa haatan waxaa lagu arkayaa kiisas cusub oo coronavirus ah, waxaana ka mid ah gobolladaasi Texas, Minnesota, Tennessee, Kansas, Nebraska iyo Indiana.
Sida lagu sheegay warbixin ay soo saartay Hay'adda Maareynta Musiibooyinka ee Federaalkaa in bisha soo socota ay in ka badan 3,000 oo qof ay maalintii u dhiman karto fayraska Corona.
Balse Aqalka Cad ayaa gaashaanka u daruuray warbixintaasi isagoo ku tilmaamay mid aan sax ahayn.
</doc>
<doc docid='bbc_war-52372215' lang='som' type='mono' source_url='https://www.bbc.co.uk/somali/war-52372215' term='COVID'>
Coronavirus: Muxuu guddoomiye Mursal ka yiri muddo xileedka dowladda oo la kordhiyo?
Guddoomiyaha Baarlamaanka Federaalka Soomaaliya Maxamed Mursal Sheekh ayaa BBC-da kala hadlay walaac laga qabo in dib u dhigista furitaanka kalfadhiga Baarlamaanka ay horseeddo dib u dhac ku yimaada doorashada Soomaaliya.
Guddoomiyaha Baarlamaanka Federaalka Soomaaliya Maxamed Mursal Sheekh ayaa BBC-da kala hadlay walaac laga qabo in dib u dhigista furitaanka kalfadhiga Baarlamaanka ay horseeddo dib u dhac ku yimaada doorashada Soomaaliya.
Saameynta ka dhalatay cudurka Covid-19 oo Soomaaliya gaaray ayaa sababtay in la hakiyo howshii Baarlamaanka, taasoo udub dhexaad u ahayd hannaanka doorashada xigta ee dalka.
Hase yeeshee, guddoomiye Mursal ayaa ku adkeystay in xal loo heli doono sidii doorashada xilligeeda loo qaban lahaa.
"Waxaan rabaa in hal qodob si fiican loo fahmo. Sharcigan doorashada waxaa loogu talagalay baarlamaanka, oo kala ah Golaha Shacabka iyo Golaha Aqalka Sare. Muddooyinkii ugu dambeeyay ee aan kasoo gudubnay oo ay ugu dambeysay 2016-kii, doorashada la aadi jiray waxay ahayd doorasho dadban, marka waxa la dooranayo waa 275 xildhibaan oo Golaha Shacabka ah iyo 54 oo Aqalka Sare ah, sidaas awgeed waxay ila tahay intaas xal loo waayi maayo".
"Waxaan magacownay guddi kasoo shaqeeya qodobbada ka dhiman sharciga doorashooyinka, iyagoo kaashanaya guddiga madaxa bannaan ee doorashooyinka, howshiina way wadaan inkastoo arrintaan coronavirus ay u saamixi waysay shaqooyinka qaar, laakiin shaqo fiican ayey qabteen ilaa hadda, waxaana aaminsan nahay inay soo dhammeystiri doonaan, waqtigii loogu talagalayna ay doorashada dhici doonto", ayuu yiri guddoomiyaha Baarlamaanka.
Wuxuu Mursal meesha ka saaray suurtagalnimada in la kordhin doono muddo xileedka Baarlamaanka iyo madaxweynaha.
"Waddankan dastuur ayuu leeyahay, dastuurkaasna xilli ayuu ugu talagalay muddada xil-heynta Baarlamaanka iyo midda madaxweynaha. Waxaan rabnaa intaan xilligaas la gaarin ka hor inay doorasho dhacdo", ayuu yiri Guddoomiye Mursal.
Guddoomiyaha baarlamaanka ayaa dhanka kale sheegay inuusan jiri doonin walaac ku aaddan in laga tashado muddo kororsi uu sameysto baarlamaanka, taasoo horseedi karta in waqtiga xil-heynta madaxweynaha lasii dheereeyo.
"Dastuurka ku meel gaarka ah markaad akhriso, qodobka 64-aad wuxuu sheegayaa in xil-heynta baarlamaanka ay tahay 4 sano, qodobka 91-aad markaad fiirisana wuxuu dhigayaa in xil-heynta madaxweynaha ay tahay 4 sano. Marka ma jirto meel ay baarlamaanka ugu bannaan tahay inay xilka korosadaan, baarlamaankuna hadda uma diyaar garoobayo inuu xil kororsadee wuxuu u diyaar garoobayaa in shuruucdii dhinneyd uu dhammeystiro".
Horaantii bishan guddiga wadajirka ku meel gaarka ah ee diyaarinta xeerarka dhammeystirka sharciga doorashooyinka Qaranka ee Somaaliya ayaa sheegay inay si ku meel gaar ah u hakiyeen howlihi ay wadaan, coronavirus awgiis.
Guddign oo ah mid isku dhaf ah oo laga soo kala xulay labada aqal ee baarlamaanka, oo si wada jir ah uu guddoonka baarlamaankla u magacaabay, ayaa howlaha loo xilsaaray waxaa ka mid ah qoondada haweenka ee baarlamaanka waxay howshoodu billaabeen bishii February ee sanadkan.
Su'aalaha ugu waaweyn ee soo ifbaxay kaddib hakinta shaqadii guddigan waxaa ka mid ah in doorashada Soomaaliya ay suurtagal tahay inay dib uga dhacdo waqtigii loo qorsheeyay.
Guddoomiyaha guddiga Ibraahim Isaaq Yaroow, oo la hadlay BBC-da ayaa sheegay in dib u dhac ku yimaada doorashada uusan hadda xisaabta ku jirin.
"Ilaa hadda arrintaasi iima muuqato, baarlamaankiiba haddii uu isku soo laabto annagu waan geyn karnaa  xeerarka….doorasho qof iyo cod ahna wali rajo ayaa laga qabaa in ay dhici karto. Ilaahay ha naga haayo masiibo naga celiso iyo Coronavirus-kan in uu soo xakameysmo oo ay noo suurowdo isu socodkii iyo in aan ku dhiirran karno nolol iyo mustaqbal," ayuu yiri.
Ibraahim Isaaq ayaa sheegay in hadda ay xubnaha guddigu shaqadooda kasii wadaan guryahooda, laakiin ay joojiyeen kulamadii ay isugu imaan jireen.
Howlaha ugu waaweyn ee hakadka galay waxaa ka mid ah wadatashiyadii uu guddigan la sameynayay dhammaan dhinacyada kala duwan ee ay arrintani khuseyso.
Doorashada Baarlamaanka Federaalka ayey tahay inay dhacdo dabayaaqada sanadkan, halka doorashada madaxweynahana ay ku beegan tahay bisha February ee sanadka xiga ee 2021-ka.
Sanadkii 2017-kii ayaa la doortay madaxweynaha dowladda Federaalka Soomaaliya Maxamed Cabdullaahi Farmaajo.
Xildhibaannada Golaha Shacabka iyo Aqalka Sare ayaa soo doortay madaxweynaha, isagoo markaas kaddibna soo dhisay xukuumaddana
Laakiin sida ay dowladda federaalka horayba u ballan qaaday, doorashada xigta ee Soomaaliya ayaa loo ballansan yahay inay noqoto mid qof iyo cod ah.
Haddii ay taasi hirgasho waxay Soomaaliya u tahay tallaabo horumar leh oo muddo badan lagu riyoonayay.
Inkastoo guddiga doorahsada uu u muuqdo in uu doonayo in dalka uu ka hirgeliyo doorasho qof iyo cod ah, haddii barlamaanka uu meelmariyo sharciga doorashada ee horyaalla ayaa hadana qaar kamid ah dhinacyada siyaasadda waxaa ay su'aal geliyeen suurtagalnimada arrintaas.
Guddoomiyaha xisbiga Wadajir, Cabdiraxmaan Cabdi Shakuur oo maalma goor sii horreysay la hadlay BBC-da ayaa sheegay in taas aysan suurtagal ahayn.
"In doorasho qof iyo cod ah dalka looga qabto, waa in tirakoob la sameeyo, diiwanagelin in la sameeyo, sharciga jinsiyadaha in la sameeyo, dhaqaalaha waxaas  oo dhan sababi lahaa la helo, in heshiis siyaasad la gaaro oo dhinacyada siyaasadda oo ay ka mid yihiin Dowladda Federaalka, Dowlad goboleedyada iyo xisbiyada siyaasadda ay gaaraan", ayuu yiri Cabdiraxmaan Cabdi-Shakuur.
Wuxuu intaa ku daray in doorasho qof iyo cod aysan maangal ahayn iyadoo intaas oo dhan ay maqan yihiin.
Xasan Sheikh Cali oo wax ka dhiga mid ka mid jaamacadaha Muqdisho, kana mid ah dadka darsa siyasadda Soomaaliya ayaa aaminsan in doorasho qof iyo cod ah ay ka horeeyaan in marka hore waxyaaba badan la qabto.
"Hadii xaalka Soomaaliya sii ahaado sida u hadda uu yahay ilaa iyo Bisha Juun 2020,  markaas suurta-gal ma ahan in ay Soomaaliya ka dhacdo doorasho qof iyo cod, sababta oo ah gebi-ahaanba waxaan jirin qof talada Soomaaliya gacanta ku haaya oo doorasho qabta, sidaas oo kale ma jiro degaan nabad ah oo aay suurta-gal- tahay in dadka Soomaaliyeed si nabad ah codkooda ugu dhiibtaan,"ayuu yiri Xassan Cali oo xirirka caalamiga ka dhiga jaamacadda Soomaaliya ee Magaalada Muqdisho.
Waxaa kale oo uu sheegay in loo baahan- yahay in la yara qurxiyo qaabkii ama habkii doorasho ee dadbanaa ee la isticmaalay doorashadii kol hore ee 2016/2017.
"Saamileeyda siyaasadda Soomaaliya oo aan heshiis ku ahayn qaabka doorashada (Dowlada Dhexe, Maamul Goboleedyada, Xisbiyada siyaasadda, dadka Soomaaliyeed ee daneeya siyaasada iyo beesha caalamku), way adag tahay, waaa in aay ku midoobaan hal-aragti, hadii la waayo, aragti-midaysan suurta-gal ma ahan in aay Dalkaan doorasho ka dhacdo", ayuu raaciyay.
Inkastoo guddiga doorashooyinka madaxabanaan ee Soomaaliya uu sheegay in uu u diyaar garoobay sidii dalka ay uga dhici lahayd doorasho qof iyo cod ah, dadka qaarna ay su'aal gelinayaan arrintaas iyo xalaalnimada ayaa hadana waxaana la ogeyn sida arrintaas ay isugu waafaqi doonaan dhinacyada siyaasadda oo ku kala boodsan arrima badan oo ay ka mid tahay qaabka Dowladda ay ula dhaqanto maamul goboleedyada iyo siyaasadda haatan ay Dowladda ku maamusho dalka.
</doc>
<doc docid='bbc_war-51632182' lang='som' type='mono' source_url='https://www.bbc.co.uk/somali/war-51632182' term='COVID'>
Wasiirkii qariyay in Iran uu Coronavirus ka jiro oo isagii laga helay caabuqa
Wasiir ku xigeenka wasaaradda caafimaadka ee dalka Iiraan ayaa laga helay Caabuqa Corona, xilli ay Iiraan ahdda si weyn ula tacaaleyso cudurkaas oo saameyn weyn ku yeeshay dalkeeda, ilaa haddana dilay 15 ruux.
Wasiir ku xigeenka wasaaradda caafimaadka ee dalka Iiraan ayaa laga helay Caabuqa Corona, xilli ay Iiraan ahdda si weyn ula tacaaleyso cudurkaas oo saameyn weyn ku yeeshay dalkeeda, ilaa haddana dilay 15 ruux.
Afhayeen u hadlay Wasaaradda Caafimaadka ayaa xaqiijiyay in Iraj Harirchi uu ku dhacay cudurka dhawaan magaciisa loo bixiyay Covid-19, uuna hadda ku jiro karantiil.
Madaxweyne Xasan Rouhani ayaa dhanka kale ku boorriyay dadka reer Iiraan inaysan argagixin, isagoo yiri: "Waan ka gudbi doonnaa Caabuqan".
Saraakiisha Iiraan ayaa isbuucii lasoo dhaafay xaqiijiyay in 95 ruux uu ku dhacay Corona, laakiin waxaa la rumeysan yahay in tirada saxda ah ay aad uga badan tahay intaas.
Hay'adda Caafimaadka Adduunka ee WHO ayaa sheegtay in kororka lama filaanka ah ee kiisaska laga soo tabiyay Iiraan uu yahay "mid walaac abuuraya".
Agaasime goboleedka hay'addan Qaramada Midoobay hoos tagta ayaa la filayay inuu Iiraan u duulo maalintii Talaadada, laakiin safarkiisa ayaa dib loo dhigay.
In ka badan 80,000 oo kiisaska Caabuqa Corona ah ayaa laga soo tabiyay guud ahaan caalamka.
2,700 oo ruux ayaa lagu soo warramay inay u geeriyoodeen xanuunkan, tan iyo markii uu dillaacay dabayaaqadii sanadkii lasoo dhaafay.
Inta badan dadka uu soo ritay ama dilay waxay ku sugnaayeen waddanka Shiinaha.
Waxaa diyaarisay Rana Rahimpour, oo ka tirsan BBC Persian
Wararka aan ka heleyno magaalooyinka dalka Iiraan waxay sheegayaan in tirada dadka uu cudurkan ku dhacay ay aad uga badan tahay inta ay sheegeen mas'uuliyiinta dowladda.
Si ka duwan Talyaaniga, saraakiisha reer Iiraan waxay diidan yihiin inay karantiil kusoo rogaan goobaha uu saameeyay cudurka. Waxay sheegeen in karantiilka uu yahay wax mar hore laga tagay, iyaguna aysan hadda aaminsaneyn.
Macbadyada Shiicada ee ku yaalla magaalooyinka Qom iyo Mashhad ayaa wali furan, iyadoo la ogyahay in magaalada Qom ay hoy u noqotay cudurkan cusub.
Wadaadda ku sugan magaaladaas ayaa aaminsan in macbadyada Shiicada, oo ay isugu tagaan malaayiin ruux, ay yihiin goobaha lagu faano ee shiicada.
In la xiro waxay noqon kartaa tallaabo weyn oo ay qaadaan wadaaddada, umana badna inay albaabbada isugu dhuftaan ilaa ay cadaadis xooggan kala kulmaan beesha caalamka.
Halkaas waxaan ka arki karnaa dagaalka cad ee ka dhex aloosan diinta iyo seyniska.
Inta badan dadka reer Iiraan ayaa hadda aad uga walaacsan saameynta caabuqan.
Iiraan ayaa sidoo kale la rumeysan yahay inay sabab u tahay kiisas Caabuqa Corona ah oo laga soo tabiyay waddamada dariska la ah ee Afghanistan, Baxreyn, Ciraaq, Kuwayt iyo Cumaan.
Dhammaan dalalkan ayaa laga soo saaray sharciyo xaddidaya in loo sarfo ama laga soo galo dhinaca Jamhuuriyadda Islaamiga ah ee Iiraan.
Imaaraadka Carabta, oo ah waddan marin u ah caalamka oo dhan, islamarkaana laga leeyahay diyaaradaha caalamiga ah ee Emirates iyo Etihad ayaa isbuucii lasoo dhaafay dalkiisa ka mamnuucay inay soo maraan rakaabka iyo xamuulka ka yimaada dhinaca Iiraan.
Waddankan ayaa horay usoo tabiyay 13 kiis oo xanuunkaas ah, waxaana ka mid ah lamaane u dhashay dalka Iiraan.
</doc>
<doc docid='bbc_war-52497940' lang='som' type='mono' source_url='https://www.bbc.co.uk/somali/war-52497940' term='COVID'>
Coronavirus: Dibadbaxayaal hubaysan oo galay madaxtooyada gobolka Michigan ee Mareykanka
Dibadbaxayaal hubaysan oo ka soo horjeeday xayiraadaha coronavirus ee maamulka gobolka Michigan ayaa waxa ay isugu soo baxeen madaxtooyada gobolka.
Dibadbaxayaal hubaysan oo ka soo horjeeday xayiraadaha coronavirus ee maamulka gobolka Michigan ayaa waxa ay isugu soo baxeen madaxtooyada gobolka.
Boqollaal dibadbaxayaal ah oo qaar ka mid ah ay hubaysan yihiin, ayaa waxa ay isugu soo baxeen madaxtooyada qaar badan oo ka mid ahna maysan xirnayn walxahan afka lagu duubto amaba maysan kala fogaanayn.
Booliska ayaa waxa ay baareen heerkulka jirka dibadbaxayaasha ka hor inta qaar ka mid ah aanan loo ogolaan inay gudaha galaan, halkaas oo xildhibaannadu ay dood uga socotay.
Barasaab Gretchen Whitmer, oo ka tirsan Xisbiga Dimuqraadiga, ayaa waxa ay sii dheeraysay amarkii ahaa in dadku ay guryaha joogaan kaas oo sii socon doona ilaa 15-ka May.
Gobolka Michigan ayaa waxaa si xun ugu dhuftay cudurka coronavirus, waxaana ku dhintay 3,788 qof.
In ka badan 41,000 oo qof ayaa la diiwaangeliyay in cudurkaasi uu ku dhacay.
Dibadbaxa Khamiista, oo loogu yeeray "Isu soo baxa waddiga Ameerikaanka ah", ayaa waxaa soo qabanqaabiyay ururka xorriyadda ee Michigan United. Waxa ay kooxdu ku baaqeen in dib loo furo ganacsiyada maanta oo ay 1 tahay bisha May taas oo ka hor imaanaysa amarka ka soo baxay maamulka gobolka.
Sharciga ayaa ogol in qofka uu hub la soo gali karo madaxtooyada gobolkaasi, iyadoo dhowr ka mid ah dadka dibadbaxayay ay si cad hubkooda ugu wateen meesha ay dadka martida ah fariistaan ee ay kala socdaan kalfadhiyada.
Hasayeeshee qaar ka mid ah dibadbaxayaasha ayaa waxaa lagu soo warramayaa inay isku dayeen inay galaan baarlamaanka waxaase ka hor istaagay booliska gobolka.
Hal senator oo ka tirsan senatarrada gobolka ayaa sheegtay in saaxiibadeed ay xirnaayeen jaakadaha rasaasta la isaga celiyo.
Muuqaalka dibadbaxayaasha ee bannanaka dhismaha ayaa muujinaya iyagoo ku qaylinaya "Inoo ogolaada inaan gudaha galno", "Inoo ogolaada inaan shaqeyno" iyo "Halkan waa guriga dadweynaha, oo bannaanka naguma celin kartaan."
"Fayraska wuu nala joogaa," dibadbaxe ayaa yiri, Joni George, ayaa u sheegay wakaaladda wararka ee Associated Press. "Halkan buu noogu iman doonaa… Waxaa la joogaa waqtigii dadka loo ogolaan lahaa inay shaqooyinka ku laabtaan."
Isu soo baxa ayaa la rumaysan yahay inuu ahaa midkii ugu waynaa ee noociisa ah tan iyo 15-kii Abriil markaas oo dibadbaxayaasha Michigan ay gawaaridooda waddooyinka ku xireen si ay saxmad uga dhigaan agagaarka aqalka madaxtooyada.
Madaxweynaha Mareykanka Donald Trump ayaa xilligaas waxa uu taageero u muujiyay dibadbaxayaasha, isagoo bartiisa Twitterka soo dhigay "XOREEYA MICHIGAN". Dadka dhaleeceeya Trump ayaa sheegay in farriimihiisa Twitterka ay aheyd mid uu ku boorinaayo kacdoon.
Khamiistii, baarlamaanka uu maamulo Xisbiga Jamhuuriga ayaa waxa ay gashaanka u daruureen codsiga barasaab Whitmer ee ahaa in la sii dheereeyo xaaladda degdega ah.
Waxa ay ogolaadeen in maxkamad loo geeyo oo magdhaw la waydiisto ku aaddan sida ay u xakamaysay cudurkan safmarka ah. Waa ay isdifaacday oo waxa ay sheegtay in aanay xildhibaannada u baahnayn si ay u meelmariso dheeraynta waqtiga xayiraadda.
Arbacadii ayaa barasaabka waxa ay Jamhuuriyiinta ku eedaysay in fayraska ay u isticmaalayaan sida "dhibaato siyaasadeed", halkii ay u arki lahaayeen inuu yahay "dhibaato ah caafimaadka bulshada".
Gobollo badan oo Mareykan ah - oo ay ku jiraan Georgia, Oklahoma iyo South Carolina - ayaa waxa ay qaadeen tallaabooyin lagu khafiifinaayo xaddidaaha fayraska ku yimid.
Arbacadii maxkamadda Michigan ayaa waxa ay xukuntay in amarka barasaabka ee xayiraadda ay sharciga waafaqsan tahay, kaddib markii ay dacwad ka dhan ah barasaabka ay maxkamadda geeyeen dad deggan ilaa shan degmo oo gobolkaasi ah.
"Walow ay maxkamaddu ka warhayso dhibaatooyin nololeed ee ay xayiraadaha amarka madaxda sababeen, ayaa haddana dhibaatooyinkaas waxa ay yihiin kuwo ku meelgaar ah, halka dadka qaada fayraskan aanay soo kabsankarayn (iyo xubnaha qoysaskooda iyo saaxiibadood), taas oo ah xaalad weligeed jiraysa," waxaa sidaas xukmiyay Christopher M Murray, xaakimka maxkamadda dhagaysata eedaha ka dhanka ah xukuumadda Mareykanka ee gobolka Michigan.
</doc>
<doc docid='bbc_war-52144253' lang='som' type='mono' source_url='https://www.bbc.co.uk/somali/war-52144253' term='COVID'>
Itoobiya: waxaan diyaarinnay goobo lagu karantiili karo 180,000 oo qof
Xoghayaha warfaafinta ee xafiiska Ra'isal wasaaraha Itoobiya Nigusu Tilahun oo caawa xafiiskiisa shir jaraaid ku qabtay ayaa sheegay goobihi karantiilka ee horay u jiray ka sokoow in la diyaariyey 180 goobood oo lagu hayn karo dad ka badan 180,000 oo qof.
Xoghayaha warfaafinta ee xafiiska Ra'isal wasaaraha Itoobiya Nigusu Tilahun oo caawa xafiiskiisa shir jaraaid ku qabtay ayaa sheegay goobihi karantiilka ee horay u jiray ka sokoow in la diyaariyey 180 goobood oo lagu hayn karo dad ka badan 180,000 oo qof.
Mr Nigusuu wuxuu sheegay goobahaasi karantiilka loo diyaariyey ay gabagaba marayaan u dhammeystirka qalabki iyo xirfadlayaashi caafimaad ee ay u baahnaayeen si heegan loo geliyo.
Goobahaasi la diyaariyey ayaa isugu jira xaruumo caafimaad, huteella, iskuulaad iyo gooba lagu cibaadeysto oo dhammaantood loo adeegsan doono howsha akarantiilka.
"Dadka dibadda ka imanaya waxaa loo diyaariyey 7 huteel oo lagu hayo, waxaana dhammaan goobahaasi si adag u ilaalinaya ciidama boolis ah oo qalabkooda u dhammeystiran yahay" ayuu yiri.
Xog ay shacabka dowladda soo gaarsiiyeenna waxay laamaha amniga ay gacanta ku soo dhageen ayuu yiri seddex qof oo ka baxsatay goob karantiil looga hayey inta ay shacabka la kulminna la soo qabtay oo goobihi lagu hayey dib loogu celiyey.
Mr Nigusu waxa kale uu sheegay labadi maalmood oo la soo dhaafay guddiga qaaraan uruurinta la dagallanka cudurka Coronavirus looga tala galay iney soo gaareen lacag dhan 47 milyan oo birr oo ay shacabku ku deeqeen.
Lacagaha horay loo uruuriyey oo ahaa 150 milyan, marka loo geeyana waxay noqoneysaa qaaraanka shacabka dalka laga soo uruuriyey 197 milyan oo Birr oo lacagta dalka itoobiya ah oo u dhiganta $5.6 malyan oo doolar.
Magaalada Addis Ababa waxaa lagu diyaariyey seddex sheybaar oo looga tala galay in lagu baaro faayraska Covid-19.
Deegaannada uu ka kooban yahay dalkaasi Itoobiyana waxaa loo qaybiyey qalabka lagula tacaalo faayraska Corona oo looga tala galay bukaanka iyo dhakhaatiirta caafimaadka.
Dalka Itoobiya waxaa ilaa iyo hadda faayrska Covid-19 laga helay 26 qof oo mid ka mid ah uu yahay bukaan aad u liita.
Guud ahaanna dadka cudurka laga helay ee caalamka ku nool waxay gaareen 1,000,177 halka dadka dhintayna ay gaareen 51,356.
</doc>
<doc docid='bbc_war-52093279' lang='som' type='mono' source_url='https://www.bbc.co.uk/somali/war-52093279' term='COVID'>
Coronavirus: Wariye ka tirsanaan jiray BBC oo u dhintay Covid-19
Geerida wariye horay uga tirsanaa idaacadda BBC-da "ayaa taabatay qalbiyada dad badan", sida ay sheegtay saaxiibaddiis.
Geerida wariye horay uga tirsanaa idaacadda BBC-da "ayaa taabatay qalbiyada dad badan", sida ay sheegtay saaxiibaddiis.
John Hood, oo 66 jir ahaa ayaa aad loogu aqoon jiray barnaamijya Raadiyada BBC-da ee Suffolk, ka hor inta uusan noqonin sarkaal dhinaca arrimaha bulshada ka caawiya booliska.
Bishii August ee sanadkii 2016-kii, wuxuu soo jiiday doon ay saarnaayeen 4 gabdhood oo dhowr iyo toban jir ah, taasoo kusii siqeysay badweynta, wuxuuna ficilkaas ku kasbaday abaalmarin weyn oo la guddoonsiiyay.
Haweeneyda laaxiibaddiis ah, oo lagu magacaabo Jayne Lindill ayaa sheegtay in qoyskiisa iyo saaxiibbadiis ay 2qalbi jab kala kulmeen" geeridiisa.
Mr Hood, oo Ms Lindill kula noolaa gobolka Suffolk, wuxuu geeriyooday maalintii Talaadada kaddib markii uu ku dhacay cudurka Covid-19.
Ms Lindill waxay sheegtay in markii ay John la kulantay 23 sano ka hor "uu horumar weyn gaarsiisanaa", isagoo wariye Telefishin ka ahaa dalalka Australia iyo New Zealand.
"Wuxuu wareystay qof walba, laga billaabo Sylvester Stallone ilaa Mick Jagger, wuxuuna ahaa nin macquul ah," ayey tiri.
Kaddib markii ay lamaanahan u guureen UK, Mr Hood wuxuu barnaamij soo jeediye ka noqday BBC-da, laakiin xirfaddiisa waxay ugu dambeyn isu baddashay caawinta dadka, sida ay sheegtay Ms Lindill.
Neil Boast, oo Mr Hood ku tababaray xarunta booliska ee Suffolk, ayaa sheegay inuu ahaa "qof qiima badan" oo uu bartay, isagoo intaasna ku daray in ay tacsi u dirayaan ehelkiisa.
Sanadkii 2016-kii, Mr Hood wuxuu ka sheekeeyay qaabkii uu xeebta Felixstowe uga soo badbaadiyay afar gabdhood oo doontooda ay badweynta kula sii socotay.
Kaddib markii uu arkay wuxuu u dabaashay dhankeeda, wuxuuna doonta gacantiisa kusoo jiidayay masaafe dhan 150 mitir, ilaa kuu ka keenay xeebta.
"abdhuhu ma aysan rumeysneyn inay xeebta dib ugu soo laabteen," ayuu yiri markaas. "Waxaan ku dhahay iga joojiya mahadcelinta, way dhammaatay howsha. Kaliya waxay qeyb ka ahayd shaqadeyda'."
</doc>
<doc docid='bbc_war-52535098' lang='som' type='mono' source_url='https://www.bbc.co.uk/somali/war-52535098' term='COVID'>
Saamaynta corona fayras: Dadka Kenya daggan 'ee salaadaha kusoo tukada Soomaaliya'
Iyadoo bishaa barakeysan ee Ramadan ay ku dhowdahay bartamahaa, haddana dalal badan oo caalamka ka mid ah dadka ku nool ee Muslimiinta ah ma aysan helin masaajid ay taraawiixda iyo salaadaha kale ee waajibka ah ay ku tukadaan.
Iyadoo bishaa barakeysan ee Ramadan ay ku dhowdahay bartamahaa, haddana dalal badan oo caalamka ka mid ah dadka ku nool ee Muslimiinta ah ma aysan helin masaajid ay taraawiixda iyo salaadaha kale ee waajibka ah ay ku tukadaan.
Waxaa jiro dalal dhowr ah oo Muslimiinta loo ogol yahay in ay masaajidda ku tukadaan. Soomaaliya na masaajidda badankooda si caadi ah ayey u furan yihiin.
Dalka Kenya oo Muslimiin badan ay ku nool yihiin, goobaha cibaadada lama ogola in la isugu tago, tallaabadaas oo saameysay Gobolka Waqooyi Bari, sida magaalada xudduudda ku taalla ee Mandera.
Dadkaas reer Mandera waxay billaabeen in ay u "gudbaan" dhinaca magaalada Baladxaawo si ay salaadaha jameecada halkaasi ugu soo gutaan kadib markii magaalada Mandera laga joojiyay gabi ahaanba in salaadaha lagu tukado misaajidyada iyadoo laga cabsi qabo xanuunka Coronavirus.
Dadka salaadaha u doonta Baladxaawo ayaa u badan "dhalinyaro salaadda Jimcaha iyo taraawiixda u doonta inay si jameeco ahaan ay ugu soo tukadaan dhanka Soomaaliya", sida maamulka iyo dadka qaar ee gudba u xaqiijiyeen BBC Somali.
Cabdi waxa uu ka mid yahay dhalinyarada reer Mandera ee Baladxaawo u gudubta si misaajidda magaaladaasi ee Soomaaliya ugu soo tukadaaan, waxuuna BBC-da u sheegay "inaysan ka maarmin salaada Jimcaha gaar ahaan xilligan bisha soonka lagu jirro.
Cabdi oo hadalkiisa sii wata ayaa yiri: "Anaga hadaan nahay reer Mandera kama maaranno  salaadsa qudbada waayo dad muslimiin  yaan nahay waxaa la jooga bisha soonka, dhalinyarada  qaar oo aan aniga ka mid ahay, Balad-xawo ayaan aadnaa qudbada ayaan kusoo tukanaa, tarawiix kumajiro taasna wa waajib Alle subxaana watacaalaa uuna farayo".
Wiilkan dhalinyarada ah ayaa intaasi raaciyay inay wadanka Kenya u soo duceeyaan inuu cudurkan Alle ka dulqaado.
Maamulka Mandera ayaa uga digay dadka salaadaha u doonta dhinaca Balad-xaawo in la karantiili doono marka ay soo noqdaan, lana hayn doono mudo 14 maalmood ah, maadaama ay tageen "dal si weyn uu cudurka Corona uga jiro," waxaa sidaasi BBC u sheegay Madaxa Caafimaadka Ismaamulka Mandera.
Qaar ka mid ah dadka xuduuda u gooya salaada darteed ayaa markii ay maqleen amarka dowlada joojiyay inay xuduudda ka gudbaan.
Dadka u gudba dhinaca Balad-xaawo ayaa xuduuda si nabad ah ku mara habeenkiina markay salaadaha soo tukadaanna dib ugu soo noqda dhanka Mandera xilli habeennimo ah. "Taa waxaa u fududeeyay in labada magaalo ay isku darsameen oo aan la kala garaneyn", ayuu yiri qof la hadlay BBC.
Cabdilaahi Shukri oo ka mid ah dhalinyaro Baladxaawo u gudubta si ay salaada jamaacada ugu soo tukadaan waxuu yiri: "Waan joojinay hadda inaan Baladxaawo aadno maadaama dowladu ay dadka karantiilayso, reer Baladxaawo waa dad aad u jecel diinta".
Qaar ka mid ah culimada Magaaladda Mandera ayaa ka hadlay dhalinyarada salaadaha u doonta dhinaca Baladxaawo ee ka gudubta xuduudda Soomaaliya iyo Kenya.
Sheekh Isxaaq Maxamuud oo ka mid ah culimadaas ayaa yiri: "Anaga reer Mandera hadaan nahay waxaan ka warqabnaa oo aad ulo socanaa ficilada ay dadka qaar sameynayaa ayagoo jabinaya awaamirta ama taloyiinka dowladda kasoo baxaya".
Sheekh Isxaaq ayaa intaa ku daray in gudbidda ay tahay "ficil aan waafaqsanayn shareecada islaamka," wuxuuna yiri: "Waa qalad inaad aado meel aad ogtahay inuu cudur ka jiro".
Sheekha waxaa kaloo uu BBC-da u sheegay inuu arkay dad Baladxaawo u socda si ay taraawiixda ugu soo tukadaan.
"Aniga shaqsiyan wey isoo martay inaan arkay dad dhahaya 'Baladxawo ayaan u soconaa' waann ka celiyey, marka rabigiina ka baqa umada fitno ha usoo jiidina, hadda ayuu culeys na haystaa, culeys ka daran hanoo keeninna, nafsadina ha halaagina, guryahiin ku tukada, isku socodka hala joojiyo, dowlada aan la sheqeyno, dadka xuduudka ka gudbayo haloo sheego dowlada haloo gudbiyo", ayuu yiri.
Labada Magaalo ee Mandera iyo Baladxaawo waxaa mudo dheer ay ahaayeen kuwo isku tiirsan xaga ganacsiga, waxbarashada iyo waliba dhaqdhaqaaqa shacabka oo boqolaal qof ay maalin walba labada dhinac u kala gudbayeen.
</doc>
<doc docid='bbc_war-52268891' lang='som' type='mono' source_url='https://www.bbc.co.uk/somali/war-52268891' term='COVID'>
Coronavirus: Qalalaasaha qoyska iyo guri joogista uu sababay Covid-19 ee Yurub
Calanka ayaa hoos loo dhigay muddo sadadex maalmood ah magaalada  Almassora  ee dalka Spain taasi oo loogu baroor-diiqayay geeridii Carina.
Calanka ayaa hoos loo dhigay muddo sadadex maalmood ah magaalada  Almassora  ee dalka Spain taasi oo loogu baroor-diiqayay geeridii Carina.
Haddii ay xaaladdu caadi ahaan lahayd bulshada ku dhaqan magaaladan ayaa iyaga oo aamusan isu soo bixi lahaa si ay u xasuustaan haweeneydan 35-ka ah.
Balse dadka oo ku xanniban gruyahooda cudurka coronavirus awgii ayaa waxa ay baroor-diiq u sameeyeen gabadhan.
Gambaleellada iyo qalab kale ayaa isla dhawaaqay iyadoo shacabka magaalada ay ka qaaylinayeen dariishadaha guriyaha ay ku jiraan.
Gabadhan lagu magacaabo Carina ayaa la dilay iyada oo ay eegayaan laba caruur ah oo ay dhashay.
Seygeeda oo lagu magacaabo José  ayaa qirtay dilka Carina.
Guud ahaan dalalka lagu so rogay xannibaadaha islamarkana dadka aysan ka bixi Karin guriyahooda ayaa sare u qaaday qeylo dhaanta ku saabsan khataraha dumarka ka soo wajaha raga qaba ee tacadiyada kula kaca.
Caruurta oo iyaguna guriyaha jooga maadama iskuullada la xiray ayaa imika halis ugu jira in dhibaato dhanka maskaxda ay soo gaarto.
Carina ayaa noqotay haweeneydii 17 ee uu dilo seygeeda ama rag ay horey saaxib u ahaan jireen sanadkan gudihiisa dalka Spain.
Waxa ay sidoo kale noqonaysaa haweeneydii ugu horreysay ee intii xannibaadaha Covid-19 la soo rogay uu ninkeeda dilo.
Wax ka yar bil tan iyo intii dalalka Yurub lagu soo rogay xannibaadaha ayaa la dareemay saameynta tacaddiyada lagula kaco dumarka, sida ku cad warbixinada la soo saarayo.
Dumarka ayaa gudaha guriyaha waxay ka baqaan ragga, halka dibadda ay ka baqayaan Feyriska Corona.
Walwalka ku furan ragga tacadiyada geysta ayaa ka dhigay kuwa aan daganayn islamarkana kali ahaanshiyaha ay siinayso dareen ah in aan lagula xisaabtameyn ficilladooda.
"Isla waqtigaas waan ogaa in ay wanaagsan tahay in la joojiyo cudurka Covid-19, waxaan sidoo kale ogaa in aysan u wanaagsanayn dumarka  iyo caruurtooda rabshadaha kala kulma guriyahooda," waxaa sidaasi BBC u sheegay madaxa mac'hadka Canary Islands Institute for Equality.
Taliyaaniga, sida Spain oo kale, cudurka Corona waxaa uu u saameeyay si ba'an.
In ka badan 100 dhakhtar ayaa naftooda ku waayay dalka Taliyaaniga iyaga oo daweynaya bukaanadii uu cudurka ku dhacay.
Lorena Quaranta, oo ay da'deedu tahay 27, ayaa  qarka u saarnayd inay dhakhtar noqoto markii ay dhimanaysay  30-kii March.
Balse uma aysan dhiman cudurka Covid-19, ee waxaa dilay wiil ay saaxibo ahaayeen oo lagu magacaabo Antonio oo isagu booliiska u sheegay in uu dilay.
Markii naxashkii ay ku jirtay la keenay magaaladii ay ku dhalatay ee Favara ee gobolka Sicily, ayaa waxay dadka dariishadahooda ka ruxayeen maryo cad-cad, iyaga oo aan so dagi karin maadaama uu cudurka jiro.
Waxay arrintani micnaheedu ahayd sida uu sheegay duqa magaaladasi Anna Alba, "waxyaabihii ay gabadhani niyadda ka jecleyd iyo dharka ay dhakhaatiirta xirato o ay mar uun ku haminaysay inay xirato".
Fransiiska markii hore waxay sheegeen in ay hoos u dhacday tirada soo waceysa booliiska ee dalbanaysa in la caawiyo.
Balse muddo toddobaad gudihiis ah dowladda waxay sheegtay in booliiska ay soo warinayaan in tacaddiyada ka dhaca guriyaha ay sare u kaceen saddex meelood hal meel iyo xitaa ka sii badan, magaalada Paris.
Waxaa dalkaasi Faransiiska loo sameeyay lambar ay dadka tacadiyada lagula kaco ee iyagu dhagaha la'a islamarkana waxaa maalinkii lambarkaasi ku soo dhaca 170 fariin oo cabasho ah.
Dalka Spain, adeegyada loogu talagalay haweenka lagula kaco tacadiyada ayaa loo arkaa in ay muhim yihiin islamarkana waxay dowladda ballanqaaday in ay si joogta ah u shaqeyn doonaan.
Labadii toddobaad ee ugu horreyay ayaa waxaa soo wacay 18% marka loo barbardhigo bilooyiinkii ka horreeyay.
Dalka faransiiska waxaa sidoo kale jira Emailo si qarsoodi ah lo soo dirayo kuwaasi oo lagu dalbanayo caawin.
Xiriirrada dhanka Emailka ayaa gaaray toddobaadyadii ugu dambeeyay 286% .
Dalka Spain jasiiradda  Canary Islands, ayaa mac'hadka sinaanta ee Institute for Equality waxay xariga ka jareen ol'ole lagu magacaabay Mascarilla-19 (Mask-19), kaasi oo lagu muujinayo in haddii dumarka ay tacadiyo kala kulmaan guriga ay ka soo baxsan karaan oo ay guriga ka soo bixi karaan.
Farmashiyada ayaa ka mid ah goobaha fara ku tiriska ah ee ay si xor ah dadka u booqanayaan.
"Marka dumarka ay guriyaha kala kulmaan xadgudubyo ama tacaddiyo dhanka jinsiga ah waxay aadi karaan farmashiyaha ugu dhaw waxa ayna ka codsan karaan Mask-19 - oo ah gafuur xir badbaadin kara," ayay tiri Kika Fumero, oo iyadu fikirkan la timid.
Shaqaalaha farmashiyada ayaa ka dib qoraya magaca haweeneyda iyo cinwaankeeda ka dibna wacaya waaxda gargaarka deg-dega ah.
Haweeney jirta 78-sano oo uu ku dilay seygeeda magaalada Gran Canaria ayaa noqotay qofkii labaad ee la dilo intii xannibaadaha la soo rogay.
Virginia Gil, oo maamusha hay'ad ka howlgasha magaalada Madrid, ayaa ka cabsi qabta in ay korodho tirada dumarka lagula kaco tacadiyada xilliga lagu guda jiro xannibaadaha.
Ms Gil ayaa ka cabsi qabta in ragga geysta tacaddiyada aan la geynin xabsiyada iyada oo laga cabsi qabo faafidda cudurka Corona.
Waxaa ay intaa ku dartay in cudurka Corona uu curyaamiyay maxkamadihi dalka ka jiray.
Khatarta Feyriska corona ayaa mararka qaar si toos ah caqabad ugu ah inay dadka helaan caawin, sida ay sheegtay Marceline Naudi, oo ah madaxa golaha Yurub ee khubarada ka hortaga tacaddiyada Jinsiga.
Mararka qaar, waxay la micno tahay in dumarka tacaddiyada lagula kaco ay go'aansadaan in aysan gargaar caafimaad raadsan iyaga oo ka cabsi qab in cudurka Corona uu haleelo, balse waxaa jira goobo kale oo kaalmo loo raadsado.
"Goobaha lagu daryeelo dadka ku waxyeellooba tacaddiyada ka dhaca guryaha ayaa joojiyay in ay dadka aqbalaan, sababtoo ah waxa aysan hubin qaabka loo maareeyo Feyriska Corona," ayay tiri.
Waxa ay sidoo kale ka cabsi qabtaa in dumarka qaar oo dhaqaala ahaan ku tiirsan ragga ay adagtahay in ay ka tagaan guriyahooda.
</doc>
<doc docid='bbc_war-52411304' lang='som' type='mono' source_url='https://www.bbc.co.uk/somali/war-52411304' term='COVID'>
Vietnam weli kiis dhimasho ah lagama soo sheegin, Maxay sameeyeen oo mudan in la raaco?
Iyadoo xanuunka Covdid-19 uu dunida ku sii baahayo waxaa jira hal dal oo aanay saameyn weyn ku yeelan dhibaatada xanuunkan.
Iyadoo xanuunka Covdid-19 uu dunida ku sii baahayo waxaa jira hal dal oo aanay saameyn weyn ku yeelan dhibaatada xanuunkan.
Inkastoo Vietnam ay soohdin la wadaagto Shiinaha, halkaaso oo uu ka soo bilowday xanuunkan saf-marka ah iyo tirada dadka kunool halkaasi oo 97 milyan yihiin ayaa waxaa haddana laga soo weriyay 268 kiis oo kaliya, dhimashana haba sheegin.
Vietnam ayaa bulshadeeda u abaabushay la dagaalanka coronavirus waxayna raaceen shuruucda xanuunkan dunida halakeeyay. Balse haatan waddankaasi ayaa bilaabay inuu qaado xayiraadihii saarnaa waxa uuna ogolaaday in iskuulada dib loo furo.
Marka sidee ayay u sameeyeen? Ma noqon kartaa waddo ay raacaan dalalka kale?
Vietnam ayaa si dhakhsiya uga falcelisay markii dhamaadkii bishii Janaayo dalkeeda laga xaqiijiyay kiisas Coronavirus ah, waxayna durbadiiba xidhay soohdinta ay Shiinaha la wadaagto. Waxay sidoo kale bilowday tijaabinta heer-kulka dadka soo galaya dalkeeda.
Markii ay xaqiijsay in dhammaan kiisaskii laga helay ay noqdeen kuwa la keenay, dowladdu ayaa amar ku bixisay in qofkasto oo dalka soo galayo uu maro karantiil muddo 14-maalmood ah. Xitaa dowladdu waxay sameeysay iney hoteello kireeyso si dadka loogu karantiilo, waxayna ahaayeen kuwa bilaash ah.
Dhamaadkii bishii Maarso waxay dalkeeda ka mamnuucay iney soo galaan dhammaan ajaaninbta oo ay xitaa ka mid ahaayeen dadka Vietname ka soo jeeda ee haysta baasaaboorada kale.
Dadka laga helay coronavirus ayaa la gooni yeelay qofkasta oo la kulmana dadkaasi waa la daba-galayay kaddibna baaritaan ayaa lagu sameeynayay. Vietnam ayaa xaqiidii hergelisay iney dalkeeda ku sameyso qalabka wax lagu baaro oo aanu qiimihiisu badnayn.
Dowladdu waxay bilowday olole wargelin ah oo dhammaan dalka oo dhan laga sameeyay, muuqaallo warbixino xambaarsan ayaa la baahiyay , waxaa sidoo kale magaalada lagu dhajiyay sawirro ka turjumaya qaabkii geesinimada lahaa ee dagaalkii Vietnam ay dadku u dagaallameen. Dalka Vietnam waxa uu aad ugu dheereeyaa abaabulidda bulshada.
Guushii laga gaaray joogidda gurayaha waxaa horseeday ciidamada ammaanka dalkaasi oo ku filnaaday iney meel mariyaan sharciga bandowga waxayna keentay in la xakameeyo faafidda xanuunka Covdi-19.
23-kii bishaan April ayaa waxaa xayiraadihii laga qaaday magaalada Hanoi iyo magaalooyin kale oo waaweyn balse 3 degmo ayaa weli uu saaran yahay bandowga kuwaasi oo ay ku nool yihin ilaa 450,000 oo qof.
</doc>
<doc docid='bbc_war-51835357' lang='som' type='mono' source_url='https://www.bbc.co.uk/somali/war-51835357' term='COVID'>
Dadka caanka ah ee uu ilaa hadda ku dhacay Caabuqa Corona
Tan iyo markii uu caalamka ku fiday Caabuqa cusub ee Corona, inkastoo uu soo ritay dad badan oo rayid ah, haddana waxaa soo baxayay warar sheegaya inuu ku dhacay dad caan ah iyo madax ka tirsan dowlado.
Tan iyo markii uu caalamka ku fiday Caabuqa cusub ee Corona, inkastoo uu soo ritay dad badan oo rayid ah, haddana waxaa soo baxayay warar sheegaya inuu ku dhacay dad caan ah iyo madax ka tirsan dowlado.
Qaar ka mid ah madaxda caalamka, ayaa loo soo jeediyay inay iska baaraan Caabuqa ama ay karantiil iskood ah galaan.
Waddanka Iiraan ayey mas'uuliyiinta ugu badan ku qaadeen Corona, halka qaarna lagu soo warramay inayba u geeriyoodeen.
Ilaa 7 mas'uul oo u dhashay waddankaas ayaa lasoo tabiyay inuu gaaray cudurka, halka wadaad caan ahna uu u geeriyooday.
Dalka Mareykankana, shan siyaasi oo ka tirsan xisbiga Jamhuuriga iyo hal siyaasi oo xisbiga Dimuqraaddiga ah ayaa iskood isku karantiilay kaddib markii ay dareemeen inay halis ugu jiraan Caabuqa.
Siyaasiyiintan oo qaarkood ay yihiin kuwa ugu caansan xisbiga talada haya ee Mareykanka ayaa dabayaaqadii bishii lasoo dhaafay la kulmay qof uu ku dhacay Corona.
Madaxweyne Donald Trump iyo ku xogeenkiisa, oo qudhooda goob joog ka ahaa shirkaas ayaa diiday inay iska baaraan cudurka ama ay is karabtiilaan.
Haddaba maxaan ka ognahay dadka magaca leh oo ilaa hadda la xaqiijiyay in laga helay Caabuqa Corona?
UK waxay ka mid tahay dalalka sida weyn ula tacaalayan Caabuqan kusii fidaya dunida daafaheeda.
Ilaa 382 ruux ayuu cudurkan kula dhacay gudaha UK, halka 6 qof oo kalena ay ilaa hadda ugu geeriyoodeen dalkaas gudihiisa.
Dadka uu Caabuqa haleeyay waxaa ka mid ah haweeneysa Wasiirka Caafimaadka ka ah UK,  Nadine Dorries.
Ms Dorries ayaa sheegtay inay si iskeed ah isugu karantiileysay gurigeeda.
Xildhibaannadda xisbiga Shaqaalaha, Rachael Maskell ayaa iyadana sheegtay in lagu amray inay gurigeeda isku karantiisho, maadaama ay la kulantay Ms Dorries.
Wasaaradda Caafimaadka ee UK ayaa sheegtay in Ms Dorries markii ugu horreysay calaamadaha Caabuqa lagu arkay maalintii Khamiista.
Isla maalintaas waxay ka qeyb gashay shir uu marti galiyay Ra'iisul Wasaaraha.
Madaxda Iiraan ee uu ku dhacay Caabuqa Corona waxaa ka mid ah Masoumeh Ebtekar, oo ah madaxweyne ku xigeenka arrimaha haweenka u qaabilsan madaxweynaha dalka Iiraan Xassan Rowxaani.
Masoumeh Ebtekar, oo sidoo kale ah haweeneyda xilka ugu sarreeya ka heysa dalka Iiraan ayaa cudurka laga helay dabayaaqadii bishii lasoo dhaafay, sida uu sheegay ku xigeenkeeda.
Waxaa lagu amray inay gurigeeda iska joogto, si iskeed ah isku karantiisho.
Waxay ahayd sarkaalkii 7-aad oo reer Iiraan ah oo uu Caabuqa haleelay.
Iiraan waxay ka mid tahay dalalka uu saameynta ugu ba'an ku yeeshay Corona, marka laga soo tago Shiinaha, oo ah halkii ugu horreysay ee uu kasoo billowday.
Iraj Harirchi wuxuu ka mid yahay madaxda reer Iiraan ee laga helay cudurka dhawaan magaciisa loo bixiyay Covid-19.
Ninkan ayaa lagu eedeynayay inuu ka mid ahaa saraakiisha dalkaas ee isku dayeysay inay qariyaan tirada rasmiga ah ee uu haleelay cudurka.
Waxaa la shaaciyay muuqaal laga arkayay wasiir ku xigeenka oo indhaha iyo wajiga ku tirtinaya istiraasho, taasoo la aaminsan yahay inay ka mid tahay calaamadaha Coronavirus.
Hay'adda Caafimaadka Adduunka ee WHO ayaa sheegtay in kororka lama filaanka ah ee kiisaska laga soo tabiyay Iiraan uu yahay "mid walaac abuuraya".
Waaxda caddaaladda ee Iiraan ayaa amartay in si ku meel gaar ah xabsiyada looga sii daayo maxaabiis ay tiradoodu dhan tahay 70,000 oo ruux, si loo yareeyo fiditaanka cudurka.
Tirada guud ee maxaabiista ku xiran gudaha Iiraan ayaa lagu qiyaasaa 189,500 oo qof.
Dadka kale ee caanka ah ee laga helay Corona waxaa ka mid ah ganacsadaha leh kooxaha kubadda cagta ee Nottingham Forest iyo Olympiakos, Evangelos Marinakis
Marinakis, oo 52 jir ah, ayaa ka qeyb galay kulan ay Jimcadii kooxdiisa Nottingham Forest la ciyaareysay kooxda Millwall.
"Mr Marinakis waxaa laga helay cudurka kaddib markii ay kasoo muuqdeen calaamadaha Caabuqa, xilli uu kasoo laabtay waddanka Giriigga", ayaa lagu yiri bayaan ay soo saartay kooxdiisa Forest.
Marinakis ayaa horay baraha bulshada, gaar ahaan bartiisa Instagram-ka ugu shaaciyay inuu ku dhacay Caabuqa.
</doc>
<doc docid='bbc_war-52407564' lang='som' type='mono' source_url='https://www.bbc.co.uk/somali/war-52407564' term='COVID'>
Dhakhtar dacwad ka gudbiyey madaxweyne Trump
Qareenka u doodaya dhakhtarkan ku takhasusay dhinaca cilmi baadhista dawooyinka ayaa sheegay macmiilkiisa inuu  shaqadiisa ku waayey maadaamaa uu ka horyimid fikirka Donald Trump ee ku aaddanaa sida lagu daweyn kara Covid19.
Qareenka u doodaya dhakhtarkan ku takhasusay dhinaca cilmi baadhista dawooyinka ayaa sheegay macmiilkiisa inuu  shaqadiisa ku waayey maadaamaa uu ka horyimid fikirka Donald Trump ee ku aaddanaa sida lagu daweyn kara Covid19.
Dr Rick Bright ayaa hoggaaminayey wakaalad ay dowladda Mareykanka leedahay oo loo xil saaray iney dawo u soo saarto cudurka safmarka ee Coronavirus.
Wuxuuna Dr Rick sheegay shaqada in looga eryey maadaamaa uu ka hor yimid dawada hydroxychloroquine ee looga tala galay ka hortagga cudurka duumada ama malaariyada oo uu Trump boggiisa Tweetarka uu soo dhigay iney dawo u tahay Coronavirus.
Madaxweyne Trump wuxuu sheegay "inuusan weligii maqal" Dr Bright.
Madaxweyne Trump ayaa mar sii horreysay sheegay isticmaalka dawada hydroxychloroquine iyo dawada kale ee chloroquine ay yihiin kuwa lagula tacaali karo Covid-19.
Inkastoo ay khubradu ka digeen isticmaalka dawada hydroxychloroquine ay khatar aad u badan leedahay.
"Waxaan dareemeynaa oo aan doonayaa inaan caddeeyo inuu Dr Bright hal arrin uu ka horyimid taasoo ah dawooyin khatarta badan in dadka lagula taliyo iney u isticmaalaan daweynta Covid-19, dawooyinkaasi oo ay ka mid tahay chloroquine, dawooyinkaasi haddii si khaldan loo isticmaalana ay dhimasha badan sababai karaan" ayuu yiri qareenka dhakhtarkaasi.
Wargeyska Poletico ayaa ku warramay iney hayaan E-mail uu Dr Bright uu dareenkiisa ku aaddan dawada uu ku soo qoray balse si cad uu ugu qeexin aragtidiisa.
Sida uu dhigayo sharciga dalka Mareykanka cabshada qofka waa la aqbalayaa haddii uu shaqsiga dacwoonaya uu aaminsan yahay in lagu xadgudbay xaqa uu u leeyahay inuu dalka u shaqeeyo.
Talaadadi ayey wasaaradda caafimaadka Mareykanaka shaacisay Dr Bright in laga qaaday xilka agaasimanima ee uu ka hayey Hay'adda cilmi baarista iiyo horumarinta Bimedical (Barda) iyada oo ay wasaaraddu Dr Bright u magacawday xil kale oo ka mid ah Machadka Caafimadka Qaranka (NIH).
Maalinti xigtay oo ku beegneed Arbacadina Dr Bright wuxuu qoray warqad uu ku sheegay in xilka looga qaaday maadaamaa uu ka hor yimid marin habaabin shacabka lagu marin habaabin lahaa dawooyinka hydroxychloroquine iyo chloroquine in lagu daweyn karo cudurka safmarka ee Covid-19.
"Anigu waxaan ka fakarayey sidi aan ula iman lahaa dawa kale oo xal u noqon karta cudurka, waxaanna si adag uga hor imid dawa aan la xaqiijin oo khatarteeda leh si aan shacabka Mareykanka u badbaadiyo" ayuu yiri Dr Bright.
Madaxweyne Trump oo Arbacadi bixinayey fahfaahin ku saabsan Coronavirus oo arrinta dhakhtarka wax laga weydiiyeyna wuxuu ku jawaabay: "Aniga weli ninkaasi ma maqal".
"Ninkan wuxuu sheegay shaqada in shaqada laga eryey. Wey dhici kartaa, mana dhci karto. Balse waa inaad dhinaca kalana aad dhageysataan."
Dr Bright wuxuu hay'adda Barda uu ku biiray 2016-kii.
</doc>
<doc docid='bbc_war-52467079' lang='som' type='mono' source_url='https://www.bbc.co.uk/somali/war-52467079' term='COVID'>
Sawirka xero qaxooti oo ku guuleystay abaalmarin tartanka sawirada cuntada
In ka badan 1 milyan oo qof ayaa ku nool xeradan qaxootiga, taasi oo dhawaan xayiraad lagu soo rogay ka dib markii uu caalamka ka dilaacay Coronavirus.
K M Asad ayaa ku guuleystay sawir qaadaha sannadka 2020 ee tartanka sawirada cunooyiinka ka db markii ay sawir ka soo qaaday carur saf ugu jirta cunna qeybin xero qaxooti oo ku taalla Bangladesh islamarkana ay ku jiraan qaxootiga reer Rohingya.
In ka badan 1 milyan oo qof ayaa ku nool xeradan qaxootiga, taasi oo dhawaan xayiraad lagu soo rogay ka dib markii uu caalamka ka dilaacay Coronavirus.
"Sawiradan qalbiga taabanaya ayaa ka hadlaya xilligan aan ku guda jirno," waxaa sidaasi sheegtay Caroline Kenyon oo ah gabadha asaastay abaalmarintan.
"Caalamka waxaa fara ba'an ku haya cudurka Covid-19 - islamarkana waxaa istaagay noolashii caadiga ahayd wax kasta oo ay ahaataba.
"Caruurta qaxootiga Rohingya ayaa ina xusuusinaya sida ay nolasha u tahay mid liiceysa iyo baahida aan u qabno cunadda si aan u noolaano, dhamaanteenna waan simanahay," ayay tiri Caroline Kenyon.
Ka dib markii ay garsoorayaasha eegeen 9,000 oo tartamayaal oo ka soo kala jeeda 70 dal, waxaa dadka guuleystay loogu dhawaaqay qaab online ah.
Waa kuwan qaar ka mid ah qeybihii tartanka ku guuleystay, iyo qaar ka mid ah sawirad qaadayaasha iyo sawirada ay qaadeen.
</doc>
<doc docid='bbc_war-52440377' lang='som' type='mono' source_url='https://www.bbc.co.uk/somali/war-52440377' term='COVID'>
Ma ku riyootaa coronavirus? kaligaa ma tihid!
Muddo labo toddobaad ah ayaa kasoo wareegtay markii xayiraadda lagu soo rogay Philippines. Elleisha Angeles oo 19 jir ah waxay sheegtay inay ku riyootay iyadoo isbitaal ku jirta.
Muddo labo toddobaad ah ayaa kasoo wareegtay markii xayiraadda lagu soo rogay Philippines. Elleisha Angeles oo 19 jir ah waxay sheegtay inay ku riyootay iyadoo isbitaal ku jirta.
"Waxaa la joogay saqda dhexe xilli uu dhaqtar qalliin iiga sameynayay gacanteyda, waxaan kasoo baxay guriga aniga oo leh hal gacan xilli uu dhakhtar ila socday," ayay tiri Elleisha Angeles.
Habeen kale, waxay ku riyootay inay ka luntay lacag ay iyadu laheyd iyo Laptop.
Elleisha oo kaliya ah kuma koobno riyada xilli dunida ka taagan yahay dhibataada ka dhalatay coronavirus marka waxay dadka ku riyoonayaan cudurlka.
Dad badan ayaa kusoo warramay in habeeno badan ay ku riyoodeen cudurka xilli coronavirus uu ku faafay in ka badan 175 dal, waxaana dadka saameeyay xayiraadaha ka dhashay ka hortagga cudurka.
Deirdre Barrett oo ku takhasustay cilmu-nefsiga barana ka ah jaamacadda Harvad ee dalka Mareykanka oo ku howlaneyd uruurinta riyooyinka dadka inta uu dunida ku baahay cudurka laga bilaabo bisha March waxay sheegtay in welwelka uu horseeday in dadku ay riyoodaan.
Sahan ay sameysay wuxuu muujinayaa in dadka qaar ay riyadooda la xiriirinayeen welwel ku dhacay "kaddib markii ay daawadeen filinkii saadaaliyay cudurka ee Contagion, waxay ku riyoodeen inay qabaan xannuunka Covid-19."
"Waxaan dareemay in naqaska uu igu dhagayo iyo xannuun, aniga oo indhaheygu aragooda uu noqday mid liita, marka waxaan ogaa in aan dhimanayo".
Deirdre waxay horey daraasad ugu sameysay dhacdooyin naxddin badan dhaliyay sida weerarkii 9/11-kii ee lagu qaaday Mareykanka, Ciidammadii Britain ee ku sugnaa xabsigii dagaalka ee Naaz-yiinta.
Sida ay sheegtay, dhibaatooyinka dagaallada waxaa lala xiriiriya riyada balse dhibaatada ka dhalatay safmarkan ayaa ah mid ka duwan.
"Waa cadow aanan muuqan, waxay ka mid tahay hadallada sarbeebka ah ee ku saabsan fayrska," ayay tiri Deirdre Barrett.
"Waxaa jirtay in dad badan ay ku riyoodaan iyagoo dhex jiifa dhiiqo, ama duufaanno dhex dabaalanaya ama dhulgariir".
Charlie oo ku nool England wuxuu ku riyooday caara-caaro weyn oo sarriirta ugu soo fuushay.
"Waxaan mar ku riyooday, caara-caaro weyn oo sarriirta igu soo fuuleysa, wuxuu xajmigeedu la dhanaa sida bisadda... waxaan ka cararay guriga si aan uga badbaado caar-caarada"
Charlie wuxuu sidoo kale sheegay in xilliga uu riyoodo ay tahay marka uu guriga joogo.
Deirdre Barrett oo ku takhasustay cilmu nefsiga waxay sheegtay in arrintani ay ugu wacan tahay in dadka ay sexdaan waqtiyo badan mararka qaarkoodna aysan ku kicin qeylida teleefoonkooda.
"Dadka qaar waxaa loo diiday inay hurddaan maadama ay shaqeynayaan saacado badan ama waxay dhibaata ka heysataa dhanka qoyska, waxaa laga yaaba in niyaddooda ay arrimaha kusoo dhacaan xilliga hurddada".
Qof kale oo ku xusan sahanka ay sameysay Deirdre Barrett wuxuu sheegay in maalin uu riyooday xilli uu la joogay asxaabtiisa.
"Waxaan la sheekeysanay saaxibadeyda, waxaan durbadiida maqlay dhawaaq xooggan, waxaan hawada sare ku arkay qalab weyn oo hadba dhinac hawada u maraya, kaas oo beegsanaya dadka.
"Waxaan isku dayay in aan baxsado xilliggaas oo aan dhuumaaleysi ku jiray."
Luigi De Gennaro, oo daraasad ku sameynaya riyada shacabka Talyaaniga xilliggii uu cudurka Covid-19 ka dilaacay dalkaas ayaa ogaaday inay sare u kaceen dhacdooyiinka la xiriira arrintani.
Deirdre Barrett waxay sheegtay in hurado yarida uu horseedo welwelka.
Waxay arrintani dhalisaa in qofka uu marar badan hurddada ka soo kaco.
Xilliga qarowga jirka qofka waxaa ku dhacayaa isbeddal dhanka neefsiga ah iyo dhanka qulqulka dhiigga, jirka wuxuu noqonaya mid shaqadiisa joojiyay oo curyaamay, waxay dhacdaa riyadan marka aad 90 daqiiqo hurdada ku jirtay.
Marka qofka haddii uu soo kaco marka uu qarwayo wuxuu soo xusuusan karaa waxyaabihii uu ku riyoonayay.
"Riyada waxay falcelin uu ku dheehan yahay u tahay cudurka safmarka ah, waxaan goob joog u nahay tirada dadka riyoonaya oo sare u kaceyso xilliggan lagu gudo jiro dhibaatada" ayay tiri.
Niamh Devereux, oo ku nool magaalada Dublin ee Ireland ee UK waxay sheegtay in reer-aakhiraad ay ku aragtay beerteeda xilli ay ku sugneyd munaasabad ka dhaceysay gurigooda.
"Waxay aheyd dhacdo naxddin badan, reer-aakhiraad ayaa nala wareegay."
Khuburrada waxay isku raaceen in dhacdooyinka maalinlaha ah ee uu la kulmo bani'aadanka ay sameyn toos ah ku leeyihiin riyada, waxay tani u horseedeysaa dadka safka hore kaga jiro dagaalka ka dhanka ah cudurka halista ah inay qarwaan.
Talyaaniga wuxuu dhawaan ansixiyay qalab la soconaya dadka la kulmay kuwo uu ku dhacay cudurka si looga hortaggo fiditaanka coronavirus.
Carlotta waxay riyadeeda u gudbisay website la yiraahdo Idreamofcovid oo baahiyo waxyaabaha ay ku riyoodeen dadka xilliga xayiraadaha looga hortaggayo Covid-19.
"Dadku way kala fogaanayaan iyagoo aan is gacan qaadeyn... waxaan ka walaacsanahay in dhibaatada ka dhalatya cudurka ay dadka ku riyoodaan", ayay tiri Erin Gravley oo aan aheyn dhakhtar iyo cilmi baare toona.
Walaasheed waxay dadka ka caawisaa in sharraxaad ay ka bixiso riyada ay usoo gudbiyaan ka hor inta aan la daabicin.
Erin waxay ku rajo wen tahay in mashruuca uu lagu qabto riyada dadka xilligan uu dunida ka taagan yahay safmarka coronavirus.
Waxaa jiraa dadaallada diiwengelinta riyada dadka ku nool kala bar Mareykanka- gaar ahaan magaalada New York, halkaas oo ka mid ah meelaha laga soo tebiyay kiisaska ugu badan ee cudurka.
Haweeney ku nool Mareykanka ayaa sheegtay "in ay ku riyootay iyadoo kaxeyneysa dooni xilli ay sigtay duufaan xooggan oo ka jirtay halkaas.
"Waxaan isku dayay  in aan ka badbaado duufaanta, duufaanta ayaa cirka isku shareertay, waxay igu tuurtay dhinaca xeebta, waxaan arkay dhagaxaan horteeyda, waxaan is arkay aniga oo soo jeeda".
"Waxaan garwaaqsaday in riyada duufaantii u horreysay uu ahaan cudurka Covid-19 halka tan labaad ay aheyd isbaddalada cimilada".
Waxay u muuqataa in qof kasta uu ku riyooday riyo xun xilligan lagu gudo jiro safmarka corona balse arrinta sidaas kaliya ah ma ahaan.
"Waa arrin murugo leh balse waxaa jiraa dadka ku riyooday riyo wanaagsan, dadka qaar waxay arkeen duni in aysan ka jirin hawo wasakaheysan ama in feyraska dawo loo helay", ayay tiri Deirdre Barrett.
Neeru Malhotra oo ku sugan magaalada New Delhi ayaa sheegtay in tan iyo xayiraaddii lagu soo rogay Hindiya ay ku riyooneysay iyadoo ku dhex raaxeysanays huteel casri ah xilli ay farxad dareemeysay.
</doc>
<doc docid='bbc_war-52557179' lang='som' type='mono' source_url='https://www.bbc.co.uk/somali/war-52557179' term='COVID'>
Corona fayras: "Madaxweynaha oo TV kaga dhawaaqay in aan qabo Covid-19 ayaan daawaday"
Qandho daran, lalabo iyo qufac qalalan.
Qandho daran, lalabo iyo qufac qalalan.
Sita Tyasutami waxay ka sheekeneysaa astaamaha cudurka corona, inkasta oo ay jiifto isbitaal ku yaalla caasimadda Indonesia ee Jakarta, welina lama ogaan xaaladdeeda caafimaad, iyada iyo hooyadeed Maria waxaa la seexiyay hal isbitaal, lamana ogaan cudurka ku dhacay.
Tyasutami iyo hooyadeed waxay sugayaan natiijada baaritaanka cudurka corona xilli madaxweynaha Indonesia u shaaca ka qaaday khudbad naxddin leh.
Xilli uu shacabka si toos ah warbaahinta ugala hadlayay, madaxweyne Joko Widodo wuxuu sheegay in labo qof uu dhalatay Indonesia laga helay cudurka Covid-19, waana kiiskii ugu horrreeyay ee cudurka ee laga xaqiijiyay dalkaas, hooyada oo 64 jir ah iyo gabadheeda oo 31 jir ah ayaa waxaa haatan lagu daweynayaa isbitaalka lagu daweeyo cudurrada faafa ee ku yaalla Jakarta, sida uu sheegay madaxweynaha.
Waxaana la xaqiijiyay in cudurka corona uu soo gaaray Indonesia.
Waxaana khudbadda madaxweynaha laga sii daayay telefishinka isbitaalkii ay jiifeen Tyasutami iyo hooyadeed, waxay arrintani ku reebtay cabsi, Madaxweyne Widodo wuxuu ka hadlayay in labo bukaan oo laga helay ay jiifaan isbitaalka, wuxuu shaaca ka qaaday da'dooda, calaamadaha lagu arkay iyo halka lagala soo xiriiri karo, laakinse madaxweynaha ma uusan sheegin magacyadooda.
Tyasutami oo wareersan waxay dhakhtarka weyddisay in haatan isbitaalka lagu daweynayo bukaan u ku dhacay corona, markii uu dhakhtark ku yiri 'maya' wey argagaxday.
Tyasutami iyo hooyadeed waxaa la xaqiijiyay inay noqden labadii qof ee ugu horreeyay ee uu ku dhacay corona gudaha Indonesia "Waan welwelay, waan xanaaqay, murug ayaan dareemay, mana garanayo tallaabada aan qaadi doono maadam warbaahinta ay si weyn u hadal heysay arrintani" ayay tiri Tyasutami oo la hadashay BBC.
Ka hor inta aanan cudurka laga helin, Tyasutami  waxay si weyn u garaneysay ciyaaraha qoob ka cayaarka iyo suugaanta, waxaa soo wajahday dhibaato ah in la dusiyay diiwaankii baaritaankeeda iyo si khaldan looga warramay kiiskeeda, waxaa baraha bulshada ku baahay warar been abuur ah.
Saacado uun kaddib, waxay noqotay wajiga saf-marka corona ee Indonesia.
Waxay xannuun ka dareentay dhuunta.
Tyasutami, 17-kii bishii Febraayo waxay ku soo toostay caalamadaha cudurka iyo xannuun.
Hooyadeed Darmaningsih oo profesoor ciyaaraha qoob ka cayaarka ka ah macadka suugaanta ee Jakarta ayaa toddobaad kaddib xannuun dareentay, waxay xaaladdeeda ka sii dartay markii 23-dii bishii Febraayo ay ka qeyb gashay bandhig faneed.
Xilligas, Darmaningsih iyo Tyasutami waxay aaden isbitaal ku yaalla duleedka caasimadda Indonesia , dhakhtarkii wuxuu sheegay inay qabaan xannuun ka dhasha bakteeriyada.
"Wuxuu naga codsaday in aan iska baarno cudurka Covid-19 maadama isbitaalkaas uusan laheyn qalabkii baaritaanka" ayay tiri Tyasutami.
Tyasutami waxaa teleefoon usoo diray saaxibkeed inay ka wada qeybgaleen munaasabad lagu soo bandhigayay qob ka ciyaarka oo ay sidoo kale joogtay haweeney u dhalatay Japan oo iyadu laga helay Covid-19.
Tyasutami ma aysan garaneyn haweeneyda reer Japan, balse waxay ogaatay halkii laga soo gaaray.
Tyasutami iyo Darmaningsih waxay ka dhur sugayeen in dhakhtarka uu sheego natiijada baaritaanka, balse waxaa natiijada shaaca ka qaaday 2-dii bishii Maarso madaxweyne Widodo, arrintani ayaa naxdin ku abuurtay, maalmo kaddib waxaa loo sheegay in haddii uu dalka ka dilaaco cudur safmar ah in madaxweynaha uu sharciga u saamaxayo in bukaanada uu ku dhacay uu shaaciyo.
Achmad Yurianto oo ah afahayeen u hadlay dowladda Indonesia wuxuu BBC u sheegay in madaxweynaha uusan ku khaldaneyn inuu shaaca ka qaado bukaanada isla markaana uu sharciga u ogolaanayo, halka Bivitri Susanti oo ah aqoonyahan dhanka sharciga ah ay sheegtay in aysan habbooneyn tallaabada madaxweynaha.
Waxaa baraha bulshada lagu baahiyay warar been abuur ah oo ku saabsan nolosha Tyasutami iyo Darmaningsih halka barta Whatsapp-ka lagu baahiyay diiwaanka baaritaankooda oo lasoo dusiyay, arrintani waxay caro weyn ka dhex dhalisay baraha bulshada.
Haatan dalka Indonesia, wuxuu ka mid yahay dalalka uu sida ba'an u saameeyay cudurka ee gudaha koonfur bari Aasiya, wuxuu xaqiijiyay 12,000 kiisas halka dhimashadu ay gaartay 900.
"Markii hore waxaa barta Instagram igu xirneyd 2,000 qof...halka markii la shaaciyay in la iiga helay cudurka ay dadkii ku xirnaa barteyda Instagram-ka ay gaareen 10,000 qof, dadka wax kasta oo aan soo bandhigay wey ka falcelinayeen" ayay tiri Tyasutami.
Saddexdii bishii March madaxweynaha Indoneisa  Widodo wuxuu ugu baaqay isbitaallada iyo saraakiisha dowladda inay qaddariyaan waxyaabaha u gaarka  ah shakhsiyaadka uu ku dhacay cudurka Covid-19, marka dhibaatada loo geystay waxay ka horreysay arrintani.
Dhammaan dadkii ku noolaa gurigooda waxaa laga helay cudurka Covid-19, waxaana ka mid ah walaasheed ter, Anindyajati oo ku nool Vienna oo horey cudurka uga dhacay, balse ka bogsatay kaddib markii ay timid Indonesia horraantii bishii Febraayo, waxay ku biirtay qeybtii karantiilka oo ku taallay isbitaalkii ay jiifeen hooyadeed iyo walaasheed.
Saddex iyo tobankii bishii Maarso, kaddib 13 maalmood oo ay karantiil ku jireen, Anindyajati iyoTyasutami waxaa laga soo saaray isbitaalka, waana arrin farxaddeeda leh, balse waxaa lagu amray in isbitaalka ay sii joogaan muddo 3 maalmood ah oo kale.
Waxay sheegtay in khibrad ay ka kororsatay dhibaatadan. "Waxaan dareemay in nolosha aan ku heysto fursad labaad"
Waxay bilaabeen in talooyin ay siiyaan qoysaska uu cudurka saameeyay, waxay cilmi baarayaasha baadi goobaya dawada cudurka ku deeqeen dhiiggooda.
Haatan Indonesa waxaa ku baahay safmarka inkasta oo uu jiro faquuqa lagu hayo bukaanada.
Maalmo uun kaddib qof ayaa inoo soo qoray "Waxaad tihiin haween shayaadiin ah" ayay tiri Tyasutami.
"Waxaan rumeysan yahay in weli ay jiraan kiisas laga shakisan yahay, markii cudurka nagala helay ugu yaraan dowladda wuxuu ka caawiyay in tallaabo ay qaaddo"
</doc>
<doc docid='bbc_war-52083691' lang='som' type='mono' source_url='https://www.bbc.co.uk/somali/war-52083691' term='COVID'>
Ra'isalwasaare laga helay Coronavirus oo farriin digniin ah u diray shacabkiisa
Ra'isalwasaaraha dalka Britain Boris Johnsonayaa ayaa  farriinta digniinta oo qoraal ah u dilay shacka dalkaasiku sheegay iney shacabku raacaan talooyinka ay soo jeedinayaan khubarada caafimaadka si ay naftooda uga badbaadiyaan cudurka safmarka ah.
Ra'isalwasaaraha dalka Britain Boris Johnsonayaa ayaa  farriinta digniinta oo qoraal ah u dilay shacka dalkaasiku sheegay iney shacabku raacaan talooyinka ay soo jeedinayaan khubarada caafimaadka si ay naftooda uga badbaadiyaan cudurka safmarka ah.
Mr Boris Johnson oo karantiil ku jira kaddib marki laga helay Fayrsaka Covid-19 ayaa sheegay haddii loo baahdo iney dowladdu hirgelisay tillaabbooyin adag oo hor leh.
Muwaadiniinta dalkaasina marka ay ku sugan yihiin meel guriyahooda ka baxsanna waa iney racaan ayuu yiri talooyinka ay soo jeediyaan xirfadlayaasha caafimaadka.
"Tallaabbooyinka ay dowladdu qaadeyso waxay u qaadeysaa maadaamaa dowladda lagu eedeeyey iney weli qaadin tallaabbooyin adag."
Farriinta qoraalka oo qoysas ka badan 30 milyan  guri ka guri lagu gaarsiinayo daabacaadda farriinta Ra'isal wasaaraha waxay dowladdu ka kaharsh gareeysay  5.8. malyan oo gini.
"Waxaan doonayaa inaan idiin caddeeyo faafitaanka cudurka inta uu isbeddel ku iman ka hor iney dhici karaan dhibaatooyin adag oo muwaaddiniinta soo wajahdo" ayuu yiri.
"Talooyinka khubarada caafimaadka iyo saaynisyahannada ay noo soo jeedianayaan anaga oo ka duuleyno haddii ay jiraan tallaabbooyin nala gudboon inaan qaadno waan qaadeynaa" ayuu ku yiri Ra'isal wasaaraha Britain Boris Johnson oo shacabka dalkaasi farriin digniin ah u diray.
Dalka Britain waxaa cudurka Coronavirus laga helay dad ka badan 17,089 iyada oo ay cudurka u dhinteen 1,019 qof, shalay oo keli ahna ay cudurka u dhinteen 260 qof.
Ra'iisul Wasaaraha Britain Boris Johnson waxaa laga helay xanuunka dunida kusii faafaya ee coronavirus, kaddib markii baaritaan lagu sameeyay sida uu shaaciyey Xafiiska Ra'iisul Wasaaraha UK.
Mr Johnson ayaa laga helay calaamado sahlan oo ka mid ah kuwa uu leeyahay cudurka, wuxuuna si shakhsi ahaan ah isugu karantiilay gudaha xafiiskiisa.
"Waxaa laga baaray coronavirus kaddib markii uu si gaar ah ula taliyay madaxa waaxda caafimaadka, Chris Whitty,2 ayaa lagu yiri bayaan kasoo baxay Xafiiska Ra'iisul Wasaaraha.
Boris Johson wali wuxuu sii heyn doonaa xilka iyo maamulka dowladda, xilli lala tacaalayo xasaradaha ka dhashay cudurkan, sida lagu sheegay bayaanka.
Bartiisa Twitter-ka ayuu Mr Johnson ku yiri: "24-kii saac ee lasoo dhaafay waxaan isku arkay calaamado aan xoog badneyn waxaana iska baaray coronavirus. Hadda waan is karantiilay, laakiin waan sii wadi doonaan inaan dowladda ku hoggaamiyo dagaalka ay kula jirto fayraskan, anigoo shirarka uga qeyb qaadan doona muuqaal ahaan.
"Annagoo wadajir ah waan ka adkaan doonnaa arrintan."
Markii ugu dambeysay ee Mr Johnson la arkay waxay ahay habeenimadii Khamiista, xilli uu ka qeyb qaadanayay munaasabad loogu mahadcelinayay shaqaalaha Waaxda Qaran ee Caafimaadka UK (NHS).
Horaantii Isbuucan, afhayeenka Ra'iisul Wasaaraha ayaa xaqiijiyay in Wasiirka Arrimaha Dibadda, Dominic Raab, uu la wareegi doono howlaha Ra'iisul Wasaaraha, haddii uu Mr Johnson xanuunsado.
</doc>
<doc docid='bbc_war-52345875' lang='som' type='mono' source_url='https://www.bbc.co.uk/somali/war-52345875' term='COVID'>
Coronavirus: dadka UK guriyaha ugu dhimanaya oo laba jibbaarmay
Warbixin cusub oo la soo saaray ayaa lagu sheegay tirada dadka Coronavirus ugu dhimanaya goobaha lagu daryeelo dadka da'da ah ee dalka UK ku yaalla ay aad uga badan yihiin tirada dhimashada ee la shaaciyo.
Warbixin cusub oo la soo saaray ayaa lagu sheegay tirada dadka Coronavirus ugu dhimanaya goobaha lagu daryeelo dadka da'da ah ee dalka UK ku yaalla ay aad uga badan yihiin tirada dhimashada ee la shaaciyo.
Golaha Daryeelka Qaranka (NCF) waxay sheegeen qayaastii dad ka badan 4,000 oo qof oo isugu jira dad da' ah iyo dad lixaadka wax ka qaba ay cudurka ugu dhinteen goobaha sida gaarka ah looga daryeelo.
Warbxintan ayaana ku soo beegmeysa xilli lagu baaqay xogta tirada rasmiga ah ee dadka faayraska u dhimanaya si sax ah in loo shaaciyo.
Warbixintuna waxay intaasi ku dartay 217 ka mid ah dadka goobaha daryeelka gaar ah cudurka ugu geeriyooday oo keli lagu soo daray tirada dhimashada guud ee dalka UK.
NCF oo dalka UK u qaabilsan daryeelka gaarka ah waxay sheegtay xogta ay heshay iney tahay mid ay ka soo uruurisy goobaha daryeelka gaarka ah lagu fidiyo.
Goobaha daryeelka gaar ah lagu fidiyo oo ay ku nool yihiin dad ka badan 30,000 waxaa xogtooda si rasmi ah loo shaaciyaa 7.4% ayey tiri NCF.
Muddo toddobaad oo u dhaxeeyey 7-13-ka April 299 qof iney Coronavirus ugu dhinteen goobaha sida gaarka ah looga daryeelo dadka da'da ah tiradaasi oo laba jibbaar ka badan bishi hore xilligan oo kale.
Hase yeeshee, madaxa xafiiska golaha wasiirrada ee Michael Gove ayaa ku gacan seydhay warbixintaasi isaga oo ku tilmaamay midaan waxba ka jirin.
Wuxuuna intaa ku daray dowladdu iney qorsheyneyso iney dabciso xayiraadda guud ee UK saaran.
Wasiirka Waxbarashada Gavin Williamson wuxuu sheegay 'inuusan jirin wax go'aan laga gaaray iskuullada dib loo furi doono 20-ka bisha march'.
84 tan oo qalabka ay xirfadlayaasha caafimaadka isaga difaacaan Covid-19 oo laga soo iibiyey Turkiga ayaa maanta soo gaaraya dalka UK.
Wararka kale:
</doc>
<doc docid='bbc_war-52425896' lang='som' type='mono' source_url='https://www.bbc.co.uk/somali/war-52425896' term='COVID'>
Tirada dhimashada cudurka Corona ee Soomaaliya oo sare u kacday
Waxaa maalinba maalinta ka dambeysa sii kordhaysa tirada uu so ridanayo cudurka Covid-19 ee dalka Soomaaliya.
Waxaa maalinba maalinta ka dambeysa sii kordhaysa tirada uu so ridanayo cudurka Covid-19 ee dalka Soomaaliya.
Warbixintii ugu dambeysay ee ay soo saartay wasaarada caafimaadka ee Soomaaliya ayaa muujinaysa in cudurka laga helay 62 qof oo 24 saac ee ugu dambeysay.
Tirada guud ahaan Sooamaliya laga helay cudurka ayaa imika gaartay 390 qof.
Waxaa dhanka kale sii koradhay tirada dhimashada cudurka oo imika mareysay 18 qof ka dib markii ay 24 saac ee ugu dambeysay ay dhinteen 2 qof.
Wasaarada caafimaadka ayaa sheegtay in tirada dadka ka soo bogsaday cudurka ay imika gaarayso 10 qof.
21 bishan ayay ahayd markii Soomaaliya ay tiradii ugu badnayd ugu dhimatay cudurka taasi oo ahayd 6 qof oo hal maalin dhimatay.
Dalka Kenya ayaa waxay dowldda kordhisay waqtiga bandowga oo lagu daray 21 maalmood oo kale.
Kenya tirada ilaa iyo imika la xaqiijiyay in uu cudurka ku dhacay ayaa dhan 336.
Kenya waxaa Covid-19 ugu dhintay dad gaaraya 14 qof halka 94 ay ka soo kabsadeen.
Dalka Jabuuti oo ah dalka tirada ugu badan uu cudurka soo ritay gobolka ayaa waxay tirada kor u dhaaftay 1000 qof, waxaan cudurka u dhimatay ilaa iyo imika 2 qof.
Dalka Itoobiya waxaa ay tirada kor u dhaaftay 122 qof halka dhimashada ay mareyso 3 qof.
</doc>
<doc docid='bbc_war-52145371' lang='som' type='mono' source_url='https://www.bbc.co.uk/somali/war-52145371' term='COVID'>
Tirada dadka uu haleelay fayraska Corona oo milyan kor u dhaafay
In ka badan milyan kiis oo xanuunka Corona ayaa guud ahaan dunida laga diiwaangeliyay sida laga soo xigtay tirakoobkii ugu dambeeyay ee Jaamacadda Johns Hopkins.
In ka badan milyan kiis oo xanuunka Corona ayaa guud ahaan dunida laga diiwaangeliyay sida laga soo xigtay tirakoobkii ugu dambeeyay ee Jaamacadda Johns Hopkins.
In ka badan 51,000 oo qof ayaa dhimatay halka 208,000 oo qofna ay ka caafimaadeen Fayraska Corona, waa sida lagu sheegay tirakoobka Jaamacadda.
Mareykanka ayaa hogaaminaya tirada guud ee dadka uu ku dhacay xanuunkan, halka Talyaanigana uu majaraha u hayo tirada ugu badan ee u dhimatay Corona.
Xanuunka Covid-19 ayaa markii ugu horreysay ka soo if-baxay bartamaha dalkaasi Shiinaha muddo haatan laga joogo 3 bilood.
Inkastoo tirakoobka Jaamacadda Johns Hopkins lagu diiwaan geliyay milyan kiis, hadana waxaa la aaminsan yahay in tirada saxda ay intaasi aad uga sarreyso.
Muddo bil iyo badh ah ayay qaadatay in la diiwaangeliyo 100,000 oo kiis, waxaana milyan qof oo qaba fayraska Corona la diwaangeliyay ka dib markii toddobaadkii la soo dhaafay ay tirada kiisaska xanuunkan saf-marka ay laba jibaarantay.
Ku dhowaad boqolkiiba shan iyo labaatan tiradaasi waxaa laga diiwaan geliyay Mareykanka halka Yurubna boqolkiiba 50 laga diwaan geliyay.
</doc>
<doc docid='bbc_war-52247521' lang='som' type='mono' source_url='https://www.bbc.co.uk/somali/war-52247521' term='COVID'>
Coronavirus: Waayaha kala duwan ee laba magaalo oo Mareykanka ku wada yaalla
Markuu soo jiidhay magaalada New York iyo magaalooyin kale, Covid-19 haatan wuxuu soo gaadhay magaalooyinka yaryar oo uu siyaabo kala duwan ugu dhuftay. Waxaan halkan ku soo bandhigaynaa sida ay ula tacaalayaan laba magaalo oo yaryar oo ku kala yaal gobollada Ohio iyo Arkansas.
Markuu soo jiidhay magaalada New York iyo magaalooyin kale, Covid-19 haatan wuxuu soo gaadhay magaalooyinka yaryar oo uu siyaabo kala duwan ugu dhuftay. Waxaan halkan ku soo bandhigaynaa sida ay ula tacaalayaan laba magaalo oo yaryar oo ku kala yaal gobollada Ohio iyo Arkansas.
William Knapp oo ah madaxa gudiga caafimaadka ee deegaanka New London oo ku taal Ohio ayaa ka hadlay suurto galnimada coronavirus uu kaga dillaaci karo magaalada Hurron, mar uu shir qabtay bishii February.
Dhawr maalmood ka dib ayaa la arkay isagoo wax ku soo baxeen "qufac buu bilaabay" ayay tidhi inantiisa Sheri Gavalya. 'qufac qalalan'.
Gavalya oo ah kalkaaliso caafimaad oo 58 sano jir ah ayaa imika iyadiiba caafimaadkeeda ka welwelsan, dad badan oo ku nool New London ayaa la mid ah.
Badhasaabka gobolka Mike DeWine ayaa qudhiisu ka mid ahaa dadkii ugu horreeyey ee degmadaa ku nool ee soo saaray in guryaha aan laga bixin, waxaanu amarkaasi soconayaa illaa 1 bisha May.
Tukaamada ku yaal magaalada New London badankoodu way xidhan yihiin, waxaanay magaaladan markeeda horeba ahayd mid iska buuqa yarayd oo laga hurudda. Aamusnaanta iyo ayaa waxay uu sheegay duqa magaaladaa Toby Thamas in ay tahay "wax laga naxayo"
Gobolka Arkansas ayaa isna cudurku kala xidhay magaalooyin in kasta oo aanay u ba'nayn sida Ohio ama gobolkada kale. Arkansas  625 qof ayuu ku dhacay gobolka Arkansas oo 10 qofna u dhinteen.
Badhasaabka Arkansas ayaa go'aan ku gaadhay in aanu dadka amar ku siinin in ay guryaha joogaan.
Des Arc oo ah magaalo ku taal Arkansas oo ay ku nool yihiin 1800 oo qof ayaa haweenay xisaabiye ah oo la yidhaa Ashley Parchemen waxay ku jirtay xilli mashquul badan. Dad badan oo kale ayaa soo gudbinaya waraaqahooda cashuur celinta si ay u helaan caddaymo ay ku heli karaan taageero maaliyadeed oo dhawaan Congress-ku ansixiyey.
Waxay timid xafiiskeeda sagaalkii subaxnimo, tukaamadiina weli lama furin.
"Noloshu waa in ay socotaa" ayay tidhi " waxaan isku deyayaa in aan sidii caadiga ahayd u socdo intii karaan kayga ah."
Laba magaalo oo yaryar oo aad u kala duruufo duwan intan saf-marku gaadhay weeyaan.
In ka badan laba bilood mudadan Maryakanku ku jiray xaaladdan waxaa muhiim ah in loo fiirsado sida labadaa magaalo ee yaryar ee ku yaallo gobollo ay 30 milyan oo qof ku nool yihiin oo coronavirus soo waajahay. Noloshoodu waxay muujinaysaa duruufta guud ahaan haysta qaranka oo dhan oo waxay la wadaagaan cabsida, cudurka iyo siyaasaddaba.
Meesha ugu ba'an ee Covid-19 ku dhacay waa New York, Detriot iyo magaalooyinka waaweyn ee kale. Laakiin magaalooyinka yaryar ee dalka oo dhan iyagana wuu gaadhay cudurku.
Khubarada caafimaadka ayaa sheegaya in cudurku faro baas ku hayo meelaha miyiga ah oo dadka ku nool badankoodu yihiin dad waayeel ah oo ka fog isbitaalada iyo goobaha caafimaadka.
Culayska cudurkani ku hayo magaalooyinka yaryar waxa saamayn ku leh arrimaha ay ka mid ka yihiin tiro yaraanta dadka ku nool sida gobollada Arkansas, South Dakota iyo Wyoming oo aan cudurku ku badnayn, halka meelaha kale sida Ohio, Michigan iyo illinio oo dadku aad ugu badan yihiin sida madaarada iyo jidadka waaweyn ay suurto gal tahay in dad badan uu cudurku ku dhaco.
Boqol sano ka hor Maraykanka cudur aan gobollada wada gaadhin baa ku dhuftay.
In ka badan 675,000 oo qof ayaa u dhintay hargabka Spanish, intii u dhaxaysay 1918-20 laakiin dhimashadu gobollada dalka isku mid kamay ahayd.
"Gobollada qaarkood way nasiib badnaayeen," ayuu yidhi Alex Navarro oo ka tirsan jaamacadda Michigan oo ka mid ahaa dadkii daraasadda ka sameeyey 1918. Magaalooyinka qaarkood dadku way kala fogaan jireen oo xataa derbiyo ayay isku kal xidheen laakiin qaar baa nasiib badnaa.
Sababta ay u kala duwan yihiin maanta magaalooyinka yaryar waxa weeyi in kuwa ku yaal Ohio aad moodo in cudurku kaga badan yahay kuwa Arkansas- nasiib na wuu ku jiraa. Laakiin sida dadka ku nool magaalooyinkaa yaryar u dhaqmaan ayaa iyadana qayb ka ah, siyaasadduna kama maqna.
Badhasaabyada muxaafidka ah ee Jamhuurigu gobollada ay xukumaan ee uu ka midka yahay Wyoming iyo Arkansas may soo saarin amar ah in dadku guryaha joogaan. Halka badhasaabyada Dimuqraadiga ay qaarkood soo saareen amarka noocaas ah. Badhasaabka Ohio, DeWine oo ah Jamhuuriy ayaa ka mid ahaa kuwii ugu horeeyey ee amarka soo saaray.
Madaxweyne Trump ayaa dhawaan kordhiyey mudada iyo talaabooyin kale oo lagaga foojignaanayo fayraska. Khuabrada caafimaadku way sheegeen in arrimahaasi ay gacan ka gaysan karaan ka hortagga cudurka.
Hase yeeshee, Trump ayaa markii hore waxba ka soo qaadi waayey halista caafimaad waxaanu sheegey in coronavirus yahay uun sida hargabka caadiga ah oo kale.
Badhasaabyada muxaafadka ah ee Arkansas, North Dakota iyo dhawr gobol oo kale ayaa hooska ka xariiqay sababta ay u soo saari waayeen amar ah in dadku guryaha joogaan. Waxaanay dadka u sheegeen in guryaha oo la joogo cudurka lagaga hortagi karo laakiin ay taasi dhaqaalaha dhaawacayso.
Natiijadii waxay noqotay laba xaqiiqo. Dadka New London ku nool iyo kuwa magaalooyinka yaryar ee Ohio ku nool ayaa ama guryaha ka shaqaynaya ama aan haba yaraatee shaqaynayn oo waxa la isku dayayaa in la joojiyo fiditaanka cudurka.
Danville, tusaale ahaan, waxaa aaskiisa oo muuqaal ah lagu baahiyey internet-ka wuxuu ahaa 82 sano jir u dhintay wadne xanuun markaa ehelkiisu umay badheedhi karayn halista ah in cudurku ku dhaco oo may tagin aaska.
Halka dhacdo kalena ay ka duawanyd arrintaas, nin ganacsade ah oo degan Des Arc oo la yidhaa William Calhoun oo ka shaqeeye dhismaha ayaa sheegay in aanu socdaalkiisu badnayn laakiin uu wakhti la qaato eydiisa. "Weli runtii nama ay saamayn"
Tareennadu way ka shaqaynayaan New London, oo ah magaalo ku taal badhtamaha galbeedka oo 24 qof ku nool yihiin hareeraahan ay ka xigaan seerayaal daaq. Dabayaaqada todobaadka ayaa dadka degan magaalada waxay iskiriin ku cunayaan wada weyn ee tagta kaniisadda.
Gavalya oo ah kalkaaliso waxay mudoba ku jirtay is karantiimayn, waxay daawanaysaa sawirro hore oo aabaheed laga qaaday, qudheedana waxa haya hargab. qufacii weli kama tagein waxay tidhi, "waxaan u malaynayaa in aan inta nasiibka leh ahay".
Meel aan sidaa uga fogayn ayaa duqa magaalada, Thomas oo 68 sano jir ah iyo shaqaale kale, guryaha shaqada ka hayaan. Inta lagu jiro kala maqnaanshahaas isaga iyo xaaskiisa ayaa lugeeya iyagoo gacmaha is haysta waxaanay wataan labadooda eey ee Kiko iyo Hope waxaanu ku tilmaamay soo bixitaankoodaa "farxaddii maalinta".
Dhanka kale magaalada Des Arc ee Arkansas ee ku taalla koonfurta Maraykanka, gabadha xisaabiyaha ka ah waxay maalin walba tagtaa xafiiskeeda.
Dukaan qalabka dhismaha iibiya oo uu leeyahay duqa magaaladu, James Garth oo 63 sano jir ah oo sidoo kale qol maydka lagu hayo ayaa u dhow. Nin beeraley ah iyo dadka kale ee magaaladu ayaguna waxay ka wadahalyaan sidii ay u dhisi lahaayeen goob baabuurta la dhigto, isla marka xilli roobaadku dhamaado.
Des Arc waxa loogu magac daray meel uu webiga White River ka weeco oo ah biyo mareen ay beeraha qaar ka buuxi jireen doonyo ku shaqeeya dhuxusha dhagaxdu laga sameeyo. Beeraleyda magaaladaasi waxay beeraan bariiska oo ah waxa ugu badan ee gobolkaasi soo saaro waxaanay sidoo kale ugaadhsadaan deerada iyo dabagaalaha iyo webiga oo ay ka kalluumaystaan.
Magaalada ganacsigeeda ugu badani waa bankiyada, iibinta baabuurta duuga ah iyo makhaayado oo wada furan, guuxa magaalada ka socdaana wuxuu ka duwan yahay aamusnaanta ka jirta magaalada New London ee ku taal gobolka Ohio
Illaa iyo haatan qof keli ah ayaa laga helay fayraska magaalada Des Arch sida uu sheegay duqa Garth. Qofkaana waa la karantiilay ka dibna wuu ka kacay, dadka magaalada deganina waxay ku hanweyn yiyiin sida ay magaaladoodu wax uga qabatay arrintaa ee ay u socdaan.
</doc>
<doc docid='bbc_war-52529920' lang='som' type='mono' source_url='https://www.bbc.co.uk/somali/war-52529920' term='COVID'>
Cudurka Corona: 'Covid-ka suulasha' iyo finanka oo ah xujada ay furi la'yihiin dhakhaatiirta
Qaar ka mid ah bukaanada cudurka Covid-19 ayaa laga helay calaamado kale oo aan aheyn kuwii hore loo ogaa. Waxaa ka mid ah finan ka soo daadanaya jirka, sida lagu xusay daraasad ay sameeyeen dhakhaatiir reer Spain ah.
Qaar ka mid ah bukaanada cudurka Covid-19 ayaa laga helay calaamado kale oo aan aheyn kuwii hore loo ogaa. Waxaa ka mid ah finan ka soo daadanaya jirka, sida lagu xusay daraasad ay sameeyeen dhakhaatiir reer Spain ah.
Waxaana finanka lagu arkay bukaannada dhallinyarada ah, waana xanuun dhowr maalmood haynaya.
Sidoo kale, finanka waxay ka soo baxaan dadka uu ka dhacay fayraska, waxaana ka mid ah Busbus.
Cilmi baarayaasha waxay sheegeen in la yaab ay tahay in bukaannada Covid-19 lagu arko finan kala duwan oo jirkooda ka soo baxa, mana ahan calaamadaha hadda la xaqiijiyay ee cudurka.
Waxaa sidoo kale jira warar ah in bukaannada qaar cagahooda lagu arkay finan xilli aysan jirin astaamo kale oo ka soo muuqday oo la xiriira fayraska corona.
Ninka hogaaminaya daraasadda oo lagu magacaabo Dr Ignacio Garcia-Doval wuxuu sheegay in nadir ay tahay in bukaannada lagu arko finin kala duwan isla markaan ay soo ifbaxayaan xilliyadan dambe ee uu qofka la daalacayo cudurka.
“Waxay astaamahan soo bixi karaan xilli dambe kaddib marka uu cudurka asiibo neef mareenka... ma wanaagsano in bukaanada laga baaro”
Dhamaan bukaannada daraasaadda lagu sameeyay waxay jiifeen isbitaallo waxayna la daalaa dhacayeen xannuuno dhanka neef mareenka ah.
Waxaa cilmi baarista lagu daabacay Jornaalka laga leeyahay Britain ee ka hadlo cuduradda ku dhaca maqaarka.
Dhamaan dhakhaatiirka ku takhasusay cudurrada maqaarka ee ka howlgala Spain waxaa laga codsaday inay soo bandhigaan macluumaadka bukaannada Covid-19 ee jirkooda lagu arkay finanka, labadii toddobaad ee la soo dhaafay, waxaana la ogaaday in bukaannadaas ay gaarayeen 375 qof.
Cilmi baarayaasha waxay carabka ku adkeeyeen in finanka ay ka dhasheen waxyaabo kale ayna adag tahay in la xaqiijiyo iyadoo aan loo marin dhakhtar.
“Muhiimadda aan u sameynay ma ahan oo kaliya in dadka aan ka caawinno in ay is baaraan oo kaliya balse waxaan ka caawineynaa in si qoto dheer loo fahmo sida caabuqa uu saameyn ugu yeelan karo dadka,” waxaa sidaas tiri Dr Ruth Murphy, oo ah madaxa ururada dhakhaatiirta ku takhasustay cudurrada maqaarka ee Britain.
Dr Michael oo ah Madaxa Jaamacadda wuxuu sheegay in finanka ay ka dhashaan cudurrada sababa fayraska sida oof-wareenka.
Akadeemiyadda Mareykanka ee qaabilsan cudurada maqaarka waxay uruurineysaa macluumaadka ku saabsan finanka lagu arkay bukaannada uu ku dhacay cudurka ee dalkaas.
</doc>
<doc docid='bbc_war-52459021' lang='som' type='mono' source_url='https://www.bbc.co.uk/somali/war-52459021' term='COVID'>
Coronavirus: Maxaa shacabka Belgium looga codsanayaa inay cunaan baradho badan?
Dadka u dhashay waddanka Belgium ayaa lagu yaqaannaa inay jecel yihiin barashada la shiilay. Laakiin beeraleyda ka ganacsada baradhada iyo bataatiga ayaa hadda doonaya inay shacabka labanlaabaan xaddiga ay cunaan isbuucii.
Dadka u dhashay waddanka Belgium ayaa lagu yaqaannaa inay jecel yihiin barashada la shiilay. Laakiin beeraleyda ka ganacsada baradhada iyo bataatiga ayaa hadda doonaya inay shacabka labanlaabaan xaddiga ay cunaan isbuucii.
Romain Cools, oo ka tirsan beeraleyda baradhada ayaa sheegay in arrintaas ay ku badbaadinayaan sii jiritaankooda, maadaama uu xilligan ka xiran yahay suuqii dibadda ee ay wax soo saarkooda u dhoofin jireen, sababo la xiriira dhibaatada xanuunka coronavirus.
Qiyaastii 750,000 oo tan oo bataati ah hadda ku rasteysan bakhaarrada Belgium, maadaama ay dhaqdhaqaaqii ganacsigaas sidoo kale saameeyeen amarrada lagu xakameeyay dhaqdhaqaaqa dadweynaha.
"Aan labo jeer baradho cunno isbuucii, halkii aan hal mar ka cuni jirnay," ayuu yiri Mr Cools, oo dadweynaha ka dalbaday inay codsigaas tixgaliyaan.
Tan iyo bartamihii bishii March, waxaa xiran makhaayadaha dalka Belgium iyo dhammaan suuqyadii kale ee lagu iibin jiray barashada. Waxaa dhibaatada ay wajahayaan ganacsatadaas uga sii daray dowladda oo baajisay munaasabado dhowr ah oo la qaban jiray xilliyada kala duwan ee sanadka.
Taas waxaa sii dheer in ganacsigii guud ee bataatiga adduunka uu khasaare galay. Belgium waa mid ka mid ah dalalka caalamka u dhoofiya baradhada ugu badan, oo ay ku jirto midda la barafeeyay.
Wuxuu waddankan sanadkiiba diraa barasho lagu qiyaasay 1.5 milyan oo tan, taasoo uu u kala diro 100 waddan oo kale.
Wax yar oo lagu farxo waxaa ah in ururka ay ku bahoobeen ganacsatada baradhada ee Belgium, oo loo yaqaanno Belgapom, uu hadda soo saari doono 25 tan oo bataati ah isbuuciiba, kaasoo loo kala qeybin doono suuqyada raashinka ee gobolka Flanders, sida ay soo tabiyeen warbaahinta dalkaas.
"Habkan waxaa lagu isticmaali doonaa qeyb yar oo ka mid ah bataatiga, waana uga hortagi karnaa in raashinka aan jecel nahay, oo beeraleydeennuna ay shaqada badan galiyaan uu iska khasaaro," ayuu yiri wasiirka beeraha ee Flemish, Hilde Crevits oo la hadlayay wargeyska Brussels Times.
Dhibaatada baradhada iyo bataatiga ayaa sidoo kale saameysay gobolka Hauts-de-France, oo ka tirsan dalka dariska la ah Belgium ee Faransiiska.
Waxaa jira ku dhawaad 500,000 oo gobolkaas aan wali looga helin wax macaamiil ah. Waxay u badan tahay in dhammaantood ay khasaaraan.
Mid ka mid ah beeraleyda Belgium, oo ay soo xigatay warbaahinta RTBF, oo lagu magacaabo John Van Merhaeghe, ayaa shaki ka muujiyay inuu adeeg dambe ka heli doono warshadaha lagu diyaariyo baradhada la shiilo.
"Haddii la dadaalo, oo wax kale la iga iibsado, halkii tan wuxuu qiimihiisa noqon doonaa €15 (£13; $16) - qiimahaasoo toban jibbaar ka yar kii markii hore suuqa looga gadan jiray. 15 euro waa qiimaha ay warshadaha ku bixiyaan qolofka baradhada ee xoolaha la siiyo!"
Beeraley kale oo diiday in magaciisa la xuso ayaa dowladda federaalka Belgium ugu baaqay inay garab siiso, isagoo sheegay in waddanka Netherlands halkii tan oo bataati ah ay dowladdu beeraleyda uga iibsaneyso €50. "Annaguna wali wax sidaasoo kale ah ma aannaan helin," ayuu yiri.
</doc>
<doc docid='bbc_war-52119625' lang='som' type='mono' source_url='https://www.bbc.co.uk/somali/war-52119625' term='COVID'>
Coronavirus: Maxaa ila gudboon oo aan sameyn karaa?
hay'adaha caalamiga ah iyo dowlado ayaa bixinaya talooyiin cusub oo la xiriira sida looga hortagi karo fayraska Covid-19.
hay'adaha caalamiga ah iyo dowlado ayaa bixinaya talooyiin cusub oo la xiriira sida looga hortagi karo fayraska Covid-19.
</doc>
<doc docid='bbc_war-52243587' lang='som' type='mono' source_url='https://www.bbc.co.uk/somali/war-52243587' term='COVID'>
Coronavirus: Maxaa looga shakiyay guulaha uu Shiinaha ka gaaray xanuunkan safmarka ah?
Shiinaha ayaan soo sheegin wax dhimasho ah oo ka dhalatay coronavirus gudaha dalkaas, markii ugu horreysay tan iyo intii uu xanuunku ka dillaacay halkaas. Balse waxaa jira su`aalo isa soo taraya oo ku saabsan saxnimada xogtaas, iyo sida loo aamini karo warbixinta Shiinaha ee ku saabsan dillaacitaanka xanuunka.
Shiinaha ayaan soo sheegin wax dhimasho ah oo ka dhalatay coronavirus gudaha dalkaas, markii ugu horreysay tan iyo intii uu xanuunku ka dillaacay halkaas. Balse waxaa jira su`aalo isa soo taraya oo ku saabsan saxnimada xogtaas, iyo sida loo aamini karo warbixinta Shiinaha ee ku saabsan dillaacitaanka xanuunka.
Muddo bilooyin ah haatan, subax walba abbaaraha 03:00, saraakiisha Shiinaha ayaa isku soo ururiya xogtii ugu dambeysay ee ku saabsan faafitaanka fayraska, si ay dunida ula wadagaan.  ilaa iyo 7-dii April, waxay diwaan-gelisay 81,740 kiisas iyo 3,331 dhimasho.
Dalkaas oo ah halka uu ka soo bilowday fayraska ayaa ammaan ku muteystay sida uu wax uga qabtay xasaradda. Agaasimaha Guud ee Hay`adda Caafimaadka Adduunka Dr Tedros Adhanom Ghebreyesus ayaa ku ammaanay Shiinaha sida dardarta leh ee ay wax uga qabatay xanuunka.
Balse iyadoo ay jiraan erayadaas diirran ee ka soo baxay WHO, waxaa shaki laga muujinayaa xogta rasmiga ah iyo sheegashada guulaha ku aaddan in Shiinaha uu ka gaaray xakameynta fayraska.
Toddobaadkii la soo dhaafay, wasiir sare oo ka tirsan dowladda Britain, Michael Gove ayaa BBC-da u sheegay "Qaar ka mid ah wararka ka soo baxaya Shiinaha ma caddeynayaan baaxadda, dabeecadda iyo faafitaanka fayraska".
Madaxweynaha Mareykanka Donald Trump ayaa sidoo kale toddobaadkii hore sheegay in tirada khasaaraha dhimashada iyo kiisaska xanuunka ee Shiinaha ay u muuqdaan kuw aan laga run sheegin.
Sidoo kale xildhibaannada Mareykanka ayaa Shiinaha ku eedeeyay inay ka been sheegtay baaxadda dillaacitaanka xanuunka.
Iyadoo kiisaska xanuunka ee dunida ay sii kordhayaan - Mareykanka ayaa durba Shiinaha kala wareegay tirada ugu badan ee kiisaska iyo dhimashada ee coronavirus.
Balse waxaa jira walaac isa soo taraya oo ku aaddan in Shiinaha uusan gebi ahaanba daacad ka ahayn heerka kiisaska iyo dhimashada xanuunka.
Aaminaad darradan ayaa ku saleysan taariikh hore oo uu Shiinuhu leeyahay.
Shiinaha kuma laha sumacad fiican, marka ay timaaddo inuu keeno tiro rasmi ah oo ay dunidu rumeysato.
Waxaa tusaale loo soo qaadan karaa xogta ku saabsan dhaqaalihiisa.
Si ka duwan dalal badan, xogta dhaqaalaha Shiinaha, ayaa muddo dheer loo arkayay mid aan ka tarjumeynin sawir sax ah oo ku aaddan horumarkiisa dhaqaale.
Kahor xanuunkan safmarka ah, dowladda ayaa sanadkan 2020 qorsheyneysay koboc dhaqaale oo 6% ah. Muddo sanado ah saadaasha waxay u dhoweyd in lagu guuleysto, iyadoo uusan wax khalad ah ka imaaneynin.
Balse waxaa jira dhaqaala-yahanno ku sugan meel ka baxsan Shiinaha ayaa arrintaas shaki ka muujinaya.
Awoodda Xisbiga hanti-wadaagga ayaa mararka qaar waxay ku dhisan tahay saadaalin iyo hiigsi, iyadoo la qarinayo xaqiiqda marka lagu guuleysan waayo hadafka xisbiga.
Dadka qaar ayaa ku qiyaasaya xogta koboca dhaqaalaha Shiinaha ee rasmiga ah inay tahay kala bar tan uu Shiinuhu sheegay.
Haddii Shiinaha si joogto ah loogu cambaareynayo ka been sheegidda wax muhiim ah sida dhaqaalaha dalkaas, waxaa macquul ah inay sidoo kale ka been sheegi karto xogta Covid-19.
Maalmihii la soo dhaafay, sarkaalka ugu sarreeya ee Xisbiga Hanti-wadaagga ee gobolka Hubei, Ying Yong, ayaa saraakiisha gobolka ee xanuunku uu ka soo bilowday ku boorriyay inay ka hortagaan qarinta xogta xanuunka.
Waynu ognahay in fayraska uu ka soo bilowday Wuhan bishii December 2019. Balse wax qarsoon maaha in Shiinaha uu daah saaray jiritaankiisa, baaxaddiisa iyo saameyntiisaba marxaladihii hore ee xanuunka.
Duqa magaalada Wuhan ayaa hadda kahor qirtay inaan wax tallaabo ah la qaadin tan iyo bilowgii January - markaas oo qiyaastii 100 kiis la xaqiijiyay - sidoo kale 23-kii January, markaas oo magaalada bandow lagu soo rogay.
Shiinaha ayaa jiritaanka xanuunka la wadaagtay WHO 31-kii December. Balse waxaan sidoo kale ognahay in xilliyadaas, dhaqtar isku dayay in saaxiibbadiis ay isla shaqeeyaan uu uga digo  xanuunka uu ka mid ahaa koox ay booqdeen booliiska.
Dr Li Wenliang iyo dad kale ayaa la aamusiyay. Dr Li ayaa mar dambe u dhintay xanuunka Covid-19.
Dhowr toddobaad kahor, xilligii madaxweyne Xi Jinping uu booqashadii ugu horreysay ku tegay Wuhan, tan iyo intii uu xanuunku halkaas ka dillaacay -  ma jirin kiisas cusub oo xanuunka ah oo laga soo sheegay guu ahaan dhulweynaha Shiinaha, marka laga reebo gobolka Hubei.
Xilliyadii uu Xi halkaasi booqday, wakaaladda wararka Japan ee Kyodo News ayaa baahisay walaaca laga qabo dhaqtar aan magaciisa la sheegin oo magaalada ku sugan, kaas oo sheegay in saraakiisha dowladda ay ku amreen in kiisaska cusub ay ka saaraan tirada rasmiga ah.
Warbixin ka soo baxday sirdoonka Mareykanka oo loo gudbiyay Aqalka Cad ayaa sidoo kale lagu sheegay in warbixinta Shiinaha ay tahay mid aan dhammeystirneyn isla markaana ay tirada tahay mid been ah.
Maxay tahay sababta loo daboolayo dillaacitaanka xanuunka? Waxay isugu jiri karaan dhowr sababoo: In bulshada laga qariyo xasarad kale oo caafimaadka bulshada ah, in laga hortago walaac ka dhasha ama in la xakameeyo warbaahinta iyadoo rajo laga qabo inaysan ka sii darin xaaladda.
Xitaa haddii tirada rasmiga ah ee la sheegay loo arko mid sax ah, sumcadda Shiinaha ee ku aaddan tirade ayaa dhowr jeer su`aal la geliyay.
Tan iyo bolowgii January ilaa horraantii March, ilaa toddobo qeexitaan oo kala duwan oo Covid-19 ah ayuu soo saaray Guddiga Caafimaadka Qaranka.
Prof Ben Cowling oo ka tirsan Jaamacadda Hong Kong ayaa sheegay in baaritaankii hore ee xanuunka diiradda lagu saaray kiisaska burukiitada ee lala xiriiriyay suuqa qoyan ee Wuhan halkaas oo uu xanuunku markiisii hore ka dillaacay.
Wuxuu haatan ku qiyaasayaa inay jiri karaan qiyaastii 232,000 oo kiisas la xaqiijiyay ah. Waxayna tiradaas saddex jeer ka badan tahay tan la shaaciyay.
"Waxaan u maleyneynaa in heerka qarinta uu aad u badnaa marxaladdii hore ee dillaacitaanka xanuunka," ayuu yiri. Waxaa sidoo kale jira kiisas la xiriira calaamadaha - dadka aysan ka muuqan wax calaamado ah.
Ilaa toddobaadkii hore, Shiinaha kiisaskaas kuma aysan darin tirada ay hayso, xitaa kaddib markii la xaqiijiyay. Madaxweyne Xi Jinping, iyo saraakiisha u dhow, ayaa hore isugu dayay inay soo celiyaan sumcadda Shiinaha.
Toddobaadkii la soo dhaafay, Ra`iisul Wasaaraha dalkaas Li Keqiang - ayaa sheegay in dhammaan maamullada gobollada dalkaas ay soo saaraan tiro saxan oo cad.
Dr Li iyo dhaqaatiir kale oo hore loo ciqaabay una dhintay fayraska, ayaa loo aqoonsaday inay shahiideen.
Toddobaadyo kaddib bandowgii Wuhan, warbaahinta dalkaas ayaa weriyay sheegashooyin ku saabsan in madaxweynaha uu shakhsi ahaan kulamo ka qabtay arrintaas toddobaadkii ugu horreeyay January, inkastoo aan xilligaas la dhaacin.
Shiinaha ayaa gargaar iyo dawo u dirtay dalalka ugu baahida badan, sida Talyaaniga, iyo dalal kale oo ay ka mid tahay Serbia.
Dowladda Shiinaha ayaana sidoo kale sheegatay in wejigii ugu horreeyay ee tijaabada talllaalka xanuunka ee bani`aadamka lagu sameeyay lagu soo gabagabeeyay muddo toddobaadyo ah.
Hadii ay sax tahay xogta Shiinaha ee xanuunka coronavirus iyo haddii kaleba, waxay u muuqataa in Shiinaha uu ka soo baxayo xasaradda ugu daran ee xanuunka, waxaana muuqata in dalkaasi oo xanuunku uu ka soo bilowday uu haatan doonayo in loo arka kii soo afjaray.
</doc>
<doc docid='bbc_war-52083690' lang='som' type='mono' source_url='https://www.bbc.co.uk/somali/war-52083690' term='COVID'>
Itoobiya: waddooyinka Addis Ababa oo maanta la buufiyey
Waddooyinka ugu waaweyn magaalada Assis Ababa ayaa maanta lagu buufiyey sunta disha waxyaabaha il ma aragtada ah uu faayrska ka mid yahay si looga hortago faafitaanka faayrsaka Covid-19.
Waddooyinka ugu waaweyn magaalada Assis Ababa ayaa maanta lagu buufiyey sunta disha waxyaabaha il ma aragtada ah uu faayrska ka mid yahay si looga hortago faafitaanka faayrsaka Covid-19.
Tallaabbadan oo uu maamulka magaalada Addis Ababa uu u qaaday ka qayb qaadashada dadaallada lagu xakameyn faafitaanka cudurka Coronavirus ee soo gaaray dalka Itoobiya.
Muddo saacadaha ah maanta gelinki hore waxaa xirnaa dhammaan waddooyinka waaweyn ee caasimadda dalka Itoobiya.
Itoobiya waxaa maanta laga helay 3 kiis oo cusub oo cudurka Coronavirus, dadka cudurka laga helayna ay yihiin dhammaantood Itoobiyaan laba ka mid ahna ay yihiin xubno hal qoys ka wada tirsan.
Wasaaradda caafimaadka dalkaasi waxay sheegtay tirada dadka laga helay cudurka iney gaartay 19.
Ilaa iyo haddana cudurka waxaa ka bogsaday hal qof laba qof oo u dhalatay dalka Japan dalkooda ayey dib ugu laabteen.
Duqa magaalada Addis Ababa Injiner Taakale Uma wuxuu sheegay buufitaantan ka hortagga cudurka ka hor waxaa loogol leeyahay in shacabka magaalada ku nool la dareensiiyo halista uu leeyahay cudurkan samfarka ah ee Coronavirus.
</doc>
<doc docid='bbc_war-52356997' lang='som' type='mono' source_url='https://www.bbc.co.uk/somali/war-52356997' term='COVID'>
Coronavirus: Dadka ka caafimaaday Covid-19 oo dhiiggooda la isticmaali doono
Dowladda Britain ayaa isku diyaarineysa in dhiigga dadka ka badbaaday coronavirus ay u isticmaasho la tacaalidda bukaannada isbitaallada jiifa ee xanuunka la ildaran.
Dowladda Britain ayaa isku diyaarineysa in dhiigga dadka ka badbaaday coronavirus ay u isticmaasho la tacaalidda bukaannada isbitaallada jiifa ee xanuunka la ildaran.
Qeybta Dhiigga iyo xubnaha kale ee jirka ee NHS ayaa ka codsaneysa dadka qaar ee ka soo kabtay Covid-19 inay dhiiggooda ku deeqaan si loo qiimeeyo daaweynta tijaabada ku jirta.
Rajada waxa ay tahay in unugyada difaaca ee ay sameeyeen ay gacan ka geysan doonaan in laga nadiifiyo fayraska dadka kale.
Mareykanka ayaa durbaba bilaabay mashruuc weyn oo arrintan lagu daraaseynayo oo ay ku jiraan in kabadan 1,500 oo isbitaal.
Marka qofku uu hayo cudurka Covid-19, hannaanka difaacooda wuxuu ka falcelinaya abuurista unugyada ilaaliya jirka, kaas oo ka hortaga fayraska.
Muddo ka dib waxaa dhismi kara unugyada waxaana laga heli karaa plasma, oo ah qeybta biyaha ah ee dhiigga.
NHSBT waxay hadda u soo dhowaaneysaa bukaannada ka soo kabtay Covid-19, si ay u eegaan haddii dhiigga Plasma - dheecaanka aan midabka lahayn ee dhiigga ka mid ah - ee laga qaado dadka ka caafimaaday kaas oo la siin karo kuwa weli la xanuunsan coronavirus.
Qoraal ka soo baxay hay'adda caafimaadka ayaa lagu yiri: "Waxaan saadaalinaynaa in marka hore la tijaabin doono si dawo degdeg ah loogu heli fayraska Covid-19.
"Haddii si buuxda loo oggolaado, tijaabooyinka waxaa lagu eegi doonaa in haddii dheecaanka qofka caafimaaday lala xiriirin karo xawaaraha bukaan-socodka Covid-19 ee soo-kabashada iyo fursadaha badbaadada haysta".
"Dhammaan tijaabooyinka caafimaad waa inay raacaan hannaan adag oo oggolaansho ah, si loo ilaaliyo bukaanka loona hubiyo in natiijooyinka adag la soo saaro. Waxaan si dhow ula shaqeyneynaa dowladda iyo dhammaan qeybaha ay quseyso si aan ugu dhaqaaqno hannaanka ansixinta sida ugu dhaqsaha badan, uguna macquulsan."
Dhowr kooxood oo ku sugan UK ayaa raadinayey in ay isticmaalaan dhiiggan Cas.
Isbitaalka Jaamacadda ee Wales (UHW) oo ku yaal Cardiff ayaa toddobaadkan ku dhawaaqay in ay doonayo inay tijaabiyo tikniyoolajiyadda.
Professor Sir Robert Lechler, madaxa Akadeemiyada cilmiga Caafimaadka iyo agaasimaha fulinta ee Iskaashiga Caafimaadka, kaas oo ay ku jiraan King College London iyo saddex isbitaal oo waaweyn oo London ku yaalla, ayaa sidoo kale rajeynaya in ay sameeyaan tijaabo kale oo yar.
Wuxuu doonayaa inuu u isticmaalo dhiigga bukaanka aadka u xanuunsanaya ee aan lahayn ikhtiyaar kale oo aan ahayn daweyn, halka tijaabo qaran oo ballaaran ay socoto.
Wuxuu yiri: "Waan niyad jabi lahaa, haddii aanan arki lahayn bukaannada qaarkood oo qaadanaya qaabkan daaweynta toddobaadyo gudahood. Aynu rajeyno in tijaabada qaran ee NHSBT ay si dhaqso leh u dhaqan gasho."
Wuxuu yiri, "Britain waxa ay si tartiib tartiib ah ugu dhaqaaqday in ay tijaabiso daawada.
"Waxaan u maleynayaa inay jiraan dhinacyo badan oo cudurka safmarkan ah oo aan dib u eegi doonno, aana dhihi karo, Waxaan la yaabanahay sababta aynaan dhaqso ugu dhaqaaqin. Waxaan u malaynayaa in ay tani ka mid noqon karto kuwaas".
Dunida oo dhan, tijaabooyin ayaa hadda la wadaa, si loo fiiriyo isticmaalka dhiigga Cas ee laga qaaday dadka ka caafimaaday fayraska.
Muddo saddex toddobaad gudahood ah, saynisyahano ku sugan Mareykanka ayaa abaabulay mashruuc dalka oo dhan ah, waxaana illaa iyo hadda lagu daaweeyay ku dhawaad illaa 600 oo bukaanno ah.
Prof Michael Joyner, oo ka socda Mayo Clinic, ayaa hogaaminaya shaqada.
Wuxuu sheegay: "Waxyaabaha aan ku barannay toddobaadkii ugu horreeyay ee maamulka ayaa ah, in aysan jirin calaamado nabadgelyo oo waaweyn oo soo ifbaxay iyo maareynta wax soo saarka oo aan u muuqan in ay keeneyso saameyn aan la filaneyn.
Wuxuu sheegay in daaweynta "adag tahay diyaarna tahay.
"Waxaa jira waxyaabo badan oo aynaan ka fahmin dhiiggan Cas. Waxaan baran doonnaa waxyaabo badan oo ku saabsan waxa ku jira dhiiggaas, waxyaabaha uu ka kooban yahay, heerarka ka hortagga jira, iyo xaqiiqooyin kale oo dhici kara inta lagu guda jiro toddobaadyada soo socdaan.
"Balse marmarka qaarkood, dhakhtar ahaan, kaliya waa inaad isku daydaa inaad tallaabo u qaaddo yoolka, marka aad gacanta ku dhigto."
Isticmaalka dhiigga bukaanka soo bogsaday ma ahan fikrad cusub oo ku saabsan dawo. Waxaa la isticmaalay in ka badan 100-sano kahor inta lagu guda jiray hargabkii ka dilaacay dalka Spain, iyo kuwii dhowaa ee Ebola iyo Sars.
Illaa iyo hadda, daraasado kooban oo keliya ayaa eegay waxtarkiisa, waxaana jira baaritaan aad u fara badan oo u baahan in la sameeyo si loo arko inay tahay arrin muhiim ah ee looga hortagi doono coronavirus.
Bruce Sachais, oo ah sarkaalka ugu sareeya caafimaadka ee Xarunta Dhiiga ee New York, ayaa yiri: "Dadka wax cajiib ah ayey sameeyeen, waxayna imaanayaan ayagoo koox-koox ah.
"Waxaan heynaa boqollaal iyo boqolaal deeq bixiyeyaal ah, waxaana awoodnay inaan durba uruurinno wax kabadan 1,000 cutubyo".
Runtii waa qalbi-diirnaan in la arko in dadka uu ku dhacay cudurka, heerar kala duwan, welwelkooda ugu weyni uu yahay 'sidee baan hadda u caawin karnaa kuwa kale?"
Saynisyahanada ayaa sheegaya in dhiigga Cas uusasan noqon doonin rasaas sixir ah.
Balse, halka xulashooyinkayga daaweynta coronavirus ay aad u kooban yihiin, in haddana rajadu tahay inay caawin karto illaa la helo tallaal.
</doc>
<doc docid='bbc_war-52411307' lang='som' type='mono' source_url='https://www.bbc.co.uk/somali/war-52411307' term='COVID'>
Muxuu Trump u soo gaabiyay khudbaddiisii maalin laha ee coronavirus?
Saddex gobol oo ka mid ah gobollada  Mareykanka ayaa ogolaaday in dib loo furo qaar ka mid ah dukaamada kaddib xayiraadaha fayraska Corona iyadoona tirada dhimashada dalkaasi ay kor u dhaaftay 51,000 oo qof.
Saddex gobol oo ka mid ah gobollada  Mareykanka ayaa ogolaaday in dib loo furo qaar ka mid ah dukaamada kaddib xayiraadaha fayraska Corona iyadoona tirada dhimashada dalkaasi ay kor u dhaaftay 51,000 oo qof.
Gobolka Georgia ayaa ogolaaneya in dib loo furo waxa uu ku tilmaamay ganacsiyada khatarahooda yar-yihiin sida goobaha lagu jimicsado iyo  kuwa la isku qurxiyo, halka gobolka Oklahoma-na uu khafiinyao xayiraadihii saarnaa ganacsiyada sida rayslaha iyo goobaha ay dumarka isku quruxiyaan ee saaluunka loo yaqaan. Gobolka Alaska ayaa isaga qaaday xayiraadihii saarnaa maqaayadaha.
Waxaa jiray tallaabboyin la mid ah kuwaasi oo ay qaadeen gobollada koonfurta ee ay maamulaan xisbiga Republican-ka balse dadka wax dhaleeceeya ayaa su'aal geliyay xilliga la qaadayo tallaabooyinkaasi, iyagoo sheegay iney xilli hore tahay in la qaado xayiradaha isla markaana ka digay in dadka aysan kala fogaan doonin marka dib loo furo ganacsiyada.
Dhanka kale madaxweyne Trump ayaa soo gaabiyay khubaddiisii maalin-laha ee coronvirus isagoo diiday inuu ka jwaabo su'aalaha weriyeyaasha.
Trump ayaa dhaleeceyn la kulmay ka dib markii uu soo jeediyay in dadka la xanuunsan Coronavirus lagu daweyn karo dawada jeermiska disha.
Dhakhaatiirta, dadka soo saara dawayoonkaasi iyo qaar ka mid ah gobolada Mareykanka ayaa durbadiiba ka digay in haddii dadka qaba xanuunka Covid-19 lagu duro dawada jeermiska disha ay naftooda halis galeyso.
Macaamiisha ayaa booqanaya goobaha ganacsiyada ee dib loo furay ee gobollada Georgia, Oklahoma iyo Alaska kuwaasi oo laga doonayo iney sii wadaan adeecidda tallaabooyinbka la xiriira kala fogaanshaha bulshada. Balse qaar ka mid ah magaalooyinka gobolladaasi ayaa go'aansaday iney sii wataan xayiraadaha saaran.
Iyadoo dadka shaqo l'aanta ah lagu sheegay iney dalkaasi gaareen 26 milyan oo qof tan iyo bartamihii bishii Maarso, ayaa waxay gobollo badan oo ka tirsan Mareykanka dareemeen culeyskaasi waxayna ku khasabtay in dib loo furo ganacsiyada. Balse khabiiriinta caafimaadka ayaa ka digay in tallaabooyinkaasi ay yihiin kuwa lagu degdegayo.
</doc>
<doc docid='bbc_war-51958610' lang='som' type='mono' source_url='https://www.bbc.co.uk/somali/war-51958610' term='COVID'>
Coronavirus: Ma u oggolaaneysaa carruurtaada inay la cayaaraan carruurta kale?
Iyadoo iskuullo badan la xiray qeybo ka mid ah dunida, ayaa waaliddiintu waxay is weydiinayaan waxa carruurtoodu ay tahay inay sameeyaan iyo waxa ay ka fogaan lahaayeen. Carruurtaadu ma u bixi karaan bannaanka si ay saaxiibbadood ula cayaaraan? Mise xiritaanka iskuuullada wuxuu ka dhigan yahay inay dhammaatay xilligoodii cayaarta?
Iyadoo iskuullo badan la xiray qeybo ka mid ah dunida, ayaa waaliddiintu waxay is weydiinayaan waxa carruurtoodu ay tahay inay sameeyaan iyo waxa ay ka fogaan lahaayeen. Carruurtaadu ma u bixi karaan bannaanka si ay saaxiibbadood ula cayaaraan? Mise xiritaanka iskuuullada wuxuu ka dhigan yahay inay dhammaatay xilligoodii cayaarta?
Haddii Katherine Wilson ay beddeli karto wixii tegay, waxay sheegtay inuusan qoyskeeda waqti casho ku qaadan lahayn guriga deriskooda.
Labo toddobaad kahor, markii uu Covid-19 ku faafay Talyaaniga balse aysan weli dowladdu amar ku bixin inay dadku guryahooda joogaan, hooyadan dhashay labada carruurta ah kuna nool magaalada Rome ayaa iyada iyo labo qoys oo kale waxaa loo sameeyay casuumaad casho.
"Seygeyga iyo aniga waxaanu iska dhaadhicinnay inaan guri joogno oo casuumaaddu aysan ahayn isu imaatin weyn," ayay u sheegtay BBC-da.
Xilligaas Katherine, oo ah qoraa Mareykanka u dhalatay seygeeduna uu Talyaaniga u dhashay, ayaa sheegtay in iyada iyo hooyooyin kale oo badan ay xiritaanka iskuulka u arkayeen feesto.
"Waxaanu is lahayn: 'Tani waa wax cajiib ah, waa sida feesto yar, aynu aadno meelaha aynaan weligeen tegin .'"
Maxaa ka jira in filimkan uu sii saadaaliyay caabuqa Corona?
Canada oo dalkeeda ka mamnuucday ajaaniib badan
Kenya oo ka ducaysaneysa fayraska Corona
Balse markii ay runta ogaatay oo ay xaqiiqsatay sida uu fayrasku u saameeyay dalkaas, waxay jeclaan lahayn inay taxadar weyn muujiso oo ay xaddido dhaqdhaqaaqa qoyskeeda.
Maalmo yar kadib, dowladda Talyaaniga ayaa soo rogtay xayiraado. Taasi micnaheedu waa inaan la aadi karin meelaha loo dalxiis tago.
"Marka la eego xayiraaddu way fiican tahay intii aad qaadan lahayd go'aan ay kugu cadaadiyeen carruurtaada amaba saaxiibbadaa," ayay tiri.
Qeybo badan oo dunida ah, waaliddiin badan ayaa sida Katherine ku wareersan shuruucda ay carruurtooda u dejin lahaayeen si ay usoo cayaaraan.
Markii dhinac laga eego, dowladuhu ma xayirayaan dhaqdhaqaaqa dadka. Balse dhanka kale, saraakiisha caafimaadka ayaa sheegay in laga fogaado isu imaatinnada ay muhiim u tahay joojinta faafitaanka fayraska.
Dr Keri Althoff, oo wax ka dhigta  Iskuulka Caafimaadka Bulshada ee Johns Hopkins Bloomberg ee ku yaalla Baltimore, Maryland, ayaa sheegtay in kala fogaanshaha ay micnaheedu tahay in carruur iyo dad waaweynba ay isu jirsadaan labo mitir mar walba. Taas waxay ka dhigan tahay inaan la cayaari karin kubadda gacanta iyo tan cagta.
Inkastoo ay jiraan cayaaro aan saameyn weyn lahayn sida teeniska oo ay carruurtu si wadajir ah u dheeli karaan, haddana way adag tahay in carruurta lagu amro inay is ilaaliyaan xilliga cayaarta.
"Cidna makala fogaato goobaha cayaarta-taasi ma aha muhiimadda goobta cayaarta," ayay tiri Dr Althoff.
Waxay intaa ku dartay in cudurku uu maalmo ku noolaan karo derbiyada, sidaas darteed ay muhiim tahay in laga fogaado meelaha lagu cayaaro iyo qalabka cayaaraha.
Inkastoo carruurta ay caadi ahaan aad uga muuqan calaamadaha coronavirus, haddana dadka kale ayay u gudbin karaan.
Taasi micnaheedu waa in canuggaaga iyo saaxiibkiis iyagoo u muuqda ina gebi ahaanba caafimaad qabaan, ay haddana cudurka u gudbin karaan dadka kale, sida dadka waaweyn oo ay ka muuqan karaan calaamado waaweyn.
"Waaliddiintu waa inay haatan ka taxadaraan naftooda," ayay tiri Ms Althoff.
Dowladaha hoose ayaa u baahan inay caddeeyaan waxa loola jeedo kala fogaanshaha bulshada, ayay tiri Dr Katherine Semrau, oo ka tirsan sheybaarka AriadneLabs.
Waxay Katherine sheegtay in xitaa haddii aan xayiraad la saarin bulshada sida dalka Talyaaniga, ay haatan tahay xilligii ay dadku is xilqaami lahaayeen iskana taxadari lahaayeen.
Ms Althoff ayaa intaas ku dartay in waaliddiintu ay tahay inay xayiraado soo rogaan, ayna carruurtooda u sameeyaan qorshe.
Sida aad isku ilaalin lahayd adigoo ku qanacsan
•Raac talooyinka waaxda caafimaadka bulshada ee ku aaddan waxyaabaha la oggol yahay in la sameeyo.
•Ka fogow meelaha lagu cayaaro ee goobaha kale sida meelaha lagu keydiyo qalabka carruurta.
•Bannaanka aad! Soco oo kaxee baaskiil
•Kala xiriir saaxiibbadaa iyo qoyskaaga internet-ka.
</doc>
<doc docid='bbc_war-52578380' lang='som' type='mono' source_url='https://www.bbc.co.uk/somali/war-52578380' term='COVID'>
Corona Fayras; Maxaa ka jira in dhimasho uusan sababin Corona Fayras ay aad ugu badatay Nigeria?
Dowladda Nigeria ayaa baaritaan ku sameysay caabasho ay shacabka soo gudbiyeen oo ku saabsan dhimasho aad ugu badatay dalkaas, taasoo la sheegayo inuusan sabab u ahayn Corona Fayras.
Dowladda Nigeria ayaa baaritaan ku sameysay caabasho ay shacabka soo gudbiyeen oo ku saabsan dhimasho aad ugu badatay dalkaas, taasoo la sheegayo inuusan sabab u ahayn Corona Fayras.
Arrintan ayaa laga soo tabiyay gobolka ku yaalla waqooyiga dalkaas ee Jigawa.
Dowladda gobolkaas ayaa khubaro caafimaad oo ka kooban shan dhakhtar u dirtay halkaas si ay xog uga soo gudbiyaan ka hor inta uusan dhammaanin isbuucan.
Warbixin ay guddigaas soo saareen maanta ayey ku sheegeen inay wax caddeyn ah u waayeen sare u kac ku yimid tirada dhimashada ee gobolka Jigawa, sidaas awgeedna aysan taageeri karin sheegashada ka timid dhinaca shacabka.
Khubaradan ayaa baaritaan u kuurgalid ah kasoo sameeyay magaalada Hadeja.
Madaxa kooxda baaritaanka sameysay ayaa sheegay in 92 ruux ay ku geeriyoodeen siddeed maalmood gudahood, taasoo qeyrul caadi ah.
Natiijada baaritaanka ayaan meesha looga saarin in dhimashada uu sabab u yahay xanuunka Corona Fayras, maadaama aad dadkaas badankood baaritaan lagu sameynin.
Dadka deegaanka ayaa si weyn uga cawday xaddiga dhimashada oo aad sare ugu kacay xaafadaha qaar.
Dhakhaatiirta ku sugan Jigawa ayaa markii hore sheegay in dadka intooda badan ay halkaas ugu dhintaan xanuunnada kala ah neefta, sokorowga iyo dhiig-karka.
Kooxda baaritaanka loo diray, oo uu ka mid ahaa wakiil ka socda Hay'adda Caafimaadka Adduunka ee WHO ayaa waxay diiradda saarayeen inay ogaadaan waxa keenayay dhimashada iyo inuu Corona Fayras sabab u yahay.
Guddoomiyaha ururka dhakhaatiirta ee Jigawa, Nura Basirka, ayaa sheegay inuu walaac soo food saaray kaddib markii 16 ka mid ah dhakhaatiirta gobolka uu soo ritay Corona Fayras, sidaas darteedna uu dhammaan xubnaha ururka ku amray inay cudurka iska baaraan.
Ilaa hadda gobolkaas waxaa si rasmi ah looga soo tabiyay 39 kiis oo corona ah iyo hal dhimasho oo ka timid xanuunkaas.
Guud ahaan Nigeria waxaa laga helay 3,000 oo kiis, tirada ugu badanna waxaa heysata magaalada Lagos.
Dowladda Nigeria dabcisay xayiraaddii ay kusoo rogtay magaalooyinka waaweyn ee waddanka, taasoo horseedday in dib loo billaabo dhaqdhaqaaqyadii ganacsiga dalka ugu dhaqaalaha badan qaaradda Afrika.
Hase ahaatee ururka dhakhaatiirta ayaa tallaabada dowladda ku qeexay "mid aan laga fiirsanin".
Magaalada ganacsiga hoyga u ah ee Lagos, waxaa laga dareemayaa in saxmadda gaadiidka aysan badneyn, taasoo muujineysa in dad badan ay wali guryaha isku celinayaan.
Isbuucii lasoo dhaafay, madaxweyne Muhammadu Buhari ayaa sheegay in go'aannada xayiraadda ay sababeen "hoos u dhac dhaqaale oo baaxad leh".
Xayiraadda Nigeria ayaa lagu dhawaaqay shan isbuuc ka hor, iyadoo ujeeddadu ahayd si cudurka loo xakameeyo.
</doc>
<doc docid='bbc_war-52061195' lang='som' type='mono' source_url='https://www.bbc.co.uk/somali/war-52061195' term='COVID'>
Coronavirus: Shiinaha oo joojinaya ajaaniibta dalkiisa galaya ka dib kiisaskii oo batay
Shiinaha ayaa ku dhawaaqay tallaabo ku meel gaar ah oo lagu mamnuucayo dhammaan ajaanibta booqanaya dalkaas, xitaa haddii ay haystaan dal ku galka ama degganaasha dalkaas.
Shiinaha ayaa ku dhawaaqay tallaabo ku meel gaar ah oo lagu mamnuucayo dhammaan ajaanibta booqanaya dalkaas, xitaa haddii ay haystaan dal ku galka ama degganaasha dalkaas.
Dalkaas ayaa sidoo kale xaddidaya duullimaadyada diyaaradaha Shiinaha iyo kuwa dalalka kale, isagoo ku amray inay toddobaadkii sameeyaan hal duullimaad, iyo in diyaaraduhu aysan buuxin in ka badan 75%.
Inkastoo Shiinaha uu shalay shaaciyay kiiskii ugu horreeyay ee coronavirus ee gudaha dalkaasi, muddo saddex maalmood ah, haddana inta badan dhammaan kiisaska cusub waxay noqdeen kuwo laga qaaday dad dibadda ka yimid.
Waxaa Shiinaha laga soo sheegay shalay 55 kiis oo cusub - kuwaas oo 54 ka mid ah ay bannaanka ka yimaadeen.
Wasaaradda Arrimaha Dibadda Shiinaha ayaa sheegtay inay "joojineyso in ajaanibta ay galaan dalkaas" sababo la xiriira "faafitaanka degdegga ah ee uu Covid-19 ee dunida".
Tallaabadan ayaa saameyneysa dadka haysta dal ku galka iyo deganaashaha dalkaas, balse kuma jiraan diblomaasiyiinta ama dadka haysta dal ku galka badanaa la siiyo shaqaalaha diyaaradaha.
Dadka ka shaqeeya "baahiyaha bani'aadannimo ee degdegga ah" ama kuwa ka shaqeeya howlaha kale ee muhiimka ah ayaa codsan kara in loo oggolaado inay dalkaasi galaan.
Inkastoo shuruucdan ay u muuqdaan kuwo aan la rumeysan karin, haddana shirkado diyaaradeed oo ajnabi ah oo badan ayaa joojiyay inay Shiinaha u duulaan - magaalooyiin badan ayaana dhaqan geliyay tallaabooyinkaas.
Bishii la soo dhaafay, tusaale ahaan, Beijing ayaa ku amartay qof walba oo magaalada ku soo laabanaya inuu galo 14 maalmood oo karantiil ah.
Inkastoo fayraska uu ka soo bilaamay Shiinaha, haddana kiisaska fayraska ee dalkaas waxay ka yar yihiin kuwa Mareykanka, sidoo kale tirada Shiinaha ku dhimatay waxay ka yartahay midda Taliyaaniga iyo Spain.
Kiisaska coronavirus ee Shiinaha waxay gaartay 81,340, iyo 3,292 dhimasho ah, sida uu maanta xaqiijiyay Guddiga Caafimaadka dalkaas.
Guud ahaan, 565 ka mid ah kiisaska la xaqiijiyay ayaa la sheegay in bannaanka laga keenay, oo ay keeneen ajaanib ama muwaadiniinta Shiinaha ee dalkaas ku laabtay.
Hubei - oo ah gobolka uu markii hore ka dillaacay fayraska - lagama soo sheegin kiisas cusub.
Xayiraadda lagu soo rogay caasimadda gobolkaas ee Wuhan, oo dhaqan gashay bishii January, ayaa la sheegay in la khafiifin doono 8 April.
</doc>
<doc docid='bbc_war-52226514' lang='som' type='mono' source_url='https://www.bbc.co.uk/somali/war-52226514' term='COVID'>
Magaalada New York oo tiraddii ugu badnayd caalamka uu soo ritay Covid-19
Gobolka New York ayaa noqday gobol ka sara mara dhanka tirada dadka uu soo ritay Corona dalalka kale guud ahaan caalamka marka Mareykanka laga reebo, sida ku cad warbixin la soo saaray.
Gobolka New York ayaa noqday gobol ka sara mara dhanka tirada dadka uu soo ritay Corona dalalka kale guud ahaan caalamka marka Mareykanka laga reebo, sida ku cad warbixin la soo saaray.
Tirada uu magaalada New York soo ritay cudurka Covid-19 ayaa Khamiistii gaartay 159,937, taasi oo ka sara martay dalka Spain oo dadka uu cudurka so ritay ay dhan yihiin (153,000 qof) halka Taliyaaniga ay tiradda gaartay (143,000).
Shiinaha oo ah goobtii uu cudurka ka s bilaabmay ayaa tiradu ahayd 82,000 oo kiis taasi oo micnaheedu tahay in magaalad New York ay ak sara martay dhammaan dalalka klae ee Mareykanka ka baxsan.
Guud ahaan dalka Mareykanka dadka uu cudura soo ritay ayaa tiradoodu gaartay 462,000, halka ay dhimashadu mareyso  ku dhawaad 16,500.
Guud ahaan caalamka tirada uu cudurka soo ritay ayaa imika gaartay 1.6 milyan oo qof, halka tirada dhimashada caalamka ay mareyso 95,000.
Iyada oo magaalada New ay hogaaminayso caalamka tirada dadka uu soo ritay cudurka Corona, dhimashaduna ay taha 7,000 ayaa dhanka dhimashada waxay ka hooseysaa dalka Spain oo ay dhimashadu
mareyso 15,500, halka Taliyaaniga ay cuduka ugu dhinteen 18,000.
Dhanka kale maamulka magaalada New York ayaa waxay bilaabeen inay xabaal wadareedyo ku aasan dadkii u dhintay xanuunka corona, xilli tirada dhimashada ay wali sare u sii kacayso.
Meydadka ayaa lagu aasayaa jasiiradda Hart iyada oo aysan eheladooda ka qeyb galin.
Jasiiradan Hart ayaa lagu aasi jiray dadka ku dhinta magaalada New York ee aan la aqoon eheladooda.
Muuqaalo ay soo duubtay diyaarad ah nooca aan duuliyaha lahayn ayaa muujinaya meydadkaasi oo lagu aasayo xabaal wadareedyo.
Dhanka kale wasiirada dhaqaalaha ee dalalka Yurub ayaa waxay ku heshIiyeen dhaqaala dhan 400 oo bilyan oo Yuuro oo loogu talagalay samatabixinta dalalka Yurub ee sida ba'an uu ugu dhuftay cudurka safmarka ee Corona.
Gudoomiyaha kooxda eurogroup, Mario Centeno, ayaa sheegay in qorshahan uu muhim u yahay xaqiijinta dib u soo kabashada dhaqaalaha si loo difaaco suuqa Yurub.
Lacago deen ah ayaa dalalka Yurub la siin doonaa si ay taasi gacan uga geysato bixinta dhaqaalaha adeega caafimaada iyo si loo caawiyo shirkadaha iyo dadka aan shaqeyn.
</doc>
<doc docid='bbc_war-52347840' lang='som' type='mono' source_url='https://www.bbc.co.uk/somali/war-52347840' term='COVID'>
'Boqorka Cuudka' Soomaalida ee Coronavirus sahayday
Allaha u naxariistee Maxamuud Ismaaciil Xuseen (Xudaydi) oo lagu tiriyo inuu ahaa aabbaha muusika casriga ee Soomalida ayaa dhawaan magaalada London ku geeriyooday kaddib marki uu haleelay cudurka Coronavirus.
Allaha u naxariistee Maxamuud Ismaaciil Xuseen (Xudaydi) oo lagu tiriyo inuu ahaa aabbaha muusika casriga ee Soomalida ayaa dhawaan magaalada London ku geeriyooday kaddib marki uu haleelay cudurka Coronavirus.
Wariyaha BBC Mary Harper oo ay marxuumku saaxibba dhow ahaayeen ayaa warbixintan ka diyaarisay.
Markasta uu Xudeydi kabankiisa 'Cuudka' uu faraha saaro inaad sii fadhido wey adagtahay.
Jirka wuu ruxmayaa, gacmuhuna wey sabcinayaan faruhuna wey shanqarayaan. Muusika uu garaaco Xudeydii  adiga oo dhanba wuu ku saameynayaa.
Balse Xudeydii wuxuu u qalmaa magaca caanka ah ee loo yaqaanno ee ah 'Boqorka Cuudka' mid ka weyn, marka loo fiiriyo heerka Musika ka gaaray.
Waxay ahayd qof adag, deggan, deeqsi, dadka soo dhaweeyo oo maadda badan.
Arday iyo Darawal bas
Laga bilalabo marki aan la kulmay waxaan isku arkayey inaan qoyskiisa ka mid ahay.
Aniga oo keli ah ma aha. Cid walba oo gurigiisa ku booqato si diirran ayuu u soo dhaweeynayaa isaga oo u shubaya qaxwada Yemeni cid kasta oo u baahanna jiif ayuu siinayaa.
Allaha u naxariistee Macallin Xudeydi wuxuu ahaa dugsi dadban oo wax laga barto, dad badan ayaana dunida daafaheeda uga imanayey si ay aqoon uga korosadaan.
Xudeydii wuxuu ku dhashay magaalada Berber sanadka marka uu ahaa 1928-kii. Wuxuuna ku soo barbaaray magaalada Cadan ee dalka Yemen, wuxuuna dhalinyaranimadiisi aad u xiiseyn jiray muusika.
"Markasta oo ay xubnaha qoyskeyga i soo raadiyaan oo ay gurigeyga igu soo celiyaan" ayuu yiri Xudeydi, mar uu dareenkiisa Muusika uu ka warramayey.
Xudeydi oo 14 jir ah ayuu aabbiihi u kaxeeyey xaflad ka dhaceysay magaalada Cadan. Waxaana halkaasi laga garaacayey Cuudka, halkaa ayuuna Xudeydi jeceylka Cuudka uu ku soo qaaday.
Jeceylka Cuudka uu u qabo wuxuu ku cabbiray heer uu gaaro marka uu loox waregsan oo cuud u eg uu arkaba wuu soo qaadan jiray wuuna garaaci jiray.

Stringed instrumentoften described as similar to the European lute
Its historystretches back thousands of years
Centralto a lot of Arab music
Made of woodtypically with 11 strings, five are paired together
Waa xilliyadi uu Xudeydi uu la kulmay laxamistaha weyn ee Soomaaliyeed ahaana ninka sida weyn cuudka u ciyaari jiray Cabdullaahi Qarshe.
"Maalin maalmaha ka mid ah waxaan billaabay inaan taabto cuudkiisa si aan u dareemo. Qarshe wuxuu markiba i weydiiyey waxa uu abbahay ii iibiyey si aan iskuulka u aado.
"Waxaan ku iri: 'Buugaag iyo qalin qori'. Qarshe wuxuu yiri waa wax fiican balse waa inuu sideyda oo kale uu Cuud kuu iibiyaa."
Xudeydii si degdeg ayuu u bartay uguna soo caan baxay garaacidda Cuudka isaga oo abaalmarinno kala duwan ku muteystay. Wuxuuna u soo noqday Somaliland, kaddibna wuxuu u sii dhaafay Jabuuti ilaa marki dambe laga soo eryo Jabuuti isaga oo lagu eedeeyey inuu qaado heeso kacaan oo siyaasadeysan.
Markale dalkiisa ayuu dib ugu soo laabtay, wuxuuna sida oo kale dhibaato uu kala kulmay laamaha dowliga ee jiray. Ilaa ay mar gaartay in heesihiisa dhanba la mamnuuco laguna tilmaamo "Shaqa ibliis".
Fannaanku wuxuu mar uu warqad u qoray sirdoonka qaranka ee xilligaasi jiray wuxuu ku yiri: "Aaway weelki weynaa ee ay caanuhu ka buuxeen iyo cawsi aad ii ballan qaadeen?"
Wuxuu sheegay iney su'aashaasi ka careysiisay ninki farriintiisa guddoomay "Wuxuu ii soo diray ereyo kulul oo uu ku leeyahay xumaanta aad waddo haddaad joojin weydo waxaad arki doontoo sumcadda aad Soomaalida dhexdeeda ku leedahay oo xumaatay."
Sumcaddi iyo magaci weynaa ee uu lahaa waxay Xudeydi u sahashay inuu nin kale oo caan ah l saaxibo. Wuxuuna xusay mid ka mid ah heesihiisa cuudka uu ku garaacay ereydeeda.
Xudeydi wuxuu degganaa magaalada London balse wuxuu u safri jiray caalamka oo dhan, si masraxyo faneed uu hibadiisa ugu soo bandhigo taageerayaashiisa. Xudeydi da'du wax saameyn ah kuma lahayn. Isaga oo 90 jir ah ayuu weli fankiisi soo bandhigayey.
Inkasta oo heer sare uu ku gaaray magaca 'boqorka cuudka' haddana ma jecleen in la buunbuuniyo.
Waxaan xusuustaa xaflad abaalmarin lagu guddoonsiinayey oo lagu qabtay London isaga oo la guddonsiiyey abaalmarinta guusaha noolashiisa fanka uu ka gaaray.
Waxaan ka qayb galay bandhig lagu qabtay magalada London.
Waxaana halkaasi ka heesayey fannaanka Soomaaliga ah ee da'da yar Aar Maanta. Xudeydi wuxuu ka soo dhaqaaqay gurigiisa isaga oo sita Cuudkiisa, meesha oo aad ciriiri u ahayd waxaa loo dhigay Kursi wuxuuna billaabay inuu Cuudkiisa uu ka dhawaajiyo, dadki meesha joogay oo dhanna waxay la dhaceen farxad iyo reynreyn.
Suldaan Cali Shire oo ah shaqsi Xudeydi u qaabilsanaa qoridda taariikhdiisa. Wuxuu sida oo kale uu muddo dheer uu soo ahaa arday wax ka barto xirfadda xudeydii wuxuu ku tilmaamay: "qofki arko inuu xusuusanayo horamarka muusika soomaalida uu gaaray wuxuuna ahaa abbe aad u wanaagsan."
Sida oo kale gabar ka mid ahayd ardayda Xudeydii oo lagu magacaabo Nadiifa Maxamed, waxay sheegtay xudeydi iney u ahayd gabadhiisa oo kale.
"Waxweliba ayuu ii ahaa," ayey tiri. "Wuxuu marki hore ii ahaa macallin muusik, laakiin wuxuu i baray taariikh, dhaqan iyo luuqad. Isaga dhan Muusik socda ayuu ahaa, xataa markuu jikadiisa ku jiro wuxuu farahiisa ku garaacayey Musik."
Xudeydi wuxuu yiri badanaa ma suuragaleyso in Muusica iyo siyaasadda la kala saaro, gaar ahaanna xilliga ay xaaladdu adag tahay, sida marki uu talinayey madaxweynihi hore ee wakhtiga dheeraa ee kaligii taliska ahaa Maxamed Siyaada Barre ama colaada sanada badan qaatay ay taagan yihiin, abaaro ama dhibaatooyin kalana ay ka jiraan."
Barafasoor Axmed Samatar wuxuu yiri '"wuxuu ahaa nin waddani ah oo mabaadi'da rayadka ah leh". "Wuxuuna ahaa artiste farashaxan muusik oo dhammeystiran leh. Wuxuuna muddo ka badan 70 sano uu noo soo bandhigayey kartidiisa dhinaca heesaha uu leeyahay."
Nadiifa waxay tiri, Xudeydi wuxuu ahaa "marweliba halgamaa jeclaa, shacabku iney helaan xuquuqdooda shaqsi ahaaneed"
Hase yeeshee, xirfaddiisu cidweliba kuma faraxsaneen oo ay waaliddiintiisuba ka mid yihiin, marna kuma farxsanaan jirin xirfaddiisa, tani iyo marki uu yaraa.
"Dhammaantayn dagaal ayaan ku wada jirnay" ayuu yiri Xudeydii. "Waxayna ay ii arkayeen wiil ay dhaleen oo hadda soo baxaya  mustaqbalka noolashiisa baab'inayaa."
Heesa badan oo uu Xudeydi qaado waxay qayb ka noqdeen hidda raaca soomaalida, soomaalida meel kasta oo ay joogto iyo qabiil kasta oo ay ka soo jeeddaba.
Heesaha caanka ah uu qorayna waxaa ka mid ah hees uu walaalkii u qaaday oo lagu magacaabo 'Uur Hooyo'.
Ereyada heestana waxaa ka mid ah:
Laba aabe wada dhalay iyo ubad walaala
Arinkii yimaadaba isla kaashanayoo
Isla kaashanaayoo isa siiya gacantee
Indhahaygu nuurkey ku il doogsadeenow
Adna haysku key ladine uur hooyahaygow
Dhabarkii adoogeey kii laga abuurow
Naas iyo abaydimo kii ila wadaagow
Sideen kuu illawaa ma ahaan karaysee?
Indhahaygu nuurkey ku il doogsadeenow
Adna haysku key ladine uur hooyahaygow
Waayaha adduunkaa ina kala fogeeyoo
Anna kali ahaantey u adkeysan maayee
Umal baan la tiicaa isma dhaano madigee
Indhahaygu nuurkey ku il doogsadeenow
Adna haysku key ladine uur hooyahaygow
Naftu waa amaanee aaskayga geerida
Aday bud dhigaayo igu gacan dambeeye
Dhaxalkayga aadmiga kii ugu dhawaayow
Indhahaygu nuurkey ku il doogsadeenow
Adna haysku key ladine uur hooyahaygow
Heessihiisa iyo qaabka uu xirfaddiisa u gudbiyaba waxay ahayeen kuwa dhaqanka midnimada ku saleysan oo uu wax saameyn ah u geysanin dagaalki sokeeya ee 30-ka sano socday.
"Bahda fanka Soomaalida si aad ah ayey uga murugoodeen geerida ku timid fannaanka, laxamista, musikistaha aabbaha fanka Soomaalida Maxamuud Ismaaciil Xuseen (Macallin Xudaydii) iyaga oo u arkay iney waayeen tiirka dhaqanka ma guuraanka ee Soomaalida" ayuu yiri.
Wararka kale ee Corona la xidhiidha:
</doc>
<doc docid='bbc_war-52443672' lang='som' type='mono' source_url='https://www.bbc.co.uk/somali/war-52443672' term='COVID'>
Maxaa ka jira in Ukunta ay keento wadne xanuun?
Xilli ay dalal badan shacabkooda ku boorriyeen inay guryaha joogaan, si looga hortago faafitaanka cudurka Covid-19, in badan oo naga mid ah waxay mudnaan gooni ah siinayaan raashinka aan cunno iyo sida uu caafimaadkeenna waxtar ugu leeyahay.
Xilli ay dalal badan shacabkooda ku boorriyeen inay guryaha joogaan, si looga hortago faafitaanka cudurka Covid-19, in badan oo naga mid ah waxay mudnaan gooni ah siinayaan raashinka aan cunno iyo sida uu caafimaadkeenna waxtar ugu leeyahay.
Saaxiibbadeenna ka shaqeeya laanta BBC ee ka faalloota raashinka ayaa diiradda saaraya sidii ay dadka uga caawin lahaayeen inay wax ka fahmaan faa'iidada iyo waxyeellada ku jirta cuntooyinka ugu badan ee la isticmaalo.
Mid ka mid ah waxyaabaha gaarka loo eegayo waxaa ka mid ah Ukunta. Ma dhab baa in ukuntu ay sababto wadne xanuun?
Haddii ay jirto cunto aad u wanaagsan, ukunta waxay noqoneysaa midda ugu sarreysa. Mar kasta waa diyaar, way fududdahay in la kariyo, way qiimo jaban tahay, waxaana ka buuxa nafaqooyiin kala duwan.
"Ukunta waa shay ka wanaagsan cunto kasta, waxayna kobcisaa unugyada jirka. Waxay si muuqata uga sameysan tahay nafaqo aad u badan," ayuu yiri Christopher Blesso, oo cilmiga seyniska nafaqada ka dhiga jaamacadda Connecticut ee dalka Mareykanka.
In aan cunno ukun lagu daray cuntooyiin kale waxay jirkeena ka caawinayaan in aan helno fitamiinno kala duwan. Tusaale ahaan, Cilmi baaris ayaa sheegtay in ukun aan ku darsanno saladh aan ka heleyno fitamiin E aad u badan.
Balse, muddo tobannaan sano ah, cunidda ukunta waxay noqotay mid muran dhalisa, taas oo ay ugu wacan tahay kolesteroolka badan ee ku jira - oo dhowr cilmi baaris ay la xiriiriyeen halista ah in ay sare u kacaan xanuunada ku dhaca wadnaha.
Hal xabo oo ukun ah waxaa ku jira qiyaas ahaan 185 miligaran oo kolestorool ah, taas oo ah kala bar 300mg ee la qaadan karo halkii maalin, midaa oo ahayd arrin illaa dhawaan dhiiragelineysay hay'adda cuntada Mareykanka.
Taas micneheedu ma wuxuu yahay in ukunta ay inoo tahay cuntada ugu wanaagsan, mise mid dhibaato inoo geysaneysa?
Kolestoroolka oo ah dufan jaalle ah oo ay soo saaraan keliyaha iyo xiidmaha, waxaa laga heli karaa unugyada ku jira qof kasta jirkiisa. Waxaan aalaaba u qaadannaa in ay "xun tahay". Balse kolestoroolka wuxuu muhiim u yahay dhismaha qeybaha unugyada xuubka jirka. Sidoo kale waxaa u baahan korkeena si fitamiin D uu u sameysmo iyo hannaanka difaaca jirka.
Jirkeena wuxuu iskiis u sameystaa kolestoroolka uu u baahan yahay, waxaanna sidoo kale ka helnaa waxyaabaha aan cunno sida hilibka lo'da, ukunta iyo qaar ka mid ah noolayaasha badda, waxaan si la mid ah ka helnaa farmaatada iyo burcadka.
Kolestorool waxaa gudbiya qeyb ka mid ah dufanka jirkeena ku jira ee xinjiraha dhiigga. Qof kasta wuxuu leeyahay waxyaabo u gaar ah oo dufinkaas ka mid ah, waana mid shaqsiyadeed sida ay uga qeyb qaadato  in ay halis wadna xannuun ah qofka ku sababto.
Cufnaanta hooseysa ee dufinka loo garanayo LDL ee kolestoroolka - wuxuu noo soo gudbiyaa "dhibaato" kolestorool ah - taas oo ka timaada kelida una gudubta halbowlayaasha iyo xuubka cad ee jirka. Cilmi baarayaasha waxay sheegeen in taas ay saameyn karto kolestorool dhexgala xididada, ayna sare u qaaddo halista ka dhalata cudurrada wadnaha.
Balse baarayaasha caafimaadka si dhab ah uma aysan wada xiriirin in cunidda waxyaabo kolestoroolka leh ay sare u qaadayaan xannuunada ku dhaca wadnaha. Natiijo ahaan, talooyiinka qaabka cunatada Mareykanka waalaga saaray in la xakameeyo kolestoroolka; sidoo kale midda UK ayaa laga saaray.
Taasi bedelkeeda waxay ku talinayaan in aan xadidno qiyaasta cuntada dufinka leh ee aan cuneyno, kaas oo sare u qaadi kara halista loogu jiro xanuunada wadnaha.
Cuntooyiinka laga qaadi karo waxaa ka mid ah kuwa sida aan caadiga ahayn loo kariyay sida margarines, cuntooyiinka fudud, kuwa sida aadka ah loo dubay ama loo shiilay sida burka, hilibka digaagga iyo doolshada ama keegga.
Sidoo kale, ukunta iyo qaar ka mid ah noolaha yaryar ee badda, waa cuntooyiinka keli ah ee kolestoroolka uu ku badan yahay, haddana aan lahayn dufan badan.
Doodda ku saabsan saameynta caafimaad ee ukunta ayaa qeyb ahaan dhan kale u wareegtay, sababtoo ah jirkeena wuxuu magdhow ka bixin karaa kolestoroolka aan cunno.
"Waxaa jira hannaano u diyaarsan in ay kolestoroolka aan cunno uusan dhibaato geysan," ayey tiri Elizabeth Johnson, oo ah cilmi baare ka tirsan jaamacadda Tufts ee Boston.
Dib u eegid 2015-kii lagu sameeyay ilaa 40 cilmi baaris, Johnson iyo kooxdii kale way ku adkaatay in ay helaan caddeyn soo afjareysa xiriirka ka dhexeeya kolestoroolka iyo cudurrada wadnaha ku dhaca.
"Bini-aadamka wuxuu leeyahay qaabab wanaagsan ee cunidda kolestoroolka, wuxuuna jirka soo saaraa kolestorool aad u yar," ayey tiri.
Marka ukunta laga hadlayo, kolestoroolka waxaa suuragal ah in uu yareeyo halista caafimaad. Kolestoroolka wuxuu dhibaato badan yahay marka uu ku dhex milmo halbowlayaasha dhiigga, balse arrintaas oo kale ma sababo kolestoroolka ku jira ukunta, ayuu yiri Blesso.
"Dadku waa in ay ka walwalaan kolestoroolka ku jira dhiigga, kaas oo ah midka sababa wadna xanuunka," ayuu yiri Fernandez.
Cilmi baarayaal ayaa horraantii sannadkan daabacay, dhibaatada ukunta, inkastoo arrintaan lagu beeniyay midkale oo dhowaan laga sameeyay ukunta in aysan wax dhib ah u lahan caafimaadkeena.
Baarayaashaas waxay eegeen illaa 30 kun oo qof oo da'dooda ay tahay 17 sano, waxayna ogaadeen in wax ka badan hal ukun maalintii ay halis wadna xanuun ah keeneyso ayna sababi karto geeri.
"Waxaa kale oo aan ogaannay in hal ukun barkeed oo maalintii dheeraad ah ay 6% boqolkiiba sababayso xanuun wadnaha ku dhaca iyo 8% boqolkiiba oo sare u kaca geeri ah".
Inkastoo cilmi baaristaa ay ahayd middii ugu ballaarneyd ee xiriirisa ukunta iyo wadna xanuunka, haddana waxay ku koobneyd qiimeyn oo keli ah, mana aysan bixin caddeyn rasmi ah oo muujinaysa saameynta iyo sababta.
Baaritaankaas wuxuu ka hor yimid natiijooyiinkii hore. Waxay kuwii hore qaar ka mid ah soo qaateen in ukunta ay u wanaagsan tahay caafimaadka wadnaha.
Falanqeyn hore oo lagu sameeyay illaa nus milyan qof oo Shiinaha deggan, sannadkii 2018-kii, waxaa lagu ogaaday in cunista ukunta ay yareyso cudurrada ku dhaca wadnaha.
Dadka ukunta cuna, waxay 18% hoos uga dhigeysaa xanuunada wadnaha ee ku dhici lahaa, waxayna sidoo kale 28% yareyneysaa cudurka faaligga ama shalalka (stroke) ee loo dhinto. Waxaa taas lagu ogaaday isbarbardhig lagu sameeyay kuwa aan ukunta cunin.
Inkasta oo baaritaannadaas caafimaad ay ifiyeen doodda ah saameynta uu kolestoroolka ukunta caafimaadkeena ku leeyahay, haddana waxaan ognahay qaabab kale oo ukunta ay saameyn ugu yeelato caafimaadkeena iyo halista cudurada.
Hal arrin waa midda ah waxa ay ukunta ka kooban tahay ee loo garanayo choline, taas oo ay suuragal tahay in ay ka hortagto cudurka Alzheimer-ka oo ah xanuun dhibaateeya xusuusta iyo shaqooyiinka kale ee maskaxda. Waxay sidoo kale difaacdaa kellida.
Waxaa sidoo kale suuragal ah in ay saameyn xun yeelato. Choline waxaa gudbiya dheef-shiidka caloosha, waxayna u sii gudbisaa kellida oo sii bedesha wax loo garanayo TMAO, kaas oo ah unug lala xiriiriyo sare u kaca cudurada wadnaha.
Cilmi baarayaasha qiimeynaya cunidda ukunta iyo TMAO, waxay illaa iyo hadda ogaadeen oo keli ah in sare u kac ku meel gaar ah uu yahay TMAO. Si kastaba, TMAO waxaa lagu qiyaasaa astaanta wadne xanuunka oo ah heer gundhig ah, taas oo la ogaan karo marka dadka ay sooman yihiin.
Taasi waxay sabab u noqon kartaa marka aan ukunta cunno, in ay suuragal tahay in Choline ay saameyn faa'iido ah nagu yeelato, ayuu yiri.
"Balse choline-ka ukunta way baaba'daa umana gudubto xiidmaha jirka, haddaba ma sababi karto halis caafimaad", ayuu hadalka ku sii daray
"Waxaa jiro laba nooc oo lutein ah oo laga helo qeybta dambe ee bu'da ama barta madow ee isha, halkaas oo ay ka difaaci karto dhibaatada iftiinka. Waxay u shaqeyneysa sida kala shaadheeyaha ifteenka buluugga ah. Iftiinka badanna wuxuu saameeyaan aragga isha," ayuu yiri Johnson.
Iyadoo weli ay baarayaasha cilmiga caafimaadka isku dayayaan in ay fahmaan sababta ay ukunta inoogu leedahay saameyn kala duwan, haddana baaritaannada faraha badan ee dhowaanahan, waxay ku talinayaan in aysan dhibaato u lahayn caafimaadkeena, ayna si aad ah ugu badan tahay in faa'idooyiin caafimaad aan ka helno.
Inkastoo taa ay jirto, haddana in subax kasta aad ku quraacato ukun keligeed ma ahan arrin caafimaadka u fiican - ugu yaraan waa inaan waxyaabo kala duwan cunno sida lagu taliyay... halkii saxankaaga ukun oo keli ah ay ka buuxi lahayd".
</doc>
<doc docid='bbc_war-52142162' lang='som' type='mono' source_url='https://www.bbc.co.uk/somali/war-52142162' term='COVID'>
Coronavirus: Maxaa kala heysta aragtida Al-Shabaab ee Covid-19 iyo culimada Soomaalida?
Culimaa'udiinka dalka Soomaaliya ee colaaddu halakaysay ayaa haatan safka hore ka galay dagaalka lagaga hortagayo fayraska coronavirus oo waxay isku dayayaan in ay buriyeen borobagaandada ururka Islaamiyiinta ah xagjirka ah ee Al-Shabaab.
Culimaa'udiinka dalka Soomaaliya ee colaaddu halakaysay ayaa haatan safka hore ka galay dagaalka lagaga hortagayo fayraska coronavirus oo waxay isku dayayaan in ay buriyeen borobagaandada ururka Islaamiyiinta ah xagjirka ah ee Al-Shabaab.
Ururka Al-qaacida gacansaarka la leh ee Al-Shabaab ayaa Muslimiinta Soomaaliya uga digaya in ay ka foojignaadaan cudurrada faafa ee coronavirus ka midka yahay, kaas oo ay sheegeen in ay fidinayaan "xoogagga Saliibiyiinta ah ee dalka ku soo duulay iyo dalalka kale ee gaalada ah ee taageerada siiyaa".
Kooxda Al-Shabaab waxay gacanta ku haysaa qeybo ka mid ah koonfurta iyo badhtamaha Soomaaliya, waana quwad cudud leh oo toban sano iyo dheeraad jirta.
In kasta oo illaa iyo hadda Soomaaliya laga helay dad faro ku tiris ah oo fayraska corona qaaday, maamulkana wuxuu aad uga welwelsan yahay in haddi cudurku ku fido dalka ay awood u yeelan waayaan wax ka qabashadiisa.
Qiyaastii 30 sano oo ay colaad ka jirtay dalka, waxaa ku burburay xarumihii caafimaadka. Boqollaal kun oo qof oo baro kacay ayaa xeryo ku wada jira, kuwaas oo aan badanaa helin saabuun iyo biyo toona haba yaraatee, sidoo kalena aan aqoon ba waxa uu yahay in dadku kala faalalaan.
Fariinta Al-Shabaab ka soo baxday waxay sii kordhinaysaa uun welwelka xukuumadda, maadaama ururku uu horjoogsan karo gurmadka hay'adaha gargaarka sidii waagii macaluushu dhacday 2010 - 2011 ee ay u dhinteen dad lagu qiyaasay 250,000 oo qof.
Wadaadada Soomaaliya ayaa imika go'aansaday in ay ka hortagaan fariimaha kooxda.
Malcaamadihii oo kala badh carruurta Soomaaliya dhigtaan ayaa haatan la xidhay si looga hortago in cudurku uu fido.
Wasaaradaha diinta, caafimaadka iyo warfaafinta ayaa wadaadada kala shqaynaya sidii imaamyada masaajidada iyo macalimiinta looga dhaadhicin lahaa in ay ka mid noqdaan waxa lagu sheegay "ciidanka la dagaalanka Coronavirus".
"Waxay makarafoonno la istaagi doonaan isgoysyada iyo meel kasta oo dadku iskugu yimaado si ay ugu sheegaan sida looga hortago Covid-19," ayuu yidhi Kooshin Cabdi Xaashi oo ah ku xigeenka isku duwa ka hortagga iyo la dagaalanka xagjirnimada ee xafiiska ra'isal wasaaruhu.
"Waxay kaxaysan doonaan baabuur sameecado ku rakibanyihiin sidoo kalena waxay farriimaha dadka uga sheegi doonaan masaajidada," ayuu intaa ku daray.
Maxamed Cali Ibraahim oo ah bare jaamacadeed iyo la taliye sare oo ka tirsan wasaaradda diinta, ayaa isna sheegay in fariimaha la gudbin doono ay ku jiri doonaan kuwo diimeed.
"Waxaanu ka hadli doonnaa faraxalka iyo kala faalalka dadka laakiin waxaanu sidoo kale u sheegi doonnaa sida Islaamka dadka ugu tirtirsiyo nadaafadda oo ay ka mid tahay waysaysiga iyo in xilligii Nabi Maxamed (SCW) cudurro halis ahi jireen."
"Ciidanka la dagaallanka Coronavirus" waxay la socon doonaan shacabku in ay si haboon ugu faraxalanayaan biyo iyo saabuun iyo sidoo kale in ay kala faalalayaan oo ay masaafo badqab ah isu jirsanayaan.
Talooyiinka Islaamka ee nadaafadda:
Marka la eego in Soomaali badani ku nool yihiin xeryo cidhiidhi ah iyo deegaanadooda kaleba, way adkaanaysaa in kala faalalkaasi suurto galo.
Meelo lagu faraxasho ayaa loo sameeyey xeryaha qaarkood laakiin Kooshin wuxu leeyahay: "Arrinta ah in dadku kala faalalaan ama kala fogaadaan waa waxa aan dadku la qabsan".
Cismaan Aadan Dubow oo ah wasiir ku xigeenka diinta ayaa isna yidhi "waxaanu adeegsan doonaa sheekhyada iyo macalimiinta malcaamadaha si aanu uga hortagno cudurkan maadaama oo ay iyaga bulshada Soomaalidu aad u ixtiraamto".
"Dadku iyaga ayey cid walba aad ugaga kalsoon yihiin oo waxay u sheegaan way dhagaysanayaan, waxayna aqbalayaan".
Laakiin wadaaddada Soomaaliya waxaa horyaala caqabado adag maadaama khuraafaad badan oo coronavirus ku saabsani bulshada ku fiday.
Dadka qaar baa aaminsan in Covid-19 yahay ciqaab Allah oo Shiinaha ugu dhacday maadama uu Muslimiinta Uighurs dhibaateeyay.
Iyadoo haatan cudurku ku fiday Maraykankii ayay dadka qaarkood waxay leeyihiin ba waa cadho Allah oo ku dhacday maadaama uu Muslimiinta dhibay.
Kuwo kalena waxay iska rumaysanyihiin haddii qofku Muslim fiican yahay in aanu cudurku kuba dhacaynin.
Mid ka mid ah culimada Soomaalida Sheekh Cali Dheere, ayaa qaba in culimadu ay gacan ka gaysan doonaan burinta khuraafaadka oo ay Soomaalida ku boorin doonaan in ay xogta saxan qaataan.
Wuxuu sheegay in inkasta oo Soomaalida badankoodu yihiin Muslimiin ku dhaqma diinta Islaamka ay haatan fahmayaan in aan noloshu sidii hore ahayn.
Waxaa dadka lagula taliyey in ay guryahooda ku tukadaan oo aanay aasaskana ka qayb galin si aanay dadku aad isugu dhex gelin.
"Islaamku ma ogola wax kasta o dadka dhibaato u keenaya. Masaajidadii barakaysnaa ee Makka iyo Madiina ayaa xataa la xidhay" ayuu yidhi Sheekh Dheere.
"Hadii qof u dhinto coronavirus oo halis tahay in la maydho madku, diinteenayadu waxay ogoshahay in maydka isagoon la maydhin la aaso" ayuu intaa ku daray.
Waxa jirta cabs laga qabo in Al-Shabaab ay isku daydo in ay ka faa'iidaysato dadaalka ay wadaan culimada qaarkood.
Tusaale ahaan, waxaa dhici karta in ay dhaleeceeyaan go'aanka malcaamadaha Quraanka lagu xidhay ama ay iyagu Fatwo kale soo saaraan.
Waxay kordhin karaan ololahooda dacaayadeed ee ay ku eedaynayaan dalalka "kufaarta ah" ee shisheeye in ay fayraska Soomaalida u soo dhoofiyeen maadaama oo dadkii ugu horeeyey ee laga helay Covid-19 ay dibadaha ka yimaadeen.
Hase yeeshee, dadka qaar ayaa rumaysan in Al-Shabaab ku waayi doonto taageero haddii Coronavirus ku fido gobollada ay xukunto, maamaama oo adeega caafimaad ee ka jiraa aagaggaasi kaba sii liito ka meelaha xukuumaddu gacanta ku hayso ka jira.
Xog-hayaha guud ee Qaramada Midoobay, Antonio Guterres ayaa ku codsaday "Xabad joojin dunida oo dhan ah" si loola dagaalamo cudurkan.
Dhinacyada ku diriraya Yemen ayaa aqbalay in ay dagaalka joojiyaan, gooni u goosadka gobollada Af-Ingiriisiga ku hadla ee Cameroon ayaa iyaguna ku dhawaaqay xabbad joojin cayiman.
Laakiin diblomaasiyiintu kuma niyad sama in Al-Shabaab hubka dhigi doonto maadaama oo tan iyo intii hay'adda caafimaadka aduunka ee WHO ku dhawaaqday in cudurkani dunida saaqay ay weerarro qaadeen.
Waxa se jirta rajo la babo oo ah in cudurkan dilaacay albaabada u furi karo fursad wadaxaajood lagu la yeelan karo si looga baaqsado in dadku tarab tarab u geeriyoodaan.
Wadahadallo heer hoose ah ayaa hore u dhacay waagii ay duruufta adagi dhacday oo suurto geliyey in cuntadii iyo agabkii kale ee gargaarka ahaaba la gaadhsiiyo dadka.
Dadka rajadaa qabaa waxay ku niyad sanyihiin in is afgarad kuwaas oo kale ahi suurto gelin karaan in laga hortago fayraska, ka dibna ay ba isku bedeli karaan wadaxaajoodyo culus oo kama dambaysta keeni kara in la gaadho heshiis lagu soo af-jaro colaadda sannadaha badan socotay.
</doc>
<doc docid='bbc_war-51947485' lang='som' type='mono' source_url='https://www.bbc.co.uk/somali/war-51947485' term='COVID'>
Coronavirus: Waddan uusan wali gaarin Coronavirus oo ku dhawaaqay Musiibo Qaran
Madaxweynaha Zimbabwe Emmerson Mnangagwa ayaa ku dhawaaqay musiibo qaran, isagoo sababtana ku sheegay cudurka coronavirus, inkastoo dalkaas wali aan laga xaqiijinin hal kiis oo ka mid ah xanuunkaas.
Madaxweynaha Zimbabwe Emmerson Mnangagwa ayaa ku dhawaaqay musiibo qaran, isagoo sababtana ku sheegay cudurka coronavirus, inkastoo dalkaas wali aan laga xaqiijinin hal kiis oo ka mid ah xanuunkaas.
Mr Mnangagwa ayaa sidoo kale dib u dhigay munaasabadda dabaaldagga maalinta xorriyadda dalkaas ee ku asteysneyd 18-ka bisha April, markaasoo ah 40 guuradii kasoo wareegtay xilligii ay gumeysiga ka xoroobeen.
Amar kasoo baxay madaxweynaha ayaa lagu mamnuucay in 100 qof ka badan ay meel isugu imaadaan.
Shirka ganacsiga caalamiga ah ee Zimbabwe(ZITF) oo la qorsheeyay inuu 21-25-ka bisha April ka dhaco magaalada ku taalla koonfurta-galbeed ee Bulawayo ayaa sidoo kale la baajiyay.
Xayiraadda lagu soo rogay kulamada dadka ayaa saameyneysa kaniisadaha, xafladaha aroosyada iyo kulamada ciyaaraha, waxayna socon doontaa muddo 60 maalmood ah.
Madaxweynaha ayaa shir jaraa'id oo uu war fidiyeenka ugu qabtay xafiiskiisa magaalada caafimadda ah ee Harare ku sheegay inaysan jirin xayiraado dhinaca safarrada ah.
Lakiin wuxuu ku taliyay in dadka kasoo safraya dalalka uu gaaray cudurka aysan waddankiisa Zimbabwe imaanin.
Wuxuu sidoo kale dadka reer Zimbabwe ku boorriyay inaysan u safrin dibadda, ilaa inta laga xakameynayo cudurkan saf-marka ah.
Coronavirus ayaa si weyn ugu faafay dunida, tan iyo markii uu soo ifbaxay bishii December ee sanadkii lasoo dhaafay.
Isku darka tirada dadka uu ku dhacay kuug ahaan caalamka ayaa hadda kor u dhaaftay 200,000 oo ruux.
In ka badan 8,000 oo qofka way u dhinteen xanuunkan oo lagu magacaabay Covid-19.
Talyaaniga ayaa ah waddanka uu saameynta ugu xun ku yeeshay, marka laga soo tago Shiinaha, oo ah halkii uu kasoo billowday Coronavirus.
Caabuqan ayaa la sheegay inuu calaamadaha qaar kala mid yahay hargabka, hase ahaatee uu xoogaa ka awood badan yahay.
Astaamaha ugu waaweyn ayey khubarada ku sheegeen inay ka mid yihiin:
</doc>
<doc docid='bbc_war-52473821' lang='som' type='mono' source_url='https://www.bbc.co.uk/somali/war-52473821' term='COVID'>
Coronavirus: "Geesiga" ka geeriyooday kubadda koleyga Soomaaliya
Alle ha u naxariistee waxaa magaalada London ku geeriyoodey Bani Cabdalla Cali oo ka mid ahaa xiddigihii kubadda koleyga Soomaaliya. Wuxuu la xanuunsanaa fayraska Covid-19.
Alle ha u naxariistee waxaa magaalada London ku geeriyoodey Bani Cabdalla Cali oo ka mid ahaa xiddigihii kubadda koleyga Soomaaliya. Wuxuu la xanuunsanaa fayraska Covid-19.
Baana ayaa toddobaadyadii la soo dhaafay ku jiray Isbitaal ku yaal London isagoo ku jiray xaalad koomo ah sida ay BBC u sheegeen dad aad ugu dhawaa marxuumka.
Baana Cali wuxuu ku dhashay magaalada Baraawe, wuxuuna ku barbaaray magaalada Muqdisho, halkaasi oo uu waxbarashada maadiga iyo diinta ku qaatay. Wuxuu markii dambe u wareegay dhanka ciyaaraha kubadda koleyga oo uu aad u jeclaa.
Dadka ugu tacsiyeynayay baraha bulshada waxay ku tilmaameen "Geesi u taagna horumarinta kubadda koleyga Soomaaliya, wixii ka dambeeyay burburkii".
Sannadkii 1986-dii ayuu ka mid noqday ciyaartooydii kubadda koleyga ee gobolka Banaadir,  sidoo kalena u ciyaari jiray degmada Cabdulcasiis ee Muqdisho.
Xiriirka ciyaaraha kubada koleyga Soomaaliya ayuu xilal kala duwan ka soo qabtay sida Gudoomiye kuxigeen oo uu noqday sannadkii 2007.
Sannadkii 2009, waxaa Baana Cali loo magacaabay xoghayaha xiriirka kubadda koleyga Soomaaliya, isagoo markii dambe noqday madaxa suuqgeynta iyo xiriirka dibadda ee kubadda koleyga Soomaaliya.
Cabdulqaadir Xaaji Daahir (Sheekha) oo ah tababaraha kooxda kubadda koleyga Soomaaliya mudo dheerna tababare u ahaa Baana Cabdalla Cali ayaa laanta Af-Soomaalia ee BBC-da u sheegay: "Runtii wuxuu ahaa shakhsi aad u naxariis badan, wuxuu ahaa shakhsi wax badan ka soo qabtay horumarinta ciyaaraha, gaar ahaan kubadda koleyga, wuxuu ahaa runtii nin si aad ah dadka u xiriiiriya jecelna mar walba in uu ka qayb qaato horumarinta sportiga".
Marxuum Baana Cabdalla Cali marka laga soo tago hawlaha ciyaaraha, wuxuu ka shaqeyn jiray Adeega Gaadiidka London gaar ahaan tareenada.
Marxuumka wuxuu ifka uga tagay xaas iyo afar caruur ah oo kala ah 3 wiil iyo gabar.
</doc>
<doc docid='bbc_war-52219451' lang='som' type='mono' source_url='https://www.bbc.co.uk/somali/war-52219451' term='COVID'>
Coronavirus: "Ruux kasta oo Muqdisho ku dhinta waxaan ka baareynaa calaamadaha coronavirus"
Maamulka gobolka Banaadir ee Soomaaliya ayaa soo saaray amar lagu baarayo qof kasta oo ku dhinta magaalada Muqdisho, si loo hubiyo inuu u geeriyooday coronavirus.
Maamulka gobolka Banaadir ee Soomaaliya ayaa soo saaray amar lagu baarayo qof kasta oo ku dhinta magaalada Muqdisho, si loo hubiyo inuu u geeriyooday coronavirus.
Sababta loo soo saaray amarradan cusub ayaa lagu sheegay inay tahay si looga feejignaado xanuunka safmarka ah ee Covid-19, kaasoo horayba kiisas ka mid ah looga soo tabiyay Soomaaliya.
Laakiin tallaabadan ayaa su'aalo badan la iska weydiinayaa sida ay suurtagal ku noqoneyso, xilli la ogyahay in dad badan ay magaalada ugu dhintaan xanuunno kala duwan, intooda badanna ay ku geeriyoodaan guryahooda ama meelo ka baxsan isbitaallada.
Qaar ka mid ah su'aalahn ayaan weydiinnay, Basmo Caamir Axmed, oo ah Gudoomiye kuxigeenka arimaha bulshada ee gobolka Banaadir.
Iyadoo sharraxeysa amarrada lasoo rogay ayey tiri: "Waxaan dooneynaa in dadka la aasayo aan ka ogaanno xanuunnada ay u geeriyoodeen, si loo hubiyo inay leeyihiin yihiin astaamaha cudurka coronavirus, markaas haddii ay dhacdo inuu qofkaas u dhintay xanuunkaas, waxaan amarradan ugu talagalnay isidii loo xakameyn lahaa inuusan sii faafin cudurkaas".
Guddoomiyaha ayaa sheegtay in maamulka gobolka uu awood u leeyahay inuu gaaro meel kasta oo ka mid ah gobolka Banaadir, iyadoo beenisay in ay jiraan meelo aysan shaqaalaha caafimaadka u tagi karin sababo amni darro awgood.
"Dowladda meel aysan tagi karin ma jiro. Degmooyinka gobolka Banaadir meel maanta naga xiran oo aannaan gaari karin inay jirto uma maleynayo", ayey tiri.
Waxay Basmo hoosta ka xarriiqday in amarka kasoo baxay maamulka uusan micnihiisu ahayn "lama aasi karo qof meyd ah".
isku darka  kiis oo coronavirus ah ayaa ilaa hadda laga helay Soomaaliya, walina ma jirto cid ilaa hadda la xaqiijiyay inay cudurkaas ugu geeriyootay gudaha Soomaaliya.
Maanta waxaa Soomaaliya laga xaqiijiyay dhimashadii ugu horreysay ee uu sababay coronavirus.
Wasiirka Caafimaadka oo ee xukuumadda Federaalka Soomaaliya Fowsiya Abiikar Nuur, oo qoraal soo dhigtay barteeda Twitter-ka ayaa arrintan xaqiijisay. Waxay wasiiraddu sidoo kale shaacisay afar kiis oo hor leh oo coronavirus ah.
Isku darka tirada kiisaska coronavirus ee Soomaaliya ayaa hadda noqoneysa 12.
Dhinaca kale, Wasaaradda Caafimaadka ayaa maanta shaacisay in la howlgeliyey sheybaarka dhexe ee Qaranka oo lagu baarayo dadka looga shakiyo inay qaadeen cudurka Coronovirus.
Wasiir Fowsiya Abiikar Nuur oo la hadashay Warbaahinta ku hadashada afka dowladda ayaa sheegtay in hadda wixiii ka dambeeya dadka  lagu tuhmo  in ay qabaa xanuunka coronavirus lagu baari doono Magaalada Muqdisho oo aan loo diri doonin dalka dibediisa.
Arrintan ayey wasaaraddu ku micneysay in hadda ay heshay qalab casri ah oo cudurkaas lagu baari karo.
Wasiirka ayaa bulshada ugu baaqday inay raacaan talooyinka caafimaad.
Soomaaliya ayaa ka mid ah waddamada uu saameynta ugu yar ku yeeshay Covid-19 ee ku yaalla bariga Afrika. Dhammaan dalalka dariska la ah ayaa laga soo tabiyay kiisas badan oo Covid-19 ah.
</doc>
<doc docid='bbc_war-52189944' lang='som' type='mono' source_url='https://www.bbc.co.uk/somali/war-52189944' term='COVID'>
Coronavirus: Talooyiin ku saabsan sida aad iskaga ilaalin karto Covid-19
Coronavirus wax weyn ayuu ka bedelay sida aynu u noolnahay iyo xidhiidhka dadka ka dhexeeya.
Coronavirus wax weyn ayuu ka bedelay sida aynu u noolnahay iyo xidhiidhka dadka ka dhexeeya.
Xaddiga talada dadka la siinayo ee ku saabsan sida qofku fayo qabkiisa u dhawri karo inta safmarkan taaganyahay ayaa isna aad u faro badan oo lagu dawakhayaa.
Waxaase halkan lagu soo koobay talooyink ku cawin kara.
Sida ay sheegtay hay'adda caafimaadka adduunka ee WHO waxyaabaha ugu sahlan ee lagaga hortagi karo fayraska Covid-19 waa nadaafadda.
Maaskarada fudud ee dukaamada laga iibsadaa fayras ka kaama celinayaan. Sababtuna waxa weeyi in ay aad u khafiif yihiin, indhahana ma gaadhayaan muddo dheer na lama isticmaali karo.
Laakiin dhibcaha yaryar ee qofka qaba cudurka ka soo baxaya way ka qaban karaan dadka kale. Xasuusnow in dad badan oo qaba fayraska  Sars-CoV-2 aanay wax calaamado ahi ka soo bixin, sidaa awgeed haddii qofku dad kale la joogo wuu xidhan karaa.
Goloofyada WHO waxay sheegtay in xataa hadaad gashato aad qaadi karto fayraska xataa adoo gashan hadaad wajigaaga taabato, fayrasku jidhkaaga wuu geliyaa.
Calaamadaha ugu waaweyn ee lagu garto coronavirus waa xumad iyo qufac qalalan, waa kuwa ay tahay in aad si fiican uga war haysaa.
Cune-xanuunka, madax xanuunka iyo shubanka waa lagu sheegay dad cudurku hayo qaarkood, waxaana jirta arrin isa soo taraysa ah oo in uu keeni karo qofka oo wax urintu ka guurto.
Sida ay sheegtay WHO waa in aad gurigaaga joogtaa haddii aad xanuun isku aragto oo xataa calaamadaha fudud sida madax xanuun iyo duuf aan badnayn aad isku aragto, illaa inta aad ka bogsanayso. Xasuusnow in 80% dadka uu ku dhaco Covid-19 calaamadahaa yaryari ku soo bataan, waana muhiim in aad dadka kale ka fogaataa.
Haddii xumad, qufac iyo neefsiga oo kugu adkaada aad isku aragto waa in aad daryeel caafimaad doonataa, maadaama ay muujinayaan xanuun gaadhay habdhiska neefsiga iyo dhibaato kale ba.
Intaanad isbtitaalka gaadhin telefoon u sii dir, kollay shaqaalaha caafimaadka hawshaa ku badane si ay kaaga sii war qabaan oo halka kugu haboon kuugu weeciyeen.
Cilmi baadhis cusub oo lagu daabacay majallada The Lancet Infectious Diseases ayaa sheegtay in dadka qaada fayraskan boqolkiiba 0.66% ay u dhintaan.
Tiradani waxay aad uga badantahay 0.1% ee dadka uu dilo hargab xiliyeedka caadiga ahi, laakiin aad bay uga yartahay sidii markii hore la moodayey.
Laakiin illaa iyo hadda maadaama oo aan xog sugan laga hayn wadarta guud ee dadka uu ku dhacay, way adkaanaysaa in la xaqiijiyo heerka dhimashada Covid-19.
Tirinta heerka dhimashada marka cudur safmar ahi uu dillaacaa way adagtahay, sababta oo ah waxa jirto muddo u dhaxaysa marka qofka cudurku ku dhacay iyo marka uu u geeriyoodo.
Qiyaasta haatan laga helay jaamacadda Imperial College ee London waxaa weeyi in heerka dhimashadu ku dhawaad 10 goor ka badan tahay heerka caadiga ah ee dadka da'doodu 80 jirka ka weyntahay aadna uga hoosayso dadka da'doodu 40 jirka tahay.
Baadhitaankii ugu horeeyey ee wayn ee lagu sameeyey 44,000 oo dhacdo oo Shiinaha ah, waxa la ogaaday in dhimashu ugu yaraan shan laab ugu badnayd dadka qaba cudurrada macaanka, dhiig karka ama dhibaato ka haysatay marka hore ba neefsiga.
Ma jiraan dawooyiin u gaar ah fayraskan ama talaal, dawooyinka anti-biotics la yidhaana kuma haboona (oo bakteeriyada ayay dilaane fayras ka ma dilaan).
Laakiin hab lagula tacaalaa jira oo dadka badankoodu ku bogsadaan. Saynisyahannada dunidu waxay aad isugu hawlayaan sidii ay talaal ugu heli lahaayeen, lakiin waa in marka hore tijaabo la soo mariyaa sida awgeedna si dhakhso ah u soo bixi maayo.
Waa xaqiiqo in wakhti adag lagu jiro.
Waxaana suurto gal ah in aad dareernto walaac, welwel iyo walbahaar iyo cidlo iyo cadho ba.
Si looga hortago cudurkan, ayay wasaaradda caafimaadka Britain iyo kuwa kale ee daafaha caalamka u soo saarayaan illaa 10 qodob oo muhiim ah oo qofka caafimaadkiisa maskaxda uu ku ilaalin karo:
</doc>
<doc docid='bbc_war-52189950' lang='som' type='mono' source_url='https://www.bbc.co.uk/somali/war-52189950' term='COVID'>
Coronavirus: Shaqada qeybta daryeelka degdegga ah ee Boris Johnson la seexiyay?
Ra'iisul wasaaraha Britain, Boris Johnson ayaa weli lagu daweynayaa qeybta caafimaadka degdegga ah (ICU) ee isbitaalka St Thomas ee ku yaalla magaalada London.
Ra'iisul wasaaraha Britain, Boris Johnson ayaa weli lagu daweynayaa qeybta caafimaadka degdegga ah (ICU) ee isbitaalka St Thomas ee ku yaalla magaalada London.
Downing Street wuxuu leeyahay waa taxadir la xiriira taladii dhakhaatiirtu ay u soo jeediyeen, iyo haddii uu u baahdo daryeel ka sii adag.
ICU waa qeybo takhasus leh oo loo diyaariyo inay bixiyaan daaweyn iyo korjoogteyn dhow, taas oo loogu talagalay bukaannada si aadka ah u xanuunsan oo aan lagu daryeeli karin qaybaha kale ee isbitaalka.
Waxay leeyihiin bukaanno yar iyo shaqaale badan, si ay mid mid ugu daryeelaan marka loo baahdo.
Waxaana sidoo kale lagu xiray qalab kormeer oo casri ah.
Isbitaalka NHS ee dhowaan laga furay magaalada London, waxaa yaalla 4,000 oo sariirood oo loogu talagay daryeelka degdegga ah.
Waxaa jira sababo badan oo kala duwan oo uu qofku ugu baahan karo daryeelka noocan oo kale ah.
Bukaannada qaar waxay u baahan yihiin marka ay ka bogsanayaan qaliin adag. Qaar kale waxay u baahdaan marka uu ku dhaco shil adag, tusaale ahaan shil gaari.
Waxaa maalintii Axadda la seexiyay isbitaalka Thomas Boris Johnson isagoo ay ka muuqdaan caalamado joogto ah oo ay ku jirto qandho.
Raiisel wasaaraha Britain, ayaa loo qaaday halkaas, si looga taxaddaro xaaladdiisa, ka dib markii uu ku siyaaday astaamaha cudurka coronavirus.
Cudurka coronavirus wuxuu weerari karaa sambababada, wuxuuna umuuqdaa in ra'iisul wasaare Boris Johnson uu hadda dhibaato ku qabo neefsashada, inkasta oo uusan wali ku jirin mashiinka hawo-mareenka.
Bukaan kasta oo ku jira ICU ee qaba coronavirus uma baahna in lagu xiro hawo-side, si uu ula wareego shaqada neefsashada.
Qaarkood waxaa lagu xiri karaa mashiinka taageerada neefsashada ee loo yaqaan CPAP, kaasi oo u adeegsada cadaadis fudud inuu ku riixo oksijiinta marinnada neefta. Bukaannada way ka soo kaban karaan, mana loo seexin karo arrintan, si ka duwan sida kuwa u baahan in la dhigo isbitaalka.
Bukaanada ku jira daryeelka deg degga ah (ICU), waxaa lagu xiraa qalab badan oo kala duwan, iyagoo adeegsanaya tubooyin iyo fiilo, si ay ula socdaan habka uu jirkooda u shaqeynayo.
Waxaana la siin karaa daawooyin xididada laga siiyo iyo dawooyin kale oo kaalmaati ah oo ay ku jiraan nafaqo.
St Thomas, wuxuu khibrad u leeyahay daweynta bukaanka qaba cudurka Coronavirus ee ku jira daryeelka degdegga ah (ICU).
Bukaannada ay xaaladooda aadka u daran tahay waxaa loo isticmaali karaa qalab ka caawiya nolosha oo loo yaqaano ECMO, kaasi oo beddelaya qaar ka mid ah shaqooyinka wadnaha iyo sanbabada.
Tiro yar oo Mashiinadan ah ayaa yaalla dalka Britain oo dhan.
Isla marka uu qofka caafimaad ku filan helo, waxaa dib loogu celin doonaa daryeelka degdegga ah qaybaha kale ee isbitaalka. Tani waxay sariirta u baneyneysaa bukaan kale oo si degdeg ah ugu baahan.
Qaar ka mid ah bukaanada waxay ka bixi karaan maalmo ka dib, balse qaar kale ayaa u baahnaan kara in ay ku jiraan todobaadyo ama bilooyin.
</doc>
<doc docid='bbc_war-52226845' lang='som' type='mono' source_url='https://www.bbc.co.uk/somali/war-52226845' term='COVID'>
Coronavirus: WHO oo dalbatay inaan "la siyaasadeyn" fayraska Covid-19
Madaxa hay'adda Caafimaadka Adduunka ee (WHO) ayaa ku baaqay midnimo, xilli ay hay`addu cambaareyn joogto ah kala kulmeyso Madaxweynaha Mareykanka Donald Trump.
Madaxa hay'adda Caafimaadka Adduunka ee (WHO) ayaa ku baaqay midnimo, xilli ay hay`addu cambaareyn joogto ah kala kulmeyso Madaxweynaha Mareykanka Donald Trump.
Mar uu shalay qabtay shir jaraa'id, Agaasimaha Guud ee WHOS, Tedros Adhanom Ghebreyesus, wuxuu difaacay shaqada WHO wuxuuna ku baaqay in la soo afjaro siyaasadeynta fayraska Covid-19.
Mr Trump ayaa sheegay inuu ka fekeri doono in Mareykanka uu jaro dhaqaalaha uu siiyo hay`adda.
Wuxuu ku eedeeyay WHO inay "la safan yihiin Shiinaha", wuxuuna sheegay in hay`addu ay ka gaabisay waxqabadkeeda xanuunka safmarka ah.
Dr Tedros ayaa beeniyay hadalka madaxweynaha, wuxuuna sheegay inay u dhow yihiin dal walba oo aysan cidna gaar u xigsan.
Weerarkii ugu horreeyay ee uu ku qaaday WHO, Madaxweyne Trump ayaa soo cusbooneysiiyay cambaareyntiisa, wuxuuna ku sheegay in ururka uu kala garto waxyaabaha uu mudnaanta siinayo. Wuxuu sheegay in Mareykanka uu sameyn doono qiimeyn uu ku go`aansan doono joojinta dhaqaalaha uu siiyo hay`adda.
Dhanka kale, Xoghayaha Arrimaha dibadda ee Mareykanka Mike Pompeo ooka jawaabayay su`aalo laga weydiiyay shirka, wuxuu sheegay in maamulkiisa uu qiimeyn ku sameynayo dhaqaalaha uu siiyo WHO, isagoo intaas ku daray; "Ururradu waa inay shaqeeyaan. Waa inay la yimaadaan natiijada waxyaabihii laga doonayay".
Fayraska Covid-19 waxaa markii ugu horeysay, bishii December laga helay magaalada Wuhan ee ku taalla Shiinaha, taas oo la geliyay 11 isbuuc oo bandow ah.
La taliyaha madaxa WHO ayaa hore u sheegay in wada shaqeynta dhow ee ay la leeyihiin Shiinaha ay muhiim u tahay fahamka marxaladaha hore ee cudurka.
Weerarka Trump ee WHO ayaa imaanaya xilli lagu cambaareynayo sida uu maamulkiisu u xakameynayo xanuunka safmarka ah ee coronavirus.
"Fadlan, hala muujiyo midnimo heer qaran ah, yaan la adeegsanin Covid-19 amaba dano siyaasadeed," Dr Tedros ayaa sidaas yiri. "Tan labaad, isku duubni daacad ah oo heer caalami ah, iyo hoggaan daacad ah oo Mareykanka iyo Shiinaha ah.
"Kan ugu awoodda badan waa inuu hoggaanka qabto, fadlan karantiila siyaasadeynta Covid-19," ayuu ku codsaday, hadal uu jeediyay oo loo arkay inuu jawaab u yahay eedeynta Trump, oo Talaadadii sheegay in WHO ay u muuqato "mid aad ugu janjeerta dhanka Shiinaha".
Mareykanka waa mid ka mid ah maalgeliyeyaasha ugu weyn ee hay`adda, iyadoo xogta WHO ay sheegeyso in 15% ay dakhligeeda guud ka hesho Mareykanka.
Arbacadii Dr Tedros ayaan waxba ka soo qaadin hanjabaadda dhaqaale, isagoo sheegay inuu rumeysan yahay in maalgelinta Mareykanka ay sii socon doonto.
Xoghayaha Guud ee QM, António Guterres ayaa hore u difaacay hay'adda. Wuxuu dillaacitaanka xanuunka Covid-19 ku sheegay mid aan caadi ahayn, isla markaana qiimeyn walba oo ku saabsan sida loola tacaalay ay tahay arrin u taalla mustaqbalka.
"Haatan waa xilligii midowga, oo ay beesha caalamku si wada jir ah uga shaqeyn lahaayeen joojinta fayraska iyo cawaaqib xumadiisa," ayuu yiri.
Madaxweynaha Faransiiska Emmanuel Macron ayaa sidoo kale la sheegay inuu taageero u muujiyay WHO, oo uu shalay la hadlay Dr Tedros. "Wuxuu u xaqiijiyay sida uu ugu kalsoon yahay, iyo taageerada uu u haayo ururka wuxuuna diiday inuu u arko dagaal u dhaxeeya Shiinaha iyo Mareykanka," ayuu yiri sarkaal u hadlay madaxweynaha.
Xilli uu wajahayo cambaareyn joogto ah oo ku aaddan sida uu ula tacaalay xakameynta cudurka ee dalkiisa, ayaa Madaxweyne Trump wuxuu haatan doonayaa in eedda faafitaanka coronavirus uu dusha ka saaro WHO.
Saraakiil ka tirsan hay`adda Qaramada Midoobay ayaa cambaareeyay go`aankiisa ku saabsan inuu mamnuucayo dadka ka imaanaya Shiinaha wixii ka dambeeyay dhammaadkii January - tallaabadaas oo uu tan iyo markaas madaxweynuhu ku sheegay inay tahay mid looga hortagayo xakameynta faafitaanka fayraska.
Wuxuu u arkaa WHO mid u janjeerta Shiinaha, wuxuuna rumeysan yahay inaysan aad wax isaga weydiin warbixintii ugu horreysay ee Covid-19 ee ka soo baxday Shiinaha.
WHO kama marna cambaareynta, gaar ahaan hadalkii hore ee ay ku sheegtay inaan la caddeyn in bani`aadamku ay isku gudbin karaan fayraska, iyo iyadoo markii dambe ku sheegtay mid safmar ah.
Balse xitaa qaar ka mid ah taageerayaasha madaxweynaha ayaa is weydiinaya xilliga ay ku soo aadday hanjabaadda dhaqaale ee ku wajahan WHO.
</doc>
<doc docid='bbc_war-52189945' lang='som' type='mono' source_url='https://www.bbc.co.uk/somali/war-52189945' term='COVID'>
Coronavirus: Dhadhanka iyo urta oo ka taga dadka qaar ee qaba covid-19
Urintaa iyo dhadhanka oo qofka ku yaraada ayaa ka mid ah astaamaha fayraska Corona, sida ay sheegeen baarayaal u dhashay dalka Britain.
Urintaa iyo dhadhanka oo qofka ku yaraada ayaa ka mid ah astaamaha fayraska Corona, sida ay sheegeen baarayaal u dhashay dalka Britain.
Koox ku sugan kuliyadda King's College oo ku taala Magaalada London ayaa eegtay  in ka badan 400,000 oo qof oo looga shakiyay cudurka Covid-19.
Balse dareenka wax lagu uriyo iyo dhadhanka oo qofka ka taga, ayaa sidoo kale ah astaamaha caabuqyada kale ee neef mareenka ku dhaca, sida hargabka.
Khubaradu waxay sheegeen in astaamaha ugu muhiimsan ee cudurka Coronavirus ay yihiin qandho iyo qufac, loona baahanyahay in si weyn loola socdo.
Haddii adiga ama qof kula jooga uu aad u qufaco ama ay hayso xummad xad dhaf ah, waxaa lagula talinayaa in aad ku sugnaato guriga si aadan cudurka u qaadsiin dadka kale.
Baarayaasha The King's College waxay doonayeen in ay ururiyaan xog buuxda oo ku saabsan astaamaha fayraska Corona si ay khubaradu uga caawiyaan la dagaalanka xanuunkan saf-marka ah.
Xogtan hoose waxay ku saabsan tahay tirada dadka qaba ama ay ka muuqaan astaamaha cudurka Covid 19:
Kuwa baaritaanka ka dib laga helay coronavirus waxaa la sheegay in boqolkiiba 59% uu ka tagay  urinta iyo dhadhanka.
Dareenka wax urinta iyo dhadhanka oo ka taga qofka, waxay noqon karaan astaamaha ugu waaweyn ee cudurka lagu garto?
Waaxda caafimaadka dadweynaha ee Ingiriiska iyo hay'adda caafimaadka aduunka, astaamahan kuma aysan darin liiska waxyaabaha cudurka lagu garto.
Dhaqaatiirta UK u qaabilsan dhagaha, sanka iyo cunaha ee ENT, ayaa sheegay in aysan la yaab lahayn in bukaannada qaar ee qaba coronavirus ay sheegtaan astaamaha urta iyo dhadhan la'aanta ah, balse kama dhigna inay qabaan fayraska Covid-19.
Madaxa baarayaasha The King's College, Prof Tim Spector, wuxuu sheegay: "marka loo eego astaamaha kale, dadka aan lahayn dareenka wax urinta iyo dhadhanka ayaa u muuqda in sadex jibaar ay qabaan Covid-19, marka waa in ay muddo todoba maalmood ah is-karantiilaan, si loo yareeyo faafidda cudurka".
</doc>
<doc docid='bbc_war-52102547' lang='som' type='mono' source_url='https://www.bbc.co.uk/somali/war-52102547' term='COVID'>
Coronavirus: Tijaabadii ugu waynayd ee caalamka, ka dib dagaalkii labaad
Fayraska Corona ee ka dillaacay caalamka ayaa ah dhibaatadii ugu waynayd ee dunida soo marta tan iyo dagaalkii labaad ee aduunka, waxaa sidaasi ka digay xoghayaha guud ee Qaramada Midoobay António Guterres.
Fayraska Corona ee ka dillaacay caalamka ayaa ah dhibaatadii ugu waynayd ee dunida soo marta tan iyo dagaalkii labaad ee aduunka, waxaa sidaasi ka digay xoghayaha guud ee Qaramada Midoobay António Guterres.
Waxaa uu sheegay in cudurkan uu keeni doono dhaqaala burbur "aysan jirin mid la mid ah oo horey caalamka u so maray".
Digniintiis ayaa timid xilli la saadaalinayo in cudurkan uu yeesho saamayn dhaqaale marka la eego tallaabooyiinka la soo rogay ee lagu xakamaynayo.
Tirada kiisaska ee guud ahaan caalamka oo dhan laga xaqiijiyay waxay ka badan tahay 860,00, halka in ka badan 42,000 ay u dhinteen.
Tirada Corona ugu dhimatay Mareykanka ayaa imika mareysa in ka badan 4,000, taas oo ka sareysa tiradii cudurka ugu dhimatay Shiinaha oo ah goobtii uu ka so bilaabmay sannadkii aanu so dhaafnay.
Jaamacadda Johns Hopkins ayaa sheegtay in 865 qof ay fayraska Corona ugu dhinteen Mareykanka 24-tii saac ee ugu dambeysay.
Mareykanka waxaa uu cudurka so ritay dad gaaraya ugu yaraan 189,000 qof.
Dhanka kale, Spain ayaa ku jirta kaalinta labaad ee dhanka dhimashada waxaana 24 saac ee gudahood ku dhimatay 849.
Dalka Britain, waxaa Corona u dhintay illaa iyo hadda 1,789, waxaana ka mid ahaa dadka dhintay cunug jiray 13 sano.
Mr Guterres ayaa ka hadlayay xarunta Qaramada Midoobey ee New York oo looga hadlay saamaynta uu fayraska corona ku yeelan karo dhaqaalaha bulshada.
"Fayraska corona wuxuu bulshada caalamka ka baabi'inayaan waxyaabaha aasaasiga ah, isaga oo galaafanaya nolosha dadka iyo hab noolaleedkooda," ayuu yiri Mr Guterres.
"Covid-19 waa tijaabadii ugu wayneyd ee aan wajahno tan iyo intii la asaasay Qaramada Midoobey," ayuu hadalka ku daray.
Xoghayaha guud ee Qaramada Midobey ayaa ku baaqay "in la isku dubarido  jawaab caafimad si looga adkaato faafidda iyo soo afjaridda cudurka".
Guterres ayaa ugu baaqay dalalka dhanka warshadaha ku hormaray ay gacan siiyaan dalalka soo koraya," oo wajahaya dhibaatada lama filaanka ah ee cudurkan sidii dabka oo kale u faafaya".
Dhanka kale, madaxwaynaha Mareykanka Donald Trump ayaa dadka Mareykanka ugu baaqay inay isu diyaariyaan"labo toddobaad oo xanuun badan ah".
</doc>
<doc docid='bbc_war-52083688' lang='som' type='mono' source_url='https://www.bbc.co.uk/somali/war-52083688' term='COVID'>
Coronavirus: Sagaal arrimood oo aad u baahan tahay inaad ka ogaato
Cudurka Safmarka ee Coronavirus oo horay u sii jiray ayuu haddana caalamka si rasmi ah u ogaaday wixi ka dambeeyey bishi December, 2019-ka.
Cudurka Safmarka ee Coronavirus oo horay u sii jiray ayuu haddana caalamka si rasmi ah u ogaaday wixi ka dambeeyey bishi December, 2019-ka.
Saaynisyahannada adduunka oo dhan waloow ay ku mashquulsan yihiin baaritaanna dheeri ah oo ay ku ogaanayaan xogta cudurka iyo sidi dawo rasmi ah looga heli lahaa haddana waxaa jira arrima ku saabsan faaraska Covid-19 oo u baahan inaan wax ka ogaanno.
Markasta oo la soo hadal qaado Coronavirus waxaa jawaabo waafi ah in laga bixiyo u baahan suaa'alahan soo socda.
Su'aashan waa su'aal aasaasi ah, jawaabteeduna waxay tahay ilaa hadda dadka baaritaanka lagu xaqiijiyey uu cudurka haleelay ay 600,000 kor u dhaafeen.
Tiradaasi ayaa ah dadka si rasmi ah cudurka looga helay balse waxay dhakhaatiirta caalamka ay ku mashquulsan yihiin boqollaal kun oo kale oo astaamihi cudurka laga helay balse aan lagu tirin karin iney Coronavirus qabaan.
Guud ahaan tirada dadka uu cudurkan haleelay ee dunida ku nool maadaamaa ay marba marka ka dambeyso ay isasii beddeleyso wey adag tahay in la yirahdo tirada waa intaa. Balse heerka cudurka uu wakhti xaadirkan dunida ka marayo dadka laga helay faayraska Covid-19 waxaa u dhimanaya 1% oo keli ah.
Tirada rasmiga ah ee dadka uu cudurkan ku dilay caalamka oo gaaray ku dhawaad 30,000 haddana waxaa loo baahan yahay in dadaallo hor leh loo galo sidi loo ogaan lahaa tirada rasmiga ah dadka uu cudurkan haleelay.
Astaamaha ugu muhiimsan ee cudurka Coronavirus waa qandho ama xummad iyo qufac qallalan, marka waa in astaamahaasi si weyn loola socdaa.
Xubnaha neefsiga oo qallalan iyo xanuunka la soo dersana waxaa ka dhasha madax xanuun, bukaannada qaarna waxaa lagu arkaa shuban.
Bukaannada qaar uu cudurka haleelayna waxay sheegeen inuu xanuunkan safmarka ah ee gabi ahaanba baab'iyo dareenka wax uriska oo ay kala garan karin wixi carfaya iyo wixi uraya.
Dadka qaarna waxaa lagu arkayaa astaan u eg tan hergebka oo sanka uu biya duuf uu ku yeesho, iyo inuu hindhiso ayaa ka mid ah astaamaha uu qofku isku arki karo, balse astaamaha ugu muhiimsan waxaa weeye Xumadda/Qandhada iyo Qufaca qallalan.
Daraasaadkuna waxay sheegayaan dadka qaar iyaga oo aan ogeyn iney cudurka la xanuunsan yihiin oo uu marki dambe soo rito.
4. Door noocee ayey carruurta ku leeyihiin faafinta cudurka?
Carruurta yaryar cudurkan wuu ku dhacaa. Hase yeeshee, marka dadka kale loo eego carruurta astaamaha cudurka ee lagu arko aad ayey u yar yihiin waxaa sida oo kale aad u yar iney cudurka u dhintaan.
Sababta ay carruurta door ugu leeyihiin faafinta cudurkan ayay khubarada caafimaadka ku sheegeen astaamaha cudurka oo an carruurta horay looga dareemin iyo carruurta oo dad badan la kulmo sidaana cudurka ku gudbin kara.
5. Faayrsaku asal ahaan halkuu ka yimid?
Faayraski bishi December 2019-ki ayuu ka soo billowday magaalada Wuhan ee dalka Shiinaha gaar ahaanna suq ku yaalla magaaladaasi.
Faayrsaki hore ee SARS-COV-2 loo yaqaannayna waxaa horay loo ogaa inuu xiriir la leeyahay faayras inta badan ku dhaca fiidmeerta.
Sidaa darteed, qayaasta ayaa loo badinayaa cudurka inuu marki hore fiidmeerta ay xayawaan u gudbisay, xayawaankuna uu dadka u gudbiyey. Balse xaalku marka u halkaa marayo su'aasha adag ee aan jawaabta loo haynin ayaa waxay tahay waa kee xayawaanka faayraska isaga gudbiyey dadka iyo fiidmeerta?
Haddii aan su'aashaasi laga jawaabin oo aan la ogaanin xayawaanka cudurka ay dadku ka qaadeen, wey adkaaneysaa in si fudud faafitaanka cudurka lagu xakameeyo.
6. Faayrsaka xilliga kuleylaha fafitaankiisu ma yaraanayaa?
Hergabkaba wuxuu dadka inta badan uu haleelaa xilliga qabowga balse weli ma jirto wax daraasad ah oo caddeyneyso faafitaanka cudurka iney hawada kulul yareyneyso.
Saaynisyahannada boqotooyada Britain xagga Saayniska kala taliya waxay ka digeen inaan la haynin faayrsaka faafitaankiisa iney cimilada qayb ka noqon karto sidaa darteed ay dadku aad u taxaddaraan.
Hase yeeshee, waxaa la sii saadaaliyey xilliga kuleylaha maadaamaa ay jiraan cudurra badan oo dadka haleela xilliga qaboobahana ay cudurradaasi ka sii dari karaan, taasoo sababi karta iney sariiraha isbitaallada ay ciriiri noqdaan.
7. Dadka qaar maxaa astaamo adag looga arkaa?
Covid-19 dadka qaar wuxuu u yahay cudur fudud, hase yeeshee 20% ayuu cudurka si aad ah u waxyeelleeyaa. Sababtu maxay tahay?
Sababta ugu horreysa waxay tahay awoodda difaaca jirka qofka uu cudurka ku dhaca iyada oo hidda sidaha qofkana ay ku xiran tahay awoodda iska difaacidda cudurrada.
Arrimaha sababi kara cudurka inuu si aad ah uu dadka qaar u soo rito oo la ogaado waxay gacan ka geysaneysaa iney dadku ku dadaalaan sidi awooddooda difaaca cudurrada kor ugu qaadi lahaayeen.
8. Cudurka muddo intee dhan ayuu qofka hayn karaa? Mar kalana qofka ma haleeli karaa?
Inkasta oo ay jirin daraasado si cad u qeexaya muddada qofka uu cudurka hayn karo haddana waxaa la isku waafaqsan yahay iney difaaca qofka sida uu yahay iyo caafimaadkiisa hore ay ku xiran tahay muddada uu Coronavirus hayn karo.
Waxaa sida oo kale adag dadka uu horay cudurka ugu soo dhacay ee ka bogsaday in la ogaado inuu markale ku dhici karo hasa yeeshee dadka dib looga baaro lagama helo.
9. Faayrsaka ma yahay mid dabeecad ahaan isbedbeddalaya?
Faayrasyada dabeecaddooda waxay tahay iney isbedbeddasho, Covid-19 kama duwano.
Waxaana jiro cilmibaadhisya hore oo sheegaya Faayraska marka uu mudda joogo iney yaraaneysaa halista uu qofka noolashiisa geli karo, balse taa dammaanad uma noqon karto faayrsakan Coronavirus.
Arrinta murugta ugu badan ku haysa saaynisyahannada ayaa waxay tahay faayrsakan haddii uu yahay mid dabeecad ahaan isbedbeddalayo iney adkaato in loo helo hal dawo ama tallaal oo cudurkaasi lagu xakameeyo.
Ilaa iyo hadda  Faayrsaka Corona ayaa si xawli ah ugu faafaya caalamka oo idil.
Wararka kale ee Coronavirus la xiriira halka ka akhriso:
</doc>
<doc docid='bbc_war-52443673' lang='som' type='mono' source_url='https://www.bbc.co.uk/somali/war-52443673' term='COVID'>
"Soomaaliya heerka dhimashada aad buu u sarreeyaa, waa xaqiiq jirta"
Mas'uuliyiinta dowladda Soomaaliya ugu jira safka hore ee la dagaallanka cudurka coronavirus ayaa faahfaahin ka bixiyay saameynta xanuunka iyo heerka uu gaaray faafitaankiisa.
Mas'uuliyiinta dowladda Soomaaliya ugu jira safka hore ee la dagaallanka cudurka coronavirus ayaa faahfaahin ka bixiyay saameynta xanuunka iyo heerka uu gaaray faafitaankiisa.
La taliyaha nidaamka caafimaadka ee dowladda Soomaaliya, Cabdirisaaq Yuusuf Axmed oo maanta la hadlay warbaahinta ayaa ka warramay xaaladda sagaal qof oo saacadihii lasoo dhaafay ku geeriyootay isbitaalka Martiini.
"24-kii saac ee lasoo dhaafay isbitaalka waxaa ku geeriyooday 9 qof, taasina dad badan ayey naxdin galisay. Waxaan jeclaan lahaa inaan bulshada la wadaago sida ay kala ahaayeen dadka ku geeriyooday isbitaalka; waxaa gudaha isbitaalka ku geeriyooday oo bukaan jiif noo ahaa 5 qof - oo qaar ka mid ah ay xaalad daran ku jireen ayna jiifeen qeybta ICU-da- 4 qofna waxay ku geeriyoodeen markii la keenay qeybta degdegga ee isbitaalka. Dadkaas ma wada qabin Covid-19, bukaankii noo jiifay hal qof oo ka mid ah ayaa cudurka la xaqiijiyay inuu qabay, qofna waxaan xaqiijinnay inuusan cudurka qabin, 7-da kalena waxay sugayeen natiijada baarista," ayuu yiri Dr Cabdirisaaq.
Dhinaca kalena, Dr Cabdirisaaq wuxuu walaac weyn ka muujiyay heerka uu Soomaaliya ka gaaray faafitaanka cudurka Covid-19.
Wuxuu sheegay in saameynta ay aad u ballaaran tahay, dowladduna aysan awood u heli karin inay si buuxda ula tacaasho.
"Soomaaliya heerka dhimashada aad buu u sarreeyaa, waxaana sabab u ah nidaamka iyo system-ka caafimaadkeenna oo la ogyahay inuu liito iyo dadkeenna oo aad uga madax adeygay inay wacyigalinta iyo ka hortagga qaataan, sidoo kale waxaa yar awoodda baarista, waxaan aaminsan nahay inuu cudurku aad ugu jiro dalka oo dhan, gaar ahaan magaalada Muqdisho, oo aysan awooddeenna gaarin in ruux walba ama guri walba la baaro," ayuu yiri.
Wasiirka Caafimaadka iyo Daryeelka Bulshada XFS, ayaa sidoo kale hoosta ka xariiqday in cudurka uu si baaxad leh usii fidayo.
"Wacyigalinta aan ku wada dadaalno, guryaha ha la isku celiyo, cudurka aad ayuu u fidayaa, waxaad ka garaneysaan isbuucii dhawaa iyo maanta meesha uu kala marayo, fadlan aan iska kaashanno sidii looga hortagi lahaa," ayey tiri Wasiir Fowziya.
Wasaaradda Caafimaadka Xukuumadda Federaalka Soomaaliya ayaa war ay maanta soo saartay ku sheegtay in tiro hor leh oo Cudurka Covid-19 oo gaaraysa 44-Qof maanta la helay.
Wasaaradda ayaa sheegtay in 9-ka mid ah 44-Qof ee laga helay cudurka Corono Virus ay yihiin Dhedig, halka 35-kale ay lab yihiin,waxaana cudurka ka bogsaday 4-Qof,3-kalena waa ay geeriyoodeen.
Fowziya Abiikar Nuur, ayaa caddeysay in tirada guud ee xaaladaha COVID-19 ee dalka laga diiwaan geliyay ay noqdeen 480-ruux, tirada bukaannada u geeriyooday cudurkana ay gaarayaan 26-Qof.
Marwo Fowziya ayaa ka codsatay isbitaallada sida gaarka ah loo leeyahay inay kaalintooda ka qaataan la dagaallanka cudurka.
"Waxaan leeyahay isbitaallada gaarka ah, fadlan haddii aad heysaan dad looga shakisan yahay cudurka, goor hore nala soo socodsiiya, qofka heer ay noloshiisa gabo gabo sii tahay ayaa la keenaa mararka qaar.
Dr Maxamad Cali Fuje oo dhawaan loo magacaabay inuu hogaamiyo dadaallada lagula tacaalayo iyo kuwa looga hortagayo cudurka ayaa ku taliyay in laga taxaddaro dadka waayeelka ah, wuxuuna baaq gaar ah u jeediyay dhalinyarada.
"Waxaa loo baahan yahay in dadka waayeelka ah si gaar ah looga fakaro. Waayeelku nagama go'o, waa aabayaashii iyo hooyooyinkii qarankaan maanta jira, marka in aan xurmo u muujinno oo aannaan cudurka u gudbinin muhiim ayaye annaga dhan noo tahay. Marka aan saas leeyahay dhalinyarada ayaan la hadlayaa, dhalinyaro adigu waad shaqeysaneysaa oo waad ordeysaa laakiin marka aad gurigaaga ku laabato taxaddar badan sameey. Gurigaaga markaad tagto ugu horreyn gacmaha iska dhaq, maaskaraatigana ha iska bixinin," ayuu yiri Dr Fuje.
Tan iyo markii uu Fayraska Corona saameeyay Soomaaliya, Dowladda Federaalka ayaa dadaal ugu jirta sidii ay u xakameyn lahayd cudurka.
Isbitaalka Martiini ee loo asteeyay in lagu daweeyo bukaannada uu soo rito cudurka safmarka ah ayaa la geeyay qalab caafimaad oo loogu talagalay in lagu daryeelo dadka la il daran xanuunka.
Isbitaalka waxaa sidoo kale laga howl geliyay Dhaqaatiir iyo kalkaaliyaal leh dhammaan takhasusyada loo baahanyahay oo ay kamid yihiin 10 dhaqtar iyo 10 kalkaaliye oo Isbitaalka digfeer horay uga shaqeyn jiray, hadana qayb ka qaadanaya xakameynta COVID-19.
</doc>
<doc docid='bbc_war-52256970' lang='som' type='mono' source_url='https://www.bbc.co.uk/somali/war-52256970' term='COVID'>
Isbitaalka Erdogan ee Muqdisho oo qeyb ahaan loo xiray fayraska Korona awgii
Isbitaalka weyn ee Erdogan oo horey loo oran jiray Digfeer  ee ku yaalla magaalada Muqdisho ayaa shaqadiisa la joojiyay sababo la xiriira baqdin laga qabo xanuunka COVID-19.
Isbitaalka weyn ee Erdogan oo horey loo oran jiray Digfeer  ee ku yaalla magaalada Muqdisho ayaa shaqadiisa la joojiyay sababo la xiriira baqdin laga qabo xanuunka COVID-19.
War qoraal ah oo lagu daabacay barta cisbitaalkaasi ku leeyahay Facebook ayaa lagu sheegay in "si looga hortago faafida  Korona Fayras loona ilaaliyo badqabka Bulshada uu Maamulka cisbitaalku joojiyay la kulanka Bukaan socodka iyo sidoo kale booqashada bukaan jiifka".
Waxa sii shaqeyn doontaa qaybta xaaladdaha degdeg ah oo qaban doonta dadka xanuunsanaya iyo kuwa dhaawaca ah balse aan lahayn caalamadaha cudurka COVID-19.
Inkastoo go'aankan uu ahaa mid indhawaalaba ay ka baaran dagayeen maamulka cisbitaalka haddana waxa jira warar soo baxay oo sheegaya in sedex dhakhtar oo cisbitaalka ka shaqaynasay laga helay fayraska korona, taasina ay go'aankan soo dadajisay. Dhawr jeer oo aan isku daynay inaan la xiriirno maamulka cisbitaalka si aan faahfaahin dheeraada u helno inooma suurtagalin
Dhakhaatiirta xanuunka laga helay ee cisbitaalka ayaa la sheegay in qaarkood ay horey ula kulmeen dad laga helay cudurka Korona Fayras taasoo keentay in iyagana baaritaano laga qaado.
Natiijada soo baxday ayaa noqotay in iyagana laga helay xanuunka isla markiibana way is gooni yeeleen sida uu BBC-da u sheegay mid kamid ah dhakhaatiirta cudurka laga helay.
Waxa jira walaac sii kordhaya oo la xiriirra in cudurku ku dhex faafayo bulshada iyadoo aanay jirin talaabooyin dheeraada oo laga qaaday isu imaatinka dadka oo la aaminsanyahay inuu kaalin weyn ku leeyahay faafidda cudurka. S
Sida uu ku soo waramaya  weriyaha BBC-da ee magaalada Muqdisho  suuqyada ayaa wali furan, makhaayadaha iyo goobaha la fariisto ayaa sidoodii caadiga ah u shaqaynaya iyadoo dadku si caadi ah u wataan nolol maalmeedkoodii hore.
Dowladda Soomaaliya ayaa isbuucii hore  ku dhawaaqday in dhimashadii ugu horreysay ee uu sababay coronavirus.
Wasiiradda caafimaadka dawdlada federalka Soomaaliya Fowziya Abiikar Aaadan ayaa xaqiijisay in qof la xanuunsanaa coronavirus uu ku geeriyoodey gudaha Soomaaliya. Isku darka tirada guud ee cudurkan ee Soomaaliya ayaa hadda noqotay 21.
</doc>
<doc docid='bbc_war-51886186' lang='som' type='mono' source_url='https://www.bbc.co.uk/somali/war-51886186' term='COVID'>
Coronavirus: Xayiraaddii socdaalka ee uu Mareykanku ku soo rogay 26 dal oo Yurub ah oo dhaqangashay
Madaxweynaha Mareykanka Donald Turmp ayaa xayiraaddii socdaalka aheyd ee uu ku soo rogay 26 dal oo Yurub ah waxa ay ka dhaqangashay waddanka Mareykanka, arrintaas oo qeyb ka ah qorshe ka hortag ah oo lagu xakamaynayo dhibaatada cudurka coronavirus.
Madaxweynaha Mareykanka Donald Turmp ayaa xayiraaddii socdaalka aheyd ee uu ku soo rogay 26 dal oo Yurub ah waxa ay ka dhaqangashay waddanka Mareykanka, arrintaas oo qeyb ka ah qorshe ka hortag ah oo lagu xakamaynayo dhibaatada cudurka coronavirus.
Xayiraaddaas waxa ay saameynaysaa dalalka xubnaha ka ah aagga Schengen waxaanse ku jirin UK, Jamhuuriyadda Ireland iyo muwaadiniinta Mareykanka ee dalkooda ku laabanaya.
Mr Trump ayaa sidoo kale ku dhawaaqay xaalad qaran oo degdeg ah, waxa uuna fasaxay ilaa 50 bilyan oo doolar oo gargaar ah.
Ku dhawaad 2,000 oo kiis oo caabuqa Covid-19 ayaa laga helay gudaha Mareykanka halka dhimashaduna ay marayso 43.
Maamulka Mr Trump ayaa waxa uu wajahay dhaleecayn ku aaddan sida uu ugu guuldarraystay inuu dadka Mareykanka siiyo baaritaan baahsan oo coronavirus ah.
Wararka kale ee maanta ku soo kordhay xogta Coronavirus:
Dhanka kale, Washington ayaa Jimcihii waxa ay u yeertay safiirka Shiinaha si ay uga cabato hadal ka soo yeeray diblumaasi Shiinees ah oo sheegay in milateriga Mareykanka ay suuragal tahay inuu cudurka Coronavirus uu soo galiyay waddanka Shiinaha.
Coronavirus ayaa waxa uu ka soo bilowday gobolka Hubei ee waddanka Shiinaha dabayaaqadii sanadkii hore.
Hasayeeshee heerka maalintii ee dadka cusub ee uu cudurkaasi ku dhaco ayaa hoos u dhacaysay gudaha Shiinaha, taas oo Yurub ka dhigtay "udub dhexeedka" cudurkan safmarka ah.
Talyaaniga ayaa Jimcihii waxa uu diiwaangeliyay maalintii ugu dhimashada badnayd oo tirada dhimashada waxa ay gaartay - 250 qof oo 24 saacadood naftoodii waayay, taas oo tirada dhimashada ka dhigaysa 1,266, halka 17,660 ay cudurkaasi la ildaran yihiin.
Si si wanaagsan cudurkaasi caalamka loogaga falceliyo ayaa hogaamiyayaasha dalalka ugu qanisan dunida ee G7 waxa ay Isniinta yeelan doonaan shir muuqaal ah oo dhibaatada looga hadlaayo.
Mareykanku waxa uu xayiraadda ku soo rogay 26 dal oo Schengen ah waxa ayna socon doontaa muddo 30 maalmood ah - oo kala ah 22 dal oo Midowga Yurub xubno ka ah iyo afar aan xubno ahayn.
Dalalkuna waxa ay kala yihiin Austria, Belgium, Czech Republic, Denmark, Estonia, Finland, France, Germany, Greece, Hungary, Iceland, Italy, Latvia, Liechtenstein, Lithuania, Luxembourg, Malta, Netherlands, Norway, Poland, Portugal, Slovakia, Slovenia, Spain, Sweden iyo Switzerland.
Mr Trump ayaa sheegay in UK aanay ku jirin xayiraadda hasayeeshee waxaa suuragal ah in go'aankaas dib loo eego sababtoo ah tirada kiisaska cudurkaas ayaa "aad sare ugu kacay 24-kii saacadood ee ugu dambeeyay".
Xayiraadda socdaalka ee Mareykanku uu soo rogay ayaa waxaa loogala horyimid caro iyo jahawareer, iyadoo hogaamiyayaasha Midowga Yurub ay Madaxweyne Trump u eedeeyeen inuu go'aan iska gaaray "iyadoo uusan wax wadatashi ah samayn".
</doc>
<doc docid='bbc_war-52541500' lang='som' type='mono' source_url='https://www.bbc.co.uk/somali/war-52541500' term='COVID'>
Soomaalida baadiyaha ma uga badbaadi karaan coronavirus?
Qoysas Soomaali ah ayaa lasoo tabiyay inay magaalooyinka ka tageen, iyagoo isku dayaya inay miyiga uga badbaadaan saameynta cudurka Covid-19. Haddaba maxay fikraddaas ka dhigantahay, mase laga yaabaa in cudurka safmarka ah looga nabad galo dhulka baadiyaha ah?
Qoysas Soomaali ah ayaa lasoo tabiyay inay magaalooyinka ka tageen, iyagoo isku dayaya inay miyiga uga badbaadaan saameynta cudurka Covid-19. Haddaba maxay fikraddaas ka dhigantahay, mase laga yaabaa in cudurka safmarka ah looga nabad galo dhulka baadiyaha ah?
Magaalooyinka waa weeyn  ee Puntland dad ayaa ka safray iyagoo ka caararaya xanuunka Covid-19 kaddib markii tirada dadka uu ku dhacay cudurka ee Puntland kaliya ku sugan ay gaareen 38 ruux.
Abshir Cabdullaahi Maxamed, wuxuu ka mid yahay dadka ka guuray magaalada Garoowe ee baadiyaha u cararay.
Wuxuu BBC-da u sheegay in uu reerkiisa kala baxsaday xanuunka fidaya, maadaama "ay dadka badankood u hoggaansami waayeen talooyinka la xiriira ka hortagga cudurka".
"Runtii waxaan magaalada uga tagnay arrimo badan oo ay ka mid yihiin dadka oo aan u nugleyn wacyigalinta iyo talooyinka ay farayaan dhakhaatiirta iyo wasaaradaha caafimaadka, magaaladii oo ciriir ah, dadkii oo isdhex socda - arrimahaas oo dhan markaan qiimeynay - waxaan garowsaday maadaama aan anigu shakhsi ahay waxa aan u taliyana uu yahay qoyskeyga inaan carruurta geeyo meel firaaqo fiican ama dadku aysan ku badneyn", ayuu yiri.
Wuxuu sheegay in goobta uu hadda joogo aysan dad isku arkin, hawo nadiif ahna ay helaan.
Abshir oo kaliya ma aha dadka ka cararay coronavirus ee u firxaday dhinaca baadiyaha. Waxaa jira dad kale oo muddooyinkanka ka baxayay meelo ay ka mid tahay magaalada Garoowe.
Axmed Maxamed Ciid oo ka mid ah dadka kasoo jeeda Puntland ayaa sheegay in xilli uu safar ku tagay dhowr tuulo uu arkay dad badan oo reer magaal ahaa balse hadda miyiga ugu hawo gaddistay cudurka yimid awgiis.
"Waxaan kasoo baxay Garoowe, markaan marayay meel la yiraahdo Fadhiweyne waxaan la kulmay baabuur badan oo taagan, dad waayeel ahna saaran yahay. Markii aan soo gaaray meesha la yiraahdo Abaareey iyana waxaan ku arkay teendhooyin badan, waxaan wareystay dadkii tuulooyinka oo aan qaarkood garanayay, qof walbana wuxuu ii sheegay in markii lasoo sheegay xanuunkan corona inuu u daran yahay dadka waaweyn ay lafahooda lasoo carareen", ayuu yiri.
Dadka reer miyiga ah ayaa lagu soo warramayaa inaysan badankood ka warqabin xaaladda cudurka, iyagoo sidii sidii caadiga ahayd ula dhaqma dadka ka yimid magaalooyinka.
Dr' Maxamed Cabdi Gabboose, waxa uu ka mid yahay dhakhatiirta ku takhasusay cudurrada faafa, haddana wuxuu safka hore uga jiraa dagaalka ka dhanka ah coronavirus ee Soomaaliya.
Wuxuu shacabka Soomaalida ku boorriyay in ay miyiga u baxaan.
"Wax kastoo dhib ah oo na soo maray waxaan uga badbaadi jirnay, oo ku ceyman jirnay miyigeenna, waxaan ku talinayaa in magaalooyinka waaweyn ee uu dadku ku badan yahay laga baxo, in loo baxo miyiga, in carruurta iyo waayeelka jilicsan la kaxeeyo - xanuunkaan wuxuu u daran yahay qofba qofka uu ka jilicsan yahay, laakiin ma deynayo dhalinyaro iyo dad waaweyn toona - dadka halagu wacyi galiyo inay ka baxaan magaalooyinka," ayuu yiri.
Wuxuu intaas ku daray in dhammaan tallaabooyinka looga hortagayo cudurka ay ugu weyntahay in miyiga la aado.
"In laga baxo magaalooyinka ayaa ka xoog badan in sanka la xirto, waayo waxaa yaraanaya culeyskii, dadkii waayeelka ahaana way fogaanayaan", ayuu yiri Dr Gabboose.
Soomaaliya oo kaliya ma aha meelaha ay dadka miyiga u yaacayaan. Kumannaan ka mid ah dadka saboolka ah ee Hindiya ayaa dhawaan dib ugu laabtay tuulooyinka miyiga kaddib markii ay xamili waayeen xayiraadaha iyo amarrada kale ee magaalooyinka lagu soo rogay.
Sidoo kale dalka Kenya, dad badan ayaa ka baxay magaalooyinka, iyagoo u safray tuulooyin fog fog.
Hase ahaatee inta badan dalalka caalamka, waxaa dadka lagu boorriyay inay guryahooda ku sugnaadaan si loo yareeyo faafitaanka cudurka.
Dowladda Kenya ayaa shacabkeeda ugu baaqday inay ku sugnaadaan meelaha ay joogaan. Madaxweyne Uhuru Kenyatta ayaa xayiraad saaray xuduudaha magaalooyinka uu saameynta ugu weyn ku yeeshay cudurka, kuwaasoo dadka aan loo oggoleyn inay ka baxaan ama soo galaan.
Marka laga hadlayo sida uu ku faafo xanuunka, waxyaabaha aad looga deyriyay waxaa ka mid ah in la safro, maadaama ay suurtgal tahay in cudurka uu la safro dadka, sidaasna ay ku gaarsiiyaan meelo hor leh.
Markii ugu horreysay coronavirus wuxuu dabayaaqadii sanadkii lasoo dhaafay kasoo billowday magaalada Wuhan ee dalka Shiinaha, laakiin dad kasoo safray halkaas ayaa muddo gaaban gudaheed ku gaarsiiyay dalalkooda, wuxuuna sidaas kusii gaaray inta badan caalamka.
</doc>
<doc docid='bbc_war-51958611' lang='som' type='mono' source_url='https://www.bbc.co.uk/somali/war-51958611' term='COVID'>
Coronavirus: Sirdoonka Singapore oo la dagaallamaya fayraska
Dalka Singapore oo ka mid ah meelihii ugu horreeyay ee uu ka dillaacay coronavirus, ayaa sirdoonka waxay baadigoobayaan dad qaba xanuunka si looga karantiilo.
Dalka Singapore oo ka mid ah meelihii ugu horreeyay ee uu ka dillaacay coronavirus, ayaa sirdoonka waxay baadigoobayaan dad qaba xanuunka si looga karantiilo.
Bartamihii January, koox ka kooban 20 dalxiiseyaal ah oo ka socday magaalada Shiinaha ku taalla ee Guangxi ayaa Singapore u tegay inay ku qaataan sanadka cusub ee Shiinaha. Waxay booqdeen meelaha ugu quruxda badan ee loo dalxiis tago.
Waxay sidoo kale tageen dukaan lagu iibiyo daawo-dhaqameedka Shiinaha, sida saliidda yaxaaska iyo waxyaabo kale oo dabiici ah. Dukaanka wuxuu caan ku yahay dalxiisayaasha ka yimaada Dhulweynaha Shiinaha.
Waxaa u adeegtay haweeney dukaanka joogtay oo tustay waxyaabo kala duwan. Kooxda Shiineeska ah ayaa dalxiiskooda dhammeystay kuna laabtay dalkooda.
Xilligaas, kiisaskii 18-ka ahaa ee coronavirus ee ka jiray Singapore waxaa gebigood laga helay dad ka yimid Shiinaha.
Balse 4-tii February, dowladda Singapore ayaa sheegtay in fayraska uu ku faafay gudaha bulshada dalkaas - dukaanka dawada Shiineeska ee Yong Thai Hang wuxuu ahaa meeshii ugu horreysay ee laga helo, kadib markii haweeneydii iibineysay ay xanuunsatay.
Ilaa sagaal qof ayaa dukaankaas ka qaaday fayraska, oo ay ku jiraan seyga haweeneyda dukaanka, cunuggooda oo lix bilood jiray iyo haweeney u shaqeyneysay oo Indonesia ka soo jeedday. Labo kale oo shaqaalaha ka tirsan ayaa sidoo kale xanuunsaday.
Haatan way bogsadeen, balse waxaa darnaan lahayd haddii uusan Singapore ka jiri lahayn barnaamij ballaaran oo lagula soconayo bukaannada iyo sida uu midba kan kale ugu gudbiyay fayraska, iyagoo karantiilaya dadkaas iyo dhammaan dadka ka agdhow si aysan usii faafin xanuunka.
"Waxaanu noqon lahayn sida Wuhan," waxaa sidaas yiri Leong Hoe Nam, oo ku takhasusay cudurrada faafa kana shaqeeya isbitaalka Mount Elizabeth Novena, sidoo kalena la taliye u ah dowladda Singapore. "Isbitaalladu way buuxdhaafi lahaayeen."
16-kii March, Singapore waxay xaqiijisay 243 kiis balse wax dhimasho ah ma jirin. Ilaa 40% ka mid ah bukaannadaas talada ugu horreysa ee ay heleen waxay ahayd wasaaradda caafimaadka oo kula talisay in la baaro kaddibna la karantiilo.
Guud ahaan, 6,000 oo qof ayaa ilaa iyo haatan la baaray halka ay xanuunka ka qaadeen, iyadoo la adeegsanayo muuqaalka ay duubtay kaamirada CCTV , baaritaanka booliiska iyo baaritaanno kale sida wicitaannada dadka.
Maalin Sabti ah oo ay cadceeddu kululeyd ayaa waxaa telefoonka soo wacay qof aan la aqoon, wicitaankaas ayaa ka caawiyay Melissa (magaceeda saxda ah maaha) oo ah macallimad u dhalatay Britain oo dalkaasi ku nool inay ogaato inay khatar ugu jirto fayraska.
Waxay sheegtay inay la yaabtay markii ay telefoonkeeda ku aragtay nambar aan la aqoon.
"Waxay i weydiiyeen ma waxaad saarneyd taksi Arbacadii saacaddu markii ay ahayd 18:47?' way iska caddeyd. Waan yara walaacay, si toos ah uma fekeri karin."
Melissa waxay durba soo xusuusatay inay saarneyd taksiga la sheegay, waxayna gadaal ka ogaatay inuu keliya ahaa safar qaatay lix daqiiqo. Ilaa iyo hadda, ma oga inay fayraska ka qaadday darawalka amaba qof kale oo gaariga soo raacay.
Waxa keliya ee ay ogtahay waa in qofka soo wacay uu ahaa sarkaal ka tirsan wasaaradda caafimaadka Singapore, kaas oo u sheegay inay tahay inay guriga joogto lana karantiilo.
Maalintii xigtay waxay Melissa ogaatay in saraakiishu ay dhab ka ahayd. Saddex qof ayaa gurigeeda yimid kuwaasoo xirnaa jaakado iyo maaskarada wejiga."Sida filin oo kale ayay ahayd," ayay tiri. "Waxay i siiyeen amarka karantiilka, oo ah inaan aadi karin meel gurigeyga ka baxsan haddii kalena la i xiri doono ama la i ganaaxi doono."
Labo toddobaad kaddib, Melissa laguma arkin calaamadaha Covid-19 waxaana loo oggolaaday inay gurigeeda ka baxdo.
Dalka Singapore, waa mid ka mid ah dalalka ugu bulshada badan, qof xanuunka qaba oo aan la ogaan ayaana si xowli ah u faafin kara.
Sida ay sirdoonka u shaqeeyaan
1. Kiiska qof qaba xanuunka: Waxaa bilaabaya in qofka lala xiriiro
2. Wareysi: Si loo ogaado qofka uu xiriirka la yeeshay bukaanka
3. In la xaqiijiyo: In la waco dadkaas, booliiska ayaa laga yaabaa inay arrinta soo farageliyaan
4. In la soo helo dadka uu la xiriiray bukaanka: Dadka khatarta ugu badan gu jira fayraska
5. In la karantiilo: Dadka uu bukaanka la xiriiray ee aan lagu arkin calaamadaha fayraska ayaa la karantiilaa muddo 14 maalmood ah, halka kuwa calaamadaha lagu arkana la go`doomiyo lana baaro.
6. In lala socdo: Dadka aan khatarta badan ug jirin fayraska ayaa telefoonka lagula socdaa muddo 14 maalmood ah
</doc>
<doc docid='bbc_war-52279211' lang='som' type='mono' source_url='https://www.bbc.co.uk/somali/war-52279211' term='COVID'>
'Waan guuleysan doonnaa': Sheekada shan qof oo ka bogsatay coronavirus
Fayriska saf-marka ah ee Covid-19 ayaa u muuqda in uu saa faafayo, ayna sare u sii keceyso tirada dadka uu ku dhacay.
Fayriska saf-marka ah ee Covid-19 ayaa u muuqda in uu saa faafayo, ayna sare u sii keceyso tirada dadka uu ku dhacay.
Wuxuu cudurka ku dhacay in ka badan 2 milyan oo qof, waxaana cudurka u dhintay in ka badan 134,000 oo qof.
Waxaa sidoo kale ka caafimaaday in ka badan 515,000 qof oo uu ku dhacay.
In lala dagaalamo Fayraska dilaaga ah waa arrin caqabad leh oo dhib badan.
Waxaan halkan idinku soo gudbinaynaa sheekada 5 qof oo ka bogsaday Coronavirus.
"Xaqiiqadii aad ayaan ugu faraxsanahay in aan neefsan karo," ayay tiri Niharika Mahandru.
Waxaa ay ka safartay UK, waxayna aaday Spain si ay saaxiibkeed halkaas ugula kulanto.
Markii ay maalmo joogtay waxay dareentay calaamadaha cudurka sida madax xanuun, qandho iyo jidhka oo cun-cunaya.
Mahandru ayaa ka dib uu cudurka ku soo waynaaday waxayna bilowday inay qufacdo, neefsiga oo dhib ku noqda iyo in dareenka dhadhanka iyo Urta ay ka lumaan.
Waxay aaday isbataalka magaalada Barcelona halkaasi oo raajadii la saaray ay muujisay in ay qabto burukiito iyo hargab.
Mahandru oo 28 jir ah oo aan qabin cudurada halista ah ayaa la seexiyay qeeybta xaaladaha degdega ah.
"Aad ayaan u xanuunsanaa waxaana dhib igu ahayd in aan neefsado, waxaan dareemay sida inuu cunahayga is xirayo, waxayna ahayd dareen adag," ayay tiri Niharika.
Mahandru ayaa ka dib laga qaaday baaritaana cudurka Covid-19 oo maalintii xigtay loo xaqiijiyay in ay qabto fayraska.
"Ka dib markii la iga helay, waxaa la ii qoray kaniinka xanuun baab'iye ah iyo dawada malaariyada ee hydroxychloroquine, ayay tiri Mahandru.
"Waxaan aad ugu faraxsanahay in adeega caafimaadka uu bilaash yahay, ma qiyaasi karo sida ay noqon karto xaaladda dadka ay tahay in ay lacag bixiyaan marka la daweynayo iyo xitaa baaritaanka," ayay intaa ku dartay.
Mahandru Niharika ayaa sheegtay in ay tahay in qof walba, gaar ahaan dhalinyarada, ay u hogaansamaan talooyiinka caafimaadka.
"Waxaan u maleynayaa in aysan fahansaneyn da'yarta in dhakhaatiirta ay kala dooranayaan cidda dhimanaysa iyo cidda noolaanaysa, waxayna noqon kartaa hooyadaa," ayay tiri Mahandru.
"Haddii uu alle idmo, arintan waan ka gudbeynaa wax walbana caadi ayuu noqonayaa," ayuu yiri Gafar Marhoun.
Marhoun oo 26-jir ah darawal na ka ah Bas wuxuu qofkii ugu horeeyay ee laga daweeyo fayraska Covid-19 ee dalka Baxreyn.
"Heerka rajadaada ayaa sabab u ah in aad ka badbaado xanuun kasta, inta aad niyad wanaagsan leedahay waad ka guuleysan kartaa xanuun kasta".
"Wax walaac ah igama muuqan xitaa waxaa ila yaabay shaqaalaha caafimaadka sida aan u faraxsanahay," ayuu intaa ku daray.
Waxaa uu dhawaan safar ku tagay magaalada Mashhad, wuxuuna dib ugu laabtay isaga oo ay la socoto xaaskiisa oo aan iyadu cudurka qaadin.
Wuxuu rumaysan yahay in cudurka uu ka qaaday qof rakaab ah oo ay diyaaradda isla soo raaceen kaasi oo "si aad ah u qufacayay".
"Markii hore waxaa la kulmay aflagaado sababtoo ah waxaan ahaa qofkii ugu horreeyay ee uu cudurkan ku dhaco dalka Baxreyn," ayuu yiri.
Gafar ayaa lagula taliyay in uu guriga iska joogo muddo 14 maalmod ah.
"Caruurteyda ma arkin labo bilood," ayuu intaa ku daray.
Gafar wuxuu sheegay in hadda uu si rasmi ah uga caafimaaday fayraska Covid-19, wuxuu intaa ku daray in uu sugi la'yahay la kulanka caruurtiisa.
Jayantha Ranasinghe waa qofkii ugu horreeyay ee cudurka laga helay dalka Sri Lanka, waxaa uu noqday qofkii ugu horeeyay ee ka bogsada.
Ranasinghe oo 52 sano jir ah, waa nin haga dadka dalxiisayaasha ah. Toddobaadkii ugu horreeyay ee bishii March waxaa uu safar la galay dalxiisayaal u dhashay dalka Taliyaanigaoo uu geeyay magaalada Dambulla -oo ah magaalo qadiimi ah.
Caafimaadkiisa ayaa si lama filaan ah u xumaaday wuxuuna aaday gurigiisa oo ku yaalla magaalada Colombo.
"Waxa aan xaaskeyga u sheegay in aan aadno dhakhtarka qoyska si loo daaweeyo, markii ay calaamadihi arkeen waxay dhakhaatiirta igu amreen in aan aado xarunta qaran ee cudurada faafa," ayuu yiri Jayantha Ranasinghe
"Galabtii 9-kii bishii march, waxaa la xaqiijiyay inaan qabo cudurka Corona, waxaana ka baqay in aan dhinto," ayuu yiri Jayantha Ranasinghe.
Shaqaalaha isbataalka ayaa ku qanciyay in uusan walaacin.
Balse xaaskiisa iyo labo cunug oo uu dhalay waxay dhibaato kala kulmeen dariskooda oo aad u careysanaa.
"Qaar ka mid ah dariska ayaa qoraal u diray taas oo ay ku sheegayan in aan cudurka ku faafinayno dhammaan tuulada.
Halkaasi kuma aysan joogsan "haweeney daris nala ah ayaa xitaa ku hanjabtay in gurigeena ay dab qabadsiinayso."
Ranasinghe ayaa baaritaan ku sameeyay wiilkiisa si uu waalidka u dajiyo.
Jayantha Ranasinghe waxaa uu isbataalka ku jiray 18 maalmood wuxuuna gurigiisa dib ugu noqday 22-kii March.
Dhakhaatiirta waxay kula taliyeen in 21 maalmood oo kale uu karantiil is galiyo.
George Alagiah, oo ah war akhriye ka tirsan BBC oo laga daweeya kansarka kaadi-heysta waxaa sidoo kale ku dhacay fayraska corona.
Maadama uu ahaa bukaan cudurka Kansarka qaba, waxaa la marsiiyay baaritaan ka dib markii uu qandho dareemay maalmo ka dib na waxaa uu dhakhtarka u xaqiijiyay in uu qabo Coronavirus.
"Madaama aan soo maray khibradaasi oo aan 6 sano ahaa bukaan uu hayo Kansarka, waxaan dareemayay adkeysi, haddii aan la noolaan karo Kansarka, waan la noolaan karaa Covid-19," ayuu yiri George Alagiah.
Xaaladiisa caafimaad iyo marka la eego da'diisa oo ah 64 sano wuxuu ka mid yahay dadka halista ku jira marka ay timaado Covid-19.
George Alagiah ayaa ka soo kabsaday xanuunka Covid-19 , balse xaaskiisa waxaa weli ka muuqda calaamadaha cudurka.
Tiger Ye waa 21-jir arday ku ah magaalada Wuhan ee dalka Shiinaha oo ah goobtii uu ka soo billabmay Coronavirus.
Ilaa imika ma garanayo sida uu cudurka ku qaaday.
Calaamadihii uu dareemay markii ugu horeysay waxaa ka mid ahaa murqa xanuun, cuntada oo uu qaadan waayay, balse markii dambe waxa uu billaabay qufac iyo waliba Matag.
"Waa waqtigi iigu xanuunka badnaa ee aan noolashayda soo maro, waligey sidaa oo kale uma xanuunsan," wuxuu sidaas u sheegay BBC.
"Mataga ayaa iga oohiyay, xaqiiqadii waxay ahayd mid xanuun badan.
Waxaa uu intaa ku daray in isbataalka aan la seexin, ka dib markii la baaray waxaa la ogaaday in uu qabo fayraska sambabada ku dhaca.
Waxaa Tiger Ye loo sheegay in uu guriga joogo. Markii uu dawada qaatay muddo 10 maalmood waxaa hoos u dhacay calaamadihii cudurka.
"Markii aan eegay dhammaan kiisaaskan, xitaa ma rabo in aan dib uga fikiro, waxay ahayd xaalad xanuun badan," ayuu yiri.
Ka dib markii uu ka caafimaaday wuxuu Tiger Ye, dhiiggiisa uu deeq ahaan u bixiyay laba goor, wuxuuna rajeynayaa in uu dadka kale caawiyo.
Rafiya (ma aha magaceeda saxda ah) waxaa ay cilmiga cafimaadka ka baranaysay magaalada Wuhan ee dalka Shiinaha.
Waxaa u suuragashay in Wuhan ay ka baxdo ka hor intii aan xayiraadda lagu soo rogin waxayna gaartay gobol Kerala ee Koonfurta Hindiya.
Maalmo ka dib markii ay soo laabatay waxaa laga qaday baaritaan waxayna noqotay qofkii ugu horeeyay ee dalka Hindiya laga helo cudurka Corona, waxaa la seexiyay qol lagu karabtiilay.
Gabadhan oo 20 sano jir ah ayaa daganaan muujisay wayna ka caafimaaday cudurka.
"Markii uu ii dhammaaday xilligii karantiilka waxaan doonayay in aan ayeeyo la kulmo iyo qaraabada kale," ayay tiri.
Waxaa ay waxbarshadeeda ay ku sii wadatay qaab online ah waxayna ku faraxsan tahay in Wuhan uu ka dhammaaday fayraska.
"Mar walba mashquul ayaan ahay, waxaan la sheekeystaa waalidiinteyda waxaa sidoo kale nala nool ayeeyo, waxaan nahay qoys faraxsan," ayay intaa ku dartay.
Waxay aaminsan tahay in xaaladda mar uun ay is badali doonto.
"Aniga wax walba caadi ayay ila yihiin, waxaan rajeynayaa in wax walba ay hagaagi doonaan, waana ka bixi doonnaa dhibaatadan," ayay tiri.
</doc>
<doc docid='bbc_war-52324880' lang='som' type='mono' source_url='https://www.bbc.co.uk/somali/war-52324880' term='COVID'>
Coronavirus: Maxaa ka jira in uu ka soo fakaday sheybaar ku yaalla Shiinaha?
Qoraallo ay soo direen shaqaalaha safaaradda Mareykanka ee Shiinaha ayaa muujinaya walaac ay shaqaalahaasi ka qabaaan badqabka sheybaarka faayrsaka ee Wuhan oo ah halka uu ka soo billowday xanuunka Corona.
Qoraallo ay soo direen shaqaalaha safaaradda Mareykanka ee Shiinaha ayaa muujinaya walaac ay shaqaalahaasi ka qabaaan badqabka sheybaarka faayrsaka ee Wuhan oo ah halka uu ka soo billowday xanuunka Corona.
Madaxweynaha Donald Trump ayaa sheegay in dowladda Mareykanka ay ku raad joogto warbixin aan la xaqiijinin oo tibaaxaya in faayraska uu ka  soo fakaday shaybaadhkaasi.
Haddaba, maxaa ka jira arrintan?
Wargeyska Wahington Post ayaa daabacay warbixin uu sheegay inuu ka helay  ilo diblumaasiyadeed ee Mareykanka. Warbixintuna waxay sheegeysaa in 2018-kii, xubno ka socday diblumaasiyadda Saayniska ee dalka Mareykanka iney dhowr jeer booqdeen xaruumaha cilmibaarista dalka Shiinaha. Waxayna khubarada laba digniinood u direen Washington iyaga oo sheegay in badqabka sheybaarada aanan la isku halleyn Karin.
Si gaar ahna waxay walaac uga muujiyeen bad qab la'aanta ka muuqda machadka sheybaarka Virology (WIV) iyada oo ay khubaradu ku baaqeen inuu Mareykanka taageero u fidiyo.
Waxay sidoo kale khubarada diblamaasiyiinta Mareykanka ay xilligaa walaac ka muujiyeen in sheybaarka coronaviraska fiidmeerta uu keeni karo khatar cudur safmar oo la mid ah Sars. Wargeysku waxaa kale uu sheegay iney kooxdu wadahadallo qoto dheer ay dowladda Mareykanka kala yeesheen arrimaha sheybaarka WIV iyo sheybaarrada kale iney xiriir la yeelan karaan cudurka safmarka ee hadda socda iyo inkale.
Sida oo kale warbixin taa la mid ah waxaa baahiyey Fox News oo uu kaga hadlayo cudurka inuu sheybaarka ka soo fakaday.
Kiisaskii ugu horreeyey ee Cudurka Covid-19 wuxuu si tartiib ah uu u soo ifbaxay dabayaaqadi sanadkii hore iyada oo cudurkaasi lala xiriiriyey inuu ka yimid suuq cunnooyinka lagu iibiyo oo Wuhan ku yaalla. Inkasta oo taa loo badinaya haddana ma jirto wax caddeyn ah oo muujinaya in faayrsaka uu si aan ku talagal ahayn uga fakaday sheybaar.
Sheybaarrada ka shaqeeya baaritaannada faayrsaka iyo baakteeriyada waxay adeegsadaan nidaam badqabka sheybaarrada lagu sugayo oo loo yaqaanno BSL oo sheybaarrada caalamka loo isticmaalo.
Nidaamkaasina wuxuu maraa afar heer, oo ku saleysan qalabka sheybaarka laga isticmaalaya si xirfadlayaasha sheybaarka ka shaqeynaya looga taxaddarayo iney caafimaad darro kala kulmaan sheybaarka.
Heerka 1-aad ee habka badqabka sheybaarka (BSL-1) lagu sugo waa kan ugu hooseeya oo qalabka sheybaarrada loo isticmaalo si ay dadka khatar ula so dersin.
Tallaabbooyinka badqabka sheybaarka lagu ilaaliyo heerba heerka ka dambeeya wuu sii adkaanayaa ilaa laga gaaro heerka 4-aad (BSL-4) ee qalabka sheybaarka loo adeegsado kaasoo ah kan ugu adag oo looga tala galay in wax looga qabto in laga taxaddaro khataraha sheybaarka gudahiisa ka jiro ee ay dadku u nugul yihiin sida dawooyinka iyo habka loola macamalo sida: Ebola, faayraska Marburg, si ay u dhicin dhacadadi ka dhacday laba shey baar oo ku kala taallay Ruushka iyo Mareykanka oo uu xanuunka busbuska ku soo fakaday.
Nidaamka badqabka sheybaarrada lagu ilaaliyo waxaa laga isticmaalaa caalamka oo idil, balse adeegsiga ayaa lagu kala duwan yahay.
Hay'adda Caafimaadka Adduunka ee (WHO) waxay daabacday habraac muujinaya heerarka badqabka sheybaarrada ee la dajiyey balse hay'addu waxay sheegtay inuusan jirin heshiis waddamada ku qasbaya iney habraacaasi raacaan.
"Waxaa habraacaan loo diyaariyey si uu u noqdo mid u gogol xaadho badqabka dadka ka shaqeeya goobaha sheeybaarka si iyaga laftooda uga ilaliyaan iney cudurra qaadaan iyo iney bulshada inteeda kalaba cudur qaadsiiyaan," ayey tiri Dr Lentzos,
Sheybaarka WIV ee dalka Shiinaha wuxuu taageera dhaqaale ka helaa Mareykanka, wuxuu sidoo  kale iskaashi uu la leeyahay Machadka Cilmibaarista ee Mareykanka.
Jawaabta oo gaaban waxay tahay xog badan kama hayno xogta uu daabacay wargeyska Washington Post. Balse si guud haddii loo dhigo waxaa jira qaar ka mid ah nidaamyada badqabka sheybaarrada ee la xidhiidha qalabka sheybaarka yaalla oo la jabiyey.
"Cidda sharciga u leh iney sheybaarkaasi gasho, tababarrada la siiyo saaynisyahannada iyo farsamayaqaannada sheybaarka ka shaqeeya, habka diiwaangeinta iyo keydinta xogaha ee la raaco, khaladaadka dhaca sida loo maareeyo, khataraha dhici karo iyo habka la raaco marka ay dhacaan xaalado degdeg ah," ayey tiri Dr Lentzos.
Haa. Dhacdadi dhacday 2014-kii ee ahayd in busbuska laga helay xaruun cilmi baaris oo ku taallo meel ku dhow Washington. 2015-kina militariga Mareykanka waxay si kedis ah ay u qaadeen munado ka mid ah Anthrax, iyaga oo geeyey 9 sheybaar oo ku yaalla dalka Mareykanka iyo sheybaar ku yaallo saldhigga ciidamada Mareykanka ay ku leeyihiin Kuuriyada Koonfureed.
Warbixin online lagu qoray bishi January ayaa sheegtay faayrsaka inuu noqon karo mid lagu diyaariyey sheybaar si markii la rabo loo adeegsado. Hase yeeshee, eeddaasi iyo hadalkaasiba waxaa marar badan beeniyey oo gaashaanka u daruuray Saaynisyahannada caalamka ku kala sugan, waxayna saaynisyahannadu sheegayaan daraasadda ay sameeyeen ay muujineyso Faayraska inuu xaywaan ka yimid.
Eedda kale ee ku saabsan inuu faayraska uu ka fakaday sheybaar ku yaalla dalka Shiinaha iyo inuu ka yimid suuq cunnooyinka lagu iibiyo oo ku yaalla magaalada Wuhan, xaruumaha cilmi baarista ee ku howlan cudurrada faafa waa ay beeniyeen eeddaasi.
Khamiistina afhayeenka wasaaradda arrimaha dibadda Shiinaha Zhao Lijian oo shir jaraa'id qabtay wuxuu warfidiyeennada u sheegay WHO iney xaqiijisay inaan wax caddeyn ah loo haynin faayrsaka Coronavirus inaan sheybaar lagu sameynin.
Isla-markaana cudurka aan wax caddeyn ah loo haynin eedaymaha sheegaya  inuu ka soo fakaday sheybaar ku yaalla magaalada Wuhan.
Madaxweyne Donald Trump oo cadaadis xooggan kala kulmaya jawaabta ay xukumaddiisa ka bixisay cudurka safmarkaee Coronavirus, wuxuu sheegay dowladda Mareykanka iney baaritaan ku sameyneyso warka sheegaya cudurka in sheybaar lagu sameeyey.
Shiinahana waxaa marar badan lagu eedeeyey sida ay u maareysay marki ugu horreysay uu cudurka soo ifbaxay, iyada oo wasiirka arrimaha dibadda Mareykanka Mike Pomeo uu xilligaasi uu Beijing ugu baaqay "xogta ay hayso inay shaaciso".
Hadallada kulkulul ee ay waddamadu isdhaafsanayaan ayaa weli halkoodi ka sii socda, iyada oo dhinaca kalana ay socdaan cilmibaarisyo lagu ogaanayo asal ahaan cudurka halka uu ka yimid.
</doc>
<doc docid='bbc_war-52457348' lang='som' type='mono' source_url='https://www.bbc.co.uk/somali/war-52457348' term='COVID'>
Reer galbeedka oo qorsheynaya waxa ay ka yeeli doonaan Shiinaha coronavirus kaddib
Madaxweynaha dalka Mareykanka, Donald Trump ayaa sheegay in ay dhici karto in uu Mareykanku magdhaw ka qaado dalka Shiinaha sababo la xiriira faafidda xanuunka coronavirus.
Madaxweynaha dalka Mareykanka, Donald Trump ayaa sheegay in ay dhici karto in uu Mareykanku magdhaw ka qaado dalka Shiinaha sababo la xiriira faafidda xanuunka coronavirus.
"Waxaan aaminsanahay in xanuunkan looga hortagi karay halkii uu kasoo billowday", ayuu yiri madaxweyne Trump oo intaa ku daray in ay jiraan dhowr siyaabood oo Shiinaha lagula xisaabtami karo arrintan.
Hadalka madaxweyne Trump ayaa yimid maalmo yar kaddib markii gobolka Missouri ee dalka Mareykanka uu ku dhawaaqay in uu dacweynayo dalka Shiinaha, uuna u raacanayo khasaaraha la xiriira faafidda xanuunka Covid-19.
Xeer ilaaliyaha gobolkaasi, Eric Schmitt, ayaa dowladda Shiinaha ku eedeeyay in aysan sameynin dadaal ku aadan kahortagga xanuunka corona, sidaas darteedna ay daalac u raacanayaan dalkaas, maadaama uu khasaaro ka soo gaaray xanuunka.
Wuxuu intaa ku daraya in dadka ku nool Missouri ay dhibaato badan kala kulmeen xanuunka, khasaare dhaqaale oo dhan balaayiin doolar na ay la kulmeen intii lagu guda jiray la tacaalidda coronavirus.
Haseyeeshee, Wasaaradda Arrimaha Dibadda ee Shiinaha ayaa iska fogeysay eedeymaha loo jeediyay, iyadoona ku tilmaamtay mid aan xaqiiqda ku saleyneyn.
Afhayeen u hadlay ayaa sheegay "in uu aad ula yaabay arrinkaas", wuxuuna intaas raaciyay in hannaanka garsoor ee dalka Mareykanka aanu xaq u lahayn in uu dacwad kusoo oogo dalka Shiinaha, maadaam uu yahay "dal madax-bannaan oo la siman Mareykanka".
Khubaro dhanka sharciga ku xeel dheer ayaa su'aal geliyay damaca gobolka Missouri ee dalka Mareykank iyo sida ay suurtagal ku noqon karto dacwada.
Dhanka kale, Wasiirka Arrimaha Dibadda ee Britain, Dominic Raab ayaa horraantii bishan mar uu shir jaraa'id ku qabtay Magaalada London waxaa uu sheegay in "marka laga baxo dhibaatada corona, xiriirka kala dhaxeeya Shiinaha aanu sii ahaan doonin sidii hore", taas oo laga dheehan karo sida dowladda dalkaas aanay ugu qanacsaneyn qaabka Shiinaha uu u wajahay xaaladda coronavirus.
"Aaad ayaa loogu baahan yahay in si qoto dheer loo darso arrintan, dib u eegisna lagu sameeyo wixii laga bartay oo ay kamid tahay faafidda cudurkan, umana maleynayo in aan indhaha ka daboolan doono", ayuu yiri wasiirka arimaha dibadda ee Ingiriiska, Dominc Raab.
Wuxuu intaa raaciyay in dalkiisa uu xiriir wanaagsan kala dhaxeeyo Shiinaha, balse "ay jiraan su'aalo badan oo adag oo loo baahan yahay in laga jawaabo oo ay kamid tahay sida xanuunkan uu ku billowday."
Waxaa kale oo uu sheegay in waxyaabaha kale ee wax la iska weydiin doono ay kamid tahay sida loogu guuldarreystay in xanuunka la joojiyo markiisi hore.
Sidoo kale Ra'iisul Wasaaraha Canada, Justin Trudeau oo toddobaadyo kahor ka hadlay dalkaas ayaa wax laga weydiiyay waxa dowladiisa uga qorsheysan su'aalaha la xiriira coronavirus iyo sida u ku faafay, waxaana uu yiri: "Wakhti ku filan ayaanu u heli doonnaa sidii looga meel gaari lahaa su'aalaha la xiriira Covid-19 marka laga baxo xaaladdan, go'aan isku mid ah ayaana laga gaari doonaa si loo xaqiijiyo cawaaqiibka ay la kulmi doonaan dalalka ka gaabiyay xakameynta faafidda xanuunka".
Dalka Mareykanka oo ah wadanka ugu badan ee uu aadka u saameeyay xanuunka ayaa madaxweynaha dalkaas, Donald Trump waxaa uu sheegay in maamulkiisa uu dhaqaalaha ka jarayo Hay'adda Caafimmaadka Adduunka ee WHO.
Trump oo isaga qudhiisa lagu eedeeyay in aanu si wanaagsan ula tacaalin xakameynta xanuunkan ayaa hay'adda WHO ku eedeeyay in si aan wanaasaneyn ay u xakameysay xanuunka iyo in ay qarisay markii uu cudurkan ka bilawday magaalada Wuhan ee dalka Shiinaha.
Xanuunka corona ayaa dalka Mareykanka ku dilay dad gaaraya 56 kun oo qof, halka inkabadan hal milyan oo qofna uu ku dhacay Mareykanka oo kaliya.
</doc>
<doc docid='bbc_war-52548095' lang='som' type='mono' source_url='https://www.bbc.co.uk/somali/war-52548095' term='COVID'>
Calaamadaha coronavirus: Sidee ku garan kartaa in aad qabto fayraska?
Coronavirus ayaa ku baahay inta badan caalamka, wuxuuna dilay in ka badan 250,000 oo qof.
Coronavirus ayaa ku baahay inta badan caalamka, wuxuuna dilay in ka badan 250,000 oo qof.
Sidaas darteed, muxuu yahay cudurka? sidee ayuu u faafaa? goormay dadku sii gudbin karaan?
Coronavirus wuxuu ku dhacaa sambabbada. Calaamadaha waxay ku bilowdaan qandho, waxaa soo xiga qufac qallalan, kaas oo horseeda dhibaato dhanka neefsashada ah.
Waa qunfac is daba joog ah, oo uu qofku wadayo wax ka badan hal saac, wuxuuna dareemayaa in dhuunta ay qalalan tahay.
Shan maalmood ayay celcelis ahaan qaadataa in lagu garto calaamadaha, sida ay saynisyahannada sheegeen, balse dadka qaar ayaa laga yaabaa in maalmo intaas ka badan ay ku qaadato in laga arko calaamadaha fayraska.
Xaqiiqdii Ururka Caafimaadka Adduunka (WHO) ayaa sheegay in muddada uu fayraska ku faafo jirka qofka ay qaadato illaa 14 maalmood.
Dhaqaatiirta ku takhasusay xanuunnada dhegaha, sanka iyo dhuunta ee ku sugan UK ayaa sidoo kale ogaaday in ay jiraan dad isku arkay xaaladda ah in dareenka dhadhanka ama urta ay ka tagto.
Dad badan ayaa baraha bulshada iskula wadaagayay in marka uu xanuunku ku dhacay ay awoodi waayeen in ay wax uriyaan amaba dhadhamiyaan.
Si kastaba, caddeyntan ma ahan mid si buuxda la isugu halleyn karo, maaddaama fayrasyada sida hargabka oo kale ah ay sababaan inuu qofku awoodi waayo wax urinta iyo dhadhaminta.
Sidoo kale, dalalka qaar waxay soo sheegeen calaamado kale sida finan jirka ka soo baxa.
Dadka ayaa fayraska sii gudbin kara marka lagu arko calaamadaha, balse waxaa sidoo kale jirta in dadka qaar laga yaabo in ay fayraska gudbiyaan iyagooweli caafimaad qaba balse uu jirkoda ku jiro xanuunka.
Calaamadaha hore waxaa lagu qaldi karaa hargabka caadiga ah ee xilliga qaboobaha.
Cilmi-baaris dhowaan la sameeyay ayaa muujineysa in 78% ee ah dadka qaba xanuunka Covid-19, ay ka muuqdaan astaamo fudud, qaarkoodna waxba kama muuqdaan.
Cilmi baarista waxaa la socotay baaritaan kale oo laga sameeyay tuulo ku taalla taliyaaniga oo xudun u ahayd fayraska corona, halkaas oo 50% illaa 75%  uu ku dhacay cudurka ay ahaayeen kuwo aysan ka muuqan astaamaha lagu garto - in kastoo meel kale uu uga yimid haddana gudaha ayuu ku faafay.
Cilmi baaris kale oo dhowaan laga soo saaray Iceland ayaa muujineysa in qiyaastii 50% ka mid ah dadka laga helay fayraska Covid-19 ay ahaayeen kuwa aysan wax calaamad ah ka muuqan.
Dhanka kale, baaritaan ay sameysay hay'adda Caafimaadka Adduunka WHO oo laga qaaday 56,000 oo qof ayaa dhacdo taa la mid ah lagu ogaaday.
Sida ugu fiican waa in aad gacmahaaga si joogto ah u dhaqdo, waxaa wanaagsan in aad isticmaasho biyo iyo saabbuun.
Coronavirus wuxuu faafi karaa marka qof qaba uu qufaco - qufac wata fayraska - kaas oo hawada sii raaca. Qof kale ayaa hawadaas ku neefsan kara sidaasna ku qaadi kara fayraska, waxaa kale oo laga qaadi karaa taabashada meel uu fayrasku gaaray, ka dibna aad gacantaada ku sii taabato indhaha, sanka ama afka.
Sidaas darteed, waxaa muhiim ah in aad tiish isticmaasho marka aad qufacayso amaba aad hindhiseyso, waa inaadan wejigaaga ku taaban gacmo aan dhaqneyn, aadna ka fogaato dadka fayraska qaba, taas oo ah yareynta faafitaanka xanuunka.
Marada wejiga lagu xirto si fiican kaagama ilaalineyso fayraska, sida ay sheegeen khubarrada caafimaadka.
Bukaannada ay ka muuqdaan calaamadaha aan darneyn - sida qufac joogto ah amaba heerkul ka sarreeya 37.8C waa in ay is karantiilaan ugu yaraan muddo 14 maalmood ah.
Haddii aad xiriir la sameysay qof qaba fayraska, waxaa laga yaabaa in lagugu amro in aad is karantiisho.
Dalalka qaar ayaa qaaday tallaabooyiin u gaar ah. Tusaale ahaan, Xarunta Xakameynta iyo Kahortagga Cudurrada ee Mareykanka ayaa dadka isku arka calaamadaha kula talineysa inay la xiriiraan dhaqtarkooda, kuwa aysan ka muuqan calaamadaha daranna ay is karantiilaan gurigana aysan ka soo bixin.
WHO ayaa sidoo kale dadka u soo jeedisay talooyin.
Cilmi-baaris cusub ayaa muujineysa in qiyaastii 0.66% boqolkiiba dadka uu ku dhacay fayraska ay dhimanayaan.
Tani waxay aad uga sareysaa tirada ah 0.1% boqolkiiba oo u dhinta hargabka caadiga ah ee xilliyada qaar dadka ku dhaca.
Si kastaba, waxaa suuragal ah in tirada ay intaa ka badan tahay maadaama kiisas badan aan la soo weriyin.
Qiimeyn ay WHO ku sameysay 56,000 oo bukaan ayaa lagu ogaaday:
Dadka da'da ah iyo kuwa qaba xaaladaha caafimaad (sida neefta, sokorta, cudurrada wadnaha iyo dhiig-karka), ayaa u nugul inuu aad u soo rito xanuunka. Xog laga soo ururiyay Shiinaha ayaa sidoo kale muujineysa in ragga ay khatar ugu jiraan u dhimashada fayraska marka la barbar-dhigo haweenka.
Daaweynta ayaa qofka ka caawisa sida neefsashada, illaa heerka difaaca jirkiisa uu awood u yeelanayo inuu la dagaallamo fayraska. Waxaa haatan socota soo saaridda tallaalka fayraska.
Sababta ugu weyn ee dadka ay isbitaalka u aadaan waa marka ay daweyn u baahdaan oo naqaskana uu ku dhegayo.
Dhakhaatiirta waxay eegayaan sambabada si ay u arkaan qaaba uu xanuunka u saameeyay. Kiisaska ugu daran waxay u baahanayaan in la seexiyo qeybta xaaladaha degdegga ah, taas oo loogu talagalay in la dhigo dadka sida daran u xanuunsan.
Bukaannada cudurka Coronavirus waxaa lagu xirayaa qalabka neefsiga - waxay noqon kartaa mid wejiga oo dhan loogu xira bukaanka ama mid dhuunta laga geliyo.
Bukaannada ugu daran waa kuwa la geeyo qeybta qalabka Ventilatoir-ka - Qalabkaas wuxuu bukaanka siinayaa neefta wuuna ka soo saarayaa - Waa tubooyiin looga xirayo afka, sanka ama dhuunta, waxayna dhaqaajinayaa sambabada.
Taladii ugu dambeysay ee ay bixisay waaxda Caafimaadka Bulshada ee England (PHE) ayaa lagu sheegay in dadka qaba calaamadaha aan darneyn ee is karantiilay aan la baari doonin.
Si kastaba, dhammaan bukaannada ku jira isbitaallada ee ay ka muuqdaan calaamadaha sida hargabka ayaa la baari doonaa.
Haddii lagugu baaro gudaha UK, natiijada waxaa laga yaabaa inaad isla maalintaas hesho, balse waxaa lagaa codsan karaa inaad guriga isku karantiisho, inta aad sugeyso natiijada.
Tobnaan kun oo kiisas cusub ah ayaa maalin walba laga soo sheegaa dunida. Si kastaba, waxaa loo maleynayaa in hay'adaha caafimaadku aysan ka warqabin kiisas badan.
Kaddib markii uu ka soo bilowday Shiinaha, coronavirus wuxuu hadda degdeg ugu faafayaa dalal kale oo badan.
Kiiskii ugu horreeyay wuxuu qaatay 67 maalmood inuu gaaro 100,000 oo kiis, 11 maalmood kaddib ayaa haddana la helay 100,000 oo kale oo kiisas ah, afar maalmood kaddibna waxaa la helay kiisas kale oo 100,000 gaaraya.

</doc>
<doc docid='bbc_war-52283829' lang='som' type='mono' source_url='https://www.bbc.co.uk/somali/war-52283829' term='COVID'>
Coronavirus: Maxay tahay sababta ay Denmark dib ugu fureyso dalkeeda?
Dowladda Denmark ayaa sameyneysa tallaabadii ugu horreysay ee ay ku khafiifineyso xayiraadaha lagu soo rogay dalkaasi, si loola dagaallamo cudurka coronavirus.
Dowladda Denmark ayaa sameyneysa tallaabadii ugu horreysay ee ay ku khafiifineyso xayiraadaha lagu soo rogay dalkaasi, si loola dagaallamo cudurka coronavirus.
Laga billaabo Arbacada, carruurta da'doodu tahay 11-sano iyo wixii ka yar ayaa ku laaban doona iskuullada iyo xannaanooyinka, kaddib muddo bil ah oo ay xirnaayeen.
Denmark ayaa waxa ay ka mid tahay dalalka ugu horreeya ee Yurub ee hiigsanaya in bandowga ay si tartiib tartiib ah u joojiyaan, iyadoo ka mid  ahayd waddamadii ugu horreeyay ee xannibaadaha soo rogay.
"Waa muhiim inaannaan Denmark ku sii heyn xirnaashaha muddo ka badan intii aan u baahnayn," sidaasi waxaa tiri Ra'iisul Wasaaraha dalkaasi, Mette Frederiksen, iyadoo tallaabada bandwoga ku dhawaaqday toddobaadkii hore.
Faafidda cudurka Coronavirus ayaa u muuqata mid la xakameynayo, iyadoo dolwladduna ay dooneyso in dhaqaalaha uu ku soo laabto sidii uu markii hore ahaa.
Balse tallaabada Denmarka ayaa noqon doonta mid taxaddar leh oo si deggan looga fiirsado. Ms Frederiksen ayaa sheegtay inay taasi la micno tahay adigoo fiilo ku dul socda.
"Haddii aan mar kale Denmark si degdeg ah u furno, waxaan khatar ugu jirnaa in caabuqu uu aad u faafo, waxaan kaddib ku khasbanaan doonnaa inaan mar kale xirno," ayay tiri.
Xudduudaha Denmark ayaa sii xirnaan doona.
Norway iyo Austria ayaa sidoo kale si tartiib ah u khafiifinaya bandowga.
Dalka Austria dukaamada qaar ayaa dib loo furay maanta, waxaana kusoo xiga dukaamo iyo makhaayado kale oo dib loo furi doono bisha May.
Carruurta ayaa iskuullada xannaanada ee Norway dib ugu laabanaya 20-ka bishan, iskuullada hoose ayaa sidoo kale la furi doonaa toddobaad kaddib.
Dalka Bulgaria, suuqyada beeraleyda ayaa dib loo furay. Jamhuuriyadda Czech, dukaamada iibiya qalabka dhismaha iyo mootooyinka ayaa la furay.
Dalka Spain oo sida Talyaaniga oo kale ka mid ahaa meelaha uu sida ba'an u saameeyay Covid-19 ayaa qorsheynaya in shaqaalaha qaar ay ku laabtaan shaqooyinkooda wixii loo gaaro Isniinta, waxayna boosteejooyinka ku qaybin doonaan marada wejiga lagu xirto.
Balse dalal badan ayaa waxaa hor yaalla caqabado la xiriira sidii ay u khafiifin lahaayeen xannibaadaha ay soo rogeen. Xoghayaha arimaha dibada UK Dominic Raab, ayaa sheegay in ay xilli hore tahay in laga fiirsado istiraatiijiyad bixitaan. Sidoo kale madaxa hey'adda caafimaadka adduunka ayaa ka digay in si dhaqsa ah loo qaado xannibaadda ah in guryaha la joogo.
Marka loo eego waddamada kale ee reer Yurub, Denmark waxay ahayd dalalkii ugu horreeyay ee tallaabadan qaaday. Xayiraado badan ayaa lagu dhawaaqay 11-kii bishii March, 12 maalmood kahor inta aan UK laga soo saarin tallaabo noocaas ah.
Isu imaatinka ayaa lagu xaddiday ilaa 10-qof, dadka shaqeeya ayaa loo sheegay in ay guryahooda joogaan, sidoo kale xudduudahana waa la xiray.
Waxay si aad ah uga duwan tahay dalka deriska la ah ee ay ku jirto Sweden, kuwaasoo iska sii watay ganacsi aad u qurux badan sidii caadiga ahaydba, oo dhawaanahan uun la xakameeyay tirada kooxaha isku imaanaya ee laga billaabo 500 ilaa 50 qof.
Si kastaba, bandowga ka jira dalka Denmark ayaa aad uga yar kan ka jira dalka Faransiiska ama UK.
Ma jiro amar ah in guryaha la joogo. Inkastoo baararka lagu caweeyo, goobaha jimicsiga iyo tima jarayaasha ay xiran yihiin, haddana qaar ka mid ah dukaamada ayaa weli furan.
Xogta caafimaadka ayaa muujineysa in dadaallada Denmark ay yihiin kuwo mira dhal ah.
"Waxaan u maleynayaa inaan diyaar u nahay dib-u furitaan xakameysan," waxaa sidaas yiri Hans Joern Kolmos, oo ah barfasoor cilmiga microbiology-ga ka dhiga jaamacadda koonfurta Denmark.
Qiyaastii 6,000 oo xaaladood iyo 260 dhimasho oo la xiriirta cucudrkan safmarka ah ee Covid-19 ayaa la diiwaangeliyay ilaa laga gaaray 11-kii bishan April.
Muhiimad ahaan, tirada guud ee isbitaallada la dhigay iyo bukaannada ku jira daryeelka deg degga ah ayaa hoos u dhacay ilaa billowgii bishan.
"Waxaan weli leenahay awoodo badan, sariiraha caadiga ah, kuwa xaaladaha deg degga ah iyo goobo kale intuba waa inoo diyaar," ayuu yiri Prof Kolmos.
Si kastaba, Dalka wuxuu u baahan yahay inuu u diyaarsanaado suurtagalka "sare u kac deg deg ah" oo fayraska ah. Tani waxay ka dhigan tahay inay tahay inaan dhisno awoodo tijaabineed.
Furitaanka ayaa laga yaabaa in uu ka dhib yar yahay xeritaanka.
Iskuullada ayaa weli loo soo jeedinayaa in ay dedaallo badan sameeyaan. Waxaa loo baahan yahay in masaafo ay u dhaxayso carruurta, nidaamyada nadaafadda adag ee xiisadaha iyo fasallada oo lahaada albaabo badan oo laga bixi karo.
"Tani ma noqon doonto maalin dugsiyeed caadi ah, laga billaabo maalinta ugu horreysa," ayay tiri Dorte Lange, oo ah madaxweyne ku xigeenka midowga macalimiinta dalka Denmark.
"Xubnaha midowga ayaa is weydiinaya su'aalaha ah qaabka aan arintan u maareyn karno, annagoo isticmaaleyna hab badbaado leh," ayay tiri Ms Lange. "Ma jiraan labo Iskuul oo isku mid ah."

Waxay u egtahay in Iskuullada qaar aysan diyaar u ahayn in ay furaan.
Waxaa jiray falcelin isku dhafan oo ka imaanaya waalidiinta. Mid ka mid ah group-yada barta Facebook lagu sameeyay oo la yiraahdo "canugeyga ma noqon doono Daba cadeeyaha Covid-19", ayaa si dhaqsa ah ay xubno uga noqdeen dad gaaraya 35,000 qof.
Si kastaba, Prof Kolmos ayaa sheegay in marka hore Iskuulada in la furo ay micno sameyneyso. "Caruurtu uma muuqdaan in wax saameyn ah ay ku yeeshaan illaa xad, waana tan kaliya ee waalidiinta ay dib shaqooyinkooda ugu laaban karaan."
"Waan ku faraxsanahay in aan dib ugu celiyo Iskuulkooda," ayay tiri Anne Eskerod Borgstroem, oo agaasime ka ah market research ahna hooyo 3-carruur ah leh. "Waxa ayna sidoo kale ii sahleysaa in aan shaqadeyda qabsado anigoo jooga gurigeyga."
Waxay dareemeysaa in xiriirkii ay dowladda la sameeyeen ee ku aaddanaa arintan ay si cad u dhacday taasina ay  siineyso kalsooni.
Wax ka qabashada dhibaatada ayaa u muuqata mid heshay taageero ballaaran oo dadweyne.. Sida laga soo xigtay hal ra'yi ururin, 86% dadka reer Denmark ayaa oggolaaday.
bandowga  ayaa si xun u saameysay habnololeedka dadka,  inta badan xannibaadaha ayaa sii jiraya ilaa 10-ka bisha May, markii ay dowladdu tixgeliso tallaabooyinka soo xiga.
Wali ma cada goorta ay ganacsatada qaarkood sida makhaayadaha dib ugu furi karaan albaabbadooda.
"Dadka makhaayadaha leh ayaa guud ahaan dhibtoonaya. Waxaan malaha luminnay 60% dakhligeena," ayuu yiri Kasper Bundgaard Christensen, oo labo makhaayadood oo cuntada badda laga helo ku  leh magaalada Copenhagen.
Mamnuucidda xafladaha iyo munaasabadaha waaweyn illaa iyo bisha Sebtember ayaa sidoo kale baabi'iyay qorsheyaasha gawaaridooda raashinka. "Waxyaabo badan oo noo qorsheysnaa ayaa la hakiyay. Waa khasaare weyn."
Waxay diiradda saarayaan iibka, waxayna rajeynayaan in ganacsigu caadi ku soo noqdo xilliga xagaaga.
Labaatan shaqaale ah ayaa loo diray guryahooda laakiin wali waxay ku jiraan lacag bixinta, iyagoo si weyn ugu mahadnaqay qorshaha magdhowga ee loogu tala galay in lagu joojiyo shaqo ka joojinta. "Waxaan bixinnaa 10% mushaharkooda, inta soo hartana dowladda ayaa bixisa."
"Marka arinta dhamaato, indhaha ayaynu ku eegi karnaa markaasay iyaguna shaqada ku soo laabanayaan," ayuu yiri Mr Christensen.
Boqollaal bilyan oo lacagta Denmark ah oo u dhiganta tobanaan balaayiin oo euro - ayaa lagu kharash gareeyay xirmooyinka badbaadinta.
Lars Sandahl Soerensen, oo ah madaxa fulinta ee shirkadaha Denmark ayaa sheegay in loo baahan yahay waxyaabo badan. "Furitaanka aad u qunyar-socodka ah ee aan wajahayno, goobo badan oo shaqo iyo ganacsiyo ayaa u baahan caawimaad haddii ay doonayaan in ay badbaadaan."
"Furitaanku si cad ayuu waqti u qaadanayaa, waxaana jiri doona xeerar badan oo cusub".
"Ma u maleynaayo inaan dib u heli doonno noloshii caadiga ahayd ee aan heysanay kahor Coronavirus," ayuu yiri Ra'iisul Wasaaraha dalkaasi, oo la hadlayay warbaahinta dowladda.
</doc>
<doc docid='bbc_war-52453489' lang='som' type='mono' source_url='https://www.bbc.co.uk/somali/war-52453489' term='COVID'>
Coronavirus: Trump oo "la yaaban" sare u kaca dadka raadinaya xogta dawadii uu ka hadlay
Madaxweynaha Mareykanka Donald Trump ayaa sheegay in aysan la ahayn in sare ay u kacday tirada dadka wacaya lambarada degdegga ah si ay wax oga ogaadaan daawada jeermiska disha ee uu soo jeediyay in lagu daweeyo bukaanada uu ku dhacay coronavirus.
Madaxweynaha Mareykanka Donald Trump ayaa sheegay in aysan la ahayn in sare ay u kacday tirada dadka wacaya lambarada degdegga ah si ay wax oga ogaadaan daawada jeermiska disha ee uu soo jeediyay in lagu daweeyo bukaanada uu ku dhacay coronavirus.
Barasaabyada gobollada Michigan iyo Maryland ayaa Axaddii ku eedeeyay madaxweynaha inuu horseeday in ay soo bataan dadka soo wacaya lambarada loogu talagalay xaalafaha degdegga ah ee raadinaya xogta dawada uu Trump soo jeediyay.
Ka dib dhaleeceynta ugu timid dhinaca dhakhaatiirta, Trump wuxuu sheegay in hadalkiisa "la buunbuuniyay isagana uu sarbeeb ahaan uu u dhahay".
Daawada jeermiska disha waa mid halis ah oo lagu sumoobi karo waa haddii la liqo.
Weriye ayaa Trump weydiyay in xarunta wicitaanka degdegga ah ee Maryland ay heshay boqolaal qof oo soo wacaya oo codsanaya in talo laga siiyo hadalka madaxweynaha ee dareerahaas jeemiska dila.
Wuxuu ku jawaabay "ma filayo arrintaas, mana umaleynayo in arrintaas ay dhacdo".
Markii wax laga weydiyay inuu qaado mas'uuliyadda ah inay soo bateen wicitaanka degdegga ah, wuxuu ku jawaabay: "Maya, aniga ma qaadayo masuuliyadda arrintaas".
Barasaabka gobolka Maryland ee dalka Mareykanka wuxuu sheegay in xafiiskiisa uu shacabka u diray digniin ah in aysan adeegsan daawada jeermiska disha ee uu madaxweynaha ku taliyay in lagu daweyn karo coronavirus.
Toddobaadkii la soo dhaafay madaxweyne Trump iyo guddiga qaran ee ka hortagga Covid-19 waxay warbaahinta kala hadleen faafaahinta fayraska korona iyo daraasaadka cudurkaasi la xiriira.
Wuxuuna madaxweynuhu sheegay in daraasad ay dowladda Mareykanka sameeysay lagu ogaaday Ileyska cadceedda iyo Kuleylka in faayraska Covid-19 ay degdeg uga hortagayaan.
"Daraasaddu waxay sida oo kale sheegtay in dareeraha gacmaha lagu dhaqo uu faayraska shan daqiiqo gudahood ku dilayo, waxaana dhammaantood ka degdeg badan alkoolka dareeraha ah," ayuu yiri Trump
Sida oo kale Trump wuxuu ka dhawaajiyey in meydka dadka cudurka u dhinta lagu meyro ileyska loo yaqaanno UV ee jeermiska dila, fikirkaasi oo ay dhakhaatiirta ka hor yimaadeen oo ay diideen.
Madaxweynaha wuxuu cambaareyn xooggan kala kulmay dhakhaatiirta caafimaadka caalamka kaddib markii uu soo jeediyey in daraasad lagu sameeyo in dawada Jeermiska disha lagu daweyn karo Coronavirus.
</doc>
<doc docid='bbc_war-52199836' lang='som' type='mono' source_url='https://www.bbc.co.uk/somali/war-52199836' term='COVID'>
Coronavirus: "Waxaan qabri u sii diyaarinayaa dadkii oo nool"
Golaha hose ee dowladda Britain ayaa isku diyaarinaya in fayraska Corona ay u dhintaan dad cusub oo isbitaalada u jiifa qeybta xaaladaha deg dega ah.
Golaha hose ee dowladda Britain ayaa isku diyaarinaya in fayraska Corona ay u dhintaan dad cusub oo isbitaalada u jiifa qeybta xaaladaha deg dega ah.
Clive Kalber waxay kanisadda parish ee ku talla Cornwall ka codsaday inuu qodo qabriyo dheeri ah oo lagu aaso dadka u dhimanaya Coronavirus.
"Waa shaqo ay tahay inaan sameyno, waxaa nasiib darro ah in tan ay tahay xaaladda dhabta ah ee hadda aan ku jirno," ayuu yiri Mr Clive Kalber.
Guud ahaan, Britain waxay isu diyaarineysaa latacaalidda haddii xaaladda ay sii xumaato iyadoo tirada dadka uu ku dhacay cudurka ay mareyso ku dhowaad 53 kun, halka 5385 qof ay fayraska u dhinteen.
"Waxaan qodaa qubuuraha, waxaana sidoo kale dayactir ku sameeyaa qabriyada, qof walbo uma sahlana, waxay ila tahay inay dadka qaar moodayaan inay la kulmi donaan waxaysan filaneynin, taasi aad ayey u walbahaar badantahay, ma jecli inay ku fikiraan khabri, ma aysanna jeclaan lahayn inaay xita qodaan, balse aniga, culeys igu ma hayso qodidda qabriyada.''
Clive Kalber wuxuu diyaarinayaa 4 qabri oo dheeri ah, oo lagu tallo galay in haddii ay dhintaan lagu aaso dadka la xanuunsan fayraska corona ee hadda isbitaalada ku jira.
"Runtii dad badan ayaa isku diyaarinaya oo qodayo qabriyo dheeri ah, iyo qabuuro haddii loo baahdo lagu xabaali karo dad badan, waxaan mar walbo xaqiijiyaa inay wax walba diyaar yihiin. Waa mid ka mid ah waxyabaha aad isku dayi karto in aad si wanaagsan ugu hagaajiso qoysaska dadka ay ka geeriyoonayaan, xushmad ayey ii tahay", Ayuu yiri Mr Clive Kalber.
Clive Kalber ayaa sheegay inaysan waligiis dhicin inuu sii qodo qabri qofkii lagu duugi lahaa uu weli noolyahay.
"Waligey arrintan maanan sameynin, dhabtii waa wax xanuun badan, in qabri aad u sii qodid dad aanan weli dhimanin. Waxay ka mid tahay dhacdooyiinka xanuunka badan ee dhacay waqtiga lagu jiro xaaladda adag, waxaan rajeynayaa inaan qabriyadan aanan isticmaalin oo dadku ay iska nooladaan''.
UK ayaa la tacaaleysa cudurka Covid-19. Raisul wasaaraha dalkaasina, Boris Johnson ayaa la seexiyay isbitaal ka dib markii xaaladdiisa ay sii adkaatay.
Horay ayuu Rai'sul wasaaraha Britain, Boris Johnson, ugu sheegay warbaahinta, in uusan wax walaac ah ka qaban in uu dadka gacanta ku salaamo, xiili uu Britain cudurka ku sii faafayay, wuxuu ku dooday in muhiimadda ay tahay in qofka uu gacanta dhaqdo.
Cudurka saf-marka ee Corona ayaa dowladaha caalamka wuxuu ku qasbay in ay u kala cararaan sidii ay u xakamayn lahaayeen faafidiisa.
Cudurka ayaa waxaa uu soo ritay in ka badan 1.3 milyan oo qof, halka ay u dhinteen in ka badan 74,000 qof, guud ahaan caalamka.
</doc>
<doc docid='bbc_war-52153865' lang='som' type='mono' source_url='https://www.bbc.co.uk/somali/war-52153865' term='COVID'>
Coronavirus: Tabliiq loo haysto soo laba kaclaynta fayraska ee Hindiya
Hindiya waxaa ka taagan xanaaq ka dhashay isu imaatin ay sameeyeen jameeco Tabliiq ah oo loo maleynayo in ay sabab u noqdeen soo laba kacleynta kiisas cusub oo fayraska Covid-19 ah.
Hindiya waxaa ka taagan xanaaq ka dhashay isu imaatin ay sameeyeen jameeco Tabliiq ah oo loo maleynayo in ay sabab u noqdeen soo laba kacleynta kiisas cusub oo fayraska Covid-19 ah.
Arrintaas waxay dhalisay Islaam-naceyb. Gobollada Hindiya oo dhan waxaa muddo isbuuc ah laga soo weriyay illaa 300 oo kiis oo cusub.
Hal ku dhigyo Islaam-naceyb ah ayaa aad la isugula wadaagayaan barta twitter-ka ee Hindiya.
"Halkii aan gali lahayd karantiilka fayraska corona, waxay ahayd in aan nacyo karantiilka oo dhan", ayuu yiri Taariikhyahan Rana Safvi.
Kooxda Tabliiqa ah ee Jamaat ayaa kullan wayn ku qabteen caasimadda Hindiya ee Delhi, kaas oo ah isu imaatin 100 sano soo socday. Goobta ay isugu tagaan waa markaz ku yaalla caasimadda Hindiya oo lagu magacaabo aagga Nizamuddin.
Haddaba, yey yihiin kooxdan maxayse isu soo bax ballaaran ugu qabteen Delhi? Weriyaha BBC-da ee Laanta Hindiga Zubair Ahmed ayaa warbixintan ka qoray.
Ururkan ayaa sannadkii 1926 lagu aasaasay gobolka waqooyiga Hindiya ku yaalla ee Mewat, waxaana aasaasay wadaadka caanka ah ee Muslimka ahaa ee Maulana Moxamed Ilyas Kandhlawi.
Ujeeddadiisu waxay ahayd inuu diinta Islaamka ku faafiyo dunida - Muslimiin badan ayaana xilligaas dareemayay in siyaasaddooda iyo diintooda uu saameyn ku yeeshay taliskii British Raj.
Ururka ayaa saameyn weyn ku lahaa Hindiya oo aan xilligaas kala qeybsaneyn. Tani isma beddelin kaddib markii dalkaasi la kala qeybiyay, xornimadii ka dib, sannadkii 1947. Waxay taageero xooggan ku haystaan gudaha Pakistan iyo Bangladesh.
Aasaasaha Jamaat, Moxamed Ilyas, ayaa lagu xusuustaa inuu yiri: "Muslimiintu waa inay noqdaan Muslimiin wanaagsan," - taasina waa hadafka ugu weyn ee ururka - inay Muslimiinta ku dhex faafiyaan ku dhaqanka diinta Islaamka.
Xubnaha ururka ayaa sheegta inuu yahay mid ka madax bannaan siyaasad, kaas oo ay ujeeddadiisu tahay inuu dhiso ummad Muslimiin ah oo ku dhaqanta Qur`aanka Kariimka ah.
Jamaat ayaa wufuud u kala dirta dalal kala duwan muddo 40 maalmood ah sannadkiiba, mararka qaarna muddo intaas ka yar. Kuwa dadka wax u sheega ayaa aaminsan inay qof-qof dadka ula kulmaan, sidaas darteed waxay garaacaan guryaha dadka Muslimiinta ah si ay ugu gudbiyaan farriinta Islaamka.
Shirka Delhi, oo ah isu soo bax sanadeed - waxaa xafladda sannad-guuradiisa la dhigayaa 3-dii March, inkastoo ay jireen aragtiyo kala duwan oo ku aaddan xilliga ay dhammaan doonto. Waxaa muuqatay in markii ay soo gabagabowday ay dad badan - oo ay ku jireen 250 ajaanib ah - ay doorteen inay sii joogaan.
Waxaa loo maleynayaa in qaarkood ay qabeen xanuunka Covid-19, kaas oo hadda ku faafay gudaha dalkaas.
Mid ka mid ah xubnaha ururka oo lagu magacaabo, Waseem Axmed, ayaa u sheegay BBC Hindi in boqollaal wufuud ah ay baxeen kahor inta aysan dhaqan gelin xayiraadda 24-kii March, balse inka badan 1,000 taageerayaal ah, oo ay ku jiraan ajaanib badan, ayaa Hindiya ku xannibmeen, maaddaama la xiray dhammaan isu socodka.
Wixii intaas ka dambeeyay, booliiska ayaa ka saaray dhismooyiinkii ay ajaanibtu degganaayeen kaddibna ku karantiilay meel kale oo ka tirsan Delhi. Waxaa haatan gobol walba oo dalkaas ka tirsan ka socda dadaallo lagu baadi goobayo laguna baarayo dadka ka qeyb galay isu imaatinkaas, iyadoo ay sii kordheen kiisaska Covid-19 ee lala xiriirinayo in kullankaas oo ka sii faafay. Subixii Khamiista, warbaahinta Hindiya ayaa tirada kiisaskaas ku sheegtay inay gaarayaan 389.
Tabliiq Jamaat hadda waa dhaqdhaqaaq diimeed oo caalmi ah, wuxuuna taageerayaal ku leeyahay in ka badan 80 dal, oo ay ku jiraan Indonesia, Malaysia iyo Mareykanka.
Jamaat ayaa hadda xarumo waaweyn ku leh dal walba oo uu ka howlgalo, balse saldhiggiisa weyn wuxuu ku yaallaa Delhi.
Waa dabaq ku yaalla Nizamuddin, oo ah meel ay ku badan yihiin Muslimiinta kuna taalla Delhi. Saldhiggan wuxuu ka kooban yahay masaajid iyo qolal qaadaya ilaa 5,000 oo qof.
Ururka Jamaat ayaa sidoo kale isu imaatinno ballaaran ku qabta dalal kale.
Dalka Bangladesh, waxay ku qabtaan isu soo bax loogu magac daray Biswa Ijtema oo la rumeysan yahay inuu yahay isu soo baxa labaad ee ugu weyn ee Muslimiinta marka laga soo tago Xajka.
Ururka waxaa sidoo kale taageerayaal u ah shakhsiyaad caan ah oo ka soo jeeda Koofurta Aasiya.
Taageerayaashooda waxaa ka mid ah xubno ka tirsa kooxda kubbadda gacanta ee Pakistan, sida xiddigaha Shahid Afridi iyo Inzamam ul-Haq. Cayaaryahanka kubbadda gacanta ee Koofur Afrika Hashim Amla ayaa sidoo kale taabacsan kooxda.
Madaxweynayaashii hore ee Pakistan, Farooq Legari iyo Mohammed Rafiq Tarar ayaa sidoo kale la rumeysan yahay inay taageerayaal u yihiin kooxda, halka madaxweynihii hore ee Hindiya Dr Zakir Hussain lala xiriirin jiray ururka.
</doc>
<doc docid='bbc_war-51996793' lang='som' type='mono' source_url='https://www.bbc.co.uk/somali/war-51996793' term='COVID'>
Coronavirus: Goormee ayuu dhammaan doonaa, noloshuna ay caadi ku soo laaban doontaa?
Dunida ayaa is xirxireysa. Goobihii mar saxmadda lahaa ayaa haatan noqday meel maran, iyadoo xayiraado ba`anna lagu soo rogay dadka, oo ay ka mid yihiin xiritaanka iskuullada, socdaalka iyo isu imaatinnada waaweyn.
Dunida ayaa is xirxireysa. Goobihii mar saxmadda lahaa ayaa haatan noqday meel maran, iyadoo xayiraado ba`anna lagu soo rogay dadka, oo ay ka mid yihiin xiritaanka iskuullada, socdaalka iyo isu imaatinnada waaweyn.
Waa qaab ay dunidu ula dagaallameyso xanuunka. Balse goormee ayaa la soo afjari doonaa fayraskan, noloshuna ay caadi ku soo laaban doontaa?
Ra`iisul Wasaare Boris Johnson ayaa sheegay inuu aaminsan yahay in UK aysan muddo 12 toddobaad gudahooda wax uga qaban karin coronavirus.
Balse xitaa haddii kiisasku ay yaraadaan saddexda bilood ee soo socota, weli uma dhowa in la cirribtiro fayraska.
Waqti dheer ayay qaadan kartaa in la soo afjaro fayraskan - sanado inay qaadato ayaa suurtogal ah.
Way caddahay in tallaabooyinka xayiraadaha ee haatan aysan sii socon karin waqti dheer. Waxaa kordheysa waxyeellada gaareysa bulshada iyo dhaqaalahaba.
Waxa ay dalalku u baahan yihiin ayaa ah inay la yimaadaan hannaan loo qaadayo xayiraadda, noloshuna ay caadi ugu soo laaban karto.
Haddii aad qaaddo xayiraadaha xakameynaya fayraska, waxaa sii kordhaya kiisaska xanuunka.
Waa caqabad saynis iyo mid bulsho oo weyn. Goormee ayuu Corona dhammaan doonaa, noloshuna ay caadi ku soo laaban doontaa?
Waxaa jira saddex qaab oo xaaladdan looga bixi karo.
Dhammaan qaababkaas waxay yareyn karaan inuu fayrasku faafo.
Tallaalku - wuxuu ugu yaraan qaadan karaa 12-18 bilood
Tallaalku wuxuu qofku awood u siiyaa inuusan xanuunsan haddii uu qaado fayraska.
Qofkii ugu horreeyay ayaa toddobaadkan dhexdiisa Mareykanka lagu tijaabiyay tallaalka, kaddib markii baarayaasha loo oggolaaday inay joojiyaan ku tijaabinta xayawaannada.
Baaritaanka tallaalka ayaa si xowli ah u socda, laakiin ma jirto wax damaanad ah oo ku saabsan in lagu guuleysan doono.
Qiyaasta macquulka ah ayaa ah inay qaadan karto 12 ilaa 18-bilood, haddii ay wax walba ku socdaan sidii loogu talogalay.
In qofku adkeysi u yeesho - ugu yaraan labo sano ayay qaadan kartaa
Qorshaha muddada gaaban ee UK ayaa ah in dadka laga saaro isbitaallada si looga hortago inay buux dhaafaan.
Marka ay kiisasku yaraadaan, waxaa suurtogal ah in xayiraadaha qaar la qaado in muddo ah, haddii ay kiisasku kordhaanna la soo celiyo tallaabooyinkaas.
Haddii uu dad badan ku dhaco fayraska, waxay su`aashu tahay adkeysiga ay u yeelanayaan ma yahay mid sii jiraya. Xanuunnada kale ee coronavirus ee hore u jiray, oo calaamadaha hargabka lahaa, wuxuu dadku ku dhacay dhowr jeer.
Qaabka saddexaad waa in isbeddel lagu sameeyo hab-dhaqankeenna, si loo yareeyo isu gudbinta fayraska.
Tani waxaa ka mid ah in la joogteeyo tallaabooyinka haatan la soo rogay. Amaba in lala yimaado hannaan baaritaan iyo karantiil xooggan oo lagu sameynayo bukaannada.
In la soo saaro dawo lagu daweyn karo xanuunka Covid-19 ayaa sidoo kale wax ka tari karta qaababka lagu taliyay.
Waxaa dadka la siin karaa isla markii lagu arko calaamadaha, si aysan dadka kale ugu gudbin.
</doc>
<doc docid='bbc_war-51947486' lang='som' type='mono' source_url='https://www.bbc.co.uk/somali/war-51947486' term='COVID'>
Tirada dadka coronavirus ugu dhintay Talyaaniga oo ay hal maalin gudaheed ku korortay 475
Dhimashada uu cudurka Coronavirus sababay ee dalka Talyaaniga ayey hal maalin gudaheed ku darsantay 475, waxayna ku dhawaatay 3,000 oo dhimasho - tiradaas oo ah tii ugu badneyd ee hal mar sare u kacda tan iyo markii uu cudurkan dillaacay.
Dhimashada uu cudurka Coronavirus sababay ee dalka Talyaaniga ayey hal maalin gudaheed ku darsantay 475, waxayna ku dhawaatay 3,000 oo dhimasho - tiradaas oo ah tii ugu badneyd ee hal mar sare u kacda tan iyo markii uu cudurkan dillaacay.
Ilaa hadda waxaa Talyaaniga laga xaqiijiyay isku darka 35,713 qof oo uu cudurkan ku dhacay, halka in ka badan 4,000 oo qof ay ka reysteen.
Lombardy, oo ah gobolka uu saameynta ugu ba'an ku yeeshay Caabuqan ayaa laga soo tabiyay 319 dhimasho oo hal maalin gudaheed ah.
Talyaaniga waa waddanka uu sida ugu ba'an u saameeyay cudurka Covid-19, marka laga soo tago Shiinaha, oo ah halkii uu Coronavirus ka billowday bishii December ee sanadkii hore.
Ugu yaraan 8,758 qof ayaa u dhimatay Fayraskan, kuwaasoo intooda badan ay ku geeriyoodeen gudaha Shiinaha.
Hay'adda Caafimaadka Adduunka ee WHO ayaa sheegtay in isku darka tirada guud ee uu ku dhacay caalamka oo dhan ay kor u dhaaftay 200,000.
80% kiisaskan ayaa laga soo tabiyay qaaradda Yurub iyo gobolka Galbeedka badweynta Pasific, oo ay ka mid yihiin dalal badan oo reer Assiya ah, sida ay sheegtay WHO.
Dalal badan ayaa tallaabooyin u qaaday sidii ay u xakameyn lahaayeen cudurkan sii faafaya.
Waxyaabaha la sameeyay waxaa ka mid ah in la mamnuucay kulamada dadweynaha iyo safarrada.
"Laakiin in si dhab ah loo xakameeyo cudurkan saf-marka ah waxay ku xiran tahay in dalalku ay karantiilaan dadka, baaritaan joogto ah sameeyaan, kuwa laga helana daweeyaan", ayuu yiri madaxa WHO.
</doc>
<doc docid='bbc_war-52343204' lang='som' type='mono' source_url='https://www.bbc.co.uk/somali/war-52343204' term='COVID'>
Doorka ruwaayaduhu ku leeyihiin wacyigelinta Coronavius

Koox dhalinyaro reer Rwanda ah ayaa waxay qorayeen oo soo saareen riwaayado taxana ah oo dhageystayaasha raadiyaha lagu barayay dowrka dhaqashada gacmaha iyo nadaafadda ee ka hortagga faafidda xanuunka Covid-19.
Waxaa gacan ka geystay riwaayaddan hay'adda WaterAid taasi oo socon doonta muddo 18 bilood ah.
Sawir qaade Elena Heatherwick ayaa markii la jilayay riwaadda qaaday sawiro wax ku ool ah.
Raadiyaha Ishingiro ayaa waxaa ku taxan ilaa afar milyan oo qof oo reer Rwanda ah.
Dalka Rwanda waxaa uu ahaa dalkii Afrika ugu horreeyay ee bandow soo roga 22-kii Maarso kaddib faafidda coronavirus.
Martha Uwimana, oo ka tirsan shaqaalaha hay'adda WaterAid ayaa sheegeysa in riwaayadaha ay dawr muhiim ah ka cayaarayaan dagaalka faafidda Covid-19.
Dadku waxaa lagu dhiira geliyay iney 14 maalmood guryahooda ku nagaadaan, marka sidaa darteed radiyaha waa aad ayuu muhiim ugu yahay.
Xaaladda caafimaad ee Afrika oo markii horaba aan caga badan ku taagnayn ayaa waxaa suuro gal ah inuu Afrika fayraskan aad u saameeyo.
Afartii ruuxba hal ruux ayaan akhrin dalka Rwanda in badan oo ka mid ahna ma haysatan telefishino marka raadiyaha ayaa aad muhiim ugu ah marka ay timaaddo wararka iyo warbixinnada.
Solonge waxay tiri: "Hooyadey ayaan baray nadaafadda, iyo muhiimadda ay leedahay dhaqashada gacamaha waxaana u sheegay in haddii ay sidaa sameyn weydo uu fayraska Corona ku dhacaya.''
Solonge hooyaded ayaa sheegeysa in dhammaan dariskeeda ay raadiyaha kala socdan riwaadda wacyi gelinta coronavirus ee ay gabadheeda qeybta ka tahay waxayna sheegtay iney aad ugu faraxasan tahay.
''Weligey gacmaha maanan dhaqan jirin marka aan suuliga ka soo baxo ka hor riwaayaddan'', ayay tiri
</doc>
<doc docid='bbc_war-52031399' lang='som' type='mono' source_url='https://www.bbc.co.uk/somali/war-52031399' term='COVID'>
Coronavirus: Waa maxay kala fogaanshaha bulshada iyo inuu qofku is karantiilo?
Dowladda UK ayaa qaadday tallaabo dheeri ah oo lagu xakameynayo faafitaanka fayraska corona.
Dowladda UK ayaa qaadday tallaabo dheeri ah oo lagu xakameynayo faafitaanka fayraska corona.
Dukaamada iibiya waxyaabaha aan daruuriga ahayn ayaa la xirayaa, sidoo kale sheybaarrada, meelaha lagu cayaaro, goobaha jirdhiska iyo meelaha lagu cibaadeysto ayaa albaabada la isugu dhufanayaa.
Aroosyada ayaa sidoo kale la joojin doonaa balse waxaa la oggolaan doonaa oo keliya duugta.
Isu imaatinnada wax ka badan labo qof oo aan isku guri ka imaan ayaa sidoo kale la mamnuuci doonaa.
Waxa keli ah ee dadka loo oggolaan doono waa inay maalintii hal jimicsi iskood u sameeyaan amaba ay isla sameeyaan qof ay isku guri joogaan.
Sababaha kale ee la oggol yahay in guriga looga baxo waxaa ka mid ah:
Dowladda ayaa sidoo kale sheegtay in shaqaalaha muhiimka ah ay ka bixi karaan guriga si ay carruurtooda u geeyaan iskuulka, isla markaana ay carruurtu marba aadi karaan guryaha waaliddiintooda haddii ay kala tageen.
Haddii ay dadku bannaanka u baxaan - si ay cunto u soo iibsadaan tusaale ahaan - waa inay isu jirsadaan wax ka badan 2m (6.5ft).
Goobaha lagu qaxweeyo, maqaayadaha, baararka habeenkii, tiyaatarrada, shaleemooyinka iyo jiimyada ayaa goor hore loo sheegay inay albaabbada u laabaan ganacsigooda. Tallaabadan ayaa qeyb ka ah kala fogeynta bulshada si loo yareeyo faafitaanka fayraska.
Dadka lagu arko calaamadaha hargabka - sida qufac qallalan iyo qandho badan - ayaa lagu amray inay guriga isku karantiilaan si aysan dadka kale fayraska u qaadsiin.
Kala fogaanta bulshada waa muhiim sababtoo ah coronavirus ayaa la kala qaadaa marka ay isu soo dhowaadaan qof qaba iyo mid kale oo aan qabin iyo qufaca ama hindhisada.
Dadka kale ayaa hawadaas ku neefsan kara, ama haddii aad taabato derbi uu fayrasku ku degay, kaddibna aad wejigaaga ku taabato gacmo aan la dhaqin.
Dalalka qaar ayaa tallaabooyin ka adag kuwa UK qaaday si ay u hubiyaan inay dadku kala fogaadaan.
Inuu qofku is karantiilo micnaheedu waa inuu guriga joogo oo uusan ka bixin, marka laga reebo inuu jimicsi sameynayo. Waa inuusan aadin shaqo, iskuulka amaba meelaha ay bulshadu isugu timaaddo.
Haddii ay suurtagal tahay, waa in aadan bannaanka xitaa u bixin oo aadan soo iibsan cunto ama waxyaabo kale. Haddii aadan awoodin in laguu keeno waxyaabaha aad u baahan tahay, waa inaad sameysaa wax walba oo aad ku yareyn karto inaad bulshada u dhowaato marka aad guriga ka baxdo.
Qof walba oo lagu arko calaamadaha coronavirus - xumad ka sarreysa 37.8C, qufac joogto ah amaba neefta oo dhibeysa - iyo qof walba oo ay isku guri ku nool yihiin qofka qaba calaamadahaas.
Qofka isku arka calaamadaha waa inuu ku sugnaadaa qol leh qalabka hawada dibadda u saara, iyo daaqado la furi karo, uuna ka fogaadaa dadka kale ee guriga la jooga.
Illaa 1.5 milyan oo qof oo qaba xaalado caafimaad oo daran ayaa la xiriiri doonta Waaxda Caafimaadka dalka UK waxaana loogu baaqay inaysan gebi ahaanba bannaanka u bixin muddo 12 toddobaad ah.
Dadka kale ee guriga iskula nool, iyo dadka daryeelka fidiya, ayaa bannaanka u bixi kara haddii ay joogteynayaan kala fogaanshaha bulshada.
Dadka ugu nugul waxaa ka mid ah:
Dowladda ayaa sheegtay inay maamullada, dukaamada iyo ciidamada hubeysan kala shaqeyn doonto hubinta inay helaan adeeg ku filan oo cunto iyo dawo ah.
Maxaa dhacaya haddii uu kula joogo qof nugul inta lagu jiro muddada is karantiilka?
Waa inaad ka fogaataa ugu yaraan 2mitir qofka nugul (sida haweeney uur leh, dadka da`da ah amaba qaba xaalado caafimaad) inta lagu jiro muddada is karantiilka.
Yareey waqti iskula qaadashada meelaha la wadaago, sida kushiinka dhexdiisa, qolalka oo dhammaanna ha noqdaan kuwo leh hawo fiican.
Qofka nugul haddii uu awoodo waa inuu isticmaalaa suuli kale oo u gaar ah. Haddii aysan taas suurtogal ahayn waa in suuliga si fiican loo nadiifiyaa mar walba oo la isticmaalo.
Dadka la nool qofka is karantiilay, waa inay aalaaba gacmaha iska dhaqaan iyagoo isticmaalaya saabuun.
</doc>
<doc docid='bbc_war-52135841' lang='som' type='mono' source_url='https://www.bbc.co.uk/somali/war-52135841' term='COVID'>
Coronavirus: Fashilka Mareykanka maxaa sabab u ah?
Wax ka badan labo bilood ayaa ka soo wareegatay markii kiiskii ugu horreeyay ee fayraska corona laga helay Mareykanka. Tan iyo wixii intaa ka dambeeyay, fayraska ayaa ku faafay gudaha dalkaas, iyadoo kiisaska guud ay kor u dhaafeen 200,000, halka tirada dhimashaduna ay gaartay 5,000.
Wax ka badan labo bilood ayaa ka soo wareegatay markii kiiskii ugu horreeyay ee fayraska corona laga helay Mareykanka. Tan iyo wixii intaa ka dambeeyay, fayraska ayaa ku faafay gudaha dalkaas, iyadoo kiisaska guud ay kor u dhaafeen 200,000, halka tirada dhimashaduna ay gaartay 5,000.
Mareykanka ayaa hadda ah xuddunta fayraska ee dunida, iyadoo tirada kiisaska dalkaasi ay ka sare martay tan Shiinaha, oo ah halka uu ka markii hore ka dillaacay, iyo Talyaaniga oo ah dalka ugu daran wadamada Yurub ee uu fayrasku aadka u saameeyay.
Inkastoo saraakiisha caafimaadka ay qabaan in xaaladdu ay ka sii dari doonto toddobaadyada iyo bilaha soo socda, waxaa jira tallaabooyin uu Mareykanku sidii laga rabay u qaaday iyo sidoo kale dhayalsi dhanka wax ka qabashada fayraska ah.
Halkan waxaan ku eegeynaa qaar ka mid ah.
Marada wejiga lagu xirto, kuwa gacmaha la gashto, dharka adag iyo qalabka hawa-nuuga ee loo xiro dadka uu naqaska ku dhego oo dhan waa gabaabsi.
Dhaqaatiirta iyo isbitaallada dalkaas, gaar ahaan meelaha ugu daran ee uu saameeyay fayraska, waxaa ku adag helitaanka waxyaabaha aasaasiga ah ee ay ku caawin lahaayeen bukaannada, iyo sidoo kale sidii ay isku ilaalin lahaayeen saraakiisha caafimaadka.
Gabaabsiga dhanka waxyaabahaas muhiimka ah ayaa ku qasbay shaqaalaha caafimaadka inay dib u isticmaalaan qalabka nadaafadda amaba ay iyagu sameystaan kuwo u gaar ah. Gabaabsiga dhanka qalabka hawada nadiifiya ayay sidoo kale shaqaalaha caafimaadku walaac ka muujiyeen.
Talaadadii, Maayarka magaalada New York, Andrew Cuomo, ayaa cabasho ka muujiyay in maamullada gobollada iyo dowladda federaalkuba ay ku tartamayaan qalabka, taas oo horseedday in qaali uu ku noqdo dadka u baahan.
Ma aha in xaalku uu sidan noqdo, ayuu yiri Jeffrey Levi, oo siyaasadda caafimaadka iyo maamulka ka dhiga Jaamacadda George Washington. Dowladda Mareykanka ayaa ku guul darreysatay inay joogteyso keenidda qalabka muhiimka u ah la dagaallanka fayraska - kaddibna aad ayay uga gaabisay wax ka qabashadiisa marka ay xaaladdu ka sii dartay.
Sida uu qabo Levi, in baaritaanka la dardar geliyo goor hore - sida ay sameeyeen dalal ay ka mid yihiin Kuuriyada Koofureed iyo Singapore - waxay muhiim u tahay la dagaallanka fayrasyada sida Covid-19. In Mareykanku uu taas awoodi waayay ayaa horseedday sida uu ugu guul darreystay wax ka qabashadiisa, taas oo sababtay in fayrasku uu sii faafo.
"Dhammaan wax ka qabashada xanuunnada safmarka ah waxay ku xiran tahay la socoshada xaaladda - inaad ogaato sida ay wax u socdaan iyo halka ay ka dhacayaan," ayuu yiri.
Inaan laga warqabin xaaladda, waxay sababeysaa in saraakiisha caafimaadka ay noqdaan kuwo indhaha ka xiran, oo aan ogaan karin sida ay xaaladda uga sii dari karto.
In baaritaan buuxa la sameeyo micnaheedu waa in bukaannada qaba fayraska la ogaado lana karantiilo, iyo in la xaddido xayiraadda saameysay dhaqaalaha Mareykanka isla markaana malaayiin qof ka dhigtay shaqo la'aan.
Levi ayaa sheegay in mas`uuliyadda guul darrada uu leeyahay maamulka Trump, kaas oo diiday qorshooyinka wax ka qabashada xanuunka safmarka ah ee uu wax ka badan toban sano kahor dejiyay maamulkii George W Bush.
"Hoggaanka siyaasadeed ee maamulkan runtii ma rumeysan dowladnimada," ayuu yiri Levi. "Taas waxay ka hor istaagtay inay la yimaadaan waxyaabaha ay ahayd in dowladda federaalku ay wax uga qabato xaaladdan oo kale."
Arrintan waxay gaar ahaan saameysay baaritaanka. Baaritaankii bishii February uu maamulka Trump u diray tiro yar oo sheybaarro ah ayaa ahaa kuwo aan sax ahayn.
Bartamihii March, ayuu ballan qaaday in ilaa dhammaadka bisha la sameyn doono ugu yaraan 5 milyan oo baaritaan ah. Qiimeyn madax bannaan oo la sameeyay 30-kii March ayaase lagu ogaaday in keliya hal milyan oo baaritaan la sameeyay. Taasi waxay la mid tahay tirada dalalka kaleba ay sameeyeen, balse celcelis ahaan bulshada Mareykanka waxay gaarayaan 329 milyan oo qof.
Waxaa intaas dheer, in sheybaarrada sameynaya baaritaanka uu soo food saaray culeys weyn, taas oo sababtay in natiijada ay qaadato toddobaad iyo wax ka badan.
Shir jaraa'id oo uu galabtii Talaadada qabtay, Donald Trump wuxuu sawir gurracan ka bixiyay xaaladda.
"Waxaan ka doonayaa qof walba oo Mareykan ah inuu u diyaar garoobo maalmaha adag ee soo socda," ayuu yiri.
La taliyeyaashiisa dhanka caafimaadka bulshada ayaa dabagalay hadalkaas iyo xog muujineysa in ugu yaraan 100,000 oo qof oo dalkaas u dhashay ay u dhinteen fayraska, iyadoo ay socoto dadaalka wax looga qabanayo xaaladda.
Hadalka madaxweynaha ayaa ka hor imaanaya kii uu sheegay toddobaad kahor, oo uu rajo ka muujiyay in Mareykanku uu si degdeg ah dib ugu furi doono ganacsiyada, marka la gaaro bartamaha April.
Bilihii January iyo February, markaas oo uu fayrasku saameyn ba'an ku yeeshay wax soo saarka Shiinaha, sidoo kalena uu aad u saameeyay Talyaaniga, madaxweynuhu wuxuu dhayalsaday khatarta fayraska corona ee Mareykanka. Kaddib markii kiisas yar laga helay Mareykanka, Trump iyo saraakiil kale oo maamulkiisa ka tirsan ayaa sheegay in xaaladda la xakameeyay, isla markaana fayraska laga guuleysan doono.
"Farriimo iska hor imaanaya oo ka soo baxaya maamulka sare waa dhibaato weyn", ayuu yiri Levi.
Madaxweynaha ayaa sidoo kale cambaareeyay madaxda gobollada ee xisbiga Dimuqraaddiga, isagoo qoraal uu soo dhigay bartiisa Twitter-ka ku eedeeyay duqa New York, Andrew Cuomo iyo duqa Michigan, Gretchen Whitmer. Wuxuu sheegay in madaxda gobollada ay tahay inay u mahad celiyaan dowladda federaalka.
Arday ku jirta fasax ayaa buux dhaafiyay xeebaha Florida. Dadka New York ayaa iyaguna howlahooda iska watay.
Gudaha dalkaas, waxaa jiray tusaalooyin badan oo muujinaya sida ay dadka dalkaasi ugu guul darreysteen inay ku dhaqmaan kala fogaanshaha bulshada, mararka qaar saraakiisha dowladda ayaa ku guul darreysaneysay inay amraan in la xiro ganacsiyada, dadkuna ay guryaha ku nagaadaan.
"Haddii uu igu dhacayo corona, wuu igu dhacayaa," mid ka mid ah dadkii ku sugnaa xeebta Florida ayaa sidaas yiri.
Xitaa tallaabooyinka loo qaaday si taxadar leh ayaa sababi kara dhibaato. In la xaddido gawaarida dadweynaha ayaa keeni karta in tareennada iyo basasku ay sii buux dhaafaan. Ardayda jaamacadaha ee loo diray guryahooda waxay sababi kartaa faafitaanka fayraska, iyadoo dadka qaba fayraska ay ku laabanayaan magaalooyinka.
Hubanti la'aanta amarka madaxweynaha ee lagu joojiyay in dadka Yurub ka imaanaya ay soo galaan Mareykanka - taas oo markii hore u muuqatay inay saameyneyso muwaadiniinta Mareykanka iyo kuwa ajnabiga ahba - ayaa horseedday in garoomadu ay buuxsamaan oo rakaab aan la baarin laga yaabo inay xanuunka u gudbiyaan dadka kale.
Go'aannada noocaas oo kale ah waxaa ka dhalan kara cawaaqib xumo, waxay carqaladeyn karaan dadaallada wax looga qabanayo faafitaanka fayraska - waxay ka dhigan tahay in batrool lagu shubo dab holcaya.
Toddobaadkii la soo dhaafay Congress-ka Mareykanka ayaa meel mariyay sharci lacag oo gaareysa $2 tiriliyan oo dollar oo wax looga qabanayo coronavirus. Waxaa ku jirta in lacago caddaan ah la siinayo dad badan oo Ameerikaan ah, in wax looga qabto shaqo la'aanta, lagu caawiyo gobollada, adeegga daryeelka caafimaadka iyo adeegga bulshada, in lagu caawiyo shirkadaha ay saameynta ba'an gaartay, iyo deymo yar oo la siinayo ganacsatada yaryar iyo kuwa dhexe.
Wuxuu ahaa sharci aad muhiim u ah, kaas oo ku yimid wada xaajood ay yeesheen hoggaamiyeyaasha Dimuqraaddiga iyo kuwa Jamhuuriga ee Congress-ka, iyo sidoo kale Xoghayaha Maaliyadda Steve Mnuchin iyo ku xigeennadiisa.
Trump iyo Afhayeenka Dimuqraaddiga ee Aqalka Nancy Pelosi ayaa sidoo kale ka wada hadlay sharci kale oo caawinaad ah, kaas oo laga yaabo in wax looga qabto maalgelinta dhismaha iyo adeegyada daryeelka caafimaadka, iyagoo sheegay in iskaashigan uu yahay mid bilow ah.
Shirkadaha dawooyinka iyo baarayaasha caafimaadka ayaa aad isugu dayaya inay wax badan ka ogaadaan fayraska si ay talooyin uga dhiibtaan hababka loola dagaallamayo xanuunkan safmarka ah.
Mid ka mid ah shirkadahaas ayaa soo saartay qaab si degdeg ah loogu ogaan karo bukaannada xanuunka, taas oo wax ka qaban karta culeyska dhanka baaritaanka ee haatan jira, kana caawin karta saraakiisha caafimaadka inay ogaadaan meelaha ugu daran ee uu fayrasku ka jiro lana yimaadaan go'aanno karantiil ah.
"Rajada fog ee laga qabo tallaalka iyo horumarka daweynta waa wax dhiirrigelin ah," ayuu yiri Levi.
Wuxuu intaa ku daran in shirkadaha baaraya dawada ay ballanqaadyo ka heleen dowladda oo u ballan qaadday in suuq loo heli doono wax soo saarkooda, isla markaana magdhow lagu siin doono maalgashigooda. Dhibaatada ayaa ah sida uu sheegay in dadaallada la sameynayo maanta ay qaadan doonaan bilooyin ama ka badan in la arko natiijadooda.
Anthony Fauci, oo ah agaasimaha Machadka Cudurrada Faafa ee dalkaas, ayaa saadaaliyay in ugu yaraan sannad ay qaadan doonto in la soo saaro tallaalka fayraska. Hadafka siyaasadda caafimaadka bulshada ee haatan ayaa ah in la dhimo heerka faafitaanka fayraska.
Hannaanka federaalka ee dowladda Mareykanka, oo awood weyn siinaya gobollada, waxaa ka dhashay wanaag iyo dhibaato intaba. Marka ay fiican tahay waa in maamullada gobolladu ay awood u leeyihiin inay la yimaadaan xal wax looga qabanayo fayraska.
Balse Marka ay jirto xaaladda xanuunka safmarka ah, kuma filna intaas waxaana ka dhashay dhibaatooyin laga fogaan karay.
"Duq walba oo magaalo wuxuu gaarayaa go'aan u gaar ah," ayuu yiri Levi. "Qaarkood ayaa go'aanno fiican la yimid; halka qaarna aysan la imaan."
Wuxuu tusaale u soo qaatay Maayarka California, Gavin Newsom iyo Jay Inslee oo ah duqa Washington, kuwaas oo goor hore qaaday tallaabooyin lagu xirayo iskuullada isla markaana ku amray dadka inay guryaha joogaan, taas oo hoos u dhigtay faafitaanka fayraska
Maayarka Ohio, Mike DeWine ayaa sidoo kale lagu ammaanay tallaabooyinka uu qaaday, inkastoo ay dadka qaar u arkeen kuwo aad u adag.
Saraakiisha caafimaadka ayaa sheegay in inta badan gobollada Mareykanka uu fayrasku u saameyn doono sida Magaalada New York City.
Gobollada qaar ayaa aad isugu dayaya inuusan fayrasku u saameyn sida New York, balse Levi ayaa ka digaya in laga yaabo in dadaalladooda ay carqaladeeyaan gobollada kale oo aan sidooda oo kale sameyneyn.
</doc>
<doc docid='bbc_war-52215254' lang='som' type='mono' source_url='https://www.bbc.co.uk/somali/war-52215254' term='COVID'>
Coronavirus: "Cudur danba kama lihin ee dhibaato ka wayn baa na haysato"
Waxaa jira walaac isa soo taraya oo la xiriirta foojignaan la'aanta ka muuqata bulshada Soomaalida ee ku dhaqan magaalada Mugdisho, inkastoo ay dawladada soo rogtay  xayiraado lagu xakameynaayo faafitaanka xanuunka corona fayras.
Waxaa jira walaac isa soo taraya oo la xiriirta foojignaan la'aanta ka muuqata bulshada Soomaalida ee ku dhaqan magaalada Mugdisho, inkastoo ay dawladada soo rogtay  xayiraado lagu xakameynaayo faafitaanka xanuunka corona fayras.
Soomaaliya waxaa laga soo sheegay illaa 8 kiis, waxaana lagana cabsi qabo in ay tirada sii korodho maadaama aysan dad badan qaadanaynin wacyi galinta laga siinaayo khatarta uu leeyahay fayraska COVID-19.
Waa mid ka mid ah boosteejooyinka  laga raaco garaarida oo ku taalo wadada maka al mukarama oo wadnaha magaalada muqdisho. Waxaa ka jiro mashquul badan.
Inkastoo Soomaaliya laga helay dhawr kiis oo coronavirus ah, haddana waxaa muuqata in wali aysan bulshada sameen wax kala fogaanshiyo ah, inkastoo ay dawlada wado wacyi galin iyo dadaalo ay uga hortagayso wax keeni kara inuu cudurka faafo, balse waxaa muuqata in qaar badan oo ka mid ah dadka ku nool magaalada muqdisho aanay cabsi xooggan ka qabin faafitaanka coronavirus.
Mid ka mid ah shacabka Muqdisho ayaa yiri: "Dadka kama walwalsana coronavirus sababtoo ah dhibaatooyiin ka waaweyn ayaan maalin kastaa halkan ku wajahnaa. dadka haddii ay maqlaan cudur danba kama lahan".
"Maalin kasta waxaan helaa laba illaa seddax dollar, marka guriga ma joogi karo," ayuu yiri qof kale oo ku nool magaalada Muqdisho.
Wuxuu intaa ku daray: "Dalalka kale waxay shacabka taageero ka helaan dowladda, halkan dowladda waxba nooma qabaneyso. Xitaa ma heleyno wax aan liqno".
Meelaha ugu badan ee bulshada isugu timaado waa suuqyada ay ka shaqeystaan dad danyar ah oo maalinkasta raadiya wuxuu ay ku quudin lahaayeen naftooda iyo carruurtooda. Badankoodu way ku adag tahay in ay marar badan farxashaan ama ay helaan dawo ay jeemiska ku dilaan. Sidoo kale in lakala fogaado waa mid aad u adag.
Xanibaadayada ay dowlada kuso rogtay duullimaadka ayaa saamayn xoogan ku yeeshay shirkadaha diyaaradaha ka shaqeeya. Cabdixafiid Cabdulahi Daud oo in ka badan 10 sano ganacsigaan ku jiray ayaa ii sheegay in qasaarihi ugu waynaa abid uu soo gaaray.
"Si xun ayay noo saameysay xannibaadda. Ka hor xayiraadda, waxaan jarijirnay tikityo badan. Waxaan heli jirnay 10-30 kun oo dollar maalintii, balse maanta hal tikit xitaa ma iibino.
Waxaan booqday suuqa xamarwayne, oo ka mid ah suuqyada ugu waawayn ee magaalada muqdishu.
Nolosha si caadi ah ayay u socotaa, kumannaan qof ayaana isugu taga halkaas.
Inkastoo xanuunka coronavirus, oo wadamo badan oo aduunka ah uu cabsi ku haayo, haddana waxaa muuqata in taas aanay ka jirin magaalada muqdisho.
Intii aan suuqaan dhex soconay ma eynaan arag wax walwal ah oo ay dadka ka qabaan fayraska ama arrin astaan u noqon karta ka hortag inuu faafo Covid-19.
Dawlada soomaaliya waxay soo rogtay amaro ah in duullimaadyada dal iyo dibadba la joojiyo, goobaha waxbarashadana la xiro, balse wali xannibaad dhanka is dhex socodka bulshada ah lamasamayn, bandowna lama soo rogin, sida ay sameeyeen wadamo badan sida kuwa deriska la ah Soomaaliya.
Waxaa jiro dadaalo yar oo ay wadaan qaar ka mid ah dadwaynaha, sida tababar la siisayo arday dhigato jaamacadda Salaam ee magaalada Muqdisho oo la baray sidii ay ula tacaali lahaayeen dadka uu ku dhaco fayraska Covid-19, bulshadana wacyi galin uga siin layeen xannuunka iyo khatartiisa.
Waxay noqon kartaa shaqo culus oo ay wajahaan ardeyda iyo daqaatiirta magaalada Muqdisho.
Dr Maxamed Bashiir wuxuu ka mid yahay dadka tababarka bixinaya: "Waxaan ardeyda bareynaa sida loola tacaalo bukaannada qaba fayraska corona iyo sida wacyigelin loo sameeyo bulshadana loo baro waxa uu yahay xanuunkan.
"Waxay gacan ka geysanayaan caawinta bukaannada ku jira xarumaha karantiilka, maadaama uu xanuunkan dhibaato wayn u horseeday caalamka".
Iyadoo dadka soomaliya ku nool lagu qiyaasay inay yihin dad ka badan 12 milyan kuwaas oo badankooda ay ku caqliyeysteen dowlad la'aan, haddana waxay u nugul yihiin xanuunada faafa ee safmarka ah, maadaama hanaanka caafimaadka uusan xoogganeyn.
Soomaaliya waxay ka mid tahay dalalka aadka ugu nugul xanuunkan oo fara ba'an ku haayo aduunka. In kastoo la xiray Iskuullada, shaqadana laga fasaxay qaar ka mid ah shaqaalaha dowladda, haddana waxay Muqdisho u muuqataa in dadka loo soo fasaxay socodka jidadka iyo isu imaatinnada muqaayadaha weli fiuran.
</doc>
<doc docid='bbc_war-52219453' lang='som' type='mono' source_url='https://www.bbc.co.uk/somali/war-52219453' term='COVID'>
Coronavirus: 58 sano jir noqday qofkii ugu horreeyay ee ugu geeriyooday Soomaaliya
Dowladda Soomaaliya ayaa ku dhawaaqday in dhimashadii ugu horreysay ee uu sababay coronavirus ay ka dhacday magaalada caafimadda ah ee Muqdisho.
Dowladda Soomaaliya ayaa ku dhawaaqday in dhimashadii ugu horreysay ee uu sababay coronavirus ay ka dhacday magaalada caafimadda ah ee Muqdisho.
Wasiiradda caafimaadka dawdlada federalka soomaliya Fowziya Abiikar Aaadan ayaa xaqiijisay in qof la xanuunsanaa coronavirus uu ku geeriyoodey gudaha Soomaaliya. Qofka geeriyooday waxuu ahaa Muwaadin soomaaliyeed oo 58 jir ah, ku geeriyoodey Isbitaalka Martiini.
Shalay ayaa laga soo qaaday mid ka mid ah isbitaallada Muqdisho halkaas oo uu ku xanuunsaday. Waxaa intaas dheer in aanu dibadda ka iman ee uu ahaa qof magaalkada Muqdisho deggan.
Waxay sidoo kale Wasiiradda sheegtay in 4 kiis oo cusub oo coronavisus ah la diiwaan galiyay.
War-saxaafadeed ay Wasaaradda Caafimaadka soo saartay oo ay arrimihii ugu dambeeyay ee COVID-19 ku faah-faahineysay ayaa u qornaa sidan:
Xigasho: Dowladda Soomaaliya
Isku darka tirada guud ee cudurkan ee Soomaaliya ayaa hadda noqotay 12.
</doc>
<doc docid='bbc_war-52569338' lang='som' type='mono' source_url='https://www.bbc.co.uk/somali/war-52569338' term='COVID'>
Trump: "Coronavirus wuxuu Mareykanka u saameeyey si ka daran dagaalki labaad ee adduunka"
Madaxweyne Trump ayaa cudurka safmarka ee Coronavirus ku tilmaamay weerarki ugu xumaa uu dalka Mareykanka la kulmo, wuxuuna sheegay Shiinaha haddii uu si degdeg ah uu uga hadli lahaa cudurka uu dunida sidan u saameeyeen.
Madaxweyne Trump ayaa cudurka safmarka ee Coronavirus ku tilmaamay weerarki ugu xumaa uu dalka Mareykanka la kulmo, wuxuuna sheegay Shiinaha haddii uu si degdeg ah uu uga hadli lahaa cudurka uu dunida sidan u saameeyeen.
Trump wuxuu sheegay Saameynta cudurka Covid-19 uu u geystay Mareykanka iney ka darantahay waxyeelladi bamkii Japan ee Pearl Harbor ee dagaalkii labaad ee adduunka iyo weerarki 11-ka bisha September, 2001.
Maamulkiisu wuxuu ka fiirsan doonaa ayuu yidhi tallaabbooyinka uu ku ciqaabayo Shiinaha taasoo ka dhalatay sida uu Shiinaha uu uga falceliyey billowgii xaaladda degdegga ee dalkaasi.
Beijing waxay sheegtay Mareykanka oo ka gaabiyey jawaab ka bixinta cudurka safmarka uu doonayo inuu mas'uuliyaddiisi uu cid kale u saariyo.
Tani iyo marka uu cudurka Coronavirus bishii December ka soo billaawday magaalada Wuhan ee dalka Shiinaha Mareykankana uu soo gaaray waxaa cudurka uu haleelay 1.2 malyan oo muwaaddiniin Mareykan ah halka ay u dhinteen 73,000 oo qof.
Madaxweyne Trump oo warfidiyeennada kula hadlayey aqalka cad Arbacadi wuxuu yiri: "Dalkeenna waxaa soo wajahay weerarki abid ugu halista badnaa, horay ulamaanan kulmin weerar noocan ah."
"Weerarka xataa wuxuu ka sii daran yahay weerarkii Pear Harbor iyo weerarki lagu qaaday xaruunta ganacsiga Adduunka. Weerar noocan oo kala ah weli nama soo marin" ayuu yiri.
"Sidanna wax uma dhaceen haddii billowgiba la joojin lahaa. Shiinahana kuma talagelin inuu joojiyo. Billowgiisu inuu ku joojiyana Shiinaha ma sameyn."
"Waxaan u arkaa Coronavirus inuu yahay cadow aan la arkin oo dagaal loo adeegsaday. Ma jecli inaan ka hadlo sida uu halkan ku soo gaaray maxaa yeelay waa la joojin karay, laakiin waxaan u arkaa cadow dagaal kuugula jira oo aan kuu muuqan."
Khilaafka u dhaxeeya Washington iyo Beijing waxaa sida oo kale Arbacadii ka dhawaajiyey xoghayaha arimaha dibadda Mareykanka Mike pompeo isaga oo dib u soo cusbooneysiiyey eedda loo soo jeedinayo Shiinaha, isaga oo sheegay Shiinaha inuu qariyey cudurka safmarka ee dalkiisa ka dillaacay oo uu shaacinin xilligi loo baahnaa.
Wuxuuna sheegay iney jiraan "caddeymo tira badan" oo muujinaya in faayraska Corona uu ka soo baxay sheybaar ku yaalla dalka Shiinaha, inkasta oo aan weli la ogeyn asal ahaan faayraska halka uu ka yimid."
Diblomaasi Mareykan ah oo BBC u warramay wuxuu sheegay iney wararkaasi oo dhan ay run yihiin balse ay jiraan caddeymo badan oo muujinaya inuu cudurka uu Sheybaar ka yimid.
Hase yeeshee, warbaahinta dowladda Shiinaha ayaa eeddaasi gaashaanka u daruurtay iyada oo weliba ku tilmaantay been abuur.
Mid ka mid ah khubarada caafimaadka dalka mareykanaka ee aadka loogu kalsoon yahay wuxuu sheegay caddeymaha la isku halleyn karo ee la hayo iney muujinayaan inaan faayraska sheybaar lagu sameynin.
Dr Anthony Fauci, oo ka mid ah guddiga Coronavirus uu hoggaamiyo Trump wuxuu Isniinti sheegay cudurka inuu "Si dabeeci ah uu ku yimid marki dambana uu dadka u gudbay".
Madaxweyne Trump waxaa bisha November u billaabmeyso ololaha uu ku doonayo in dib looga soo doorto, balse waxaa hortaagan dhaqaalaha dalka Mreykanaka oo hoos u dhacay waxa keli ah uu la shirtagi karo wakhti xaadirkanna ay tahay xaaladda Coronavirus ee taagan.
Natiijada ka soo baxday daraasad kooban oo bishii hore la sameeyey ayaa muujineyso 2/3 dadki daraasaddaasi ka qayb galay inay Shiinaha u arkaan waddan xun. Balse tira aan intaa ka yareenna waxay aaminsan yihiin Mr Trump jawaabta uu cudurka safmarka uu ka bixiyey inuu gaabis badan uu ku jiro.
Madaxweyne Trump oo ay ka yaabisay sida uu cudurka coronavirus uu u sameeyey dalka Mareykanka ayaa magaca cudurka u adeegsaday 'China Virus', balse Trump ayaa halqabsigaasi joojiyey wixii ka dambeeyey marka uu taleefan kula hadlay Madaxweynaha Shiinaha Xi Jinping.
Tani iyo bishi January marka uu cudurku billaabay inuu ku faafo dalka Mareykanka, wuxuu Trump uu Shiinaha la saxeexday wajiga kobaad ee hieshiiska ganacsi oo ay ku sheegeen iney ku dabcinayaan dagaalki ganacsiga ee canshuuraadka ka dhashay.
Madaxweynaha Mareykanka wuxuu sheegay inuu rajeynayo wajiga labaad ee heshiiska muhiimka in la guda geli doono waloow uu haatan hakad geliyey howlahaasi cudurka safmarka ee coronavirus.
</doc>
<doc docid='bbc_war-52425898' lang='som' type='mono' source_url='https://www.bbc.co.uk/somali/war-52425898' term='COVID'>
"Walaashey oo bil ka hor la ii sheegay inay Corona u geeriyootay ayaa i soo wacday"
Haweenay 74- jir ah oo u dhalatay dalka Ecuadore oo horey ay dhakhaatiirta u shaaciyeen in ay u dhimatay Corona ayaa la helay iyada oo nool ka dib markii qof kale oo dhintay lagu qalday.
Haweenay 74- jir ah oo u dhalatay dalka Ecuadore oo horey ay dhakhaatiirta u shaaciyeen in ay u dhimatay Corona ayaa la helay iyada oo nool ka dib markii qof kale oo dhintay lagu qalday.
Qoyska Alba Maruri ayaa lagu wargaliyay bishii aanu soo dhaafnay inay dhimatay ka dib waxaa loo geeyay dambaskii meydkii la gubay.
Balse Ms Maruri ayaa soo toostay Khamiistii ka dib markii ay Koomo ku jirtay saddex toddobaad, waxayna dhakhaatiirta ka codsatay in walaasheed ay u wacaan.
Qoyskeeda ayaa aad ugu farxay warkaasi - balse waxa ay kala cadeyn waayeen qofka uu yahay dambaska meydka ay guriga ku haystaan.
Isbataalka ayaa raaligalin ka bixiyay khaladka dhacay .
Ms Maruri ayaa ku nool magaalada Guayaquil, oo ah goob xudun u ah cudurka Covid-19 ee dalka Ecuador.
Dalka Ecuador ayaa waxaa si wayn u saameeyay cudurka corona, waxaana uu cudurka ku dhacay  22,000 oo qof, halka ku dhawaad 600 la soo sheegayo in ay dhinteen.
Sida laga soo xigtay wargeys ka soo baxa dalkaasi oo lagu magacaabo El Comercio, Ms Maruri ayaa bishii aanu soo dhaafnay la jiifiyay isbataalka ka dib markii ay dareentay qandho daran islamarkana ay neeftu ku dhagtay.
27 bishii March qoyskeeda ayaa lagu waargaliyay inay dhimatay.
Waxaa la tusay meydka oo yaallay goobta meydadka la dhigo, balse meel fog ayaa laga tusay iyada oo laga cabsi qabo feyriska Corona.
Wiil ay eeddo u tahay Ms Maruri oo lagu magacaabo, Jaime Morla, ayaa u sheegay saraakiisha isbataalka in uu u maleynayay eedadii markii meydka la tusay.
"Waan ka baqayay in aan wajigeeda eego," waxaa uu sidaa u sheegay wakaalada wararka ee AFP. "waxaan u jiray 1 mitir iyo badh, waxa ay ahaayeen isku timo iyo isku jidh".
Meydka ayaa la qaaday ka dib na la gubay islamarkana dambaskii ka soo haray meydka ayaa loo geeyay qoyska.
Balse khamiistii, Ms Maruri ayay soo naaxday islamarkana dhkhaatiirta oo aad u yaaban ay u sheegtay magaceeda.
Waxay siisay lambarka teleefoonka gurigeeda islamarkana waxay walaasheed oo lagu magacaabo, Aura, ka codsatay inay soo raadiso.
Koox ka socotay isbataalka ayaa gurigeeda tagay si ay u raaligaliyaan qoyskeeda, sida uu qoray wargeyska El Comercio.
Dhakaatiirta ayaa waxay sheegeen in isbataalka xilligaasi uu jahwareer ka jiray islamarkana ay ka tira bateen kiisaska dhimashada ee Corona.
"Waa mucjiso, ku dhawaad bil waxaan u haysanay in ay dhimatay, bal qiyaas, waxaana guriga aan ku haystay dambaska qof kale," ayay tiri Aura.
Qoyska ayaa imika xukuumadda ka dalbaday magdhaw islamarkana ay dowladda bixiso qarashkii ka galay gubidda meydka.
Ms Maruri ayaa imika loo gaday firaash cusub maadaama firaashkii ay horey ugu seexan jirtay la tuuray.
</doc>
<doc docid='bbc_war-52482825' lang='som' type='mono' source_url='https://www.bbc.co.uk/somali/war-52482825' term='COVID'>
Coronavirus: Trump oo sheegay in Shiinuhu uusan doonayn in dib loo soo doorto
Madaxweynaha Mareykanka, Donald Trump, ayaa sheegay in Shiinaha "uu sameyn doono waxkasta oo uu awoodo" si aanan isaga dib loogu soo dooran, isagoo sare u qaaday dhaleecayntiisa ku aaddan Beijing xilli uu taagan yahay cudurka safmarka ah ee coronavirus.
Madaxweynaha Mareykanka, Donald Trump, ayaa sheegay in Shiinaha "uu sameyn doono waxkasta oo uu awoodo" si aanan isaga dib loogu soo dooran, isagoo sare u qaaday dhaleecayntiisa ku aaddan Beijing xilli uu taagan yahay cudurka safmarka ah ee coronavirus.
Wareysi uu Aqalka Cad ku siiyay wakaaladda wararka ee Reuters, ayuu ku sheegay in Beijing ay wajahayso suuragalnimada dhowr cawaaqib oo ka imanaya dhinaca Mareykanka coronavirus awadii.
Waxa uu sheegay in Shiinaha ay aheyd in dunida uu xilli hore u sheego cudurka safmarka ah.
Mr Trump ayaa laf ahaantiisa waxaa badanaa lagu eedeeyaa inuusan wax ku filan qaban si uu cudurka u xakameeyo.
Coronavirus ayaa waxa waxyeelo wayn gaarsiiyay dhaqaalihii Mareykanka ee markii horaba aan cagaha badneyd kaas oo ahaa barta uu ka duuli jiray madaxweynaha marka ay timaado ololaha uu doonayo in bisha Nofeembar dib loogu soo doorto.
Mr Trump, oo weerrar dhanka dhaqaalaha ah ku qaaday waddanka Shiinaha, ayaanan soo bandhigan qaabka uu uga falcelin doono Beijing.
Waxa uu wakaaladda wararka ee Reuters uu u sheegay: "Wax badan ayaan sameyn karaa. Waxaannu eegaynaa waxa dhacay."
Mr Trump ayaa waxa uu intaasi ku daray: "Shiinaha waxa uu sameyn doonaa waxkasta oo uu sameyn karo si aan ugu guuldaraysto tartanka."
Madaxweynahan ka tirsan Xisbiga Jamhuuriga ayaa sheegay inuu ruamaysan yahay in Beijing ay doonayso in ninka ay u badan tahay inay tarmaan ee Xisbiga Dimuqraadiga Joe Biden inuu ku guulaysto doorashada bisha Nofeembar.
Mr Trump ayaa sidoo kale sheegay inuu ka shakisan yahay xogta tilmaamaysa in Mr Biden uu guulaysan doono.
"Ma rumaysi waxyaabaha ay daabacaan kooxaha aragtida dadweynaha ka shaqeeya," ayuu yiri madaxweynuhu. "Waxaan rumaysanahay in dadka dalkan ay yihiin kuwo caqli badan. Mana filaayo in ay dooran doonaan nin aanan waxba qaban karin."
Warbaahinta Mareykanka ayaa gelinkii hore ee shalay waxa ay ku warrantay in Mr Trump Jimcihii la soo dhaafay ku qarxay lataliyayaashiisa siyaasadda arrimo la xiriira ra'yi dadweyne oo gudaha dalkaas laga sameeyey oo uu muujinayay inuu ku guuldarraysan doono gobolo xasaasi ah.
Lataliyayaashiisa ayaa waxa ay shaki ka muujiyeen in Mr Trump uu ku guulaysan karo gobollada xasaasiga ah ee aadka loogu baratamo sida Florida, Wisconsin iyo Arizona, halka qaar ka mid ah kooxdiisa ka shaqeynaysa dib u doorashadiisa ay ka rajo dhigeen inay ku guulaystaan gobolka Michigan, sida ay ku warrantay wakaaladda wararka ee Associated Press.
"Joe Biden igama guulaysan karo," ayaa la sheegay in Mr Trump uu yiri, xilli uu socday shirweyne uu isugu yeeray saraakiishiisa ololaha doorashada.
Madaxweynaha Mareykanka ayaa sidoo kale la sheegay inuu ka gaabsaday maareeyaha ololihiisa dib u soo doorashada, Brad Parscale, kaas oo looga yeeray Florida.
Waxa uu ka carooday Mr Parscale oo waxa ayba gaartay in mar uu soo hadalqaaday inuu xilka ka qaadayo, sida ay ku warramayaan CNN iyo the Washington Post, walow aanay kala cadayn heerka ay arrintaas gaarsiisan tahay.
Gelinkii hore ee Arbacada, Mr Trump ayaa sheegay inuusan cusboonaysiinayn tubta kala fogaanshaha bulshada ee xukuumaddiisa haddii uu go'aankaasi waqtiga ka dhaco maanta oo Khamiis ah.
Tusmaha oo markii hore loogu tagalay inuu socdo 15 maalmood ayaa waxaa lagu daray 30 maalmood oo dheeraad ah ayaa dadka Mareykanka waxa uu ku dhiirigeliyay inay guryaha ka soo shaqeeyaan ayna ka fogaadaan inay dad badan isugu yimaadaan, halka loogu talilyay dadka xaaladaha caafimaad qaba inay iskarantiilaan.
Kaddib muddo ka badan bil oo uu inta badan ku xayirnaa Aqalka Cad, ayaa Mr Trump waxa uu sheegay inuu qorshaynayo inuu dib u bilaabo safarrada, oo uu todobaadka soo socdo u safri doono gobolka Arizona.
Waxa uu weriyayaasha u sheegay inuu rajaynayo inuu bilaha soo socda qaban doono isu soo baxyo waa weyn oo ay ka soo qeybgalayaan kumannaan taageerayaal ah.
Mareykanka ayaa haatan waxaa laga diiwaangeliyay saddex meelood oo meel guud ahaan kiisaska coronavirus ee dunida oo dhan. Dhimashada uu cudurkaasi sababayna waxa ay ka sarraysaa 60,000 taas oo muddo lix todobaad ah ka sara martay tirada Ameerikaankii ku dhintay dagaalkii Vietnam ee socday 20ka sanadood.
Shaqo la'aanta oo todobaadyo ka hor qarka u saarneyd inay gaarto meeshii ugu hoosaysay, ayaa haatan waxa ay taagan tahay in ka badan 26 milyan.
Tirada cusub ee Arbacada la shaaciyay ayaa waxa ay muujinaysaa in dhaqaalaha Mareykanka uu hoos u dhacay ku dhawaad 5% - waa hoos u dhicii ugu darnaa tan iyo dhaqaale burkii dunida ka dhacay sanado ka hor.
</doc>
<doc docid='bbc_war-52377017' lang='som' type='mono' source_url='https://www.bbc.co.uk/somali/war-52377017' term='COVID'>
Qaramada Midoobay: Caalamka waxaa kusoo wajahan musiibo kale
Dunida ayaa khatar ballaaran ugu jirta macluul baahsan oo ka dhalan doonta fayraska Corona ee safmarka ah, sida ay ka digtay Qaramada Midoobay.
Dunida ayaa khatar ballaaran ugu jirta macluul baahsan oo ka dhalan doonta fayraska Corona ee safmarka ah, sida ay ka digtay Qaramada Midoobay.
David Beasley oo ah madaxa hay'adda cunnada adduunka (WFP) ayaa sheegay in loo baahan yahay tallaabo degdeg ah oo looga hortagayo musiibadaasi.
Warbixin looga hadlayo saameynta ay yeelan karto macluushaasi ayaa lagu sheegay in dadka baahan ee caalamka ay tiradooda laba-laabmi karto oo ay gaari karto in ka badan 250 milyan oo qof.
Inta badan dadkaasi khatarta ku jira ayaa ku nool toban dal oo ay ka jiraan colaado, xaalado dhaqaale xumo iyo saameyn ka dhalatay isbedalka cimilada, sida ay sheegtay WFP.
Dalalkaasi ayaa kala ah: Yemen, Jamhuuriyadda Dimuqraadiga Congo, Afghanistan, Venezuela, Itoobiya, South Sudan, Sudan, Suuriya, Nigeria iyo Haiti.
Yemen: Rayid badan oo ka qaxaya Xudayda
Yemen oo wajahaysa 'macaluushii ugu xumayd' dunida
Qaramada Midoobay: Dagaalka Yemen wuu sii xoogeystay
Xitaa ka hor inta aanu dillaacin cudurka, qeybo kamid ah Bariga Afrika iyo Koonfurta Aasiya ayaa wajahayay cunno yari ka dhalatay abaaro iyo ayax ku degay dhul ballaaran.
Mr Beasley oo qaab muuqaal ah kula hadlayay Golaha Ammaanka ee Qaramada Midoobay ayaa sheegay in "caalamka looga baahan yahay inuu si caqliyeysan oo degdeg ah uga jawaabo arintaasi,"
Caarif Xuseen oo WFP u qaabilsan dhaqaalaha ayaa sheegay in saameynta cudurka Covid-19 ay gaari doonto malaayin qof oo sabool ah, kuwaasoo ku tiirsan waxa ay maalintii shaqeystaan.
Horraantii sanadkan, WFP ayaa sheegtay inay kala bar dhimayso gargaarka ay siiso qeybaha ay dalka Yemen ka xukunto maleeshiyada Xuutiyiinka dhaqaalo yari awgeed.
Hay'adda ayaa sheegtay in deeq-bixiyayaasha ay joojiyeen lacagaha ay siin jireen iyagoo ka walaacsan in gargaarka ay leexsadaan dagaalyahannada Xuutiyiinta.
Dalkaasi ayaa horraantii bishan xaqiijiyay kiiskii ugu horreeyay ee Covid-19, waxaana hay'adaha gargaarka ay ka digeen in cudurka uu dad badan ku dili karo waddankaasi ay colaadda la degtay.
</doc>
<doc docid='bbc_war-52034800' lang='som' type='mono' source_url='https://www.bbc.co.uk/somali/war-52034800' term='COVID'>
Coronavirus: Amiir Charles oo laga helay fayraska corona
Amiirka Wales ayaa baaritaan lagu sameeyay lagu ogaaday in uu qabo xanuunka coronavirus, sida lagu sheegay war saxaafadeed ka soo baxay Aqalka Clarence.
Amiirka Wales ayaa baaritaan lagu sameeyay lagu ogaaday in uu qabo xanuunka coronavirus, sida lagu sheegay war saxaafadeed ka soo baxay Aqalka Clarence.
Amiir Charles, oo 71 sano jir ah, waxaa lagu arkay astaamaha Covid-19 oo iska yara fudud "balse xaaladdiisa caafimaad way wanaagsan tahay," ayuu yiri afhayeen u hadlay.
Xaaskiisa oo 72 sano jir ah ayaa sidoo kale la baaray, waana laga waayay fayraska.
Aqalka Clarence wuxuu sheegay in Charles iyo Camilla ay hadda is karantiileen Gurigooda Balmoral. Waxaa intaa lagu daray in Amiirka uu ka soo shaqeynayay guriga maalmihii la soo dhaafay.
Warka qoraalka ah waxaa lagu yiri: "Iyadoo la raacayo talada dowladda iyo adeegyada caafimaadka, Amiirka iyo xaaskiisa waxay isku go'doominayaan gurigooda ku yaalla Scotland.
"Ma cadda weli qofka uu Amiirka ka qaaday fayraska iyadoo ay jirto in uu shaqo culus oo la xiriirta doorkiisa uu qaaday isbuucyadii la soo dhaafay."
</doc>
<doc docid='bbc_war-52401872' lang='som' type='mono' source_url='https://www.bbc.co.uk/somali/war-52401872' term='COVID'>
Coronavirus oo galaaftay 40% dhaqaalaha Soomaaliya
Wasaaradda Maaliyadda ee Dowladda Federaalka Soomaaliya ayaa shaaca ka qaadday in dakhliga usoo xarooda uu hoos u dhacay 40%, taasoo uu sababay xanuunka coronavirus ee saameeyay.
Wasaaradda Maaliyadda ee Dowladda Federaalka Soomaaliya ayaa shaaca ka qaadday in dakhliga usoo xarooda uu hoos u dhacay 40%, taasoo uu sababay xanuunka coronavirus ee saameeyay.
Hoos u dhaca ayaa ka dhashay xayiraadaha lagu xakameynayo faafidda cudurka iyo canshuurihii badeecooyinka qaar oo la khafiifiyay. Sidoo kale waxaa gabi ahaanba istaagay dhaqdhaqaaqyadii ganacsi ee ku xirnaa dalka dibaddiisa.
Cabdiraxmaan Ducaale Bayle ayaa BBC-da u sheegay in dhaqaalaha uu iska dhimay meelo badan oo ay dowladda canshuuro ka heli jirtay.
"Marka u horreysay dadkii baa la kala joojiyay, wax soo saarkii baa hoos u dhacay, sidaas daraaddeed dadka dakhligii soo galayay baa isdhimaya, dadkii maxaysatada ahaa ee maalin walba doolarka soo qaadanayayna wuu dhamaanayaa doolarkoodii, annaguna kuwaasaan canshuuro yar yar ku ahayn wixiina way dhammaadeen hadda," ayuu yiri wasiirka.
Hoos u dhaca 40%-ka ah ayuu Bayle ku qiyaasay lacag dhan $200,000,000 (Labo boqol oo milyan oo doolar).
Wasiir Bayle ayaa sheegay in hadda ay Beesha Caalamka weydiisanayaan kharashkii ay dowladda Soomaaliya ku shaqeyn lahayd.
"Adduunyadu way isku wada xiran tahay, markii hore dhaqaalaheennu wuxuu u baahnaa kab, waan soo yareyneynay kabka, waxaana dooneynay inaan isku filnaanno, laakiin kabkii imika wuu sii batay, waxaan wadahadal kula jirnaa beesha caalamka oo uu ugu horreeyo Bangiga Adduunka, IMF-ta, Afrikac Development Bank iyo hay'ado kale oo uu ka mid yahay miwdowga Yurub, kuwaasaan dooneynaa inaan kabka ka kordhinno oo wixii daruuri ah ee loo baahan yahay laga helo", ayuu yiri.
Dhaqaalaha garoonka diyaaradaha bishiiba kasoo xaroon jiray ayuu wasiir Bayle ku qiyaasay ilaa 2 milyan iyo bar doolarka Mareykanka ah.
Sidoo kale waxaa xanniban inta badan howlihii dekedda Muqdisho, taasoo iyadana ka mid ah ilaha dhaqaale ee Dowladda Federaalka Soomaaliya.
Tan iyo markii feyraska corona dunida ku baahay waxa uu aad u saameeyey dhaqaalaha caalamka. Soomaaliya waxay ku jirtaa dalalka dunida ugu dhaqaalaha yar, dadkeeduna ay halista ugu jiraan burburka dhaqaale ee ka dhalan kara feyraskaas, waxaana muddooyinkii u danbeeyey aad uga deyrinayey haayadaha gargaarka.
Soomaaliya ayaa ka mid ah dalalka bariga Afrika ee uu saameynta ballaaran ku yeeshay xanuunka faraha ba'an ku haya guud ahaan dunida ee Covid-19.
Sida ay xaqiisisay Wasaaradda Xaafimaadka ee Dowladda Federaalka, tirada cuud ee uu xanuunka ku haleelay Soomaaliya waa 328.
Dadka ilaa hadda Soomaaliya ugu dhintay coronavirus ayaa gaaraya 16 ruux.
8 qof ayaa ka caafimaadday xanuunka.
</doc>
<doc docid='bbc_51764776' lang='som' type='mono' source_url='https://www.bbc.co.uk/somali/51764776' term='COVID'>
Coronavirus: Muxuu yahay Coronavirus?
Xanuunka coronavirus wuxuu soo ifbaxay bishii December ee sanadkii lasoo dhaafay, xilligaasoo aad u dhow, laakiin durba dunida oo dhan ayuu ku faafay Fayraskan oo sababa cudurkan loo bixiyay Covid-19.
Xanuunka coronavirus wuxuu soo ifbaxay bishii December ee sanadkii lasoo dhaafay, xilligaasoo aad u dhow, laakiin durba dunida oo dhan ayuu ku faafay Fayraskan oo sababa cudurkan loo bixiyay Covid-19.
Cudurkan waa mid aan awood aad u weyn lahayn, haddana sidaasoo ay tahay dadka qaar ayaa u dhimanaya.
Dhowr bilood gudahood ayuu Coronavirus ku gaaray dhammaan qaaradaha adduunka,
Xanuunka oo dhibaatada ka dhalatay haatan si weyn dunida looga dareemayo ayaa seynisyahannada caalamka waxay sheegeen in ay adag tahay in wakhti dhaw la sameeyo daawo looga reysan karo, balse waxay khubaradaha ku taliyeen in daweynta ay marwalba ka wanaagsan tahay kahortagga iyo sidii dadka ay isaga ilaalin lahaayeen xanuunkaas.
Waxaa la aaminsan yahay inuu yahay nooc caabuq ah oo ka mid ah bahda Fayraska ee loo yaqaanno coronavirus, kaasoo aan horay loogu arkin bani'aadanka.
Markii ugu horreysay wuxuu ka dillaacay magaalada Wuhan, oo ku taalla bartamaha gobolka Hubei ee dalka Shiinaha.
Wararka qaar waxay sheegeen in cudurkan oo ka abuurmay xayawaanka uu markii hore kasoo ifbaxay suuqa hilibka xayawaannada badda ee magaalada wuhan.
Khubarada waxay sheegeen in uu calaamado ahaan u dhoo yahay cudurka Sars, oo ah caabuq aad u xun oo neef mareenka ku dhaca ayaa ku dhawaad 800 oo ruux ku dilay caalamka horaantii sanadihii ka dambeeyay 2000, wuxuuna qudhiisa qeyb ka ahaa cudurka coronavirus.
Tijaabooyin badan oo laga qaaday bukaannada ayaa lagu baaray sheybaarka.
Saraakiisha Shiinaha iyo WHO ayaana sheegaya inay baaritaanka ku heleen in caabuqu uu yahay coronavirus.
Calaamadaha qofka ay ku dhacaan caabuqyadan waxaa ka mid ah hargab, iyo sidoo kale xanuun dhanka sambabbada ah, coronavirus ayaa 774 qof oo ka tirsanaa 8,098 qof oo fayrasku uu ku dhacay ku dilay Shiinaha sanadkii 2002.
Dad badan oo dunida ku nool waxay aad uga walaacsan yihiin xanuunkan, waxaana la sheegay in xanuunka u aad usoo rita dadka da'da ah iyo kuwa qaba xanuunada aadka u daran sida macaanka ama sonkorta, neefta iyo xanuunada ku dhaca wadnaha. Dadkaas ayaa la sheegay inay u nugul yihiin xanuunka Corona.
Haseyeeshee arrinta ugu wanaagsan ayaa ah in qofka uu iska ilaalin karo xanuunka, haddii uu sameeyo tallaabooyinka hoos ku xusan ee ay soo jeediyeen dhakhaatiirta, seynisyahanada iyo hey'adda caafimmaadka adduunka ee WHO.
Gacmaha oo marwalba lagu dhaqo saabuun iyo biyo nadiif ah waxay qofka ka caawineysa in aysan gacmihiisa ku harin wax jeermis ah ama caabuqa laga qaado xanuunka Corona.
Sidoo kale waxaa lagula talinayaa dadka in gacmaha marwalba la mariyo oo lagu dhaqo aalkolada jeermiska disha ee loogu talagalay in gacmaha la marsado.
In gacmaha lagu dhaqo saabuun, biyo iyo aalkoladaas waxay ka hortageysaa ama ay dileysaa cabuqa ama jeermiska gacmahaaga ku dahaaran.
Maadaama dadka qaba xanuunka Corona ay aad u qufacaan, waxaa muhiim ah in qofwalba oo qufacaya ama hindishoonaya aad ka fogaato hal mitir.
Arrintan ayay hey'adda caafimaadka adduunka ee WHO sheegtay in marka qofka uu qufaco ama uu hindishooda ay jirkiisa haddii ay ahaan lahayd sanka ama afka ay kasoo baxaan dheecaan duulduul ah, kuwaas oo laga yaabo inay sitaan xanuunka.
Haddii aad ku dhaw dahay qofkaas, waxaa suurtagal ah in waxyaabahaas aad neefsato ama ay gudaha u galaan jirkaaga.
Maxay tahay sababta? Haddii aad gacmaha ku taabato meel kamid ah jirkaaga, waxaa dhici karta inay sidaan xanuunka. Marwalba oo ad dooneyso in aad jirkaaga taabato waxaa muhiim ah inaad gacmaha dhaqato.
Gacmahaaga waxay si sahlan xanuunka ugu gudbin karaan sanka, indhaha iyo afka, waxayna taas keeni kartaa in caabuqa uu gudaha u galo jirkaaga, taas oo keeni karta in aad xanuunsanto ama uu kugu dhaco xanuunka.
Marwlaba waxaad hubisaa in adiga iyo dadka ka ag dhaw ay si sax ah u raacaan hannaanka saxda ah ee lagu xaqiijiyo nadaafadda neef mareenada.
Waxaa muhiim ah in qofka uu daboolo afka iyo sanka. Marwaba oo aad hindishotana waxaad ku dedaashaa in ad isticmaasho marin ama xaanshi nadiif ah, dibna ha u isticmaalin maradii ama xaanshidii aad hore u isticmashay.
Tani waxay adiga iyo dadka kale ee kugu ag hareereysan idiin ka caawineysaa in uusan xanuunka faafin oo aan la qaadsiinin dadka kale.
Sidoo kale haddii aad dareento in naqaska uu kugu dhagayo oo aad qufaceyso, xilli hore u tag dhakhaatiirta, si xaaladaadda loo ogado.
Coronavirus wuxuu ilaa hadda ku dhacay dad 200,000 oo qof.
Waxaa inta la xaqiijiyay u geeriyooday 7529 qof.
159 waddan ayuu gaaray Cudurkan.
</doc>
<doc docid='bbc_war-52391031' lang='som' type='mono' source_url='https://www.bbc.co.uk/somali/war-52391031' term='COVID'>
Coronavirus: Dawo uu “sameeyay” madaxweynaha Madagascar oo laga digay
Hay'adda caafimaadka adduunka (WHO) ayaa sheegtay in aanay jirin dawo la xaqiijiyay in lagu dabiibi karo cudurka Covid-19, kadib markii uu madaxweynaha Madagascar soo bandhigay dawo dhireed uu sheegay inay ku fiyoobaanayaan dadka qaba faysarka Corona.
Hay'adda caafimaadka adduunka (WHO) ayaa sheegtay in aanay jirin dawo la xaqiijiyay in lagu dabiibi karo cudurka Covid-19, kadib markii uu madaxweynaha Madagascar soo bandhigay dawo dhireed uu sheegay inay ku fiyoobaanayaan dadka qaba faysarka Corona.
Mac-hadka dawooyinka qaran ee dalkaasi ayaa sidoo kale shaki geliyay waxtarka dawada uu soo bandhigay madaxweyne Andry Rajoelina.
Mac-hadka ayaa sheegay in dawo dhireedkaasi ay khatar gelin karto caafimaadka dadka, maadaama aan qaab cilmiyeysan loo hubin waxtarkeeda.
Dawada oo qaab sharoobo ah ayaa si bilaash ah loogu qeybiyay dadka ugu nugul dalkaasi.
Sharoobada uu madaxweyne Andry Rajoelina sheegay inay dawo u tahay Covid-19 ayaa laga sameeyay dhirta loo yaqaan artemisia ee qeyb ahaan kamid ah dawada lagu dabiibo cudurka malaariyada iyo dhir kale oo ka baxdawaddankaasi.
Agaasimaha madaxtooyada Madagascar, Lova Hasinirina Ranoromaro, ayaa BBC u sheegtay in ku dhawaad 20 qof muddo saddex todobaad ah lagu tijaabinayay dawadan.
Madaxweyne Rajoelina ayaa sheegay in laba qof ay si buuxda ugu dawoobeen sharoobada uu ku tilmaamay "shaah dhireed".
"Waa in carruurta ardayda ah ay cabbaan….. xig yar ay maalintiiba ka cabbaan," ayuu madaxweynaha u sheegay diblomaasiyiin iyo madax kale oo kasoo qeybgalay soo bandhigidda dawadan.
Jasiiradda Madagascar oo dhacda badweynta Hindiya ayaa diiwaangelisay 121 kiis oo Covid-19 ah, iyadoo aanay jirin cid la sheegay inay u dhimatay cudurka.
Hay'adda WHO oo ka jawaabaysa dawada Madagascar ayaa sheegtay in aanay ku talineyn in la qaato dawooyin aan la hubin si looga hortago ama la isaga daweeyo cudurka Covid-19.
WHO ayaa tilmaamtay hadal uu horay u jeediyay ninka madaxda ka ah ee Tedros Adhanom Ghebreyesus, kaasoo ahaa in dedal badan oo caalami ah loo baahan yahay si loo helo dawo waxtar u leh bukaannada fayraska Corona.
Ms Ranoromaro ayaa sheegtay in madaxweyne Rajoelina uu fahansan yahay diidmada WHO, balse arinku yahay mid khuseeya madaxbannaanida dalkiisa.
"Waxa ay mas'uuliyad ka saaran tahay shacanka dalkiisa," ayay tiri.
</doc>
<doc docid='bbc_cayaaraha-52532549' lang='som' type='mono' source_url='https://www.bbc.co.uk/somali/cayaaraha-52532549' term='COVID'>
Baadi-goob loogu jiro sidii loo heli lahaa talaalka cudurka Corona
Guddiga midowga Yurub ayaa xariga ka jaray dadaal caalami ah oo lagu maalgalinayo cilmi-baarista sidii loo heli lahaa Talaal iyo qalabka kale ee lagula dagaalamo coronavirus.
Guddiga midowga Yurub ayaa xariga ka jaray dadaal caalami ah oo lagu maalgalinayo cilmi-baarista sidii loo heli lahaa Talaal iyo qalabka kale ee lagula dagaalamo coronavirus.
Midowga Yurub ayaa waxay marti galiyen kulan looga qeyb galayo qalabka la iska arko islamarkana looga xaajoonayo sidii dhaqaala loogu heli lahaa la dagaalanka cudurka.
Kulankan oo ay ka qeyb qaadanayaan hogaamiyayaasha caalamka iyo madaxda hey'adaha samafalka ayaa looga dooday sidii la isaga kaashan lahaa xakameynta cudurka Covid-19.
Hogaamiyayaasha Yurub ayaa waxay ballanqaadeen lacago loogu talagalay cilmibaarista la xiriirta Corona iyo la tacaalidiisa.
Madaxa guddiga midowga Yurub Ursula von der Leyen - o shir gudoominaysay kulankani ayaa farta ku fiiqday in shaqada sidii loo heli lahaa Talaal ay noqoto mid caalami ah oo laga wada qeyb qaato.
Guddiga midowga Yurub ayaa waxay ku deeqeen lacag dhan 1 bilyan oo doolar oo loogu talagalay baadi-goobka loogu jiro sidii talaal loogu heli lahaa Corona.
Fransiiska, Sacuudiga iyo Jarmalkaayaa iyaguna isu geyn ku deeqay in ka badan nus bilyan dollar.
Xoghayaha guud ee Qaramada Midoobey , Antonio Guterres, ayaa soo dhaweeyay deeqahani, balse ku baaqay in si deeqsinnimo ku dheehan tahay lacago loogu yabooho.
Lacagaha loo baahan yahay in lagula dagaalamo Feyriska Corona ayaa dhan 8 bilyan oo dollar.
Rai'sul wasaaraha Taliyaaniga Giuseppe Conte, madaxwaynaha Faransiiska Emmanuel Macron iyo hogaamiyaha Jarmalka Angela Merkel ayaa ka mid ahaa madaxdii saxiixday mashruucan.
Kulanka dalalka waawayn ee aan ka maqnaa waxaa ka mid ah Mareykanka oo aan ka qeyb galin.
</doc>
<doc docid='bbc_war-52413902' lang='som' type='mono' source_url='https://www.bbc.co.uk/somali/war-52413902' term='COVID'>
Madaxweyne ku rafaaday xirashada Maaskarada
Madaxweynaha Koonfur Afrika Cyril Ramaphosa wuxuu ku dhibtooday xirashada maaskarada, kaddib markii uu dhammeeyay khudbad uu shacabka ugu boorrinayay inay ku xirtaan goobaha ay dadka joogaan.
Madaxweynaha Koonfur Afrika Cyril Ramaphosa wuxuu ku dhibtooday xirashada maaskarada, kaddib markii uu dhammeeyay khudbad uu shacabka ugu boorrinayay inay ku xirtaan goobaha ay dadka joogaan.
Ramaphosa ayaa khudbadda uu jeediyay ku sheegay inuu khfiifiyay qaar ka mid ah xayiraadihii saarnaa waddankiisa, kuwaasoo markii hore uu sabab u ahaa cudurka safmarka ah ee coronavirus.
Hase ahaatee markii uu hadalkiisa gabagabeeyay ayuu damcay inuu xirto maaskarada, laakiin waxay ku qaadatay muddo - dhowr jeer ayuuna ku guul darreystay.
Xitaa markii ugu horreysay wuxuu isaga xiray indhaha.
Madaxweyne Ramaphosa ayaa sheegay in laga billaabo bisha soo socota uu dalka ka kafiifin doono xayiraaddii dhaqdhaqaaqa dadweynaha.
Laakiin wuxuu dadka ku boorriyay inay wali guryahooda iska sii joogaan, sidoo kalena ay xirtaan marada afka lagu duubto ee loo yaqaanno Maaskarada, gaar ahaan marka ay ku sugan yihiin gooaha dadweynaha.
"Wali aan sii wadno inaan guryaha joogno, wali aan sii wadno dadaalka aan ku ilaalineyno caafimaadkeenna, waadna ku mahadsan tihiin wax kasta oo aad sameyseen oo haddana aad sii wadeysaan. Alle ha barakeeyo Koonfur Afrika, dadkeedana ha badbaadiyo," ayuu kusoo gabagabeeyay khudbaddiisa.
Muuqaalka laga arkayo madaxweyne Cyril Ramaphosa oo ku rafaadaya xirashada Maaskarada ayaa si weyn ugu faafay baraha bulshada, waxayna dad badan ku maadeysaneyeen inay tahay xujo.
Baraha Twitter-ka ayaa lagu wareejinayay halkudhigyo shactiro ah oo lagu sheegay xujo uu madaxweynaha billaabay, sida #MaskOnChallenge iyo #CyrilMaskChallenge.
Marka laga soo tago ballan qaadka khafiifinta xayiraadda dhaqdhaqaaqa, madaxweynaha Koonfur Afrika ayaa sidoo kale mamnuucista ka qaaday ganacsiyadii la diiday in lasii wado.
1-da bisha May ayaa dib loo furi doonaa qaar ka mid ah ganacsiyada, saddex meelood meel ka mid ah shaqaalahoodana dib ayey ugu laaban karaan shaqada.
Tallaabooyinka ugu adag ee ganacsiyada laga qaaday waxaa ka mid ahaa in la mamnuucay iibinta sigaarka, laakiin taas ayaa meesha laga saaray hadda.
Iskuullada oo in muddo ah xirnaa ayaa dib loo furi doonaa marka ay billaabaneyso bisha May.
Laakiin waxaa ku xiran shuruudo ay ka mid tahay in ardayda lagu kala fogeeyo fasallada ay wax ku baranayaan.
Mr Ramaphosa ayaa dhanka kale ka digay khatarta ka imaan karta inuu cudurka dib ugu soo labakacleeyo bulshada.
Koonfur Afrika waxay ka mid tahay dalalka qaaradda ee uu saameynta ugu xun ku yeeshay safmarka coronavirus.
</doc>
<doc docid='bbc_war-52226512' lang='som' type='mono' source_url='https://www.bbc.co.uk/somali/war-52226512' term='COVID'>
Dalka Mareykanka oo tiradii ugu badneyd ay ugu dhinteen Corona
Waxaa sare u sii kacaysa tirada maalinlaha ah ee dadka u dhimanaya cudurka Corona ee dalka Mareykanka.
Waxaa sare u sii kacaysa tirada maalinlaha ah ee dadka u dhimanaya cudurka Corona ee dalka Mareykanka.
24 saac ee ugu dambeysay waxaa Mareykanka cudurka Corona ugu dhintay 1973 qof , taasai oo ah tiradii ugu sareysay ilaa iyo imika.
Gobolka New York, ayaa ah gobolka uu saameynta ugu badan ku yeeshay cudurdka islamarkana ay ku dhinteen shalay oo kali ah 779 .
Barasaabka gobolka New York, Andrew Cuomo, ayaa amray in calanka hoos loo dhigo si xushmad loogu muujiyo dadkii dhintay.
Dhanka kale xogtii ugu dambeysay ee ay soo saartay jaamacadda Johns Hopkins, ayaa muujinaysa in guud ahaan caalamka uu cudurka soo ritay  1.5 milyan oo qof.
Cudurka Corona ayaa sidoo kale waxaa guud ahaan caalamka ugu dhintay 90,000.
Dalka Taliyaaniga oo ka mid ah dalalka uu sida ba'an ugu dhuftay cudurka ayaa waxay dowladda sheegtay in dabayaaqada bishan laga yaabo inay dabciso xannibaadaha la soo rogay.
Qaramada Midoobay ayaa dhankeeda ka digaysta halista uu cudurka ku yeelan karo dalalka so koraya.
Qaramada Midoobey ayaa ka digtay in haddii uu si ba'an uga dilaaco cudurka Corona dalka Koonfurta Sudan uu sababi karo cawaaqib musiibo ku keeni kara malaayiinka rayid ah oo aad u nugul.
Guddiga xuquuqda aadanaha ee Qaramada Midoobey ayaa ugu baaqay dowoladda KMG ee Koonfurta Sudan inay dardar galiso dadaalada lagu xakameynayo cudurka Corona.
Qaramada Midoobey ayaa sheegtay in 1 milyan iyo bar qaxooti dalkaasi gudihiisa ku barakacay ay halista ugu weyn ugu jiraan cudurka.
Madaxa hay'adda caafimaaka aduunka ayaa dhankiisa ku baaqay  in loo midoobo oo la isu kaashado dagaalka ka dhanka ah feyriska Corona.
Hadalkiisa ayaa yimid xilli uu madaxwayne Donold Trump uu weerar dhanka afka ah ku qaaday hay'adda caafimaadka aduunlka.
Dr Tedros Ghebreyesus ayaa ku baaqay in la so afjaro siyaasadeynta feyriska Covid-19.
Trump ayaa dhankiisa ka digay in dib u eegis ay ku samyn doonaan dhaqaalaha ay siiyaan hay'adda caafimaadka aduunka .
Madaxwaynaha Mareykanak ayaa ku eedeeyay hay'adda caafimaadka inay u xaglisay Shiinaha, balse Dr Tedros ayaa se ku adkeystay in WHO ay si dhaw ula shaqeynaysay dal walba islamarkana aysan middib gaar ah eegin.
</doc>
<doc docid='bbc_war-52093271' lang='som' type='mono' source_url='https://www.bbc.co.uk/somali/war-52093271' term='COVID'>
Coronavirus: Madaxweyne ay Trump isku fikrad ahaayeen oo wali inkirsan Covid-19
Xilli ay dunidu isku dayeyso inay la tacaasho cudurka safmarka ah ee coronavirus, madaxweynaha Brazil wuxuu intii karaankiisa ah ku dadaalayaa sidii uu dadka uga dhaadhicin lahaa in cudurkan uu yahay mid iska sahlan oo aan dhibaato weyn lahayn.
Xilli ay dunidu isku dayeyso inay la tacaasho cudurka safmarka ah ee coronavirus, madaxweynaha Brazil wuxuu intii karaankiisa ah ku dadaalayaa sidii uu dadka uga dhaadhicin lahaa in cudurkan uu yahay mid iska sahlan oo aan dhibaato weyn lahayn.
Jair Bolsonaro wuxuu wali xanuunkan u qaadan la'yahay si dhab ah. Isagoo ka hor imaanaya talada wasiirkiisa caafimaadka uu jeediyay horaantii March, islamarkaana sugaya tijaabadii labaad oo looga qaaday baaritaanka ku aaddan inuu xanuunka qabo, ayuu kasoo baxay karantiilkii uu kaligiis ku jiray si uu ugu biiro isu soo baxyada looga soo horjeedo golaha Wakiillada.
Wuxuu gacan qaaday taageerayaashiisa ku sugan magaalada Brasilia wuxuuna malaayiin qof u diray farriin uu ugu sheegayo inuusan arrintan wax walwal ah ka qabin.
Khudbad uu isbuucii hore jeediyay oo telefishinnada laga sii daayay, ayuu mar kale ku sheegay oraahdiisa hadda laga digayo ee ah: "Waa hargab yar uun oo kaliya ama cabur," wuxuunqa sidaas yiri isagoo warbaahinta mar kale ku eedeynaya inay buunbuuninayaan argagaxa laga qabo Covid-19.
Dhowr maalmood kaddib, wuxuu si cad u sheegay sida uu dhaqaalaha uga door bidayo tallaabooyinka la xiriia karantiilista, taasoo dunida inteeda kale ay qaadatay.
"Dadka way dhiman doonaan, waana ka xumahay taas," ayuu yiri. "Laakiin warshad baabuurta soo saarta uma xiri karto shil gaari oo dhacay dartiis."
"Jair Bolsonaro waa kaligiis hadda," waxaa sidaas yiri tifaftiraha guud ee warbaahinta daabacaadda ee Americas Quarterly. "Ma jiro hoggaamiye kale oo caalmanka ku sugan oo inkiraya khatarta cudurkan, mowqifka uu madaxweynahan qabana wuxuu horseedi karaa in dad badan oo reer Brazil ah ay naftooda ku waayaan."
Jair Bolsonaro wuu isku buuqsan yahay. Wuxuu xukunka qabsaday sanadkii lasoo dhaafay isagoo ballanqaaday inuu sare u qaadi doono dhaqaalaha, taasna waxaa hakiyay coronavirus.
Xeebaha magaalada Rio waa laga kala tagay wadooyinkii sida caadiga ah u mashquulka badnaa ee magaalada Sao Paulo iyaguna way maran yihiin.
Dukaamada, Iskuullada, goobaha dadweynaha iyo xarumaha ganacsiga ee isnta badan gobollada ayaa la xiray.
Sidaas awgeed Mr Bolsonaro waxaa ka go'an in cudurkan safmarka ah uu siyaasadeeyo, isagoo dadka kasoo horjeeda ku eedeynaya inay isku dayayaan burburinta waddanka.
Maalmo yar ka hor, waxaa muuqaal shaaciyay wiil uu dhalay Jair Bolsonaro, oo lagu magacaabo Flavio - kaasoo isaga laftiisa siyaasi ah.
Farriinta ku jirtay muuqaalka, oo la sheeganayay inay ka soo baxday dowladda Brazil, waxay ahayd in "BRAZIL AYSAN HAKAD GALI KARIN". Dadkana looga baahan yahay inay sii wadaan shaqooyinka, si dalka loo badbaadiyo dhaqaalahana uu sare ugu sii kobco.
Dowladdu waxay diidday inay sheegato milkiyadda muuqalakaas, waxayna ku tilmaantay "War been abuur ah", laakiin waa isla farriintii uu dirayay Mr Bolsonaro lafteeda.
Laakiin farriinta Mr Bolsonaro waxaa si weyn ula dhacsan taageerayaashiisa. Dhowrkii maalmood ee lasoo dhaafay, dad badan oo ka mid ah taageerayaasha madaxweynaha ayaa mootooyin ku wareegayay magaalooyinka dalka Brazil, iyagoo hoonka yeerinayay isla markaana dalbanayay in ganacsiyada dib loo furo.
"Haddii aad tiraahdo in waddooyinka loo soo baxo waxaa laga qadayaa cudur, dadku way argagaxayaan," sidaas waxaa yiri Luiz Antonio Santana Caldas, oo ka mid ah taageerayaasha Bolsonaro ee kasoo jeeda Bahia. Wuxuu hadalkiisa sii raaciyay; "Haddii karantiil isgaliso, xalna uusan jirin ilaa labo isbuuc, waxa kaliya ee aad markaas sababeysid waa inuu dhaqaalaha burburo."
Paloma Freitas, oo ah maamule hantiyeed oo kasoo jeeda magaalada Fortaleza, ayaa fikirkaas kasoo horjeedda. Waxay u codeysay Mr Bolsonaro laakiin waxay sheegtay in ay hadda kala noqotay kalsoonideeda.
"Mar kasta oo aan dhageysto isaga, waan sii argagaxaa," ayey tiri. "Halkii uu dadka mideyn lahaa, si joogto ah ayuu u weeraraa dadka."
</doc>
<doc docid='bbc_war-52170698' lang='som' type='mono' source_url='https://www.bbc.co.uk/somali/war-52170698' term='COVID'>
Coronavirus: 5,000 oo mayl ayey soo jareen kaddibna waxay dhinteen iyagoo dad caawinaya
In ka badan 4,300 oo qof ayaa ku dhintay dalka UK, kaddib markii laga helay xanuunka coronavirus. Waxaa dadkaas ka mid ahaa dhaqaatiir safka hore uga jirtay la dagaallanka fayraska. Weriyaha BBC-da Sirin Kale ayaa ka warrameysa sheekada labo ka mid ah dhaqaatiirtaas.
In ka badan 4,300 oo qof ayaa ku dhintay dalka UK, kaddib markii laga helay xanuunka coronavirus. Waxaa dadkaas ka mid ahaa dhaqaatiir safka hore uga jirtay la dagaallanka fayraska. Weriyaha BBC-da Sirin Kale ayaa ka warrameysa sheekada labo ka mid ah dhaqaatiirtaas.
Labada nin isma aayan aqoon, xitaa weligood waxba ma isugu iman, balse geerida ayaa kulmisay. Dr Amged El-Hawrani iyo Dr Adil El Tayar - oo haysta dhalashada Britain kana soo jeeda Suudaan - ayaa noqday dhaqaatiirtii ugu horreysay ee coronavirus ugu dhintay UK.
Qoysaskooda ma doonayaan in qaabkan lagu xusuusto - balse waxay jeclaan lahaayeen inay lagu xusuusto inay ahaayeen rag qoysaskooda jecel, oo jeclaa xirfadda caafimaadka, caawinta bulshadooda, iyo halka ay ka soo jeedaan.
Si la mid ah rag iyo haween badan oo dibadaha ka yimid si ay ugu biiraan Waaxda Caafimaadka Bulshada UK ee NHS, El-Hawrani, oo 55 jir ahaa, iyo El Tayar, oo 64 jir ahaa, ayaa saaxiibbadood iyo qaraabadooda uga soo tagay Suudaan si ay xirfaddooda ugu caawiyaan NHS. Qoysas iyo carruur ayay lahaayeen - El-Hawrani ayaa degganaa Burton-Upon-Trent; halka El Tayar uu ku noolaa Isleworth, oo London ka tirsan. Waxayna tiirar u noqdeen bulshadooda, iyagoo joogteyn jiray xiriirka ay la lahaayeen dalka ay ka soo jeedaan, ee Suudaan oo ay labadooduba aad u jeclaayeen.
Sheekadoodu waxay tusaale u tahay dhaqaatiirta ajnabiga ah ee badan ee haatan la dagaallamaya Covid-19.
Adil El Tayar wuxuu ku dhashay magaalada Atbara oo ku yaalla waqooyi-bari Suudaan sanadkii 1956, waxaa la dhashay 12 carruur ah. Aabbihiis wuxuu u shaqeyn jiray dowladda, halka hooyadiisna ay ahayd guri-joogto.
Atbara waxay ahayd magaalo ay ku yaallaan marinnada tareenka, waxaa dhisay dalka UK, waxayna muhiim u ahayd khadka isku xira Dekadda Sudan ee xeebta Badda Cas, iyo Waadiga Halfa oo ku yaalla waqooyiga. Waxaa ku nool bulsho aad isugu dhow, waana halka uu ka bilowday dhaqdhaqaaqii ugu horreeyay ee shaqaalaha Suudaan, sanadkii 1948. Qof walba qofka kale wuu garanayaa.
"Wuxuu ku soo barbaaray guri wanaagsan," ayuu yiri Dr Hisham El Khidir oo ay ilmo adeer yihiin. "Wax walba oo gurigaas la keeno waxaa loo qeybin jiray 12 carruur ah. Waa sababta uu u noqday qof edeb badan marka uu soo barbaaray."
Dalka Sudan sanadkii 1950-meeyadii iyo 1960-meeyadii, rag dhalinyaro ah oo fariid ah ayaa noqday dhaqaatiir ama injineerro - waxay ahayd xirfad qofkii yaqaanna uu nolol fiican u horseedayo qoyskiisa. Marka aad ka mid tahay 12 carruur ahna, waxaa ku sugaya dad badan. Adil wuu ogaa taas, waana sababta uu u ahaa arday dadaalaya, xitaa isagoo yar. Balse waxba kama uusan qabin, sida uu qabo dhaqanka Suudaan, inaad caawiso qoyskaaga looma arko culeys. Waa wax lagaaga baahan yahay inaad sameyso.
"Mar walba wuxuu ahaa qof ay ka go`an tahay inuu dadaalo," Hisham ayaa ku xusuusta. "Mar hore ayuu doonayay inuu barto caafimaadka, sababtoo ah xirfad fiican ayay ka tahay dal ku yaalla dunida saddexaad." Wuxuu ahaa qof deggan oo naxariis badan. "Weligey sanadaha aan aqaannay ma arkin isagoo codkiisa sare u qaadaya ." Hisham ayaa ku dayday Adil, oo siddeed sano ka weynaa isaga, ugu dambeyntiina wuxuu noqday dhaqtar.
Qoyska El-Hawrani waxay ku noolaayeen qiyaastii meel 350km (217 meyl) u jirta, waddada keliya ee tareenka ee xiriirsa Atbara iyo caasimadda Khartoum. Halkaas ayuu ku dhashay Amged sanadkii 1964, waxaana la dhashay lix wiil. Aabbihiis Saalax wuxuu ahaa dhaqtar, sanadkii 1975 wuxuu qoyskoodu u guuray Taunton, Somerset, kahor inta aysan soo degin Bristol oo Ingiriiska ah, afar sano kaddib.
"Aabbe wuxuu ka mid ahaa dadkii ugu horreeyay ee ka yimid Suudaan sanadkii 1970-meeyadii," ayuu yiri Amged walaalkii ka yar, Amal. "Ma aynaan aqoon qoys kale oo Suudaan u dhshay oo ku noolaa UK. Keliya waxaan ahayan annaga iyo dadka Ingiriiska ah. Nolol dalxiis ah oo kale ayay ahayd. Wax walba way nagu cusbaayeen."
Amged iyo walaalkii Ashraf oo hal sano ka weyn waxay ahaayeen labo aan kala harin."Wax walba way yaqaanneen," ayuu yiri Amal. "Waxay ahaayeen kuwo caqli badan. Waxay xiiseyn jireen kubbadda cagta iyo teknolojiyadda. Wax walba way isku dayi jireen."
Amged wuxuu jeclaa qalabka elektaroonikada. "Mar walba wuxuu la imaan jiray qalab uu soo iibsaday," Amal ayaa yiri isagoo qoslaya, "wuxuu dhihi jiray, 'Eeg, waxaan soo iibsaday qalabkan oo jeebka geli kara, ina keen aan filin daawannee!'"
Amged iyo Ashraf waxay labadooduba barteen caafimaadka, sida aabbahood. Sanadkii 1992, waxaa dhacday musiibo - Ashraf ayaa u dhintay xanuunka neefta, isagoo jiray 29 sano. Amged ayuu ahaa qofka helay meydkiisa.
"Waxay maskaxdiisa ku reebtay xusuus aad u ba`an," Amal ayaa yiri. "Balse wuxuu noqday tiirka qoyska." Wuxuu xitaa wiilkiisa u bixiyay Ashraf, oo walaalkiis ayuu ugu magac daray.
Adil iyo Amged waxay xirfaddooda ku dhiseen NHS. Adil wuxuu ku takhasusay beeridda xubnaha, halka Amged uu ku takhasusay qalliinka dhegaha, sanka iyo dhuunta.
Nolosha dhaqtar ka tirsan NHS ma aha mis fudud - waa shaqo culus, oo kaa mashquulineysa qoyskaaga.
Balse carruurta Adil waxay dareemayaan in mar walba uu aabbahood waqti u hayay. "Si walba oo uu u daallanaa, mar walba oo uu shaqada ka yimaado wuxuu imaan jiray guriga, waqti ayuuna la qaadan jira qof walba oo naga mid ah," ayay tiri gabadhiisa Ula, oo 21 jir ah. "Aad ayuu u jeclaa qoyskiisa."
Adil wuxuu jeclaa inuu waqti ku qaato beertiisa oo uu tufaax ka baxayay, iyo in uu ku dhex beero ubaxyo. "Waxay ahayd meel uu farxad ku qaato," ayay tiri Ula. Wuxuu sidoo kale jeclaa inuu la kulmo saaxiibbo cusub. "Qado ayuu sameyn jray xilliga xagaaga, mar walbana waxaa imaan jiray qof aadan weligaa arkin," ayuu yiri Cusmaan oo ah wiilka Adil, oo 30 jir ah. "Waxaad la yaabeysaa halka uu ka keenay."
Amged wuxuu ahaa qof caqli badan, oo sheeko badan. "Wuxuu ahaa nooca dadka wax uun ka yaqaan wax walba," ayuu yiri walaalkii Amal. Wuxuu sidoo kale taageere u ahaa Formula One - Ayrton Senna ayuu jeclaa. "Amged wuxuu ahaa deeqsi," ayuu yiri saaxiibkiisa Dr Simba Oliver Matondo. Waxay kulmeen mar ay isku fasal ka ahaayeen jaamacadda, waqti badan ayayna isla qaadan jireen xilligoodii waxbarashada.
Waaxda Caafimaadka Bulshada waxaa ka tirsan shaqaale badan oo ajnabi ah - 13.1% oo ka mid ah shaqaalaha NHS kama soo jeedaan Britain, shantii shaqaalahaas ka mid ahna midkood ayaa ka soo jeeda qoys laga tiro badan yahay.
Saddexdii bishan, afar dhaqtar oo Britain u dhalatay iyo labo kalkaaliyeyaal ah, ayaa geeriyooday kaddib markii uu ku dhacay xanuunka COVID-19. Shan waxay ka soo jeedeen Afrika, Aasiya iyo bulshooyin laga tiro badan yahay. Marka laga reebo Adil iyo Amged, waxaa jiray Dr Alfa Sa'adu, oo u dhashay Nigeria, Dr Habib Zaidi, oo u dhashay Pakistan, iyo kalkaaliso Areema Nasreen, oo asalkeeda Pakistan ka soo jeedday. "Waxaanu u baroor diiqeynaa saaxiibbadeen u dhintay la dagaallanka Covid-19," ayuu yiri Dr Salman Waqar oo ka tirsan Uurka Xirfadleyda Caafimaadka Muslimiinta ah ee Britain. "Waxay wax weyn u qabteen dalkeenna. La`aantood, ma haysan lahayn NHS."
Adil and Amged waxay isku haysteen inay u dhasheen Britain. "Amged wuxuu dalkan ku noolaa 40 sano," ayuu yiri Amal. "Wuxuu ka qabsaday dhaqanka Ingiriiska." Balse xiriir dhow ayay la lahaayeen dalkooda Suudaan. "Marka uu qof u soo haajiro UK, xiriirka uma jaraan dalkooda," Adil ina adeerkii Hisham ayaa yiri. "Nolol fiican ayay sameystaan, sidoo kalena way joogteeyaan xiriirka halka ay ka soo jeedaan."
Adil ayaa ku laabtay Khartoum sanadkii 2010, si uu u sameeyo xarunta abuuridda xubnaha. "Wuxuu doonayay inuu xirfaddiisa la wadaago bulshada ku nool Suudaan," wiilkiisa Osman ayaa sidaas yiri. Tan iyo geeridii Adil, qoyskiisa waxaa soo wacay dad badan oo Suudaan ku sugan, iyagoo u sheegaya shaqadii samafalka ahayd ee uu aabbahood waday. Way ogaayeen in aabbahood uu aad u caawin jiray dad ku nool Suudaan - waxay maqli jireen isagoo telefoon ku hadlaya.
Laakiin midna carruurta Adil ma uusan ogeyn inta qof ee uu caawin jiray, ilaa markii uu geeriyooday kaddib.
Amged sidoo kale wuxuu ahaa qof axsaan badan, isagoo ka booday buuraha Himalaya sanadkii 2010 si uu lacag ugu uruuriyo Isbitaalka Boqoradda ee Burton, oo uu ka shaqeyn jiray. Sida Adil, oo kale wuxuu xiriir la lahaa dalka uu ka soo jeedo. "Wuxuu mar walba xusuusan jiray noloshii uu ku soo barbaaray ee Sudan," ayuu yiri walaalkiis Amal. "Aad ayuu ugu faani jiray inuu Suudaan ka soo jeedo."
Saaxiibkii Matondo ayaa aad u soo booqan jiray guriga hooyada Amged oo ku yaalla Bristol, halkaas oo uu ka cuni jiray cunto-dhaqameedka Suudaan". Wuxuu taageere u ahaa Al Merrikh - oo ah Manchester United-ka Sudan - Amged wuxuu qabanqaabiyay in dayactir lagu sameeyo garoonka kooxda ee Khartoum, isagoo lacagta ku kacdayna bixiyay.
Labada dhaqtar ayaa aad wax ugu qaban jiray NHS, oo ah waax u adeegiddeeda ay noloshooda inta badan ku soo qaateen. "Adil ayaa runtii rumeysnaa hannaankan fiican ee daryeelka caafimaadka bilaashka ah siinayay qof walba oo u baahan," ayuu yiri ina adeerkii Dr Hisham El Khidir.
Jacaylka uu xirfaddiisa u qabay wuxuu u sii gudbiyay carruurtiisa- Osman iyo walaashiis Abeer, oo 26 jir ah, waxay labadooduba raaceen Adil oo waxay noqdeen dhaqaatiir. Maalintii Osman loo aqoonsaday dhaqtarnimada, Caadil wuu farxay. "Aad ayuu u faraxsanaa," ayuu yiri Osman. "Wuxuu ku celceliyay, 'Mashallah, mashallah.'"
Markii ay labada dhaqtar xanuunsadeen, aad ugama aysan fekerin, ayay yiraahdeen qoysaskooda. Amged ayaa hor xanuunsaday. Hooyadiis ayaa dhowaan ka caafimaadday burukiito, dhammaadkii February, markii uu shaqada ka soo baxay, wuxuu soo aaday Bristol si uu u soo arko. Amged ayaa gaariga ku dhex xanuunsaday, balse wuxuu iska dhaadhiciyay inuu aad u daallanaa.
Markii la gaaray 4-tii March, waxaa la seexiyay Isbitaalka Boqoradda ee Burton. Saaxiibadiis ay isla shaqeynayeen ayaa geeyay qol uu ku xiran yahay qalabka hawada nadiifiya. Waxaa kaddib loo gudbiyay Isbitaalka Glenfield ee magaalada Leicester, halkaas oo lagu xiray qalabka qofka ka caawiyo inuu neefsado.
Amged waxaa ku dhowaad saddex toddobaad ku xirnaa qalabkaas.
Dhanka kale, Adil ayaa ka shaqeynayay qeybta gargaarka degdegga ah ee Isbitaalka Hereford County. 13-kii March, qofkii ugu horreeyay ee u dhinta coronavirus ayaa laga soo sheegay Scotland. Isla maalintii ku xigtay, Adil ayaa xanuunsaday. Wuxuu ku laabtay guriga qoyskiisa oo ku yaallay London, wuuna is karantiilay.
Maalmihii xigay, xaaladdiisa ayaa ka sii dartay. 20-kii March, Abeer uma aysan bogin sida ay ahayd xaaladda aabbaheed - ma uusan neefsan karin, hadalka ayaa dhibayay - waxayna ugu yeertay ambalaas. Dhaqaatiirta ku sugneyd Isbitaalka West Middlesex University ayaa Adil geeyay qol gaar ah. Xitaa markaas kaddib, xaaladdu ma fiicneyn. "Waxaanu u aragnay in xaalku uu xun yahay," ayuu yiri Osman. "Balse ma aynaan ogeyn inay arintu noqon doonto mid aad u daran."
25 -kii March, qoyska Adilayaa laga soo wacay isbitaalka. Xaaladdu aad ayay u xumeyd, waxaana loo sheegay inay yimaadaan. Way soo baxeen si ay ula joogaan. Carruurta Adil ayaa daaqad muraayad ah bannaankeeda ka daawanayay geerida aabbahood. Looma oggoleyn inay gudaha galaan, sababo la xiriira cabsi laga qabay inay qaadaan fayraska.
"Taasi waxay ahayd waxa ugu daran," ayuu yiri Osman. "Inaad daawato. Waan ogaa mar walba in maalin uun uu aabbahay dhiman doono. Balse waxaan moodi jiray inaan la joogi doono, oo aan gacanta ka qaban doono. Weligey ma sawiran inaan ka eeg doono muraayadda dhexdeeda."
Adil ayaa tobnaan sano u shaqeynayay NHS. Balse qoyskiisa ayaa aaminsan in NHS aysan u abaal gudin, oo aysan siin dharka culus ee dhaqaatiirta ee ka difaaci lahaa coronavirus. "Waxaan u maleynayaa inaan la rumeysan karin in gudaha UK sanadkan 2020 aan la dagaallameyno xanuun khatar ah, dhaqaatiirteenna safka hore ku jirtana aysan heysan qalab difaaca oo ay shaqadooda ku gutaan," ayuu yiri Osman. "Ujeeddadu waa in taasi ay tahay mid khaldan oo u baahan in degdeg wax looga qabto."
Kaddib cabashooyin badan oo ku aaddan in qalab ku filan uusan oollin NHS, dowladda ayaa geysay qalabka difaaca fayraska. Wasiirka Caafimaadka dalkaas Matt Hancock ayaana sheegay inaysan waxba u reeban doonin difaacidda shaqaalaha caafimaadka ee safka hore ku jira.
Muddadii uu Adil isbitaalka ku jiray, Amged ayaa xaalad adag ku jiray. Balse 28-kii March, dhaqaatiirta ayaa go`aansaday inay Amged ka saaraan mashiinta neefta. Amged walaalkii Akmal oo ku lebisan dharka culus ayaa loo oggolaaday inuu qolkiisa galo, uuna gacantiisa qabto. Amal ayaa ka daawanayay bannaanka daaqadda.
Amged ayaa lagu aasi doonaa Bristol, oo uu aabbihiis ku aasan yahay, waana meel u dhow hooyadiis oo ay soo booqan karto.
Sida uu codsaday, Adil waxaa lagu aasi doonaa Suudaan, meel ay ku aasan yihiin aabbihiis iyo awowgiis.
In la helo warqadda oggolaanshaha in la qaado meydka Adil aad ayay u adag tahay xilligan oo uu bandowgu jiro.
"Dardaaranka ugu dambeeya ee qof dhintay, aad ayaa looga ixtiraamaa dhaqankeenna," ayuu yiri Osman. "Inaan fulinno ayaan ku dadaali doonnaa."
Carruurta Adil kama qeyb geli doonaan aaska aabbahood. Inkastoo diyaaradaha xamuulka ay shaqeynayaan, haddana ma jiraan diyaarado rakaab oo taga Suudaan.
Balse keligii lama aasi doono. Bulshada uu ku soo dhex koray Adil, walaalihiis iyo carruurtooda iyo dadkii uu muddada dheer caawinayay ayaa ka qeyb geli doona aaskiisa.
Dhaqanka Suudaan sida uu qabo, qof walba oo aaska ka soo qeyb gala wuxuu gacanta ka soo buuxsadaa ciid kaddibna wuxuu ku dhex daadiyaa godka.
</doc>
<doc docid='bbc_war-52031161' lang='som' type='mono' source_url='https://www.bbc.co.uk/somali/war-52031161' term='COVID'>
Coronavirus: Nin u dhintay dawo uu u liqay ka hortagga Covid-19
Nin ku noolaa gobolka Arizona ayaa dhintay, xaaskiisana waxay ku jirtaa xaalad halis ah ka dib markii ay liqeen dawada malaariyada ee Chloroquine. Ujeedadoodu waxay ahayd in ay kaga hortagaan Covid-19.
Nin ku noolaa gobolka Arizona ayaa dhintay, xaaskiisana waxay ku jirtaa xaalad halis ah ka dib markii ay liqeen dawada malaariyada ee Chloroquine. Ujeedadoodu waxay ahayd in ay kaga hortagaan Covid-19.
Madaxweynaha Mareykanka Donald Trump, wuxuu sheegay in dawada chloroquine ay suuragal tahay in lagu daweeyo fayraska.
Balse lamaanaha degganaa Phoenix waxay liqeen kiimiko aalaaba loo adeegsado in lagu nadiifiyo booyadaha biyaha ee kalluunka lagu dhex rido.
Waxyar ka dib markii ay liqeen ayey xanuunsadeen waxaana la geeyay cisbitaal, sida ay sheegeen maamulka caafimaad ee Banner Health.
Labadan lamaane waxay ku jireen da'da 60-maadka.
Haweeneyda oo weli taalla cisbitaalka waxay NBC u sheegtay in telefishinka ay ka aragtay Trump oo ka hadlaya faa'iidada suuragalka ah ee laga heli karo chloroqiune in lagu daweeyo Covid-19.
Maamulka Cuntada iyo Dawada Mareykanka (FDA) ayaa horey u ansixiyay in dawadaas loo adeegsado Malaariyada, iyo xanuuno kale, balse weli lama ansixin in loo adeegsan karo daweynta fayraska corona.
"Waxaan aragnay isagoo saxaafadda la hadlaya. Tahan ma ahayn xaqiiqdii," ayey tiri. "Trump wuxuu ku celceliyay in aasaas ahaan ay dawo wanaagsan tahay."
"Waxaan ka baqeynay in aan xanuunsano," ayey u sheegtay NBC.
Waxaa jiro ugu yaraan 46,548 qof oo uu ku dhacay fayraska ee dalka Mareykanka. Waxaana u dhimatay ugu yaraan 592 qof.
Qoyskan waxay horey dawadan chloroqiune ugu adeegsadeen daweynta biyaha kullaanka, qeyb ka hartay ayeyna guriga ku haysteen. Dawada ay haysteenna waa mid ka duwan nooca lagu daweeyo malaariyada.
Waxay isku dareen dawada iyo biyo, way qaseen ka dibna way cabeen. Illaa 20 daqiiqo gudahooda ayey labadaba ku xanuunsadeen.
"Waxaan billaabay matag," ayey tiri. "Seygeygana waxaa ku dhegay naqaska."
Seygeeda ma uusan badbaadin, iyadana weli waxay ku jirtaa xaalad halis ah.
"Khubarada caafimaadka waxay xoojinayaan in chloroquine, oo ah dawo malaariyo, aanan loo adeegsan karin daweynta ama ka hortagga Covid-19," ayaa lagu yiri warbixin ka soo baxday Banner Health.
Marka la eego xaaladda aan sahlaneyn ee ku xeeran Covid-19, waan fahamsannahay in dadka ay isku deyayaan in ay helaan qaabab cusub oo ay ku daweeyaan ama uga hortagaan fayraska, balse dawo inaad iskaa u qaadato ma ahan arrin wanaagsan."
Isbuucii la soo dhaafay, Trump wuxuu sheegay in dawadan ay tahay mid macquul ah. Wuxuu Twiter-kiisa ku qoray in "fursad wanaagsan ay leedahay oo wax ka bedeli karta xaaladda taariikhda daweynta," marka la qaado dawada antibiotic-ga ee azithromycin.
"Waxaan dooneynaa in aan dawadaas u diyaarino sida ugu dhaqsaha badan," ayuu ka yiri shirkii jaraa'id ee isbuucii tagay uu ku qabtay Aqalka Cad.
Hay'adda FDA ee Mareykanka u qaabilsan Dawada iyo Cuntada ayaa isla markiiba qeexday in chloroquine aanan la ansixin, iyagoo sheegay in aysan jirin dawo la tijaabiyay oo daweyneysa ama ka hortageysa Covid-19".
Isbuucii la soo dhaafay, saraakiisha caafimaadka Nigeria ayaa sidoo kale soo saaray digniin ah in dawada malaariyada aan si xun loo adeegsan ka dib markii cisbitaallada magaalada Lagos ay soo weriyeen in tirada bukaannada ku xanuunsaday isticmaalka chloroquine ay sare u kacday.
Dawadaas ayaa farmashiyaasha Nigeria ka dhammaatay taas oo ay suuragal tahay in ay ka dhalatay hadalka Donald Trump.
Qoraal ka soo baxay Laanta Xakameynta Cudurada ee Nigeria ayaa lagu sheegay in "Hay'adda Caafimaadka Adduunta ee WHO aysan ansixin isticmaalka chloroquine in lagu daweeyo Covid-19."
"Fadlan  haisticmaalin dawo uusan dhaqtar ku siin. Taas waxay kuu geysan kartaa dhibaato, waadna u dhiman kartaa."
</doc>
<doc docid='bbc_war-52277198' lang='som' type='mono' source_url='https://www.bbc.co.uk/somali/war-52277198' term='COVID'>
Dal ay ka dhaceyso doorsho xilli uu cudurka Corona fara ba’an ku hayo caalamka
Dalka Kuuriyada Koonfureed ayaa waxaa ka bilaabatay doorasho lagu soo dooranayo baarlamaanka dalkaasi.
Dalka Kuuriyada Koonfureed ayaa waxaa ka bilaabatay doorasho lagu soo dooranayo baarlamaanka dalkaasi.
Codeynta oo la isticmaalayo warqdao ayaa dalkaasi ka socota, iyada uu dalkaasi ka mid yahay dalalka uu ka dilaacay Feyriska Corona.
Guddiga doorashada dalkaasi ayaa waxaa ay dhaqangaliyeen dhowr tallaabo si looga gaashaanto faafidda cudurka Corona.
Codbixiyayaasha ayaa waxaa la siiyay qalabka gacmaha la gashado ,waxaana gacmaha loogu dhaqayay dareerayaasha dila jeermiska iyada oo ay codbixiyayasha sidoo kale xidhnaayeen qalabka sanka lagu duubto.
Waxaa sidoo kale dadka codka ka dhiibanaya doorashada baarlamaaka Kuuriya Koonfureed la baarayay heer-kulka jirkooda.
Doorashada ayaa waxaa lagu tartamayaa 300 oo kuraasta baarlamaanka dalkaasi Kuuriyada Koonfureed.
Waxaa horey u sii codeeyay dad ay tiradoodu gaarayso 11 milyan oo qof oo ka mid ahaa dadkii doorashada u diiwaangashanaa, taasi oo micnaheedu tahay 26% bulshada dalkaasi ku nool.
35 xisbi ayaa doorashada ku tartamaya , balse waxaa uu tartanka ugu adag u dhaxeyn doonaa xisbiga talada haya ee Minjoo (Democratic) Party iyo xisbiga mucaaradka ugu weyn ee conservative United Future Party.
Dalka Kuuriyada Koonureed waligeed doorsaho dib looma dhigin , xitaa xilligii dagaalkii Kuuriya 1952, oo la qabtay doorashadii madaxwaynaha
Caqabadda haysata saraakiisha doorashada ayaa ah sidii looga hortagi lahaa halista cudurka Corona in uu sii faafo.
Waxa ay go'aansadeen in haddii qofka heerkulka jirkiisa ka sareeyo 37.5C,la geeyo qol gaar ah oo dada laga dhex saaro.
Bukaanada laga daweeyay xanuunka Corona aya waxaa la siiyay fursad ay codadkooda ugu dhiiban karaan qaab Email ah.
</doc>
<doc docid='bbc_war-52107148' lang='som' type='mono' source_url='https://www.bbc.co.uk/somali/war-52107148' term='COVID'>
Coronavirus: Isu naxariisashada naadirka ah ee ka dhalatay Covid-19
ka dib markii uu dilaacay cudurka Corona, waxaa dad ku nool goobo kala duwan oo caalamka ka mid ay sameyeen falal kala duwan oo wajiyada dadka dhoollacadeyn ku reebay.
ka dib markii uu dilaacay cudurka Corona, waxaa dad ku nool goobo kala duwan oo caalamka ka mid ay sameyeen falal kala duwan oo wajiyada dadka dhoollacadeyn ku reebay.
Iyadoo xaalad adag lagu jiro ayay dad badan aqbalayaan xujo furka Covid-19 oo ah in aad isa soo sawirtid adigoo qof caawinaayo.
Mahita Nagaraj oo ka soo jeeda magaalada Bangalore ee dalka Hindiya waxay Facebook ka bilowday qol ay ugu magac dartay Caremonger India, si ay taageero ugu fidiso dadka nugul ee bulshada ka mid ah, inta uu socdo xanuunka Coronavirus.
Muddo toddobaad gudihiisa, kooxdaas waxay gaartay in ka badan 5,800 oo mutadawiciin ah oo diyaar u ah inay dadkaasi caawiyaan.
Kooxda ayaa mudnaanta siinaya dadka ugu nugul bulshada, kuwaas oo ay u kala qeybiyeen afar; waayeelka, dadka naafada ah, waalidiinta haysta carruurta ka yar 12-ka bilood, iyo dadka qaba cudurrada halista ah.
"Qolkan Facebook-ga waxaan furnay iyadoo ay xitaa asxaabteyda ka walaacsanyihiin waxa ku dhici kara dadka cudurka u nugul ee ka mid ah qoyskooda xilliga xayiraadaha lagu guda jiro," ayey tiri asaasaha qolkan.
Waxay intaasi raacisay "inay aad ula dhacday dadka sida mutadawacnimada u doonayo inay dadkooda caawiyaan, iyagoo tixgelinayo xaalada adag ee jirta balse waxay ila tahay in dadka mutadawacnimada ay ka fakarayaan inay dadka u caawiyaan, marka iguma ahan la yaab in dadka ay caqabadaha waxbo u arkin."
Kooxda ayaa hadda haysata mutadawiciin ku filan oo daboola baahida magaalooyiinka dalka oo dhan.
Qabanqaabiyeyaasha Filimada Cannes ayaa albaabadooda u furay dadka hoy la'aanta ah, kuwaas oo aanan haysan meel ay aadaan maadaama magaalada ay weli xayirantahay.
Munaasabadda sanadlaha ah ee ka dhacda Faransiiska Riviera, oo martigelisa xiddigaha ugu waaweyn filimada, ayay ahayd in ay dhacdo 12 May illaa 23 May balse dib ayaa loo dhigay.
Goobta xafladda lagu qaban jiray ayaa hadda habeen walba guri u noqotay dad gaaraya illaa 50-70 qof.
Heerkulka ayaa laga cabiraa qof walbo oo raba inuu soo galo dhismaha.
Waxaa jiray walaac laga qabo dadkaas oo lagu qiyaasay 12,000, dadkan ayaanan horay u haysanin hoy.
Dad badan oo guri la'aan ah ayaa sidoo kale ku tiirsan lacagta ay dadweynaha ku caawinayaan, way adkaan doontaa inay ku nagaadaan gudaha halkaas si ay naftooda uga ilaaliyaan fayraska iyo inay yareeyaan faafitaankiisa.
José Andrés  oo ah nin kariya cuntada oo u dhashay dalka Mareykanka ayaa si kumeel gaar ah u beddelay maqaayadiisa si ay u siiyaan qado dadka u baahan cuntada ee an waxbo haysanin.
Ujeedada ayaa ah in la taageero qoysaska uu dhaqaalahooda liita, dadka aanan haysanin hoy iyo waayeelka.
Aasaaha World Central Kitchen ,ayaa dowladda ugu yeeray inay waxbadan ka qabato sidii loo caawin lahaa dadka baahan.
Markii uu cudurku ka dillaacay Shiinaha, dadka cuntada makhaayadaha ka kariya ayaa durbawa bilaabay inay quudiyaan dadka cunnada u baahan.
Tusaalaha ugu horeya waa Li Bo, oo dhowaan mulkiile ka noqday makhaayad bishii Disembar ka dib markii uu gaarigiisa iibiyey iyo weliba lacag amaah ah, balse 36 sano jirkan ganacsigiisa uma hirgelin waxaana bilowday Covid-19.
"Waan argagaxnay. Waxaan jiiftay guriga anigoo ka walwalaya sidii aan dib ugu bixin lahaa deenta," ayuu ku yiri Changjiang Daily.
"Balse waxaan arkay warka ku saabsan sida shaqaalaha caafimaadka ee isbitaalka ay u halgamayaan marka waxaan dareemay in ay tahay waqtigii aan ficil sameyn lahaa. Waxaan rabay in aan sameeyo qaybteyda si kastoo aysan muhiim u aheyn."
Waxay bilaabeen in  daaqadaha saaraan sawirro farshaxan ah ka dib markii la xiray iskuulada UK.
Boqollaal iskuul ayaa aradyda  ku dhiira galinaya sawirradan ay ku muujinayaan rajo ka dibna barta Interned-ka ay ku baahinayaan.
Inkastoo dhismayaal badan la xiray ayaa mid ka mid ah maamulka macalimiinta  ayaa sheegay  in ardyada badankooda qaab online ah ku qaadanayeen cashirada.
Warshadda soo saarta tiishka ee dalka Spain ee dhoofisa xaanshiyadaha tirtirashada iyo waxyaabaha kaabayaasha ah sida dharka miisaska ayaa  markii makhaayadaha iyo hoteelada la xiray, bilawday inay wax soo saarkeeda ku badesho soo saarista fayadhowrka iyo qalabta caafimaadka.
Pau Vila oo ah maamulaha guud ayaa yidhi: "Markii dhibaatadu run ahaantii bilaabatay, oo uu saameeyay isbitaallada gobolka, waxa ku yaraaday  qalabka.
Nasiib xumo, hannaanka dib loogu soo celinayo agabyada isbitaalka, runtii waa gaabis wuxuuna dadka halis gelinayaa duruufaha jira."
Laba toddobaad ka hor, warshadda ayaa joojisay wax soo saarkii caadiga ahaa, waxayna hadda soo saartaa keliya  waraaqaha fidsan iyo tiishka musqusha si loogu isticmaalo isbitaalada.
</doc>
<doc docid='bbc_war-52211779' lang='som' type='mono' source_url='https://www.bbc.co.uk/somali/war-52211779' term='COVID'>
Coronavirus:: Dalka Mareykanka oo tiradii ugu badnayd caalamka ay ugu dhinteen Covid-19
Dalka Mareykanka ayaa noqaday dalka dadka ugu tirada badan ay hal maalin ugu dhinteen cudurka Corona guud ahaan caalamka.
Dalka Mareykanka ayaa noqaday dalka dadka ugu tirada badan ay hal maalin ugu dhinteen cudurka Corona guud ahaan caalamka.
Waxaa shalay oo kale cudurka Corona ugu dhimatay dalka Mareykanka in ka badan1,800 oo qof.
Waxaa tirada guud ahaan dalka Mareykanka ugu dhimatay cudurka Corona ay imika gaaraysaa ku dhawaad 13,000, sida lagu xusay warbixin ay soo saartay jaamacadda Johns Hopkins.
Dalka Mareykanka kiisaska uu ilaa iyo imika cudurka so ritay ayaa gaaraya 398,000, waa tirada ugu badneyd guud ahaan caalamka .
Caalamka guud ahaan tirada uu soo ritay cudurka Corona ayaa imika sii dhaaftay1.4 milyan.
Magaaalada New Yorka ayaa noqotay magaalada tirada ugu badan ay ugu dhintaan cudurka Corona.
Shalay oo kali ah waxaa magaalada New York ku geeriyootay dad tiradoodu ay gaarayso 731 qof.
Waxaa la saadaalinayaa in cudurka Corona ay dalka Mareykanka ugu dhiman karaan dad tiradoodu ay gaarays 240,000, sida ay shaaciyeen guddiga gaarka ah ee uu madaxwayne Trump u saaray xakameynta cudurka.
Dhanka dalka UK rai'sul wasaare Boris Johnson ayaa habeenkii labaad ku baryay qeybta la dhigo dadka xaaladooda caafimaad ay  culus tahay.
Dhanka kale muddo 11 toddobaadah oo ay xayiraad saarneyd magaalada Wuhaan ee dalka Shiinaha oo ah halkii uu ka soo bilaabmay xanuunkna Corona ayaa hadda laga qaaday xayiradaasi
Isu socodka Tareenada  iyo dib u hagaajinta waddooyinka Tareenada ayaa hadda dib uga bilowday magaalada wuhaan
Arrintaan ayaa imaanaysa iyadoo Taladadii shalay aan laga soo sheegin dalka Shiinaha wax dhimasho ah oo uu sababy Feyraska Corona,waana markii ugu horeysay tan iyo markii uu xanuunkan ka bilowday magaaladaaas.
Tirada dadka u dhintay cudurka Corona ee dalka Faransiiska ayaa imika kor u dhaaftay 10,000 oo qof.
24 saac ugu dambeysay waxaa isbataalada dalka Faransiiska cudurka ugu geeriyooday dad ay tiradooda dhan tahay  607 qof.
Tirada uu cudurka soo ridanayo dalka Faransiiska ayaa sidoo kale sare u kacday boqolkiiba 5 iyada oo ay jirto in xayiraad lagu soo rogay dhaqdhaqaaqa shacabka.
</doc>
<doc docid='bbc_war-52270386' lang='som' type='mono' source_url='https://www.bbc.co.uk/somali/war-52270386' term='COVID'>
Bollywood: Maxaa kala heysta coronavirus iyo jilayaasha filimada ee Hindiya?
Iyadoo adduunka oo dhan uu u xayiran yahay cudurka Covid-19 awgiis, shirkadaha filimada sameeya ee dalka Hindiya waxay wajahayaan dhibaato xooggan oo dhinaca dhaqaalaha ah, maadaama filimadii shaqadooda laga kala dhaqaaqay shaleeymooinkiina ay xiran yihiin, xilli xiddigihii filimadana ay guryahooda ku xareysan yihiin. Haroon Rashid, oo ah wariyaha BBC-da u qaabilsan isgaarsiinta Aasiya ayaa ka warramaya saameynta gaartay Bollywood-ka.
Iyadoo adduunka oo dhan uu u xayiran yahay cudurka Covid-19 awgiis, shirkadaha filimada sameeya ee dalka Hindiya waxay wajahayaan dhibaato xooggan oo dhinaca dhaqaalaha ah, maadaama filimadii shaqadooda laga kala dhaqaaqay shaleeymooinkiina ay xiran yihiin, xilli xiddigihii filimadana ay guryahooda ku xareysan yihiin. Haroon Rashid, oo ah wariyaha BBC-da u qaabilsan isgaarsiinta Aasiya ayaa ka warramaya saameynta gaartay Bollywood-ka.
Bishii lasoo dhaafay xilligan oo kale, taageerayaasha Bollywood ee caalamka ku nool aad bay u faraxsanaayeen. Filimkii ugu dambeeyay ee uu hagay Rohit Shetty ayaa la sugayay in shaleemeeyinka laga daaro 24-kii March.
Dadka sameeyay filimkaas, oo lagu magacaabo Sooryavanshi, waxay filayeen inuu si weyn uga gadmo suuqa filimada ee box office, sababtoo ah sii deynta filimka waxay si aan ku talagal ahayn ugu soo aadday maalin Hindiya ka ah fasax qaran.
Laakiin halkii taas la filayay, waddanka oo dhan wuxuu maalintaas galay xayiraad 21 maalmood ah, si loo istaajiyo fiditaanka cudurka coronavirus.
Siideynta filimka Sooryavanshi waxaa dib loogu dhigay waqti aan la cayimin.
Waxaa sidaasoo kale nasiib darro ugu dhacday filimka 83 ee uu hagay Kabir Khan, oo ah filim laga sameeyay kooxda reer Hindiya ee ku guuleysatay koobka adduunka ee cricket-ka, waxaana jilayay lamaanaha dhabta ah ee kala ah Ranveer Singh iyo Deepika Padukone. Filimkaasna wuxuu ballansanaa 10-kii bishan April.
Khan oo ka hadlayay channel-kiisa youtube-ka ayaa yiri; "Arrintan aad bay niyad jab u tahay".
"Runtii waxay faraha noo cuncunayeen inaan filimkaas u fasaxno caalamka. Laakiin xaaladdu waxay isu baddashay mid sida aan ku fakareynay ka weyn. Dunida oo dhan ayaa maanta xayiran, sidaas darteed waxay ila tahay daawasho filim waa laga muhiimsan yahay."
Coronavirus kaliya ma uusan saameynin filimadii la sii deyn lahaa.
Atariishada lagu magacaabo Kangana Ranaut waxay duubeysay jilista filimkeeda cusub oo ay ka wadday gobolka ku yaalla koonfurta Hindiya ee Tamil Nadu, laakiin waxaa ku billowday amarka xayiraadda ah.
"Qorshuhu wuxuu ahaa inaan halkaas joogo 45 maalmood, balse nalooma oggolaanin inaan dad badan isku keenno. Duubistii ayaa la joojiyay anigana waxaan dib ugu soo laabtay Mumbai", ayey tiri.
Atariisha lagu magacaabo Deepika Padukone waxay sheegtay inay "aad u nasiib badan tahay" sababtoo ah waxay qorsheyneysay inay u duusho waddanka Sri Lanka, si ay halkaas uga billowdo duubista filimkeeda cusub, maalmo yar ka hor inta aan xayiraadda la galin.
"Arrinta fiican waa in aannaan ka bixin Mumbai. Kuma aannaan xayirmin meel kale. Waxaan garanayaa dad badan oo filimadooda gabogabo u ahaayeen oo isaga soo cararay," ayey tiri iyadoo la hadleysay wariye Rajeev Masand, oo dhawaan wareystay.
Jilayaasha ayaa dhammaantood ku wada sugan guryaha, waxayna shaqooyinkooda ku qabanayaan gacmahooda, maadaama aysan jirin shaqaale la oggolyahay inay guryahooda kasoo baxaan.
Qaarkood, sida Deepika Padukone iyo Katrina Kaif, weelasha ayey gacmahooda ku dhaqanayaan. Kuwo kale, sida Alia Bhatt iyo Hrithik Roshan, waxay baranayaan xirfado cusub.
Kuwo kale oo ka mid ah jilayaasha waxaa lagu eedeeyay inay "si dhab ah u qaadan waayeen" xaaladda lagu jiro.
Farah Khan, oo ka mid ah agaasimeyaasha filimada waxay muuqaal ay soo dhigtay instagram-keeda ugu hanjabtay inay "xiriirka u jari doonto" qaar ka mid ah saaxiibbadeeda caanka ah, haddii ay joojin waayaan "muuqaallada jimicsiga ah ee ay soo galinayaan".
Waxay tiri: "Waan fahmi karaa inay noloshiinna idiin toosan tahay oo aysan jirin wax aad ka walwaleysaan adduunkan uu cudurka safmarka ah qabsaday. Annaga inteenna badan waan ka walaacsan nahay xaaladdan xun."
Qarna waxay barahooda xiriirka bulshada u adeegsanayaan dhinaca wacyigalinta.
Kartik Aaryan wuxuu soo bandhigay muuqaal ku saabsan wacyigalinta kala fogaandhaha
Qaar badan oo ka mid ah atooreyaasha iyo atariishayaasha Hindiya waxay iyaguna ka qeyb qaadanayaan caawinta dadka uu saameynta dhaqaale ku yeeshay amarka xayiraadda ah ee uu sababay coronavirus.
Akshay Kumar iyo Anushka Sharma waxay lacag macaawino ah ku dareen sanduuqa caawinta ee Ra'iisul Wasaare Narendra Modi, kaasoo lagu taakuleeyo malaayiin qof oo ka mid ah dadkii lacagaha maalinlaha ah ka qaadan jiray shaqooyinka ay qabtaan.
Saaxiibbadood intooda badanna waxay bixiyeen lacago noocaasoo kale ah.
Iyadoo hadda la isla dhexmarayo warar ku saabsan in lasii kordhin doono xilliga ay soconeyso xayiraadda, waxaa la filayaa in isbadallo waaweyn ay ku imaadaan Bollywood.
Laakiin jilayaasha iyo agaasimayaasha Bollywood-ka waxay ka warqabaan in habsaanka ku yimid shaqooyinkooda ay ka darantahay saameynta dhibaato ee heysata dadka saboolka ah.
</doc>
<doc docid='bbc_war-52211778' lang='som' type='mono' source_url='https://www.bbc.co.uk/somali/war-52211778' term='COVID'>
Tariikhda Boqorkii kabanka Xudeydi oo ku geeriyooday London
Alle ha u naxariistee, waxaa Magaalada London ku geeriyooday, fannaan, laxamiiste, Maxamuud Ismaaciil Xuseen (Xudaydi) oo loo yaqaannay Boqorkii Cuudka, maadaama uu ku xeeldheera tumiddiisa.
Alle ha u naxariistee, waxaa Magaalada London ku geeriyooday, fannaan, laxamiiste, Maxamuud Ismaaciil Xuseen (Xudaydi) oo loo yaqaannay Boqorkii Cuudka, maadaama uu ku xeeldheera tumiddiisa.
Xudeydi ayaa muddooyiinkii u dambeeyay la xanuunsanaa fayraska corona oo fara ba'an ku haya guud ahaa caalamka.
Xudaydi waxa uu dhashay, 1928-kii, waxaana uu jirey 92 sano, isagoo ku dhawaad qarnigaa ahaa tiir aan liicin oo uu leeyahay fanka Soomaalidu, waxaa uuna aad can ugu ahaa tumidda muuusigga, gaar ahaan cuudka.
Waxa uu ku dhashay magaalada Berbera, waxaana uu dhallinyaronimadiisii ku soo qaatay magaalada Cadan ee dalka Yemen, ka hor intii uusan u soo laaban Somaaliya.
Waxa lagu tilmaamaa inuu ka mid ahaa aasaasayaasha fanka casriga ee Soomaalida.
Maxamuud Ismaaciil Xuseen 'Xudaydi ayaa fanka soo bilaabay isaga oo ay da'diisu tahay 18 sano,balse uu aad u soo shaac baxay markii ay da'diisu ahayd 20 jir.
Wareysi uu BBC siiyay sanadkii 2018 ayuu Xudaydi ku sheegay in fanka uu ka soo bilaabay magaalada Cadan ee dalka Yemen oo uu tartan uga qayb galay.
Maxamuud'Xudaydi ayaa sidoo kale sheegay in maclimiin badan uu lahaa oo markii uu fanka ku soo biiray ka gacan qabtay.
"Maclinkeyda waxaa la oran jiray Cabdi Xandule Shanle reer Burco ayuu ahaa, maclinkeygii labaad waxaa uu ahaa Xasan Nahaari", ayuu yiro Xudaydi.
Xudaydi ayaa sheegay in Kontameeyadii uu magaalada Cadan kaga qeyb galay tartan dhanka fanka ah oo ay ka qeybgalayeen fanaaniin ka soo kala jeeda dalal kala duwan, taasi oo uu sheegay in uu guul ka soo hoyi'yay.
Xudaydi ayaa Yeman ka oso laabtay sanadii 1960 halkasi oo uu fanka ka sii waday.
Alle ha u naxariistee Axmed Ismaaciil Xuseen (Xudaydi) waxaa uu sheegay in tumidda Kaban uu ku dhiirigaliyay abwaankii waynaa ee Cabdulahi Qarshe.
"Cabdulahi Qarshe bilowguu Durbaanka ayaan u tumi jiray marka isaga ayaa igu dhiirigaliyay oo waxaa uu igu yiri aabahaa muxuu kuu iibiyay markii uu iskuulka ku geynayay,markaas ayaan ku iri Buuq iyo Qalin,markas ayuu igu yiri Kaban soo iibso", ayuu yiri Xudaydi mar u BBC u waramay 2018.
Alle ha u naxariistee Xudaydi kuma ekeyn oo kali ah tumidda kaban, balse waxaa uu sameeyay heeso badan oo wadani iyo Jaceyl isugu jira.
Heesaha waddaniga ee uu sameeyay waxaa ka mid ah hees la yiraahdo Dhalad oo ah hees uu calanka u qaaday markii xorriyadda ay qaateen gobolada waqooyi ee imika Soomaliland loo yaqaano.
"Heestii calanka lagu saaray aniga ayaa sameeyay, heestaas waxaa loo bixiyay Dhalad, imika sanadkii ayaa mar la saaraa", ayuu yiri.
Waxa ka mid ah miraha heestaasi, Calanyahow dhayal ma aha dhidibkaaguye, dhaaxaan aawadaa dhib soo maraye.
Dhanka heesaha Jaceylka, Xudaydi waxaa uu sameeyay heeso badan waxaana sida u sheegay ugu caansa heesta Raaxeeye.
"Tan ugu qaalisan waa heesta Raaxeeye anaa sameeyay marka heesta Raaxeeye badda dhaantada weeye", ayuu yiri.
Maxamuud Xudaydi maadaama uu aad caan ugu ahaan tumidda Kaban ama Cuudka waxa loo yaqaano waxaa jira dad badan oo caan ah oo isaga uu baray Kaban.
Abwaanka oo BBC ay weydiisay dadka ka aflaxay ee uu baray Kaban ayaa yiri: waxaa ka mid ah Cumura Dhuule, ninkii la oran jiray Goobe iyo dad aanan koobi kareyn
Abwaanka ayaa sidoo kale sheegay in waligii uu jeclaa in dadka dhalinyarada ah uu sii baro tumidda Kaban.
"Caruur yaryar ayaan kabanka baraaiyo dad waawayn iyo dumarkii oo la yiri ragga is dhexgali mayn ayaan gabdho iyaga u tuma baray", ayuu yiri.
Alle ha u naxariistee Xudaydi ayaa waxaa ahaa nin fanaaniinta ku booriya in aysan siyaasadda dhexgalin.
Waxaa uu sheegay in fanaaniinta imika jira uu mar walba ka waaniyo in aysan qaadin heesaha siyasadda marka laga reeb kuwa waddaniga ee dalka lagu ammaanayo.
"Af-Soomaaiga aad ku heeseysaan ereyga siyaasiga ah ha qaadina, eryada jaceylka oo kali ah gala, erayada jaceylka qudhooda xulka ka qaata, siyaasadana iskaba dhaaf haddii aadan dalka ammaanayn, " ayuu yiri.
Fanaanta Soomaaliyeed ayaa geerida Alle ha u naxariistee Xudaydi si wayn uga hadlay.
Waxa ay BBC la hadashay qaar ka mid ah fanaantii ay isla so shaqeeyeen.
Fanaanadda Hibo maxamed (Hibo nuura) ayaa ku tilmaamtay Xudeyda in uu ka mid ahaa dadkii " Fanka dhiddibada u tagay ,".
"Addoon qalbi wanaagsan ayuu ahaa , aabe Soomaaliyeed oo fiican ayuu ahaa, dadkii fankan dhiddibada u taagay ayuu ka mid ahaa, ayay tiri Hibo Nuura.
" Heesta (Laaleys) ayuu ii tumay oo ka mid ah heesihii aan ku soo baxay, ayay intaa ku dartay.
Abwaan Saciid Saalax oo ka mid ah dadka ay sida weyn isu garanayeen abwaan Xudeydi ayaa isna sheegay in qof walba oo macagiisa maqlo uu soo xusuusto shanqarta cuudka.
"La iskuma hayo magaca Xudeydi marka la xusaba qofka Kaban ama Cuudka ama shanqadhiisa qeybtaasi Miyuusiga ayaa kuu so baxaysa, hal abuur wuu ahaa oo heesaha kaban kuwa badan buu isaga curintoodu lahaa, " ayuu yiri Saciid saalax.
</doc>
<doc docid='bbc_war-52403641' lang='som' type='mono' source_url='https://www.bbc.co.uk/somali/war-52403641' term='COVID'>
Kiisaska Corona virus ee daafaha caalamka

Fadlan cusbooneysii boggaaga si aad u hesho macluumaadka oo dhan
Xigasho: Jaamacadda Johns Hopkins, Hay'adaha Caafimaadka Qaran
Xilligii la cusbooneysiiyay tirada
                    
                        8 Bisha Shanaad 2020 1:05 gn. GMT+3
*Dhimashada markii loo eego 100,000 oo dadweyne ah
Fadlan cusbooneysii boggaaga si aad u hesho khibrad buuxda
Xogtan si joogto ah ayaa loogu daraa wixii cusub laakiin waxaa laga yaabaa inaan lagu sheegin hadba halka ay mareyso isku darka tirada dal walba.

Xigasho: Jaamacadda Johns Hopkins, Hay'adaha Caafimaadka Qaran
Tiradii ugu dambeysay: 8 Bisha Shanaad 2020 1:05 gn. GMT+3
</doc>
<doc docid='bbc_war-52128169' lang='som' type='mono' source_url='https://www.bbc.co.uk/somali/war-52128169' term='COVID'>
Caro ka dhalatay meydad waddooyinka lagu daadinayo
Carada shacabka ah ayaa sii xoogeysaneysa kaddib markii ay dadka ku dhaqan magaalada ugu caansan dalka Ecuador ee Guayaquil baraha bulshada ku faafiyeen meydad daadsan waddooyinka.
Carada shacabka ah ayaa sii xoogeysaneysa kaddib markii ay dadka ku dhaqan magaalada ugu caansan dalka Ecuador ee Guayaquil baraha bulshada ku faafiyeen meydad daadsan waddooyinka.
Muuqaalada laga arkayo meydadka lagu qubay jidadka ayaa si weyn la isula wadaagay.
Shaqaalaha caafimaadka ee dowladda ayaa lagu soo warramayaa inay hadda dhibaato weyn kala kulmayaan aruurinta meydadka dadkii dhintay maalmihii lasoo dhaafay - kuwaasoo kaliya aan u geeriyoonin xanuunka coronavirus balse u dhintay sababo kale.
Qaraabada dadka meydadkooda la tuuray ayaa soo tabiyay inay waqti badan oo mararka qaar ilaa 4 maalmood ah sugayeen in laga qaado meydadka, iyadoo qaarkood ay iska dhigeen guryahooda bannaankooda.
Wargeys maxalli ah oo lagu magacaabo El Universo ayaa ku warramay in meydad tiradooda u dhaxeyso 400 ilaa 450 aan wali laga qaadin guryaha ay yaallaan.
Duqa magaalada Guayaquil, Cynthia Viteri ayaa Talaadadii shalay sheegtay in la howlgaliyay mid ka mid ah saddex gawaari ah oo ay saaranyihiin kunteenarrada meydadka lagu keydiyo.
Waddamada ku yaalla qaaradda Koonfurta Amerika ayaa laga soo sheegay inuu gaaray xanuunka dunida kusii faafaya ee coronavirus.
Dalka Brazil, waxaa laga soo tabiyay kiiskii ugu horreeyay ee coronavirus ah, kaasoo ku dhacay qof kasoo jeeda qowmiyadaha asalka ah ee dalkaas.
Haweeney 19 jir ah oo kasoo jeedda qowmiyadda Kokama ayaa lagu tilmaamay qofka uu xanuunka haleelay, sida uu sheegay Francisco Ferreira Azevedo, oo ah sarkaal ka tirsan waaxda caafimaadka.
Waxaa jirta cabsi laga qabo in dadka asalka ah uu si ba'an u saameeyo cudurka, maadaama ay daggan yihiin dhul miyi ah oo aan laga helin adeegyada caafimaadka.
Waddanka El Salvador, oo ku yaalla isla qaaraddaas ayaa shaaciyay dhimashadii ugu horreysay ee ka dhalatay cudurka Covid-19.
Qofka dhintay ayaa ah haweeney 60 jir ah oo dhawaan ku laabatay El Salvador kaddib markii ay ka safartay waddanka Mareykanka, sida uu sheegay madaxweynaha dalkaas Nayib Bukele.
Madaxweyne Bukele ayaa ka mid ah madaxdii ugu horreysay ee Latin Ameerika oo soo rogay xayiraado adag oo dhinaca dhaqdhaqaaqyada ah.
</doc>
<doc docid='bbc_war-52204349' lang='som' type='mono' source_url='https://www.bbc.co.uk/somali/war-52204349' term='COVID'>
Coronavirus: "Keliya waa walbahaar, walwal, iyo walaac"
Dhibaatada coronavirus ka dhalatay waxay saameyn ba`an ku yeelatay da`yarta qaba xaaladaha caafimaadka walwalka badan, sida lagu sheegay qiimeyn la sameeyay. Isbeddelka nolosha, xiritaanka iskuullada iyo imtixaanaadka la hakiyay ayaa arrintaasi qeyb ka qaadanaya.
Dhibaatada coronavirus ka dhalatay waxay saameyn ba`an ku yeelatay da`yarta qaba xaaladaha caafimaadka walwalka badan, sida lagu sheegay qiimeyn la sameeyay. Isbeddelka nolosha, xiritaanka iskuullada iyo imtixaanaadka la hakiyay ayaa arrintaasi qeyb ka qaadanaya.
Da`yarta ku dhow xilliga qaangaarka, waxaa ku adag in xorriyadda laga qaado. Gabar lagu magacaabo Ligia iyo qoyskeeda ayaa karantiil ku jiray tan iyo 18-kii March, sababtoo ah hooyadeed waa xaamilo culus.
Ligia oo ahayd qof mar walba jecel inay dibadda u baxdo, saaxiibbadeed la kulanto isla markaana shaqeyso, waxay caqabad u aragtaa inay guriga kula xayirnaato afar qof.
"Tan iyo markii aan karantiilka galay walbahaarkeyga wuu kordhay," ayay tiri Ligia. "Markasta si aan la fileyn ayay u dhacdaa. Waxaan dhib ku qabaa neefsashada iyo inaan si habboon u fekero."
Arrinta ugu daran waxay ahayd markii ay dowladda hakisay imtixaanaadka ardayda heerka A-ga, ee ay iyadu isku diyaarineysay.
"Runtii wax aad u adag ayay ahayd. Waan ooyay. Saameyn weyn ayay igu yeelatay," ayay tiri. "Waxay iila mid ahayd aniga oo ka qeybgalaya tartanka oroddada kaddibna taagan safka bilowga iyaguna ay xisaabinayaan, 3, 2, 1 - kaddibna ay ii sheegeen inaysan qaban doonin tartanka."
Iskuulku wuxuu qeyb ka ahaa nolosha Ligia, sidaas darteed waxay sheegtay inay ku adag tahay inay taas iska illowdo.
"Iskama celin karo inaan baxo. Waxaan maalmahayga ku qaataa wax akhris."
Way adag tahay inaad dareento dhiirranaan haddii aan la qaadeynin imtixaanka aad isku diyaarineyso, balse Ligia ayaa heshay qaabab ay wax uga beddesho xaaladdeeda caafimaadka maskaxda.
"Subixii waxaan hagaajiyay sariirteyda, si aan dib ugu noqon. Waxaan isku dayaa inaan si fiican u neefsado iyo inaan dhegeysto muusiko," ayay tiri.
"Dhanka kale waxaan isku mashquuliyaa in naqshadeynta aan ka barto online-ka, aniga oo is baraya wax i dareensiinaya: 'Haa, sidan keligey waan sameyn karaa.'"
Naomi, oo 21 jir ah, oo ka soo jeedda Cardiff, UK, ahna ardayad barata cilmu-nafsiga kuna jirta sannadkeedii ugu dambeeyay, ayaa sheegtay in walbahaarkeeda uu kordhay sababo la xiriira coronavirus.
Imtixaanaadkeedii ugu dambeeyay waa la hakiyay, inkastoo casharrada iyo imtixaannada laga sameeyo online-ka, isbeddelka yimid iyo qaabka loo bixiyo darajada imtixaanka ayaa saameyn ku yeeshay.
Waxyaabihii ay sameyn jirtay si ay u xakameyso xaaladdeeda, sida inay sameyso tabarrucaad, iyo waxyaabaha kale ee ku qasbayay inay guriga ka baxdo haatan ma sameyn karto. Sidaas darteed waa inay la timaaddaa siyaabo kale.
Naomi ayaa u aragta in joogteynta qoraalka dhacdooyinka ay la kulanto ay caawineyso, iyadoo adeegsaneysa erayada sida: Maxaa sababay inaan sidan dareemo? Maxaan manta ku mahdinayaa? "Su`aalahaas ayaa iga caawinaya inaan ka fekero waxa aan maalintii qabtay iyo wixii wanaagsanaa, iyo sidoo kale inaan qoro waxyaabaha aan ka walaacsanahay," ayay tiri.
Waxa kale ee wanaagsan ayaa ah dareenka bulsho ee uu abuuray coronavirus. "Dhammaanteen waan ka simannahay xaaladdan waana wax fiican inaad ogaato inay jiraan dad dareemaya walaacaas," ayay tiri.
Isla mar ahaantaas, waxay ka walaacsan tahay in laga yaabo in la ilaabo dadka iyada oo kale ah, ee muddada dheer qaba dhibaatooyinka caafimaadka maskxada.
Daraasad ay sameysay hay`adda Young Minds ayaa muujineysa in xanuunka safmarka ah ee coronavirus uu saameyn ballaaran ku leeyahay dadka qaba xaaladaha caafimaadka maskaxda. Inkastoo ay ogyihiin baahida loo qabo tallaabooyinka la qaaday ee lagu xakameynayo fayraska, haddana taasi ma aysan yareyn saameynta, sida lagu sheegay warbixinta.
Dad badan oo ka qeyb qaatay daraasadda ayaa sheegay in walbahaarkooda uu kordhay, inay dhibaato ku qabaan hurdada la'aanta, walaac iyo inay ku fekeraan inay waxyeello u geystaan naftooda.
Dadka ka shaqeeya waaxda caafimaadka maskaxda ee da`yarta ayaa sii wada taageerada ay u fidiyaan dadkaas, sida ay sheegtay hay`adda.
"Waxay isku dayayaan inay gaaraan da`yarta, inkastoo kulamada fool ka foolka ah la joojiyay, in la gaaro meelaha miyiga ahna ay adag tahay," ayay tiri Emma Thomas, oo ka tirsan YoungMinds.
Urur kale ayaa dareemay isbeddel ka dhashay coronavirus. Ururka Shout ayaa adeegga farriin isu diridda oo bilaash ah siiya dadka ku jira dhibaatada. Toddobaadkii la soo dhaafay, waxaa kordhay dadka la soo xiriiraya.
Qiyaastii 70% boqolkiiba dadka isticmaala adeeggooda waxay ka yar yihiin 25 sano, waxayna aad uga sheekeystaan arrinta ku saabsan coronavirus, haatan coronavirus wuxuu qiyaastii 25% ka yahay dhammaan wada hadallada maalinlaha ah. Waxaa intaas dheer, waxay arkeen koror dhanka wada sheekeysiga la xiriira walbahaarka.
"Keliya waa walbahaar, walbahaar, walbahaar," ayay tiri Amy, oo ka tirsan Shout.
Amy ayaa sheegtay in dadka ku jira dhibaatada ay ku adag tahay inay xitaa qabtaan telefoonka, sidaas darteedna farriin isu diridda ay u fududdahay. Waxay da`yarta ku dhibban la qabsiga waayaha is beddelay ka caawisaa inay helaan siyaabo kale oo ay noloshooda ku maareeyaan.
"Haddii aysan jirin dhaqan joogto ah, waxaan ogahay in dhaqamo badan oo xun ay imaanayaan," ayay tiri Amy, oo qudheeda la kulantay dhibaatooyin dhanka caafimaadka maskaxda ah.
Tan iyo intii bandowga la soo rogay, John oo 18 jir ah, kana soo jeeda Waqooyiga London, waxaa ku adkaatay inuu iska ilaaliyo walbahaarka.
Qoyskiisa ayaa ku jiray karantiil tan iyo 15-kii March, kaddib markii hooyadiis, oo ka shaqeysa iskuul, ay la xanuunsatay wax looga shakiyay Covid-19.
In lagu qasbay inuu guriga joogo waxay saameyn ba`an ku yeelatay caafimaadka maskaxda John.
"Caadi ahaan, haddii aan si kale dareemayo, waan iska bixi jiray si aan isaga saaro fekerka xun," ayuu yiri.
"Bas ayaan raaci jiray waddada ayaana ku dhici jiray. Balse taas hadda ma sameyn karo. Waxaan dareemayay dhibaato dhanka caafimaadka maskaxda ah, ma awoodo inaan si fudud uga soo kabto."
John ayaa muddo ka maqnaa iskuulka sababo la xiriira dhibaato dhanka maskaxda ah, wuxuuna go`aansaday inuu ku noqdo sannadka 13-aad ee iskuulka. Xiritaanka iskuulkiisa ayaa caawiyay sababtoo ah dhammaan waxbarashada waxaa laga sameyn karaa online-ka, wuxuuna door bidayaa in qaabkan wax loo barto.
Si kastaba, weli ma uusan awoodin inuu la kulmo la taliyihiisa, sababo la xiriira xayiraadda, taas ayaana walwal ku haysa. "Ma doonayo inay xaaladdeydu ka sii darto," ayuu yiri.
Wuxuu aad isugu dayaa inuu ka baxo qolkiisa jiifka, si uu habeenkii hurdo fiican u helo.
"Haddii aad si joogto ah ugu dhex fekereyso oo aad mashquul ku tahay qolkaaga jiifka, marka aad dooneyso inaad seexato, waxaa runtii maskaxdaada qabsanaya fakradahaas. Isku day in aad aaddo fadhiga ama beerta haddii aad awooddo. Waxaan dareemayaa inay taas i caawineyso."
Chloe oo 13 sano jir ah waxay hagaajinta qolkeeda jiifka ku soo jeedday ilaa saqdii dhexe, si ay isku mashquuliso.
"Marka ay wax bilowdo way ku sii adkeysataa," ayay tiri hooyadeed, Julie Cambridge. Qoyska ayaa is karantiilay sababtoo ah Julie waxay mas`uul ka tahay gabadheeda iyo carruurta ay ayeeyada u tahay, oo ku nool meel aan gurigooda ka fogeyn.
Chloe, oo ah gabadheeda ugu yar, waxay qabtaa xaaladda ADHD iyo walbahaar, tan iyo intii iskuullada la xirayna waxay "ka boodeysay derbiyada", ayay tiri Julie. Waa qof aad u jecel cayaaraha waxayna aadi jirtay bannaanka si ay u soo oroddo amaba ula kulanto saaxiibbadeed.
"Hadda waxaan dareemayaa caajis," ayay tiri Chloe. "Waxaan doonayaa inaan bannaanka u baxo sababtoo ah waan ka baqayaa inaan guriga ku xirnaado."
Waxay dhegeysataa muusiko, iyadoo saaxiibbadeed kala xiriirta baraha bulshada isla markaana wax ka barata online-ka. Balse xaaladdeeda walbahaar ayaa ka sii dartay. "Si fudud ayaan isku beddelaa, oo aan ula soo baxaa dabeecad aan fiicneyn," ayay tiri.
Si taas ka duwan, gabadha 16 jirka ah ee ay Julie dhashay, Jade, ma aysan jecleyn inay bannaanka aaddo. "Tan iyo dugsiga hoose, guriga ayay imaan jirtay, maalin walbana waxay qaban jirta shaqada guriga," ayay tiri Julie.
Balse Jade waxaa walwal ku abuuray imtixaankeedii GCSE ee la hakiyay. "Waan carooday, runtii, aad baan u walaacay," ayay tiri Jade. "Dadaal badan ayaan geliyay imtixaannadaas, si fiican baana isugu diyaariyay. Hadda xitaa ma heleyno fursadda."
Is ilaali oo joogtee xiriirka - Iskarantiilka micnihiisa maaha inaad jarto dhammaan xiriirka, xaqiiqdii, aad bay muhiim u tahay in la aad hadasho waxna dhegeysato, in la isla wadaago sheekooyinka iyo talooyinka, xiriirna aad la lahaado dadka waxtarka kuu leh.
Garowso waxyaabaha wanaagga ku dareensiinaya - Inaad cunto raashiid caafimaad leh, inaad soo lugeyso amaba jimicsi sameyso ayaa kaa caawin kara inaad wanaag dareento. Inaad eegto quruxda bannaanka daaqaddaada amaba aad guriga agtiisa ku soo lugeyso.
Ka yara naso wararka - Warka aan dhammaadka lahayn ee ka soo baxaya warbaahinta iyo dadka baraha bulshada isticmaala ayaa noqon kara kuwo kaa tan badiya. Kala soo bax hal meel oo la isku halleyn karo oo aad wararka ka heli karto, maalintiina hal jeer oo keliya booqo.
La wadaag dadka sida aad dareemeyso - La hadal dadka aad jeceshahay iyo saaxiibbadaada. Hadalku wuxuu wanaajinayaa xaaladdeenna wuxuuna naga caawinayaa inaad fiicnaan dareenno xilliyada adag.
Soco - La imow hab aad ku jimicsan karto maalin walba. Way fiican tahay in la lugeeyo, la ordo ama baaskiil la kaxeeyo, haddiiba aad ka fogaaneyso dadka kale.
Joogtee wax caadi kuu ah maalin kasta - Waxaa laga yaabaa inay u muuqato mid aan micno sameyneyn balse waxay kaa caawineysaa in aad maalinta isku dhaafiso. Seexo soona toos xilli isku mid ah, si joogto ah wax u cun, qubeyso, iska beddel dharka, hawo nadiif ah qaado, waqti la qaado saaxiibbadaa, howlaha guriga qabo. Waqti aad ku nasatana sameyso.
La imow hab aad ku nasato - Inaad hesho waxyaabo nafis ku dareensiinaya, adigoo meel ka dhigaya waxa aad ka walbahaareyso, isla markaana diiradda saaraya inaad nasato ayaa ah waxyaabaha ku caawin kara. Inaad is maaweeliso adigoo daawanaya filim, barnaamijyada TV-ga, akhrinaya amaba dhegeysanaya muusik, ayaa kaa caawin kara inaad iska illowdo waxyaabaha ku walaacinaya.
Waxaa laga soo xigtay: Sarah Kendrick, oo ku takhasustay cilmu-nafsiga kana tirsan Shout
</doc>
<doc docid='bbc_war-52425889' lang='som' type='mono' source_url='https://www.bbc.co.uk/somali/war-52425889' term='COVID'>
Cabsi laga qabo dagaal dhexmara Mareykanka iyo Iran
Waxaa is soo taraysa weerarka dhanka afka ah ee ay is waydaarsanayaan madaxda Iran iyo Mareykanka.
Waxaa is soo taraysa weerarka dhanka afka ah ee ay is waydaarsanayaan madaxda Iran iyo Mareykanka.
Madaxwayne Trump, ayaa qoraal uu barta tweetar-kaa soo dhigay waxaa uu ku amray abaanduulayaasha ciidamada badda ee Mareykanka "inay toogtaan" doomaha ciidamada badda ee Iiraan ee dhibaataynaya marakiibta dagaalka ee Mareykanka.
Arrintan waxay ahayd hanjabaadii ugu adkeyd ee ku aadan tallaabo militari oo toos ah oo lagu hanjabo tan iyo horraantii sanadkan.
Bilowgii sanadkan ayaa waxaa cirka isku shareertay xiisadda u dhaxeysa labada dal ka dib markii ay mareykanka dileen abaanduule sare oo ka tirsanaa ciidamada ilaalada kacaanka Iiraan Janaraal Qasem Soleimani.
Arrintan waxay Mareykanka iyo Iiraan qarka u saartay in uu dagaal dhexmaro.
Maxaa imika sababay digniinta madaxwayne Trump.Maxay se tahay sababta mareykanka iyo Iiraan oo la daalaa dhacaya Covid-19, ay dib ugu soo cusboneeyeen xiisadda?
Sababta ugu dambeysay ee fariinta madaxwayne Trump ayaa ahayd ka dib markii toddobaadkii aanu soo dhaafnay ay dhowr doomood oo ah kuwa hubku saaran yahay ay ku xad-gudbeen maraakiibta ciidamada badda Mareykanka ee ku sugan gacanka Carbeed.
Ciidamada badda ee Mareykanka ayaa waxay sheegeen in mid ka mid ah doomaha dagaalka Iran oo xawaara sare ku socotay ay isku hor gudubtay oo 9 mitir ay u jirsatay Markab dagaal oo ay Mareykanka leeyihiin.
Ciidamada ilaalada kacaanka Iiraan ayaa waxay qireen inay dhacdadan jirtay, balse waxay ku eedeeyeen mareykanka.
Abaanduulaha ciidamada Iran, Gen Hossein Salami, ayaa sheegay Khamiistii in uu ku amray cidamada badda Iran "inay burburiyaan ciidamada argagixisada ee Mareykanka ee ku sugan gacanka Beershiya ", sida uu hadalka u dhigay, "kuwaasi oo halis galinaya ciidamada ammaanka Iraan iyo Maraakiibta rayidka ".
Cabsida imika la qabo ayaa waxay tahay in hadalada dagaalka afka ay isu badalaan ficil.
Hasa yeeshee, "Amarka " madaxwayne Trump ee barta Tweetar-ka ayaa isbadal yar sameynaya.
Abaanduulayaasha maraakiibta dagaalka ee mareykanka ee ku sugan gobolka gacaanka ayaa horaba awood ugu lahaa in ay qaadaan tallaabo kasta oo lagama maarmaan ah oo lagu difaacayo amaanka maraakiibta iyo shaqaalaha saaran.
Balse dhacdadani waxay muujinaysaa iyada oo dareenka caalamka uu ku sii jeedo cudurka Corona in wali xiisadihii jiray ee caalamka aysan dhamaanin.
Xiisadahan ayaa laga yaabaa in ay sii xoogeystaan.
Dhanka kale, Iran ayaa hormar sii sameynaysay dhanka militari ahaan.
Arbacadii ciidamada ilaalada kacaanka Iiraan waxay sheegeen in ay tijaabiyeen Dayax-gacmeed militari taasi oo muujinaysa in ay sii hormarinayso barnaamijyadeeda dhanka gantaalada.
Iyada oo Iiraan ay wali ku jirto heshiiskii ay la gashay quwadaha waaway 2015 ee xaddidayay howlaheeda Niyukleerka ayaa hadana waxay jabisay qaar ka mid ah shuruudihii heshiiskaasi.
Sababta ayaa ah in Mareykanka iyo Iran ay iska leeyihiin istaraatijiyado iyo hadafyo aan wali isbadalin.
Iran ayaa doonaysa in ay hoos u dhigto galaan-galka Mareykanak ku leeyahay gobolka ayna sii kordhiso saamaynta ay gobolka ay ku leedahay.
Weeraradii ay dhawaan israa'iil ka fulisay Suuriya ayaa muujinaya tusaale ku aadan in Iran iyo dalalka ay saaxibada yihiin ay wali hadafkoodii hore daba joogaan.
Qaar  ka mid ah hogaamiyayaasah Iran - ayaa rumaysan iyada oo Mareykanka xilligan la daalaa dhacayo cudurka Covid-19 uusan Mareykanka niyad u hayn arrimaha gobolka Gacanka.
Si la mid ah Mareykankaa ayaa laba-laabay , "cadaadiska " uu ku hayo Iran, iyaga oo rumaysan in cudurka Corona ee Iiraan ragaadiyay ay ugu dambeyntii sababi karto burburka dowladda kacaanak Iiraan.
</doc>
<doc docid='bbc_war-52541499' lang='som' type='mono' source_url='https://www.bbc.co.uk/somali/war-52541499' term='COVID'>
Diyaaraddii ku burburtay Bardaale ma la soo riday mise iskeed ayey usoo dhacday?
Diyaarad sidday agab loogu talagalay ka hortagga coronavirus ayaa shalay ku dhacday magaalada Bardaale ee gobolka Baay, Soomaaliya.  Inkastoo aan si rasmi ah loo ogeyn sababta ay diyaaradda u burburtay, waxaa soo baxay warar sheegaya in lasoo riday.
Diyaarad sidday agab loogu talagalay ka hortagga coronavirus ayaa shalay ku dhacday magaalada Bardaale ee gobolka Baay, Soomaaliya.  Inkastoo aan si rasmi ah loo ogeyn sababta ay diyaaradda u burburtay, waxaa soo baxay warar sheegaya in lasoo riday.
Lix qof oo diyaaradda saarneyd ayaa geeriyootay, sida uu sheegay Wasiirka Gaadiidka ee dowladda Federaalka Soomaaliya Maxamed Salaad. Dadka dhintay waxay isugu jireen muwaadiniin Soomaali ah iyo kuwo reer Kenya ah.
Madaxweynaha Dowladda Federaalka ee Soomaaliya, maxamed Cabdullaahi Farmaajo, ayaa sheegay in uu madaxweynaha Kenya, Uhuru Kenyatta iyo qoysaska dhibbanayaasha "u xaqiijiyay in ay billaabeen baaritaanka oo si rasmi ah ay u hoggaamineyso Wasaaradda Duulista Hawada".
"Madaxweynaha wuxuu sidoo kale soo dhoweynayaa dhammaan hay'adaha iyo dowladaha doonaya in ay ku soo biiraan baaritaanka", ayaa lagu yiri qoraalka ka soo baxay villa Somalia.
"Waxay (dowladda) bixineysaa wada shaqeyn iyo taageero aan xadidneyn oo buuxda".
Madaxweyne Farmaajo ayaa ballan qaaday in dowladda Soomaaliya ay sare u qaadeyso badqabka diyaaradaha gargaarka iyo adeegyada aasaasiga ah ee xilligan lagu guda jiro saameynta ka dhalatay cudurka Covid-19.
War qoraal ah oo sidoo kale ka soo baxay xafiiska madaxweynaha kenya ayaa lagu sheegay in Madaxweyne Farmaajo uu amray hay'adda socdaalka Soomaaliya in ay si degdeg ah u baarto waxa sababay in diyaaradda ay soo dhacdo.
"Madaxweynaha wuxuu soo dhoweeyay tallaabada uu Farmaajo qaaday ee ah inuu Laanta Socdaalka Hawada ee Kenya ku casuumay in baariutaanka ay qeyb ka noqdaan", ayaa ku xusay warsaxaafadeedka.
Wakaaladda Wararka ee Reuters ayaa sheegtay in siyaasi horay Wasiirka Gaashaandhigga uga soo noqday Soomaaliya uu u sheegay inuu la hadlay qof goob jooge ah, loona xaqiijiyay in diyaaradda ay u muuqatay mid lasoo riday.
Diyaaradda ayaa ku burburtay meel u dhow garoonka diyaaradaha Bardaale, xilli ay isku diyaarineysay inay caga dhigato.
Kooxda Al-Shabaab ee xiriirka la leh Al-Qaacida ayaa su sugan aagga ay diyaaraddu ku dhacday, inkastoo magaalada Bardaale ay  gacantaku hayaan ciidamada dowladda federaalka Soomaaliya iyo kuwa Itoobiya.
Lixda ruux ee diyaaradda ku dhimatay waxay isugu jireen duuliyihii, ku xigeenkiisii, injineerkii duullimaadka, duuliye uu tababar u socday iyo labo ruux oo shaqaale ka ahaa diyaaradda, sida uu Reuters u sheegay wasiirka gaadiidka Soomaaliya Maxamed Salaad.
"Shan ka mid ah meydadka dadka dhintay ayaa la helay ilaa hadda," ayuu yiri wasiirka.
Salaad ayaa intaas ku daray in ay goobta uu burburka ka dhacay u direen koox baaritaan kasoo sameysa.
Wasaaradda Gaadiidka iyo duulista Hawada ee Dowladda Federaalka Soomaaliya ayaa War ka soo saartay diyaaradii ku dhacday degmada Bardaale ee ay ku dhinteen 6 Ruux oo isugu jiray Soomaali iyo Ajaanib.
Wasaaradda  ayaa sheegtay in Dowladda Soomaaliya ay baaritaan ku sameyneyso sababta keentay in  diyaaradaasi oo sidday shixnad daawo ah ay ku dhacdo Degmada Bardaale ee Gobolka Baay.
Wasaaradda Gaadiidka waxaa ay sheegtay in diyaaradda ay laheyd Shirkadda African Airways, isla markaana ay gargaar caafimaad u wadday dadka ku dhaqan halkaasi, iyadoo tacsi loo diray dadkii wax ku noqday shilkaasi diyaaradeed
Cabdirashid Cabdullaahi Maxamed, oo ah wasiirkii hore ee Gaashaandhigga Soomaaliya ayaa wakaaladda wararka ee Reuters u sheegay "inuu la hadlay dad ku sugan goobta ay diyaaradda ku burburtay, kaasoo u sheegay in diyaaradda ay markii hore damacday inay caga dhigato - laakiin ay wareeg labaad soo gashay markii ay aragtay xayawaan duur joog ah oo waddadii diyaaradda caga dhigan lahayd xannibay.
Kaddib wuxuu goob joogaha la hadlay wasiirka hore sheegay in diyaaradda ay u muuqatay in gantaal looga dhuftay mid ka mid ah garbaheeda.
Wali ma jiro wax war ah oo ay Al-Shabaab kasoo saareen dhacdadan.
Ciidamada Itoobiya ee ku sugan Baydhabo iyo Bardaale ayaa qeyb ka ah howlgalka midowga Afrika ee Soomaaliya (Amisom).
</doc>
<doc docid='bbc_war-52339235' lang='som' type='mono' source_url='https://www.bbc.co.uk/somali/war-52339235' term='COVID'>
Dukaamada suuqa Islii ee Nairobi oo Corona dartii loo xiray
Suuqa xaafadda islii ee magaalada Nairobi ayaa la xiray, sida uu sheegay guddiga Ganacsatada suuqa oo walaac ka muujiyay " u hogaansan la'aanta ganacsada ee awaamirta wasaaradda caafimaadka" ee ku aadan ka hortagga xanuunka Coronavirus.
Suuqa xaafadda islii ee magaalada Nairobi ayaa la xiray, sida uu sheegay guddiga Ganacsatada suuqa oo walaac ka muujiyay " u hogaansan la'aanta ganacsada ee awaamirta wasaaradda caafimaadka" ee ku aadan ka hortagga xanuunka Coronavirus.
Suuqaan waxaa uu ka mid yahay  goobaha ugu mashquulka  badan magaalada Nairobi ,waxaana dadka ka dukaameysta ay ka yimaadaan gobalada dalka Kenya iyo wadamada dariska ah.
Gudiga ganacsatada ayaa sheeegay in wadatashi kadib ay go'aan ku gaareen in si ku meel gaar ah loo xiro suuqa si loo xakameeyo faafitaanka fayraska Corona .
Cumar Xuseen oo ka mid ah gudiga ayaa sheegay in sababta keentay xiritaanka suuqa ay tahay halis ka jirta suuqa oo ah in aaney dadku qaadan shuruudo iyo nidaam ay wasaaraddu caafimaadku horey ugu soo jeedisay.
Shuruudaha ay gudigu sheegeen in ganacsatadu ay jabiyeen waxaa ka mid ah in marka ay wax laga iibsanayo ay aheyd in  dadku kala fogaadaan isla markaana ay isticmaalaan daawooyinka jeermiska dila ee gacamaha la marsado,iyadoo taa badelkeeda uu suuqa cariiri badan ka jiray .
Masuuuliyiinta cafimaadka ee dalka Kenya ayaa horay amar ku siiyay   in macaamiisha la siiyo biyo iyo saabuun ay gacmaha ku dhaqdaan, lana hubiyo inay macaamiisha kala fgaadaan.
"Dadka badankood  ma xirtaan walxaha wajiga lagu xirto kuwa gudaha ku jira iyo kuwa banaanka ka imaanaya gacmo dhaq fiican malahan oo saabuunta jeermiska disha malahan suuqyada badankood meela badana ma yaalaan dadka kala celintoodii iyo in ay hal mitir kala fogaadaan meesha kama jirto marka waxeynu dareenay in halis caafimaad ay ka imaan karto dadka isu socodkooda iyo nidaamka meesha ay dadku ka wadaan cudurkuna uu ka dilaaci karo  hal qof oo Soomaali ah hadii uu ku dhaco in cudurkii uu si dhaqso ah u faafi karo dareen ah ayaan is tusnay " ayuu yiri Cumar Xuseen.
Mas'uuliyiinta gudiga ganacsatada xaafadda islii ayaa aaminsan in talaabadaan suuqa lagu xiray ay dadka u noqon karto wayci galin ayna dareemi doonaan in sababta suuqa loo xiray ay tahay in aaney buuxin shuruudaha  laga rabay ee looga gaashaamanayo  Covid 19.
Inkastoo la xiray suuqayada waaweyn ee xaafadda haddana gudiga ayaa sheegay in talaabadan aaney saameyn doonin dukaamada  lagu iibiyo cuntooyinka iyo dawooyinka oo ka mid ah  adeegyada aaney bulshadu ka maarmin .
" Qofkii buuxin waaya shuruudaha laga rabo xaruuntiisa ganacsi waa xirnaaneysaa waxaa shaqeysan doono qofka buuxiya shuruudaha" ayuu yiri mar kale Cumar Xuseen.
Mid ka mid ah ganacasatada xaafadda islii oo lagu magacaabo Cali Maxamed Cabdullaahi oo BBC-da la hadlay ayaa sheegay in aaney ku faraxsaneyn in la xiro suuqa isaga oo intaa ku daray in ay arrintaas sii kor dhin karto culeysyo haystay ganacsatada .
Mar BBC-du waydiisay  waxa ka jira eedaha ah in suuqleydu aaney qaadan shuruudaha wasaaradda caafimaadka ee la xiriira xakameynta fayraska corona waxaa uu sheegay badankooda ganacasatada ay hir galiyeen waxyaabaha muhiimka ah sida biyo lagu farxasho iyo dwaaooyin gacamaha la marsado ee jeermiska dila.
Ganacasatada ayaa walwal ka muujinaya hadii suuqu sidaan ku sii xirnaado.
"Runtii waxaa dhici karta shaqo la'aan iyo macluul iyo quutul yoomkii  ganacasatada oo yaraada iyo culeys said ah oo awalba saarnaa ganacsatada ayaa sii badanaya " ayuu yiri cali Maxamed .
Islii waxaa ku yaala  dukaamo lagu qiyaaso 18,000  iyo 60  suuq  kuwaas oo lagu iibiyo  waxyaabaha  electronics, dharka iyo dahabka  waxaana inta badan laga keenaa waxyaabahaan  Shiinaha  bariga dhexe  iyo qaar ka mid ah wadamada ree galbeeka .
In ka badan hal bil kadib  markii Kenya ay sheegtay kiiskii ugu horeeyay ee fayraska corona waxaa maalinba maalinta ka dambeeysa sii kordhaya tirada dadka qaadaya xanuunka.
16 qof  oo cusub oo qaba Coronavirus  ayaa maanta la shaaciyay  waxaana tirada wadarta guud ee dadka qaba Covid-19 dalka kenya ay noqnaysaa  262 qof.
Dowladdu si ay u xakameeyso xanuunkaan waxaa ay joojisay duulimaadyadii caalamiga ahaa  ee dalka imaan jiray iyo kuwii ka bixi jiray waxaana dalka guud ahaan hadda ka jira Bandow bilaabanaya todobada habeenimo kuna eg shanta subaxnimo.
</doc>
<doc docid='bbc_war-51976844' lang='som' type='mono' source_url='https://www.bbc.co.uk/somali/war-51976844' term='COVID'>
Coronavirus: Maxaa qabsaday ninkii la kulmay qofkii ugu horreeyay ee coronavirus looga helay Nigeria?
Maalmo yar kaddib markii ay Nigeria ku dhawaaqday qofkii ugu horreeyay ee coronavirus looga helay dalkaas, waxaa baraha bulshada ku faaftay sheeko layaab leh.
Maalmo yar kaddib markii ay Nigeria ku dhawaaqday qofkii ugu horreeyay ee coronavirus looga helay dalkaas, waxaa baraha bulshada ku faaftay sheeko layaab leh.
Warka la faafiyay waxaa lagu sheegayay in darawalkii gaarigiisa ku qaaday qofka bukaanka ah uu dalbaday lacag, si uusan u faafinin cudurka, arrintaasina waxay abuurtay caro badan oo ay muujiyeen dadka reer Nigeria.
Sheekadan waxay ahayd mid been abuur ah, laakiin saameynta ay ku yeelatay Jude Ikuenobe, oo ahaa ninkii sawirkiisa loo isticmaalay warka aan saxda ahayn aad bay run u ahayd.
Wuxuu mar qura waayay nabadgalyadiisii, waxaana billowday farriimo isdabajoog ah oo loogu hanjabayay in la dili doono.
Xitaa wuxuu ku dhawaaday inuu noloshiisa soo afjaro, oo uu isdio.
Hase yeeshee sheekada darawalkan waxay hal tusaale uun u tahay tobannaan sheeko oo noocaas ah oo ku faafay gudaha Nigeria, tan iyo markii uu dillaacay coronavirus.
BBC-da ayuu la hadlay Jude Ikuenobe, wuxuuna muujiyay dhibaatada kasoo gaartay arrintaas.
Dhinaca kale wuxuu isku dayayaa inuu dadka gaarsiiyo farriintiisa.
"Ma jiro qof doonaya inuu ii soo dhawaado, waxaan dadweynaha u sheegayaa in qofka la sheegayo aanan aniga ahayn, sawirkeygana si khaldan loo adeegsaday", ayuu yiri.
Markii ugu horreysay ee uu  Jude sheekadan arkay qudhiisa aad buu uga argagaxay.
"Si caadi ah ayaan khadka internet-ka u galay, waxaana arkay sawirkeyga oo warka ku jira, oo lagu tilmaamayo inuu yahay darawalka la eedeynayo ee gaarigiisa kusoo qaaday bukaanka ka yimid Talyaaniga, una kala safriyay magaalada Lagos ilaa gobolka Ogun", ayuu yiri.
Sawirka loo adeegsaday baraha bulshada ee lagu lifaaqay warka been abuurka ah wuxuu ahaa mid laga soo qaatay maqal ay horay u qortay warbaahinta Buzzfeed, waxaana looga hadlayay khibradda Jude Ikuenobe ee ku aaddan adoonsiga casriga ah.
"Arrin argagax ah ayey igu noqotay, sababtoo ah magaceygu ma aha Adewaale Isaac Olorogun. Laakiin sawirka wuxuu ahaa keyga," ayuu yiri Jude.
Dadka qoraallada uga falcelinayay sawirkaas iyo qormada sharraxeysay ayaa muujinayay cadaawad weyn.
"Aragti halagu toogto", ayuu yiri qof ka mid ah.
"Aashito halagu shubo", ayuu yiri mid kale.
"Dhagax halagu weeraro", ayaa sidoo kale ka mid ahayd faallooyinka.
Jude wuxuu sheegay in uusan gurigiisa bannaanka uga bixi karin ilaa ay raacaan saaxiibadiis ama xubno ka tirsan qoyskiisa, si ay uga difaacaan ciddii waxyeello la damacda.
"Arrintan waxay igu kalliftay inaan ku dhawaado inaan nafteyda dilo, ciriir weyn ayaan dareemay", ayuu yiri.
</doc>
<doc docid='bbc_war-52102541' lang='som' type='mono' source_url='https://www.bbc.co.uk/somali/war-52102541' term='COVID'>
Dowladda Soomaaliya oo soo saartay amarro cusub oo lagu xakamaynayo Coronavirus
Dowladda Soomaaliya ayaa ku dhaawaqday in maanta la xirayo dugisayda Quraanka Kariimka iyo Mawlacyada lagu barto Diinta ee ka furan wadanka, si looga hortago faafida  xanuunka Covid-19.
Dowladda Soomaaliya ayaa ku dhaawaqday in maanta la xirayo dugisayda Quraanka Kariimka iyo Mawlacyada lagu barto Diinta ee ka furan wadanka, si looga hortago faafida  xanuunka Covid-19.
Xayiraadda ayaa la sheegay inay socon doonto labo todobaad iyadoo dib loo eegi doono labo todobaad kadib haddii la furayo dugsiyada iyo haddii waqti kale lagu darayo.
Wasiirka Diinta iyo Awqaafta ee dowladda federaalka Soomalaiya Sheekh Nuur Maxamad Xasan oo BBC u waramay ayaa sheegay in tallaabada lagu xirayo dugsiyada quraanka ay dhaqangalayaan maanta oo Talaado ah.
Wasiirka ayaa intaa ku daray in ka hor inta aysan qaadan go'aanka lagu xirayo dugsiyada ay wada-tashi la sameeyeen dhinacyada ay qusayso.
"Inta aanan la wadaagin bulshada Soomaaliyeed waxaan kala tashanay culumada iyo maclimiinta waxaana u sheegnay khatarta uu cudurkan leeyahay iyo caruurta dugsiyada isugu imanaysa", ayuu yiri Mr  Sheekh Nuur.
Wasiirka ayaa intaa ku daray in markii dowladda ay caruurta ka fasaxday iskuulada ay hadana isugu tageen dugsiyada taasi oo sii xoojin karta halista faafida cudurka Corona.
"Caruurtii dugsiyada ayay isugu yimaadeen, waxaan uga dignay khatarta ka dhalan karta qol afar mitir ah marka ay intaas oo arday ah isugu yimaadaan dhibaatada ka imanaysa ", ayuu yiri wasiirka diinta.
Wasiirka ayaa farta ku fiiqay in Wasaaradda Awqaafta iyo Arrimaha Diinta ay mas'uuliyad ka saarantahay qaadashada kaalinteeda ilaalinta badqabka iyo caafimaadka bulshada.
Sheekh Nuur Maxamad Xasan ayaa xusay in amarkan lagu xirayo dugsiyada quraanka uu ka dhaqangali doono dhammaan maamul goboleedyada dalka.
"Go'aankan waxaan rajaynayaa inuu ka dhaqangalo maamul goboleedyada xubnaha ka ah dowladda fedraaalka dhammaantood inuu wada saameeyo ayaan rajaynayaa," ayuu yiri Mr  Sheekh Nuur.
Dowladdu fedaraalka ee Soomaaliya ayaa horey waxay u joojisay waxbarashadii iskuullada iyo jaamacaddaha dalka si cudurka looga hortago.
Dalka Soomaaliya waxaa ilaa iyo imika la xaqiijiyay oo cudurka laga helay sedex qof inkastoo midkood la sheegay inuu ka bogsaday cudurka.
Cudurkan Corona ayaa fara ba'an ku haya guud ahaan caalamka waxaa uuna soo ritay boqolaal kun oo qof isaga oo guur dhammaa shanta qaaradood ee caalamka.
Waxaa cudurka ilaa iyo imika u dhintay dad kor u dhaafaya 36,000 oo qof guud ahaan caalamka.
</doc>
<doc docid='bbc_war-52115175' lang='som' type='mono' source_url='https://www.bbc.co.uk/somali/war-52115175' term='COVID'>
Dal ay hareeyeen Coronavirus iyo afar cudur oo kale
Hay'adda Qaramada Midoobay u qaabilsan carruurta ee Unicef ayaa sheegtay in dalka Jamhuuriyadda Dimuqraadiga Congo uu degdeg ugu baaha yahay gargaar caafimaad, waa haddii la doonayo in la badbaadiyo mustaqbalka dhallaanka waddankaasi.
Hay'adda Qaramada Midoobay u qaabilsan carruurta ee Unicef ayaa sheegtay in dalka Jamhuuriyadda Dimuqraadiga Congo uu degdeg ugu baaha yahay gargaar caafimaad, waa haddii la doonayo in la badbaadiyo mustaqbalka dhallaanka waddankaasi.
Dalkaasi baaxadda weyn, isla markaana ay colaadda ragaadisay ayaa la tacaalaya shan xanuun oo dilaa ah, kuwaasoo kala ah: Malaariyo, Jadeeco, Shuban-biyood, Fayraska Corona iyo Ebola.
Sanadkii la soo dhaafay, 16.5 milyan oo kiis oo malaariya ah ayaa laga diiwaangeliyay Jamhuuriyadda Dimuqraadiga Congo. Waxaa sidoo kale ka dilaacay jadeecadii ugu darneyd taariikhda waddankaasi taasoo dishay kumannaan ah caruurta da'doodu ka yartahay shan jirka.
Shuban-biyood dalkaasi ka dilaacay ayaa la sheegay in sanadkii tegay uu ku dhacay dad ka badan 30,000 oo qof.
Idris Elba oo laga helay cudurka Corona
Maxaad ka taqaannaa dhakhtarka Soomaaliga ah ee dagaalka Corona ka wada Talyaaniga?
Maxay tahay faa'idada adduunka uu ka dhaxlay xanuunka corona?
Dowladda Kinshasa ayaa isku dayaysa inay xakameyso cudurka Ebola oo kiisas kamid ah laga soo sheegay bariga dalkaasi, halkaasi oo ay ka dagaallamaan dhowr maleeshiyo, ayna ka barakaceen milyan qof.
Waxaa haatan ku soo biiray xanuunka caalamka la degay ee Covid-19 kaasoo kiisas kamid ah lagu arkay Jamhuuriyadda Dimuqraadiga Congo. Waxaa jirta cabsi ah in haddii uu dalkaasi ku faafo ay xaaladda faraha ka bixi karto.
Hay'adda Unicef ayaa ugu baaqday dowladda dalkaasi qaniga ku ah macdanta inay lacag dheeraad ah u qoondeyso hannaanka daryeelka caafimaad ee sii liicaya.
Waxa ay ka digtay in haddii sidaa la sameyn waayo ay carruur badan u dhiman doonaan cudurro laga hortegi karo.
</doc>
<doc docid='bbc_war-52061186' lang='som' type='mono' source_url='https://www.bbc.co.uk/somali/war-52061186' term='COVID'>
Coronavirus: Ma loo dhintaa fayraska Covid-19?
Lataliyeyaasha arrimaha seyniska ee Dowladda UK waxay aaminsan yihiin in fursadda ah in qof uu u dhinto fayraska corona ay u dhexeyso boqolkiiba 0.5 illaa 1.
Lataliyeyaasha arrimaha seyniska ee Dowladda UK waxay aaminsan yihiin in fursadda ah in qof uu u dhinto fayraska corona ay u dhexeyso boqolkiiba 0.5 illaa 1.
Taasi waa tiro aad uga hooseysa kiisaska dhimashada ee caalamka oo dhan la soo weriyay - Taas oo ah boqolkiiba 4% dunida oo dhan sida ay WHO sheegtay - Sababtoo ah dhammaan kiisaska la xaqiijiyay laguma ogaanin baaritaan caafimaad.
Dal kasta wuxuu leeyahay hannaan u gaar ah oo la xiriira qofka laga baarayo fayraska corona, hadabba tirada dhimashada ee dalalka waxay noqon kartaa mid aan sax ahayn.
Sidoo kale heerka dhimashada waxaa la xiriiro xaqiiqooyiin kale sida da'da iyo heerka caafimaadka guud iyo sidoo kale daweynta uu qofka heli karo.
Odeyaasha iyo dadka xanuunada kala duwan qaba, waxay u badan tahay in ay dhintaan haddii uu coronavirus ku dhaco.
Qiyaasta hadda laga helayo Machadka Imperial College London, heerka dhimashada waxay toban laab ku badan tahay dadka ay da'dooda ka weyn tahay 80 sano, waxayna ku yartahay kuwa da'dooda ay ka hooseyso 40 sano.
Lataliyaha dhanka caafimaadka ee dowladda Britain, Prof. Chris Whitty, wuxuu sheegay in inkastoo kiisaska ay ku badan yihiin duqeyda, haddana "intooda badan kiisaska lagu arkay waa kuwo caadi ah ama dhexdhexaad ah".
Wuxuu sidoo kale ka digayaa in an loo qaadanin in xanuunkan uusan dooneyn dhallinyarada, wuxuuna tilmaamay in ay jiraan dhallinyaro badan oo xaalad halis ah galay.
Xaaladdu ma ahan in fayraska uu raadsado da'da qaar.
Falanqeyntii ugu horreysay ee lagu sameeyay illaa 44,000 oo kiis oo Shiinaha lagu arkay, ugu yaraan shan-jibaar waxay dadka ahaayeen kuwa qaba xanuunka Macaanka, Dhiig-kar, wadna-xanuun ama dhibaato dhanka neefta ah.
Dhammaan arrimahan waa kuwo isla xiriira, welina ma cadda xogta dhameystiran ee qof kasta iyo halista gaarka ah ee uu wajihi karo.
Inta badan kiisaska fayraska lama diiwaangeliyo, sababtoo ah dadka qaar lama xiriiraan dhakhtar marka ay isku arkaan calaamado iska caadi ah.
Sida lagu sheegay baaritaan uu sameeyay machadka Imperial ee London, Sababta kala duwanaanshaha waxay tahay in dalalka qaar aysan ogeyn dadka aysan xaaladdooda xumeyn ee qaada fayraskan, taas oo adkeyneysa in la xisaabiyo.
Dalalka si kala duwan ayay u baaraan fayraska. Qaar way kala awood badan yihiin, shuruuc ahaanna way kala duwan yihiin marka laga hadlayo yaa baaritaanka xaq u leh. Dhammaan arrimahaas ayey suuragal tahay in ay isbedelaan.
Tusaale ahaan, Dowladda UK waxay markii hore qorsheyneysay in maalintii la baaro 10,000 oo qof, iyadoo ujeedadu ahayd in illaa 25 kun la baaro afar isbuuc gudahood. Hadda waxaa lagu koobay dadka cisbitaallada kujira oo keli ah.
Dhanka Jarmalka, waxay awood u leedahay baaritaanka illaa 20 kun oo qof maalintii kuwaas oo lagu arkay calaamado iska fudud oo la xiriira coronavirus.
Marka waxaa suuragal ah in xisaabtooda la xaqiijiyay ay ka duwanaato midda dalalka kale.
Sidoo kale daweynta uu qofka helayo waxay ku xiran tahay sida uu adeegga caafimaadka diyaar u yahay ama qofka loosoo gaarsiin karo.
Taas bedelkeeda, waxay arrinta ku xiran tahay heerka uu xanuunka gaarsiisan yahay.
Haddii hannaanka caafimaad uusan xamili karin tirada dadka u baahan gargaarka degdegga ah, markaas tirada dhimashada way badan kartaa.
Seynisyahannada waxay isku darayaan cadeymo kala duwan oo la xiriira su'aalahan oo dhan si ay muuqaal guud uga qaataan heerka geerida.
Tusaale ahaan, waxay qiimeynayaan kiisaska dadka xaaladdooda ay fiican tahay, waxayna barbar-dhigayaan kooxda D oo ah kuwa sida dhow loola socdo ee halista ku jira.
Marka taas waxay jawaab yar u noqoneysaa cadeynta la eegay, isku darkoodana wuxuu isbedel weyn ku noqonayaa muuqaalka guud.
Cadeyntana way isbedeleysaa xilli kasta.
Paul Hunter, oo ku taqasusay dawada, waxna ka dhiga jaamacadda East Anglia, wuxuu tilmaamay in heerka dhimashada ay sare u kici karto ama hoos u dhici karto.
"Marka Ebola la eego, Hoos ayey u dhaceysay maadaama dadka laga daweynayay xanuunka" sidoo kale halista sare way u kici kartay: "Haddii hannaanka caafimaadka uu xamili waayo tirada kiisaska, haddaba geerida way badaneysaa".
</doc>
<doc docid='bbc_war-52410749' lang='som' type='mono' source_url='https://www.bbc.co.uk/somali/war-52410749' term='COVID'>
Coronavirus: Waxaad u baahan tahay Vitamin D
Qaybta Caafimaadka Dadweynaha ee England waxay dadka kula talineysaa inay tixgeliyaan qaadashada  fitamiin D-ga inta lagu gudo jiro xilliga gu'ga iyo xagaaga maadaama bandawga coronavirus uu sii socon doono.
Qaybta Caafimaadka Dadweynaha ee England waxay dadka kula talineysaa inay tixgeliyaan qaadashada  fitamiin D-ga inta lagu gudo jiro xilliga gu'ga iyo xagaaga maadaama bandawga coronavirus uu sii socon doono.
Caadi ahaan, qaar badan oo naga mid ah ayaa jecel inay debedda ku qaataan wakhtigooda. Sidoo kale qorraxduna waa ay saamaysaa maqaarkeenna.
Fiitamiinnada qorraxda, oo ay weheliyaan kuwo kale, waxay gacan ka geysan karaan jidhkeennu inuu ku habboon yahay ka-hortagga cudurrada iyo caabuqyada - oo muhiim ah inta lagu guda jiro safmarka Corona, si uusan qofku ugu nuglaan cudurro kale.
Dadka ku nool UK waxaa horay loogula taliyay inay ka fiirsadaan qaadashada 10 garaam maalintiiba inta lagu jiro bilaha qaboobaha (laga bilaabo Oktoobar ilaa Maarso), iyo sannadka oo dhan haddii aan wakhti badan lagu bixin bannaanka.
Waaxda Caafimaadka Dadweynaha ee England waxay ka walaacsan tahay in dadku ka maqnaan karaan fiitamiinkan inta lagu guda jiro faafitaanka coronavirus-ka maadaama lagu taliyey in guryaha lagu negaado.
Waxay ku talineysaa fitamiin D sanadka oo dhan haddii:
Dowladaha Scotland iyo Welsh ayaa soo saaray isla talooyinkan.
Sara Stanner oo ka tirsan Hay'adda Nafaqada ee Ingiriiska ayaa tiri: "Nasiib xumo, maadaama saameynta coronavirus ay sii socoto, qaar badan oo naga mid ah way xadidan yihiin waqtiga aan ku qaadan karno dibadda. Waxay leeyihiin waqti xaddidan oo ay ka hor istaaga iftiinka qorraxda, tan micnaheedu waa inaan u baahan nahay taxaddar yar oo dheeraad ah si aan u ilaalinno heerarka fitamiin-nadeenna.
Vitamin D wuxuu muhiim u yahay lafaha, ilkaha iyo muruqyada caafimaadka qaba. La'aantiina waxay  horseedi kartaa cudur lafaha ah ee loo yaqaan 'rickets' oo carruurta ku dhaca iyo xaalad la mid ah daciifnimada lafaha oo iyana loo yaqaan osteomalacia oo dadka waaweyn ku dhacda.
In kastoo aysan jirin caddeyn muujineysa in fiitamiin D-ga uu xoojinayo nidaamka difaaca jirka.
Jawaabtu waa maya. Inkastoo fiitamiin D-ga ay aad u ammaan yihiin, qaadashada in ka badan inta lagu taliyay maalin kasta waxay noqon kartaa khatar mustaqbalka fog.
Haadii ay kula ahaato inaad qaadatid kaabayaasha VITAMIN D:
Qaadashada tiro farabadan wuxuu mararka qaarkood dhakhtarku kula talin karaa bukaanada  fitamiin D-goodu hooseeyo ee la xaqiijiyay.
Dadka qaar ee qaba xaalado caafimaad qaarkood, sida dhibaatooyinka kalyaha, si badbaado leh uma qaadan karaan fiitamiin D.
Maya. Ma jiro wax caddayn ah oo sheegaysa inuu yaraynayo halista ah in uu kugu dhaco ama aad u bukooto cudurka coronavirus.
Laakiin khubaradu waxay sheegayaan inuu faa'iido leedahay inta lagu jiro saameynta cudurka faafa.
Kaabista fiitamiin D-ga ayaa horumarin doonta caafimaadka dadka uu ka maqanyahay fiitamiinkaasi.
Cilmi baadhayaasha qaarkood waxay soo jeediyeen in yaraanta fiitamiin D-ga aysan la xidhiidhin haddii qof qaado coronavirus. Laakiin arrimaha kale ee khatarta ah, sida cudurrada wadnaha, waa ku badan yihiin bukaannadan sidoo kale, taasoo adkeyneysa in go'aan laga gaaro.
Laakiin cilmibaadhayaal Spanish iyo Faransiis ah ayaa baadhay in Vitamin D uu wax ka tari karo feyraska Corona.
Prof Jon Rhodes, oo ah borofaysar ku takhasusay cilmiga dawooyinka kuna nool UK, ayaa sheegay in fitamiin D-gu leeyahay astaamo lid ku ah iska caabinta isla markaana ay jiraan baadhitaanno sheegaya in ay hoos u dhigi karto jawaabta jidhka ee fayraska. Tani waxay ku habboonaan kartaa bukaanka coronavirus ee aad u jirran halkaas oo waxyeello daran ay ka dhalan karto, waaxyaha iska caabbintiisa ee daciifay.
Kaabista fiitamiin D-ga waxaa si weyn looga heli karaa suuqyada waaweyn iyo farmashiyeyaasha. Waxay noqon karaan uun fitamiin D ama qayb ka mid ah kiniinka loo yaqaan 'multivitamin'.
Ha iibsan wax ka badan inta aad u baahan tahay si aad qayb uga noqoto in cid kasta ay hesho inta ay u baahan tahay, sida ay khubaradu sheegayaan
Waxyaabaha ku qoran liiska calaamadda ee Vitamin D waa D3.
</doc>
<doc docid='bbc_war-51928327' lang='som' type='mono' source_url='https://www.bbc.co.uk/somali/war-51928327' term='COVID'>
Coronavirus: Maxaad ka taqaannaa dhakhtarka Soomaaliga ah ee dagaalka Corona ka wada Talyaaniga?
Dhakhtar Soomaali ah ayaa ka mid ah dhakhaatiirta safka hore uga jira dagaalka ka dhanka ah Caabuqa Corona ee faraha ba'an ku haya waddanka Talyaaniga, wuxuuna BBC-da uga waramay sida ay xaaladdu tahay iyo wayaabihii uu shakhsi ahaan ula kulmay.
Dhakhtar Soomaali ah ayaa ka mid ah dhakhaatiirta safka hore uga jira dagaalka ka dhanka ah Caabuqa Corona ee faraha ba'an ku haya waddanka Talyaaniga, wuxuuna BBC-da uga waramay sida ay xaaladdu tahay iyo wayaabihii uu shakhsi ahaan ula kulmay.
Muddo 40 sano ah ayuu Dr. Fu'aad Caamir Tarmum  ku sugnaa Talyaaniga, isagoo shaqadiisuna ay tahay Dhaktarnimada.
Laakiin wuxuu noo sheegay in arrimihii caadiga ahaa ay isbaddaleen markii uu Caabuqan weerarka kusoo qaaday waddanka uu muddada dheer joogay.
"Halgan culus baan ku jirnaa, waayo markii hore cudurka wuxuu joogay gobollada Waqooyiga laakiin hadda wuxuu usoo gudbay qeybta bartamaha ee ay ku taallo magaalada aan hadda joogno ee Florence iyo xitaa dhinaca Koonfureed".
Cabsi badan ayuu sheegay inay jirto, xilli isbitaalka uu ku sugan yahay ay ku qulqulayaan bukaannada uu ku dhacay Caabuqa Corona.
Mar uu ka hadlayay qaabka loo wajaho bukaannada xanuunkan uu soo ritay ayuu Dr. Fu'aad yiri: "Bukaannada marka ay imaanayaan waxay leeyihiin nidaam gooni ah, dhakhtar walba lama kulmi karo, waxaa arkaya dhakhtar loogu tala galay, lagumana dhaweynayo bukaannada kale ee caadiga ah. Waxaan isbitaalkeenna ku sameynay qeyb gooni ah oo u xiran dadka qaba Corona, 20 sariir ayaa la dhigay, halkaas ayaan ku daryeelnaa".
Qaar ka mid ah bukaannada ayuu sheegay in iyagoo sakaraad ah aysan caawininin, ayna kuwo kale ka door bidaan, kaasoo ah go'aan kuu ku tilmaamay mid adag oo ay dhakhaatiirta ku khasban yihiin.
"Cudurkan waa mid aad u xun oo si dhakhso ah u faafaya, dadku meeshan waxay ugu dhimanayaan si xad-dhaaf ah,  waxaad arkeysaa qof ay hortaada nafta uga baxeyso. Waxaan gaarnay heer aan dhahno qofka waayeelka ah waan iska dhaafeynaa, qofka dhalinyarada ayaan daweyneynaa. Sababtoo ah kulligood ma wada daaweyn kartid halmar, waa inaad go'aan gaartid, " ayuu yiri Dr. Fu'aad.
Dhakhaatiirka dalka Talyaaniga ayaa ka wada siman arrintaas, waxayna sheegeen in go'aankaas qalbi jabka ah ay dantu ku kalliftay.
"Haddii qof ay da'diisu u dhaxeyso 80 ilaa 95 neefta ku dhaggantahay, uma badna inaad u dhaqaaqdo sidii aad u daweyn lahayd," ayuu yiri Dr Christian Salaroli, oo madax ka ah qeybta bukaannada halista ah loo gudbiyo ee isbitaalka magaalada Bergamo ee ka tirsan gobolka waqooyiga Talyaaniga dhaca ee Lombardia, mar uu la hadlayay wargeyska Corriere della Sera.
"Erayadan waa kuwo aad u xun, laakiin waxaa wax laga qoomameeyo ah inay run yihiin. Ma fileyno inay dhacaan waxa aad ugu yeertaan mucjiso," ayuu yiri.
Talyaaniga ayaa xaalad adag ku wajahaya sidii bukaannada loogu heli lahaa sariiraha isbitaallada oo ku filan - Xaaladdan ayaana lagu tilmaamay mid la arko xilliyada ay socdaan dagaallada lagu hoobto oo kaliya.
Waddankan ayaa ah kan labaad ee ay ku nool yihiin waayeellada ugu badan adduunka, marka laga soo tago kan koowaad oo ah Japan, sida laga soo xigtay Qaramada Midoobay.
Taasi micnaheedu waa in dadka da'da ah ay halis ugu jiraan inay aad u xanuunsadaan marka uu ku dhaco cudurkan.
Talyaaniga ayaa ah waddanka labaad ee uu saameynta ugu ba'an ku yeeshay cudurkan loo bixiyay Covid-19, marka laga soo tago Shiinaha.
Ilaa hadda, 27,980 kiis ayaa laga xaqiijiyay gudaha Talyaaniga, tiradaas oo marba marka ka dambeysa si xowli ah usii kordheysa.
In ka badan 1,000 qof ayaa cudurkan ugu dhintay Talyaaniga, oo ah waddankii ugu horreeyay ee Yurub ka tirsan oo saameynta ugu xun ay kasoo gaartay Fayraska Corona.
Su'aashaas waxaa ka jawaabaya Dr Fu'aad oo daqiiqad walba la kulma bukaan qaba Corona, si uu xaaladdooda caafimaad ula tacaalo, una daryeelo.
"Annaga gabi ahaanba waan daboolan nahay. Waxaan u egnahay sida dadka cirbixiyeennada ah ee dayaxa taga ay u daboolan yihiin. Laakiin sidaasoo ay tahay kalkaaliyeyaal iyo dhakhaatiir badan ayuu ku dhacay xanuunka, sababtoo ah marka ay dharka ay ku qafilan yihiin iska bixiyaan ayey mararka qaar meelo kale oo cudurka uu ku nool yahay taabtaan, sidaas ayeyna ku qaadeen", ayuu yiri.
Dr Fu'aad ayaa sheegay in uu diyaar u yahay inuu dalkiisa Soomaaliya ka caawiyo la dagaallanka cudurkan hase ahaatee aan loo oggoleyn inuu ka baxo Talyaaniga.
Balse wuxuu shacabka Soomaalida kula taliyay inay aad u taxadaraan.
"Waxa kaliya ee aan hadda sameyn karno waa inaan cudurkaan ka hor tagno. Sababtoo ah dawooyinka aan heyno waa ku meel gaar, ma jirto dawo cudurka looga caafimaadayo 100%. Waxaan dadka Soomaalida ah kula talinayaa inay ka hor tagaan intii karaankooda ah. Ha iska ilaaliyaan taabashada dadka, salaanta gacanta. Haddii aan Soomaali nahay waan u barannay inaan gacmaha isku salaanno, hab isa siinno is dhunkanno, laakiin dhammaan waxyaabahaas ha la iska joojiyo, cudurkan halala dagaallamo", ayuu yiri Dr. Fu'aad.
Dr Fu'aad Caamir dhaktar leh khibrad ku dhawaad 40 sano ah.
Wuxuu ka tirsanaa ciidamadii booliska Soomaaliya ee dowladdii uu madaxweynaha ka ahaa Maxamed Siyaad Barre.
1973-dii ayuu waxbarashada Caafimaadka ka billaabay waddanka Talyaaniga.
Markii uu soo qalin jabiyay wuxuu dib ugu laabtay Soomaaliya, wuxuuna ka shaqeeyay muddo saddex sano iyo bar ah.
1986-kii wuxuu mar kale dib ugu laabtay Talyaaniga, si uu takhasus uga sameeyo cilmiga dhakhtarnimada.
</doc>
<doc docid='bbc_war-51998369' lang='som' type='mono' source_url='https://www.bbc.co.uk/somali/war-51998369' term='COVID'>
Sabrina Dhowre oo fayraska corona laga helay ayaa tiri "Ma Dooneyn inaan ka tago Idris"

Sabrina Dhowre oo ah xaaska jilaaga Hollywood-ka Idris Elba ayaa xaqiijisay in uu ku dhacay fayraska corona, todobaad ka dib markii fayraska laga helay ninkeeda.
Sabrina ayaa difaacay go'aankii ay ku ag-joogtay saygeeda oo ku jiray karantiil, waxay u sheegtay barnaamijka cusub ee Oprah Winfrey ay ka bilowday Apple TV+ "Inay ay doonaysay la joogitaanka Idris, isla markaana ay dareemaysay dabciga xaasnnimo ee ah in ninkeeda ay daryeesho"
Lammaanaha ayaa ku sheegay wareysiga in ay hadda ku jiraan karantiil ayna ku sugan yihiin gobolka New Mexico,  ee dalka Mareykanka, halkaasi oo jilaaga filimkiisii ugu dambeeyey lagu diyaarinayo.
"Dhab ahaantii, maanta ayaan ogaaday inaan qabo fayraska" ayey Sabrina ugu sheegtay Oprah iyadoo kula hadlaysay Facetime-ka Sabtidii.
"Go'aan waan sameyn lahaa aan nafteyda ugu galiyo qol gaar ah, ama aan ka fogaado, laakiin waxaan qaatay go'aan ah innaan isaga la joogo oo waliba xitaa jirkeenu is taabto" ayay tiri Sabrina.
Sabrina oo ka hadlayey caafimaadkeeda iyo waxa hadda ay dareemayso ayay tiri "Ma dareemayo wax dadku ay filan lahaayeen, sida calaamadaha fayraska corona, taasi oo ah wax la yaab leh"
Waxay sii raacisay "Laga yaabee inay isbadasho todobaadyada soo socda, waan idinla socodsiin doonaa, kaliya waxa walwalka ah ayaa ah innaan halkan labadeennu fadhino, laba qof oo calaamadaha laga helay".
Xaaska aktarka ayaa aad loogu dhaliilay in ay nafteeda ka dheerayn wayday Idris markii laha helay fayraska covid-19.
</doc>
<doc docid='bbc_war-52147431' lang='som' type='mono' source_url='https://www.bbc.co.uk/somali/war-52147431' term='COVID'>
Coronavirus: Goobta ugu dambeysa ee uu gaari doono feyriska Covid-19
12-kii bishii January - wax ka yar 3 bilood waxaa uu cudurka Corona ku koobnaa dalka Shiinaha, mana jirin xitaa hal kiis oo laga helay xilligaas meel ka baxsan Shiinaha.
12-kii bishii January - wax ka yar 3 bilood waxaa uu cudurka Corona ku koobnaa dalka Shiinaha, mana jirin xitaa hal kiis oo laga helay xilligaas meel ka baxsan Shiinaha.
13 January, wuxuu feyriska Corona noqday mid caalami ah oo ku baahay dalal badan.
Waxaa kiisas laga helay Japan, Kuuriyada Koonfureed, ka dibna waxaa uu gaaray Mareykanka.
Wixii xilligaas ka dambeeyay wuxuu cudurka corona noqday mid dalal badan gaara.
Tirada dadka uu coronavirus ku dhacay ee caalamka oo dhan waxay hadda dhaaftay hal milyan oo qof.
Haddaba ma jiraan goobo uusan gaarin cudurka Coron?
Jawaabta la yaabka leh waxay tahay; haa way jiraan meelo uusan gaarin.
Dalalka xubinta ka ah Qaramada Midoobeey waxaa ay gaarayaan 193 waddan.
2 bishan April, wuxuusan cudurka gaarin oo aan laga soo sheegin 19 dal, sida ay BBC ka soo xigatay Johns Hopkins oo bahisa xogoha cudurka la xiriira.
Comoros; Kiribati; Lesotho; Malawi; Jasiiradaha Marshall; Micronesia; Nauru; Kuuriyada Waqooyi; Palau; Samoa; Sao Tome iyo Principe; Jasiiradaha Solomon; South Sudan; Tajikistan; Tonga; Turkmenistan; Tuvalu; Vanuatu, Yemen.
Qaar ka mid khubarada ayaa aaminsan in laga yaabo in ay jiraan kiisas aan la shaacin.
Balse waxaa jira dalal uusan cudurka wali gaarin kuwaasi oo intooda badan ah Jasiirado ay dad aad u yar booqdaan, sidoo kale, Qaramada midoobeey waxay sheegtay in ay ka mid yihiim meelaha ugu booqashada yar caalamka.
Meelaha fog waxay micnaheedu tahay hal shay, xilli caalamku ku baaqayo in bulshada ay kala fogaato, haddana jasiiradahan waxay horey u ahaayeen kuwa si iskood ah uga karantiilnaa calamka intiisa kale.
Jasiiradda Nauru, waxay ku taalla badda Pacific, waxay 200mile u jirtaa jasiiradda kale Banaba, qeybo ka mid ah Kiribati, ayaa dhulka ugu dhaw.
Jasiiradda Nauru magaalada ugu dhaw oo duulimaad toos ah uu ka dhaxeeyo waa Brisbane, 2,500 mile kaga beegan koonfur galbeed.
Waa dalka labaad ee ugu yar ee ka mid ah Qaramada Midoobeey (ka dib Monaco), oo ay ku nool yihiin illaa 10,000 oo qof. Waana waddanka labaad ee ugu dadka yar ka dib Tuvalu.
Sido kale waa mid ka mid ah meelaha ugu booqashada yar caalamka, inkastoo xogaha Qaramada Midoobey aysan ka soo muuqan, haddana mid ka mid ah dadka dalxiiska ka shaqeeya ayaa sheegay in dalkaas sannadkii ay booqdaan 160 qof.
Waxaa laga yaabaa in aad is leedahay in meel sidaa u go'doonsan aysan u baahnayn in ay dalalka kale ka sii fogaato.
Balse dalkaas leh halka Isbataal, oo aanan haysan qalabka neefsashada ee lagu caawiyo kuwa uu naqaska ku dhegay, ayna ku yaryihiin kalkaaliyeyaasha caafimaad, makula tahay in uu dhayalsaday cudurka.
2-dii Bishii March, waxaa Jasiiradda Nauru laga mamnuucay in ay soo galaan dadka ka imanaya Shiinaha, Kuuriyada Koonfureed iyo Taliyaaniga.
Shan maalin ka dib, waxaa liiska mamnuucidda lagu daray dalka Iraan.
Bartamihiin-March, shirkadda diyaaradaha ee Nauru Airlines ayaa joojisay duulimaadyadii ay ku tagi jirtay jasiiradaha Fiji, Kiribati iyo Marshall, islamarkana waxaa la yareeyay waddadii keli ah ee u furnayd oo ah magaalada.
Qof walba oo jasiiradda soo gala waxaa lagu sameeyaa karantiil.
Inkastoo inta badan dalalka uusan gaarin Corona ay yihiin jasiirado haddana waxaa jira dalal kale oo leh xudduudo dhanka dhulka ah oo uusan wali gaarin.
Hadaba waa halkee goobta ugu dambeysa oo  cudurka Covid-19 laga yaabo in uu gaaro?
"Waxaa laga yaabaa in ay noqdaan jasiiradaha ku yaalla Koonfurta Pacific, oo ah goob ka fog caalamka intiisa kale, halkaas ayaan lacagteyda dhigan lahaa," ayuu yiri Andy Tatem, oo ah profasoor wax ka dhiga jaamacadda Southampton.
"Balse maadaama dhaqaalaha la caalamiyeeyay, ma hubo inay jirto goob ka badbaadi karto cuduradan saf-marka ah."ayuu intaa ku daray.
Xayiraadaha lagu soo rogay jasiiradda Nauru - waa laga yaabaa inuu shaqeeyo, balse ma si jiri karaan xannibaadahaasi, ayuu yiri Andy Tatem.
"Qaar badan oo ka mid ah dalalka waxay ku tiirsan yihiin waxayabaha dibadda looga keeno, way soo rogi karaan xayiraadda, balse dhibaato ayay u geysanaysaa, ayuu intaa ku daray.
</doc>
<doc docid='bbc_war-52426210' lang='som' type='mono' source_url='https://www.bbc.co.uk/somali/war-52426210' term='COVID'>
Dibadbaxyo ka dhan ah dilka 2 qof oo rayid ah oo ka dhacay Muqdisho
Magaalada Muqdisho waxa xalay illaa maanta ka socday dibadbaxyo looga soo horjeeday labo qof oo rayida oo xalay lagu dilay magaalada waqtigii uu billaabanayay bandowga loogu talagalay in lagu yareeyo faafitaanka fayraska Korona.
Magaalada Muqdisho waxa xalay illaa maanta ka socday dibadbaxyo looga soo horjeeday labo qof oo rayida oo xalay lagu dilay magaalada waqtigii uu billaabanayay bandowga loogu talagalay in lagu yareeyo faafitaanka fayraska Korona.
Dadka isu soo baxay ayaa codsaday in cadaaladda la horkeeno dadkii ku lugta lahaa dilka loo gaysta wiil dhalinyaro ah iyo haweenay umul ah .
Dhacdadaan oo aad looga argagaxay ayaa waxaa ay ka bilaabatay  kadib markii shalay gelinkii dambe xiliga uu bilaabanayay bandwoga ay dowladdu soo rogtay dhawaan uu askari ka tirsan ciidamada dowladda ku amaray wiil dhalinyaro ah oo fadhiyay banaanka hurigiisa in uu gudaha galo balse ka caga jiiday .
Intaas kadib rasaas dhacday ayaa la sheegay in uu ku dhintay wiilka dhaliyarada ahaa iyo gabar ka agdhowed.
Dibad baxayaasha ayaa taayaro ku gubay dhowr meel oo wadada isku xirta Isgoyska Jubba illaa Daljirka Dahsoon, waxaana hakad galay isu socodka gaadiidka, sidoo kale dibad bxayaasha ayaa dhagxaan ku tuurayay gaadiidka.
Sidoo kale waxaa ay dibad baxayaasha fujiyeen oo ay dab qabadsiiyeen sawirka Madaxweynaha oo ku dhegnaa wadada wareega ee Shingaani, waxaana la arkayay dhalinyaro badan oo aargada ku taal Shingaani koray, soona dejiyay sawirka iyo tabeelihii uu surnaa.
Istar Cumar  oo ka mid ah banaabaxayaasha ayaa BBC-da u sheegtay in ay dooneyso in adeerkeed oo khalad lagu dilay sida ay hadalka u dhigtay ninkii dilay la hor keeno cadaaladda.
"Waxaan rabaa adeerkey khalad ayaa loo dilay isagoon wax galabsan ayaa la dilay ninkii waxaan dhihi lahaa oo aderkay dilay   in cadaaladda lagu qaado oo la dilo ayaan ka dalbanayaa dowladda  ayay tiri Istar
"Dhab ahaantii waa wax qalbi jab leh, waxa maanta ka socda Muqdisho. Marar badan ayaa si cod dheer loogu celiyey in xiligii kali-taliska ee Soomaaliya uu yahay taariikh tagtay", ayuu yiri madaxweynihii hore ee Soomaaliya xasan Sheekh o qporaal soo dhigay  batiisa Twitter-ka.
Duqa magaalada Muqdisho Cumar Maxamuud Maxamed (Cumar Finish) ayaa intii ay socdeen dibaxyadu waxaa uu sheegay dadka in ay isdajiyaan isaga oo ugu lab qaboojiyay in askarigii falka dilka ah gaystay la qabtay loona qaaday xabsiga ,isaga oo intaas ku daray in isaga iyo cidii amartayba sharciga la hor keeni doono.
Taliyaha ciidanka Booliska Soomaaliyeed ayaa xilkii ka qaaday taliyihii saldhigga Boondheere Najiib Carab,isagoona xusay in bandowgana 8:00 fiidnimo laga dhigay
</doc>
<doc docid='bbc_war-52578378' lang='som' type='mono' source_url='https://www.bbc.co.uk/somali/war-52578378' term='COVID'>
Corona Fayras: Ma la socotaa in unugyada difaaca jirkaaga weerarkooda aad u dhiman karto?
Marka uu difaaca jirkeenna isku baheysto inuu la dagaallamo waxyaabo jirka soo weeraray, waxaa dhici karta inuu si xad-dhaaf ah u dagaal galo oo uu dhimasho sababo. Haddaba maxay sidaas u dhacdaa, sideese lagu joojin karaa?
Marka uu difaaca jirkeenna isku baheysto inuu la dagaallamo waxyaabo jirka soo weeraray, waxaa dhici karta inuu si xad-dhaaf ah u dagaal galo oo uu dhimasho sababo. Haddaba maxay sidaas u dhacdaa, sideese lagu joojin karaa?
Xilli ay bukaannada qaba xanuunka Covid-19 buux dhaafiyeen isbitaallada caalamka, dadka dhibaatada ugu weyn qaba, ayna u badan tahay inay geeriyoodaan waa kuwa uu difaaca jirkooda u falceiyo si khaldan.
Unugyada difaaca jirka waxay sidii fatahaadda ugu yaacaan sambabbada, iyagoo weeraraya, halkii laga doonayay inay ka difaacaan waxyeellada. Kaddib waxaa furma xididdada dhiigga wada, dhiiga qudhiisana wuxuu noqdaa xinjiro fadhiya.
Marka ay sidaas dhacdo waxaa meesha ka baxaya cadaadiskii dhiigga, qeybo badan oo jirka ka mid ahna way shaqo gabayaan.
Xaaladaha noocaasoo kale ah marka ay jiraan, dhakhaatiirta iyo seynisyahannada waxay aaminsan yihiin in difaaca jirka uu ka badbadiyay howshiisii ilaalinta qofka ahayd - sidaas awgeedna isaga ayaa dhibaato keenaya halkii uu caawinaad sameyn lahaa.
Sida caadiga ah, marka uu jirka bani'aadanka soo galo jeermis, unugyada difaaca ayaa weerara jeermiskaas kaddib marka uu ka adkaadana dib ayuu u laabtaa.
Laakiin mararka qaar, unugyadaas isu baheystay, una hubeysan weerarka lagu difaacayo jirka waxay howshoodu noqon kartaa mid xadkeedii ka gudubta, waxayna isu baddalaan kuwo toos u waxyeelleynaya jirka.
Inkastoo ay jiraan baaritaanno iyo dawooyin wax looga qaban karo arrintaas, si dhakhso ah looma hubo tirada dadka qaba Covid-19 ee ay dilayaan unugyada difaaca jirkooda.
Weerarradan xad-dhaafka noqda ee difaaca jirka ayaa u dhaca siyaabo kala duwan oo aysan sahlaneyn in deg deg loo fahmo. Khubarada caafimaadka ayaa xaaladdan ku qeexay duufaan ka dhex dhacda jirka gudihiisa.
Marka ay howsha difaaca jirka isku baddasho duufaan waxyeello ah, waxaa laga yaabaa in unugyada difaaca ay awood u yeelan waayaan sidii ay mar kale u xakameyn lahaayeen xaaladdaas.
Waxay unugyada weynayaan isu socodkii dhiigga ee ka caawin lahaa shaqada, maadaama dhiigga uu fariisanayo.
Inta badan bukaannada uu difaaca jirkooda noqdo duufaan dhimasho keeni karta, ku dhawaad kalabar ka mid ah waxaa ka muuqan karaan calaamado ku saabsan xanuunnada neerfaha, sida madax xanuun iyo inay xitaa koomo gali karaan, sida uu sheegay Randy Cron, oo ah khabiir ku takhasusay cilmiga difaaca jirka ban'aadanka, kana tirsan jaamacadda Alabama ee magaalada Birmingham.
"Waxaa laga yaabaa in dadka noocaas ah ay u xanuunsadaan si ka daran sidii aad fileysay", ayuu yiri.
"Dhakhaatiirta ayaa hadda soo fahmaya kaliya sida ay ku imaadaan iyo sida loo daweeyo jahwareerka ku dhaca habdhiska difaaca jirka oo loo yaqaanno " cytokine storms", ayuu sii raaciyay hadalkiisa.
Wararkii ugu horreeyay ee bishaamiyay in xanuunka daran ee uu sababo Covid-19 ay qeyb ka tahay duufaanta ka dhalata unugyada difaaca jirka wuxuu kasoo baxay isbitaallo ku yaalla dalka Shiinaha.
Waxay u muuqataa in dhibaatadaas ay la billaabato islamarka uu fayraska galo jirka, sida uu sheegay Randy Cron.
Ma aha markii ugu horreysay ee "cytokine storm" lala xiriiriyo cudur safmar ah;. Seynisyahannada ayaa tuhunsan in dhibaatadan ka dhalata weerarka difaaca jirka ay sabab u ahayd cudurkii dunida halakeeyay sanadkii 1018-kii ee lagu magacaabay Spanish-Flu iyo cudurkii dillaacay sanadkii 2003-dii, oo loo yaqaanno Sars.
</doc>
<doc docid='bbc_war-52269748' lang='som' type='mono' source_url='https://www.bbc.co.uk/somali/war-52269748' term='COVID'>
Coronavirus: Sida uu Covid-19 u saameeyay xafladaha aroosyada, dhalashada iyo duugta
Sida ku suxan warqadda ka timid saxafiyiinta Afrika, Joseph Warungu oo ka mid ah wuxuu eegayaa sida coronavirus uu wax uga badalay nolosha dad badan, laga soo billaabo xafladaha dhalashada illaa duugta.
Sida ku suxan warqadda ka timid saxafiyiinta Afrika, Joseph Warungu oo ka mid ah wuxuu eegayaa sida coronavirus uu wax uga badalay nolosha dad badan, laga soo billaabo xafladaha dhalashada illaa duugta.
Warbxinnada taxanaha ee aan ku eegnay wararka ay qoraan weriyeyaasha Afrikaanka ah, waxaan halkan idiin kugu soo gudbineynaa warbixin uu weriye Joseph Warungu ka diyaariyay saameynta ka dhalatay Coronavirus haddii ay noqon laheyd xafladaha dhalashada iyo duugtaba.
Sheila Atieno waxay heegan ugu jirtaa sidii ay u caawin laheyd haweeney uur leh oo isbitaalka loo keenay inay ku umusho, waxay haweeneyd ku sugan tahay isbitaal dowladda ay maamusho oo ku yaalla magaalada Nairobi kaddib markii laga helay Coronavirus.
Sheila Atieno oo aqoon durugsan u leh cudurrada ku dhaca haweenka waxay ka mid tahay koox dhakhaatiir ah oo loo xilsaaray inay daweyaan haweenka uurka leh ee lagu arkay calaamadaha feyraska Corona.
"Wey adagtahay in aan la qabsado xaaladdan, gaar ahaan marka ay timaaddo in si gaar ah aan u daweeyo haweenka uurka leh ee uu ku dhacay xannuunka Covid-19," ayay tiri Sheila.
"Marka aan ku suganahay qeybta isbitaalka ay haweenka ku umulaan, waxaan inta badan la taacalayaa dheecaan, inkasta oo aan shaqadan qabto aniga oo ku labisan dhar qafilan, waxaan dareemaa kuleyl iyo ciriiri".
Waxay sheegtay in marka ay gurigeeda tagto in aysan la kulmi karin carruurteeda illaa ay jirkeeda ka nadiifineyso.
"Waa shaqo adag oo dareen igu reebta, marka ma lihi dooq kale, waxaan ka aheyn shaqadeyda oo ii horseedi karta nolol cusub haddii uu jiro cudur safmar ah ama in kaleba," ayay tri Dr Atieno.
Francis iyo Veronica Gitonga waa lamaane aqal galay waxay bisha arooska ku qaadanayaan gurigooda oo ku yaalla degaanka Nyahururu oo 200 kiiloomitar u jirta magaalada Nairobi.
Waxaa uu arooskoodu dhacay 5-tii bishan, waxay xafladda arooska ku martiqaadeen 500 qof balse 6 qof oo kaliya ah ayaa loo ogolaaday kaniisaddii uu arooska ka dhacayay. Asxaabta iyo qaraabada kama aysan qeybgalin.
Xayiraadaha looga hortaggayo cudurka corona ayaa sababay in boqolaal qof ay u suurogeli waaydo inay ka qeybgalaan arooskooda, waxaana xafaladdi lagu soo dhaweynayay arooskoodu ka qeybgashay 12 qof ugu badnaan.
Gitonga wuxuu sheegay in arrintani ay u horseeday inay ka faai'deystaan.
"Sida uu qorshaha arooskeenu ahaa waxaa ku bixi lahaa qarash gaaraya Ksh300,000 oo lacagta Kenya ah oo u dhiganta $2,800 doollar…ugu dambeyntii waxaa nagu baxday Ksh50,000 oo lacagta Kenya ah ($500)."
Wuxuu sheegay in haatan ay dad badan soo wacayaan oo ay ku leeyihiin inay qabsadeen aroos qiimo jaban.
Francis iyo Veronica Gitonga waxay wadaageen jecel xilli lagu gudo jiro saameynta ka dhalatay cudurka safmarka ah ee Covid-19.
Markii Kenya ay ku dhawaaqday bandow soconayo habeenkii si looga hortaggo faafitaanka fayrsaka Corona, waxay booliska toogteen wiil yar oo 13 jir ah oo lagu magacaabo Yaasin Xuseen Moyo.
Yaasin keliya ah ma ahan cidda ay booliska dhibaateeyeen balse waxaa jiraa dad kale oo dhibaato kasoo gaartay gacanta booliskii la doonayay "inay u adeegaan dhammaan shacabka."
Xayiraadda Coronavirus waxay horseeday tacadiyadda ay geysato dowladda.
Aabaha dhalay wiilka dhintay, Xuseen Moyo wuxuu hadal qiiro leh ka jeediyay goobtii lagu aasay wiilkiisa, wuxuuna yiri: "Maalinkii waxaa wajaheynaa halista fayraska, habeenkiina waxaan la daalaa dhaceynaa argagax gelinta booliska".
James Orengo waa siyaasi caan ah, waana sanatar ka tirsan xisbiga mucaaradka ugu weyn Kenya. Kalfadhigii baarlamaanka ee sannadkii 2017-kii, wuxuu Orengo baarlamaaka ka hadli jiray khatarta ay shacabka u horseedi karto meel marinta sharciyada xun.
Wuxuu ku eedeyn jiray dowladda inay gacan ku adag ku heyso shacabkeeda.
"Mararka kacdoonnada waxay dhibaateeyeen shacabkooda... dowladdu waxay dhibaateysaa dadkeeda, dowladdan way idiin ciqaabi doontaa si ka daran ciqaabtii ay inaga ina marsiiyeen, waxaan idiin sheegayaa, "in sannad kale aad kusoo ooyi doontaan xafiskeyga si aan idiin matalo".
Waxay shacabka Kenya hadal hayeen qoraal uu barta Twitter-ka soo dhigay oo ah; "waxaan kaxeystay baabuurkeyga si aan u aado baarlamaanka oo aan isaga soo baari lahaa cudurka Covid-19 aniga oo u hoggaansan tallaabooyinka adag ee looga hortaggayo cudurka safmarka ah".
Qaar ka mid ah dadka isticmaala barta Twitter-ka ayaa dhaleeceeyay hadalka ah 'inuu si iskiis ah u kaxeysanayo baabuurkiisa. "Siyaasiyiinta ma waxay u maleynayaan in baabuur kaxeynta ay tahay arrin weyn, maxaa ka khaldan dalkan?"
Xayiradda Covid-19 waxay horseeday in waaxda gaarsoorka ee Kenya ay ku shaqeyso nidhaamka Online-ka. Dadka ka faa'deystay arrintani waxaa ka mid ahaa nin lagu soo eedeeyay inuu suuq lagu dukaameysto ka xaday Kitaabka masiixiyiinta ee Bible-ka."
Kaddib dhageysiga dacwaddiisa oo ka socotay shaashad toos ah xilli ay booliska gacanta ku hayeen, waxaa sii deyntiisa ku dhawaaqay garsoore dhageysanayay kiiskiisa.
Tallaaabadan waxay dowladda uga golleedahay in ay yareyso ciriiriga ka jiro xabsiyada si looga hortaggo faafitaanka Corona, waxaa sii deyntaas ka faa'ideystay maxaabiis loo heystay dambiyada fudud.
*Magaca saxda ah ee dhakhtaradda ma aanan adeegsan sababtoo ah looma ogolo inay la hadasho warbaahinta.
</doc>
<doc docid='bbc_war-52256974' lang='som' type='mono' source_url='https://www.bbc.co.uk/somali/war-52256974' term='COVID'>
Coronavirus iyo Afrika maxaa kala haysta?
Tirada dadka  qaba cudurka Ccorona ee qaaradda Afrika ayaa hadda gaartay tobban kun oo qof halka in kabadan shan boqol oo qofna ay u geeriyoodeen, sida ay sheegtay xaruunta dhexe ee ka hortagga iyo xakamaynta cudurada ee qaaradda Afrika.
Tirada dadka  qaba cudurka Ccorona ee qaaradda Afrika ayaa hadda gaartay tobban kun oo qof halka in kabadan shan boqol oo qofna ay u geeriyoodeen, sida ay sheegtay xaruunta dhexe ee ka hortagga iyo xakamaynta cudurada ee qaaradda Afrika.
Iyadoo tirada kiisaska caalamka laga soo sheegayo ay u muuqato inay hoos u dhacaysa ayaa dadka qaar waxay ka cabsi qabaan in qaarada Afrika ay noqon doonto mid uu la dago safmarka Covid19.
Inkastoo ay jiraan dedaalo ay dalalka xayiraad ku saaren magaloyiinka waaweyn,  Shiinaahana u dalalkan ugu deeqay qalab caafimaad. Hal arrin ayaase wali iska cad  taasoo ah in weli Afrika aysan u diyaarsanayn inay wax ka qabato halista cudurkan u leeyahay.
''Waxaa xaqiiqa ah  inaysan jirin fursada badan oo la isku diyaariya, dalal badan o Afrika ahna ma gaarsiisna diyaargarowgooda heerkoo laga rabay'', ayuu yiri Dr Michel Yao, oo ah madaxa mashruuca degdegga ee Hay'adda Caafimaadka Addunka ee Afrika.
Way adag tahay in la isbarbardhigo gobollo leh dhaqammo kala duwan,  dhaqaale kala duwan, qaabka ay isugu safran oo kala duwan, hase ahaate isbarbardhiga qaar aayaa muujinaya sawir degdeg ah oo ka turjumaya baaxadda.
Marka la eega  kororka maalinlaha ah ee tirada kuwa laga helay cudurka 'coronavirus' adduunka oo dhan, Afrika waxay umuuqataa inay xakamaysay faafitaanka marka ilaa iyo hadda la barbardhiga tusaala ahaan Maraykanka iyo Yurub.
Laakiin haddii Afrika la barbadhiga qaaradda  Aasiya, oo ay dalalku u muuqdeen in ay  durbaba yareeyaan kororka maalinlaha ah ee tirada kiisaska cusub waxaa kuu soo baxaysa in Afrika aysan gaarsiisneyn Aaasiya.
Laga yaabee in isbarbardhig ka wanaagsan ay noqon karto Bariga Dhexe, halkaa oo kiisasku si isdaba joog ah ay kor ugu kaceen, oo ay weheliso dhimashada. Gobolka ayaa hadda diiwaangeliyay in ka badan 78,000 oo kiis guud ahaan, sida ay sheegtay WHO.
Ku dhowaad, dal walbo oo Afrika ku yaalla waxaa laga soo sheegay kiisas, inkastoo marki hore uu badankood cudurka uga yimid banaanka hadda waxay u muuqata in uu gudaha dalalka uu ku faafaayo.
Konfur Afrika, labadii todobaad ee u dambeyay waxaa sare u kacay tirada dadka cusub ee uu cudurka soo ritay.  Madaxweyanah dalkaasi Cyril Ramaphosa ayaa muddo 3 isbuuc bandow ku soo rogay dalkaasi laga billaaba 27 March.
Wixii markaasi ka dambeyayna wuxuu ka dhigay bandowga ilaa iyo dhamaadka bisha April iyadoo tirada daka uu soo ridanayo cudurkana uu hoos u dhacay, wallow ay mid lagu dagdagay ay noqoneysa  in sababta ay tiradu hoos ugu dhacday loo sababeeyo bandowga.
Waxa muhiimka ah, ayaase ah sida Koonfur Afrka ay sare ugu qaaday awoodeeda baaritaanka cudurka o si xawli ah loo ballaariyay.
Dalkaasi ayaa hada laga baaray Covid-19 ku dhowaad 60,000 oo qof, waxayna hal maalin oo kali ah baari karaan ku dhowaad 5,000 oo qof, sida u xaqiijiyay wasirka caafimaadka ee dalkaasi Zweli Mkhize.
Balse marka la bar bar dhigo waddamada kale ee u saameyay cudurka, tiradaasi ma'ahan wax lagu farxo. Talyaaniga oo ka mid ah  ah wadammada uu sida daran u saameyay cudurka ayaa  tiro ahaan dadka ku nool waxay la simanyihiin Konfur Afrika waxayna baaritaan ku sameyeen dadka ka badan 700,000.
Nigeria  iyo Kenya ayaa midkiiba sameyay baairtaan ilaa 5000 o qof ilaa iyo hadda. Haddii aad tusaale ahaan taasi barbardhigta Kuuriyada Koonfureed oo qaaday olole xoog leh oo ka dhan ah fayriskan  ayaa 600,000 oo qof baaritaan ku sameysay. Waxaa loo arkaa in Kuuriyada Konfureed ay guul ka gaartay xakameynta cudurkan.
"Tirada baaritaannada qaaradda sare ayaa loo qaaday, balse anigu waxay ila tahay in intaasi ka badan la sameyn kara,"  ayuu ku dooday Dr Abdhallah Ziraba, oo ah cilmbaare ka tirsan xarunta daraasaadka  cudurada safmarka ah ee Afrika.
Dalalka Afrika ayaa la daala dhacayay kordhinta awoodda baarista safmarka ee Corona.
Maalqabeen u dhashay Shiinaha Jack Ma ayaa dhawaan shaaca ka qaaday inuu deeq ahaan u siin doono Afrika in ka badan hal milyan oo ah qalabka lagu baaro Corona. Taasi ayaa la sheegayaa inay gacan ka geysan karto baaritaan xawli ah oo ay dalalka Afrika sameeyaan.
Mid ka mid ah dhibaatooyinka ugu weyn ee soo food saari doono qaaradda Afrika  ayaa ah sida ay ula dagaalami karta fayriskan. Ilaa iyo hadda tallaaboyinka bandowga ee la so rogay waxay u muuqdaan in natiijooyin lagu farxa ka dhasheen.
Dalka ugu dadka badan Afrika, Nigeria ayaa xayiraad ku soo rogay Lagos, iyadoo la mamnuucay isku socodka dadka.
Caasimadaha dalalka  Kenya iyo Senegal waxaa lagu soo rogay bandow  balse  ogolaanaya dadka inay shaqeystana malintii.
Waxaa laga cabsi qabaa in haddii la soo rogo xayiraad habeen iyo maalin ah ay horseedi karta in dhaqaalaha qaaradda oo fadhiid noqdo.
Dowladda Itoobiya ayaa ku dhawaaqday xaalad degdeg ah inkastoo ra'iisalwasaare  Abiy Axmed uu dhawaan sheegay inaan xayiraad buuxda la gelin karin dalkiisa iyadoo dadka aar aysanba haysanin hoy.
Dowladda Soomaaliya ayaa xarun lagu Karantiio Dadka qaba Cudurka Corona ka hirgelisay Isbitaalka Martiini ee Magaalada Muqdisho, waxanay howl-wadeennada goobtan ku boorrinayaan Bulshada in ay u dhega nuglaadaan talooyinka iyo wacyi-gelinta hay'adaha Caafimaadka ee Dalka. ilaa iyo 31 kiis aya alaga diwaangeliyay Soomaaliya.
Xanuunka coronavirus ayaa saameyn weyn ku yeeshay howlihii guud ee Soomaaliya, oo ay ku jiraan dhaqdhaqaaqyadii waxbarshada oo hakad galay.
</doc>
<doc docid='bbc_war-52440381' lang='som' type='mono' source_url='https://www.bbc.co.uk/somali/war-52440381' term='COVID'>
Dhakhaatiirta Soomaalida ee safka hore kaga jira dagaalka coronavirus
Waxaa halkan idiin kugu soo gudbineynaa qaar ka mid ah dhakhaatiirta caanka ah deegaannada soomaalida ee safka hore uga jira la dagaallanka cudurka Covid-19.
Waxaa halkan idiin kugu soo gudbineynaa qaar ka mid ah dhakhaatiirta caanka ah deegaannada soomaalida ee safka hore uga jira la dagaallanka cudurka Covid-19.
Waayahooda shaqo iyo dadaallada ay wadaan deegaannada ay joogaan ee coronavirus-ka uu gaaray.
Waxaa ka mid ah Muqdisho, Hargeysa iyo Jabuuti.
Dr Maxamed Maxamuud Cali Fuje wuxuu ka soo baxay kuliyadda caafimaadka ee jaamacadda Umadda Soomaaliyeed sannadkii 1979-kii, wuxuu shaqo u tegay degmada Cadale halkaas oo uu madax ka noqday xarun caafimaad oo ku taallay.
Sannadkii 1981, wuxuu madax ka noqday isbitaalka Digfeer gaar ahaan qeybta daaweynta guud oo in mudda ah uu joogay.
1987 wuxuu jaamacadda labaad ka sameeyay London School of Hygiene halkaas oo uu kaga soo takhasusay daweynta xaaladaha caafimaad ee faafa ee ay adag tahay in la xakameeyo ee loo garanayo tropical medicine.
Wuxuu sidoo kale ku howlanaa la tacaalidda cudurrada faafa iyo daweynta caabuqyada. Wuxuu sannadkii 1991-dii noqday agaasimaha isbitaalka Digfeer ee magaalada muqdisho.
Dr Fuje wuxuu 1994-tii ku biiray Ha'yadda Caafimaadka Adduunka xilliggaas oo uu daacuun baahsan ka jiray Soomaaliya, waxay ha'yadda u xilsaartay isu duwaha dadalladii looga hortaggayay daacuunka.
Wuxuu shaqada Ha'yadda Caafimaadka Adduunka ee WHO howlgab ka noqday 2016-kii, haddana wuxuu bare ka yahay jaamacadda Banaadir.
Dr Maxamad Cali Fuje waxaa dhawaan loo magacaabay inuu hogaamiyo dedaallada lagula tacaalayo iyo kuwa looga hortagayo cudurka.
Dr Fuje wuxuu ka kaalin weyn ka qaatay dadaallada looga hortaggayo cudurada safmarka ah ee dalka ka dilaacay tan iyo intii uu ku soo dhex jiray arrimaha caafimaadka.
Xaaladaha coronavirus
480 Kiis
26 Dhimasho
14Bogsatay
"Waxaa Alle wixii safmar ah oo waddanka ka dhacay mar haddii laga soo bilaabo waqtigii aan ka qalin jabiyay illaa iyo hadda mid aanan kaalin mug leh ka qaban ma jirin, waana ka wada qeybgalay," ayuu yiri Dr Maxamed Maxamuud Cali Fuje.
"Hargabku wuxuu leeyahay diif badan kanina ma laha wax diif ah, coronavirus wuxuu leeyahay madax xanuun badan, qufac qallalan, dareenkii urka iyo dhadhanka ayaa ka tagaya qofka, calaamadaha kalena wuu la qeybsadaa hargabka caadiga ah", ayuu yiri Dr Maxamed Cali Fuje.
Dr' Maxamed Cabdi Gabboose, waxa uu ka mid yahay dhakhatiirta caanka ah ee ku howlan la dagaalanka coronvirus ee Jamhuuriyadda Iskeed madaxbannaanida ugu dhawaaqday ee Somaliland. Waxaa uu hadda ka howlgalaa magaalada Hargeisa.
Dr Gabboose waxaa uu ku dhashay miyiga xadka dalka Itoobiya uu la wadaago Soomaaliland, wuxuuna ku soo barbaaray magaalada Muqdisho ee caasimadda Soomaaliya halkaas oo uu sidoo kale wax ku bartay.
Markii uu jaamacadda caafimaadka kaga baxay magaalada Muqdisho ka dib wuxuu fursad waxbarasho ka helay waddamo dibadda ah oo uu ka soo sameeyay saddex takhasus oo kala ah xanuunnada ku dhaca Neerfaha, xakameynta cudurada faafa, iyo habka loo maamulo caafimaadka ama loo xakameeyo cudurada.
Tan iyo sannadkii 1987, wuxuu Dr Gabbose ka shaqeynayay arrimaha caafimaadka, isaga oo dowladii dhexe ee Soomaaliya ee madaxweynaha uu ka ahaa Maxamed Siyaad Barre, ka soo noqday wasiir ku xigeenkii caafimaadka waxaana intaa u sii dheeraa in xanuunada faafa uu u qaabilsanaa dowladda.
"Maamullada ka jira Soomaalida meel walba ha joogaane waa in ay sameeyaan wacyi-galin xad-dhaaf ah waa in ay dhaqaajiyaan dhaqaatiirta, waa in ay dhaqaajiyaan Culimada, waa in dhaqaajiyaan bulshada rayidka ah, waa in ay dhaqaajiyaan cuqaasha", ayuu yiri Dr Gabboose.
Wuxuu ku dhashay dalka Jabuuti sannadkii 1976, waxbarashadiisa hoose ee caafimaadka wuxuu ka bartay magaalada Bamako ee waddanka Mali, wuxuu ku takhasusay cudurrada faafa oo uu kasoo bartay jaamacad ku taalla Senegaal.
Sannadkii 2008-dii waxaa loo magacaabay agaasimaha guud ee ka hortagga cudurrada faafa ee Jabuuti, Xuseen wuxuu in muddo ah kusoo dhex jiray arrimaha caafimaadka ee Jabuuti.
Haatan wuxuu madax u yahay guddiga loo xilsaaray ka hortagga cudurka Covid-19 ee dalkaas.
Xuseen Yuusuf Dharaar wuxuu sheegay in dowladda Jabuuti ay hadda baartay illaa 10,000 oo qof, ayna filayaan in ay 20,000 oo qof oo kale ay baaraan.
Jabuuti iyo Coronavirus
1,035 kiis
2 dhimasho
10,000 oo la baaray
477 bogsatay
Dr Xuseen wuxuu shacabka kula talinaya in qof kasta uu neftiisa xakameeyo sida in qofka uu xirto afka iyo sanka.
"In qofka naftiisa uu xabiso... oo uu isku dayo in uu Maaskaraha xidho hadduu heysanna in uu maro afka ku xidho, gacmahiisa dhaqdo oo xanuunka uu isaga iska ilaaliyo... haddii uu hayana uu ka ilaaliyo in dadka kale uu taabto," ayuu yiri Xuseen Dharaar.
"Coronavirus waa jeermis yar, nooc minal hergeb ah oo qofka  kagaaraya cunaha oo ilala sanbabada tegaya, dhibaatadiisa ugu weyn ee dilaaga ah waxay tahay in hal bowlihii naqaska uu ka istaajinaya qofka".
</doc>
<doc docid='bbc_war-52170937' lang='som' type='mono' source_url='https://www.bbc.co.uk/somali/war-52170937' term='COVID'>
Coronavirus: Raysal Waasaaraha Ingiriiska oo isbitaal la dhigay
Raysal Wasaaraha Ingiriiska Boris Johnson ayaa isbitaal la dhigay ka dib markii 10 maalmood ka hor laga helay Coronavirus, sida laga soo xigtay Downing Street.
Raysal Wasaaraha Ingiriiska Boris Johnson ayaa isbitaal la dhigay ka dib markii 10 maalmood ka hor laga helay Coronavirus, sida laga soo xigtay Downing Street.
Waxaa la geeyay isbitaal ku yaalla magaalada London ka dib markii calaamadaha Fayraska Corona ay ku sii siyaadeen sidoo kalana waxaa sare u kacay heerkulkiisa.
Raysal Wasaaraha ayaa weli mas'uul ka ah dowladda balse wasiirka arrimaha dibadda ayaa lagu wadaa in uu hogaamiyo kulan Isniinta looga hadlayo Fayruska Corona. Mr Johnson ayaa lagu wadaa in cawa uu nagaado isbitaalka.
Mr Johnson ayaa guriga ka soo shaqeynayay tan iyo markii lagu dhawaaqay in laga helay xanuunuka Coronavirus 27-kii Maarso.
Raysal Wasaaraha ayaa horay muuqaal barata Twitter-ka la soo dhigay uga sheegay inuu dareemayay calaamado yar oo fayraska Corona ah.
</doc>
<doc docid='bbc_war-52217727' lang='som' type='mono' source_url='https://www.bbc.co.uk/somali/war-52217727' term='COVID'>
Coronavirus: Muxuu shiinaha u mamnuuci waayay xayawaankan ay isticmaalaan dadka dhibka ku qaba dhalmada?
Ururada u dooda xuquuqda xayawaanka ayaa sheegay in go'aanka ay dowladda Shiinaha ku mamnuucday ganacsiga hilibka xayawaannada duur joogta ah uusan sii socon doonin muddo dheer, maadaama wali dalkaas laga oggol yahay ganacsiga qalabka laga sameeyo hilibka iyo maqaarka xayawaanka, sida dawooyinka, dharka iyo waxyaabo kaleba.
Ururada u dooda xuquuqda xayawaanka ayaa sheegay in go'aanka ay dowladda Shiinaha ku mamnuucday ganacsiga hilibka xayawaannada duur joogta ah uusan sii socon doonin muddo dheer, maadaama wali dalkaas laga oggol yahay ganacsiga qalabka laga sameeyo hilibka iyo maqaarka xayawaanka, sida dawooyinka, dharka iyo waxyaabo kaleba.
Go'aanka mamnuucista ah ayaa lagu dhawaaqay bishii February kaddib markii laga shakiyay in hilibka xayawaanka ee lagu iibiyo suuqa magaalada Wuhan uu sababay xanuunka hadda dunida sida weyn ugu faafaya ee coronavirus.
Waxaa walaac laga muujinayaa in oggolaanshaha waxyaabaha laga sameeyo maqaarka iyo hilibka xayawaanka ay micnaheeda tahay in wali ganacsiga la mamnuucay uu kasii socon karo suuqyada madow ama qarsoodiga ah.
Xayawaannada sida weyn loo ilaaliyo ee Pangolin(oo ah xayawaan qolfo ku leh jirka oo af-dhuuban) iyo Haramcadka ayaa la fasaxay in laga ganacsado, sababtoo ah qeybo ka mid ah jirkooda waxaa laga sameeyaa dawo dhaqameedyo laga isticmaalo Shiinaha.
"Inkastoo aan seynis ahaan loo caddeynin faa'iidada ku jirta dawooyin badan oo laga sameeyo xayawaanada, kalsoonida lagu qabo dawooyinkaas waa mid aad u xoog badan," ayuu yiri Terry Townshend oo ah nin u dooda xuquuqda xayawaanka oo fadhigiisu yahay Shiinaha islamarkaana aasaasay shirkadda Birding Beijing.
"Tusaale ahaan, waxaan aqaannaa qoys aqoonyahanno ah, oo labo carruur ah leh, midkood uu dhibaato ka qabo xagga dhalmada kan kalena uu ka howlgalo ururrada ilaaliya xuquuqda xayawaanka.
"Isagoo aad u og in aan caddeyn seynis ah loo heynin, walaalka dhalmada dhibaatada ka qaba wuxuu isticmaalay xayawaanka pangolin, kaddib markii uu wax walba oo kale isku dayay"
Xayawaanka pangolin-ka ayaa qarka u saaran inuu ka dabar go'o Shiinaha, sababtoo ah waxaa aad u badan dalabka lagu raadinayo, waaxana xayawaanka loogu safrinta badan yahay guud ahaan caalamka.
Cilmi baaris la sameeyay ayaa lagu ogaaday in xayawaanka Pangolin-ka uu jirkiisa ku qaadi karo fayrasyo aad ugu dhow kuwa sababa cudurka Covid-19.
Dasaaraddan oo lagu daabacay wargeyska Nature ayaa sidoo kale lagu caddeeyay in aan wali la xaqiijinin doorka uu xayawaankan ku leeyahay cudurka safmarka ah ee hadda socda.
Go'aanka cusub ee lagu mamnuucay ganacsiga hilibka iyo maqaarka xayawaanka duurjoogta ah ayaa laga reebay waxyaabaha qaar.
Tusaale ahaan, waa sharci darro in la iibiyo ama la iibsado hilibka xayawaanka Pangolin-ka, laakiin waxaa la fasaxay in la isticmaalo ciddiyihiisa oo laga sameeyo waxyaabaha guryaha lagu qurxiyo iyo sidoo kale qoloftiisa oo laga sameeyo dawooyin dhaqameedka.
Xayawananada kale ee la fasaxay waxa aka mid ah shabeelka weyn, Oorsada iyo Jabisada. Shiinaha ayaa sidoo kale laga isticmaalaa yaxaasyada iyo xayawaanno kale.
Ra'yi aruurin dhawaan la sameeyay ayaa lagu muujiyay in muwaadiniinta Shiinaha badankood ay kasoo horjeedaan cunitaanka hilibka xayawaanka aan asal ahaan kasoo jeedin waddankooda.
Dadka fikradaha laga aruuriyay oo ka badan 101,000, waxay 97% ka mid ah diideen sii socoshada wax soo saarka laga sameeyo xayawanaka, intooda badanna waxay taageereen go'aanka ay dowladda ku mamnuucday ka ganacsigooda.
Sababta ugu weyn ee ay bixiyeen waa saameynta ka dhalan karta xayawaanadaas.
Ra'yi aruurintan oo ay si wadajir ah u sameeyeen jaamacadda Peking iyo toddoba urur oo kale, waxaa laga yaabaa inaysan ka turjumin rabitaanka guud ee shacabka Shiinaha.
Waxaa dadka fikradaha looga aruurinayay dhinaca online-ka iyo baraha bulshada.
Dadka da'da yar ee Shiineyska ah, kuwooda la hadlay BBC-da waxay taageereen natiijada kasoo baxday ra'yi aruurintaas.
"Waxay ila tahay inaan si buuxda u raacsan nahay in laga takhaluso suuqyada lagu iibiyo hilibka iyo wax soo saarka xayawaanada,2 ayey tiri Ji[oo codsatay inaan la adeegsanin magaceeda oo dhammeystiran], waana ardayad sanadkii ugu dmabeeyay uga jirta jaamacadda Beijing.
"Raashinka aan maalinlaha cunno kuma jiro hilibka xayawaannada," ayey hadalkeeda sii raacisay gabadhan 21 jirka ah.
Dowladda Shiinaha waxay mamnuucis tan la mid ah soo saartay sanadkii 2003-dii, markaasoo uu dalkaas ka dillaacay cudurka SARS, laakiin waxay go'aankaas ka noqotay dhowr bilood kaddib.
Markanna, dadka u dooda xuquuqda xayawaanka qaarkood waxay sheegayaan in xaaladdu ay ka duwan tahay sidii hore, rajo fiicanna ay jirto.
"Tan iyo markii uu soo if baxay cudurka Covid-19, dowladda Shiinaha waxay baaritaan ku sameysay in ka badan 600 oo kiis oo ah dambiyada la xiriira xayawaanka duurjoogta ah, waxaana rajeyneynaa in tallaabadan ay ka awood badan tahay tii hore," ayuu yiri Yuhan Li, oo ka mid ah dadka u ol'oleeya xuquuqda duur joogta.
</doc>
<doc docid='bbc_war-52591057' lang='som' type='mono' source_url='https://www.bbc.co.uk/somali/war-52591057' term='COVID'>
Corona Fayras: Maxaa kala heysta Covid-19 iyo qurxinta Dumarka?
Tan iyo  markii uu dunida ku faafay Corona Feyras, waxa uu si ba'an u saameeyey ganacsiga adduunka.
Tan iyo  markii uu dunida ku faafay Corona Feyras, waxa uu si ba'an u saameeyey ganacsiga adduunka.
Marka laga soo tago saameynta dhaqaale, waxaa kale oo ay caqabad soo wajahday dadkii aroosyada isku qurxin jiray.
Meelo ka mid ah caalamka waxaa ka billowday in xayiraadaha la qaado, meheradaha noocaas ahna albaabbada loo furo. Hase yeeshee Jamhuuriyadda Iskeed madax bannaanida ugu dhawaaq ee Somaliland waxay ka mid tahay meelaha wali uu cudurka ku faafayo, waxaana xiran inta badan ganacsiyada noocaas ah.
Magaalada Hargeysa ayaa ka mid ah meelaha aadka looga dareemay adeeggii qurxinta dumarka ee meesha ka baxay, gaar ahaan adeegga loo sameeyo aroosyada,
Hani Cabdi Cali, oo ah milkiilaha meheradda qurxinta Haweenka  ee Beauty Zone - oo hargeisa ku taalla - ayaa saamaynta uu ku yeeshay iyo sida xaalki yahay uga warrantay BBC-da.
"Meheraddeena waxay qabaneysay wax kasta oo inanta farxaddeeda ah, haddii ay aroosad tahay iyo haddii ay si caadi ah isku qurxineysaba. Waxaan u adeegi jirnay hablaha oo dhan, wax kasta oo ay u baahan yihiin ayaana u sameyn jirnay. Laakiin hadda muddo labo bilood ah meheraddu way iska xiran tahay. Waxa na saameeyay waa hoteelladii oo la xiray waayo inta badan waxaan u shaqeyneynay waxay ahaayeen dad tagaya munaasabad ama xaflad", ayey tiri Hani.
Waxay walaac ka muujisay in xitaa marka uu cudurka baxo ay si dhakhso ah shaqadooda ugu hagaagi doonto.
"Muddo ayey qaadaneysaa in uu ganacsiga dib usoo kaco", ayey tiri. "
Meheradaha dumarka lagu qurxiyo kuma eka saameynta Coerona, balse waxaa sidoo kale ganacsiyada sida degdegga ah loo xiray ka mid ah goobaha ay ragga u tagaan in timaha loogu jaro ama wajiga loogu dhaqo.
Ganacsigan ayaan ku jirin baahiyaha daruuriga ah ee shacabka loo oggolaaday inay u furnaadaan.
Jarmalka ayaa noqday waddankii ugu dambeeyay ee khafiifiyay xayiradada coronavirus iyo sharciyada karantiilka, laakiin xirfadleyaasha timaha hagaajiya ee guud ahaan Yurub ayaa dib u furanaya meheradahooda.
Balse ma jiro sugitaan iyo wargeys lagu dhex akhristo, qofka macmiilka ah iyo farsamayaqaankuna waxay ku khasban yihiin inay maaskaro xirtaan.
Ganacsiyada noocan ah ee dalka Jarmalka ayaa furmay markii ugu horreysay tan iyo 23-kii bishii March, inkastoo sidii caadiga ahayd aysan u shaqeyneynin.
Shaqada ayaa hadda aad ugu adag farsamayaqaannada, maadaama lagu amray in dadka ay kala fogaadaan masaafe dhan hal mitir iyo bar.
Dalka Spain, timajareyaasha iyo meheradaha dumarka lagu qurxiyo ayaa dib loo furay 4-tii bishan May, balse waxay u shaqeynayaan 30% marka loo eego sidii ay horay u ahaan jireen.
Dadka loo adeegayo ayaa la ballaminayaa xilliyo gaar ah.
Waddanka Denmark, markii looga dhawaaqay in ganacsiga qurxinta timaha dib loo furayo 17-kii bishii April, waxaa mar qura lagu yaacay bogaggii internet-ka ee lagu codsan jiray adeeggaas.
Waxaa aad u adag in farsamayaqaanka iyo qofka timaha loo jarayo ay kala fogaadaan. Laakiin goobaha intooda badan waxaa loo oggolyahay in ay ku jiraan dhowr qof oo kaliya.
Alison Badrick waa haweeney iskeed u shaqeysata oo timajare wareega ah. Waxay ku sugan tahay magaalada Buckinghamshire, England.
Ilaa hadda waxay sigeysaa in dowladda UK ay soo saarto shuruuc u fasaxeysa inay shaqadeeda dib ugu laabato. Waxay aad uga walwalsan tahay inay arrintaas qaadan karto muddo kale oo dheer.
UK waxaa wali ka jira amarka xayiraadda, waana waddanka tirada ugu badan ay Covid-19 ugu dhinteen marka la barbardhigo dalalka kale qaaradda Yurub.
Caqabadaha ugu weyn ee ay la kulmayaan waxaa ka mid ah in qof uu maaskaraati u xiran yahay timaha loo jaro.
</doc>
<doc docid='bbc_war-52101076' lang='som' type='mono' source_url='https://www.bbc.co.uk/somali/war-52101076' term='COVID'>
Baadari loo haysto inkiridda in Covid-19 uu ka jiro Afrika
Dowladda Uganda ayaa ku eedaysay baadari dalkeeda u dhashay inuu dadka taabacsan u sheegay in cudurka safmarka ah ee Covid-19 uusan ka jirin qaaradda Afrika.
Dowladda Uganda ayaa ku eedaysay baadari dalkeeda u dhashay inuu dadka taabacsan u sheegay in cudurka safmarka ah ee Covid-19 uusan ka jirin qaaradda Afrika.
Dacwad oogayaasha ayaa Augustine Yiga ku eedeeyay inuu Jimcihii ka sheegay kaniisadda Revival Christian in cudurkaasi dilaaga ah uusan qaaradda ka jirin, hadalkaasi oo laga baahiyay telefishinnada maxalliga ah.
Baadari Augustine Yiga ayaa beeniyay eedeynta loo jeediyay.
"Sheegashada ah in Covid-19 uusan ka jirin Afrika gaar ahaan Uganda ayaa waxa ay caqabad ku tahay dedaalka dowladda ay kula tacaalayso cudurkaasi safmarka ah, waxaana ay khatar gelinaysaa noolashada shacabka," ayuu yiri afhayeenka booliska Uganda, Patrick Onyango oo ay soo xigatay wakaaladda wararka ee AFP.
Haddii lagu helo dacwadan loo haysto, baadariga ayaa mutaysan kara illaa todoba sano oo xabsi ah.
Corona: Ammaro lagu soo rogay  qaar kamid ah masaajidda Nairobi
Intee ayay qaadan kartaa in la helo tallaalka fayraska Corona?
Weriye caan ah oo u dhintay xanuunka corona
Uganda ayaa diiwaangelisay 33 kiis oo ah dadka qaba fayraska Corona.
Madaxweyne Yoweri Museveni ayaa shaaciyay tallaabooyin horleh oo looga hortagayo faafidda cudurka kuwaas oo socon doona muddo laba todobaad ah.
Waxa uu mamnuucay gawaarida khaaska ah ee ay shacabku wataan, dadka ay la soo derisaan xaaladaha degdega ahna waxa looga baahan yahay in ay fasax ka qaataan mas'uuliyiinta ugu sarreysa deegaankooda kahor inta aanay ka bixin guryahooda.
Museveni ayaa ballanqaaday inuu gargaar cunno ah siin doono dadka shaqooyinkoodii ku waayay tallaabooyinka ay dowladda soo rogtay.
Balse waxa uu ka digay in siyaasiyiinta ay arinkaasi ka faa'iideystaan oo ay cunno u qeybiyaan dadka baahan, isagoo ku dooday in isu-soo baxa dadkaasi uu khatar gelinayo noolashooda.
Siyaasiyiinta mucaaradka ee kala ah Bobi Wine iyo Kizza Besigye ayaa maalmahan waday kaalmo ay u qeybinayeen dadka nugul ee Uganda.

</doc>
<doc docid='bbc_war-51969027' lang='som' type='mono' source_url='https://www.bbc.co.uk/somali/war-51969027' term='COVID'>
Jeelasha Mareykanka oo laga sii dayn doono maxaabiista si loo xakameeyo cudurka Covid-19
Xabsiyada Mareykanka ayda waxa ay sii daynayaan maxaabiista xilli kiisaska cudur-sidaha corona laga soo tabinayo xabsiyada.
Xabsiyada Mareykanka ayda waxa ay sii daynayaan maxaabiista xilli kiisaska cudur-sidaha corona laga soo tabinayo xabsiyada.
Magaalada New York ayaa waxa ay sii daynaysaa maxaabiista "nugul", maayirka ayaa Arbacadii sidaas sheegay, maalmo un kaddib markii Los Angeles iyo Cleveland ay sii daayeen boqollaal maxaabiis ah.
Koox u dolda in wax laga badelo xabsiyada ayaa sheegtay in dadka xabsiyada ku jira ay halis wayn ugu jiraan inay qaadaan oo ay sii faafiyaan cudurka Covid-19.
Ilaa iyo hadda waddanka Mareykanka waxaa laga soo tabiyay in ka badan 9,400 oo kiis halka ay cudurkaasi u dhinteen 152 qof, sida lagu sheegay qiyaaso la sameeyay.
Caalamka oo dhan ku dhawaad 220,000 oo kiis ayaa la xaqiijiyay, dhimashaduna waxa ay maraysaa 8,800.
Maayirka magaalada New York Bill de Blasio ayaa Arbacadii shheegay in saraakiisha magaalada ay todobaadkan ay soo xuli doonaan shakhsiyaadka la sii dayn doono, oo ay ku jiraan dadka loo soo xiray dambiyada yaryar iyo dadka aadka ugu nugul caabuqa dhibaatooyin caafimaad oo ay qabaan awadeed.
Ku dhawaaqistiisa ayaa waxa ay imanaysaa saacado un kiddie markii askari ilaalo ka ahaa xabsiga jasiiradda Rikers iyo maxbuus laga helay cudurka coronavirus, halkaas oo ah goobta ku xiran yahay ninka caanka ah ee 68-jirka ah ee hore u soo saari jiray filimaanta Hollywood-ka Harvey Weinstein.
Weinstein ayaa waxaa la gayn doonaa xabsi kale oo gobolkaasi ku yaal, sarkaal ayaa sidaasi sheegay Arbacadii.
Xabsiyada kale ee New York sida Sing Sing ayaa maxaabiis ku jirta waxaa laga helay cudurka coronavirus iyadoo qof ka tirsanaa waaxda dhaqancelinta gobolka uu cudurkaasi u dhintay.
Madaxa booliska ee deegaanka Los Angeles ayaa waxa uu yareeyay tirada maxaabiista oo uu labadii todobaad ee ugu dambeesay uu ka dhimay 600 oo maxbuus, saraakiisha ayaa Talaadadii sidaasi sheegay.
"Dadka ku jira xabsiyadeenna sidoodaba waa ay nugul yihiin iyo goobaha ay ku sugan yihiin, marka waa inaan dadkaas ka ilaalinaa cudurka," madaxa booliska Los Angeles Alex Villanueva ayaa bilowgii todobaadka u sheegay weriyayaasha.
Hannaanka jeelasha deegaanka Los Angeles ayaa ah midka ugu ballaaran ee xabsiyada dunida oo waxa ay hoy u yihiin celcelis dhan 22,000 oo maxbuus.
Mr Villaneuva ayaa sidoo kale qeexay in ay hoos u dhacday dadka deegaankaas laga soo xiro, taas oo celcelis ahaan todobaadkii aheyd 300 haatanna la soo xiray 60 qof oo kaliya.
Deegaanka Cuyahoga, ee gobolka Ohio, halkaas oo ku taal magaalada Cleveland, ayaa waxaa lagu sii daayay boqollaal maxaabiis ah sababo la xiriira cudurka coronavirus awadii.
Xaakimiinta ayaa qabtay dhageysi degdeg ah oo socday dabayaaqada todobaadkii tegay si ay uga shaqeeyaan codsi ah in dadka la sii daayo iyo heshiisyo kale oo maxaabiista u ogolaanaya in xabsiyada waqti hore laga sii daayo.
Dhowr gobo loo ay ku jiraan New York iyo California ayaa haatan waxa ay mamnuuceen in maxaabiista la soo booqdo. Mamnuucis taas oo kale ah oo loogaga dhawaaqay waddanka Talyaaniga ayaa waxa ay horseedday qulqulato todobaadkii hore halkaas ka dhacday.
Hay'adaha federaalka ayaa waxa ay joojiyeen inta badan soo xirista iyo musaafurinta inta ay socoto dhibaatada cudurka coronavirus.
Kooxaha u ololeeya in isbadel la sameeyo ayaa sheegay in maxaabiista ay wajahaan halis gaar ah, maadaama aanay wanaagsanayn nadaafadda goobaha ay ku jiraan misana ay aad u buuxdhaafsamaan.
Dad gacmaha ka xiran afka ma duuban karaan markii ay qufacaan ama hindhisoodaan, meelaha gacmaha lagu dhaqdana badanaa saabuun ma lahan iyo waxyaabaha kale ee gacmaha lagu nadiifiyo taas oo loo sameeyay in aanay maxaabiistu qaab kale u isticmaalin aalkolada ku jirto.
Iiraan ayaa waxa ay sii daysay 85,000 oo qof oo ay ku jiraan maxaabiis siyaasadeed si ay ula dagaalanto cudurka safmarka ah.
Mareykanka ayaa ah dalka ugu badan ee xira muwaadiniintiisa, oo waxaa xabsiyada federaalka, gobollada iyo deegaannada ku jira qiyaastii 2.3 milyan oo qof.
Shakhsiyaad caan ah oo lagu diray xukunno kala duwan ayaa waxa ay codsadeen in cabsida coronavirus awadii xabsiga laga sii daayo.
Dadkaas waxaa ka mid ah qareenkii hore ee Madaxweyne Donald Trump, Michael Cohen, oo 53-jir ah, ninka dhaqaalaha badan lunsaday Bernie Madoff, oo 81-jir ah, iyo Gilberto Rodriguez-Orejuela, oo ah nin si weyn mukhaadaraadka uga ganacsan jiray ee reer Colombia.
</doc>
<doc docid='bbc_war-52148106' lang='som' type='mono' source_url='https://www.bbc.co.uk/somali/war-52148106' term='COVID'>
Coronavirus ma sababi karaa in dib loo dhigo Doorashada Soomaaliya?
Guddiga wadajirka ku meel gaarka ah ee diyaarinta xeerarka dhammeystirka sharciga doorashooyinka Qaranka ee Somaaliya ayaa sheegay inay si ku meel gaar ah u hakiyeen howlihi ay wadaan, coronavirus awgiis.
Guddiga wadajirka ku meel gaarka ah ee diyaarinta xeerarka dhammeystirka sharciga doorashooyinka Qaranka ee Somaaliya ayaa sheegay inay si ku meel gaar ah u hakiyeen howlihi ay wadaan, coronavirus awgiis.
Guddign oo ah mid isku dhaf ah oo laga soo kala xulay labada aqal ee baarlamaanka, oo si wada jir ah uu guddoonka baarlamaankla u magacaabay, ayaa howlaha loo xilsaaray waxaa ka mid ah qoondada haweenka ee baarlamaanka waxay howshoodu billaabeen bishii February ee sanadkan.
Su'aalaha ugu waaweyn ee soo ifbaxay kaddib hakinta shaqadii guddigan waxaa ka mid ah in doorashada Soomaaliya ay suurtagal tahay inay dib uga dhacdo waqtigii loo qorsheeyay.
Guddoomiyaha guddiga Ibraahim Isaaq Yaroow, oo la hadlay BBC-da ayaa sheegay in dib u dhac ku yimaada doorashada uusan hadda xisaabta ku jirin.
"Ilaa hadda arrintaasi iima muuqato, baarlamaankiiba haddii uu isku soo laabto annagu waan geyn karnaa  xeerarka….doorasho qof iyo cod ahna wali rajo ayaa laga qabaa in ay dhici karto. Ilaahay ha naga haayo masiibo naga celiso iyo Coronavirus-kan in uu soo xakameysmo oo ay noo suurowdo isu socodkii iyo in aan ku dhiirran karno nolol iyo mustaqbal," ayuu yiri.
Ibraahim Isaaq ayaa sheegay in hadda ay xubnaha guddigu shaqadooda kasii wadaan guryahooda, laakiin ay joojiyeen kulamadii ay isugu imaan jireen.
Mar uu arrintaas sharraxayay ayuu yiri: "Guddiga meel ma kala jiro, magaalada Muqdisho ayuu joogaa oo aqlabiyaddiisa ugu badan tahay, shaqadiisuna halkaasi ayuu ka wataa…laakiin isu keenidda dadka iyo hawlihii iyo safarradii aan geli lahayn baan suuroobeynin , taas baan hakinnay kaddib markii aan la tashiyo sameynay. Waan wadi doonaa shaqadeenna, haseyeeshee qoraal iyo in shaqadii aan guryaheenna ka sii wadno innaga oo qalabkii tiknoolajiyadda adeegsanayno aan wadno ma reebana. Waana ku ballannay, xubnihii guddigana waa ay iska warqabaan waa ayna soconaysaa hadduu Alle idmo".
Ilaa hadda maxaa u hirgalay guddiga?
Guddoomiyaha Guddiga wadajirka ku meel gaarka ah ee diyaarinta xeerarka dhammeystirka sharciga doorashooyinka Qaranka ee Somaaliya, oo su'aashaas ka jawaabaya ayaa yiri: "Guddiga wax badan baa uga qabsoomay qorshihiisi. Markii uu isku yimid oo doorasho sameeyay oo uu is-dhisay oo gudihiisa is doortay, xeer-hoosaad buu sameystay oo loo marayo habraacii lagu diyaarin lahaa shuruucdaasi, qorshe hawleedkii guddiga oo waqtiyaysan ayuu sameystay oo noo soo dhammaan lahaa haddii cudurkan uusan na dhexgeli lahayn, taasna bisha May baan ku soo dhameyn lahayn".
Howlaha ugu waaweyn ee hakadka galay waxaa ka mid ah wadatashiyadii uu guddigan la sameynayay dhammaan dhinacyada kala duwan ee ay arrintani khuseyso.
"Guddigu ma rabo inuu kaligiis iska tashado oo intuu waraaqo qoro baarlamaanka geeyo. Guddigu wuxuu rabaa in talooyinka dadka wax leh oo saamileyda siyaasadda ahi oo axsaabta xitaa ku jiraan intay ka uruuriyaan in ay baarlamaanka geeyaan. Markii ugu horreysayba waxaa shaqadeenna ka billownay inaan la tashanno dhinacyada ay ka mid yihiin guddiga doorashooyinka madaxa bannaan ee qaranka iyo hay'adihii kale oo arrimahaasi ay khuseeyeen oo ururada bulshada ay ka mid yihiin iyo guddigii markii hore sharciga doorashooyinka soo diyaariyay ee labada aqal," ayuu yiri Ibraahim.
Xanuunka coronavirus ayaa saameyn weyn ku yeeshay howlihii guud ee Soomaaliya, oo ay ku jiraan dhaqdhaqaaqyadii waxbarshada oo hakad galay.
Ilaa hadda shan kiis oo cudurkan ah ayaa laga soo tabiyay Soomaaliya, sida lagu muujiyay liiska tirakoobka kiisaska coronavirus ee ay sameysay Hay'adda Caafimaadka Adduunka ee WHO.
Dowladda Soomaaliya ayaa qaadday tallaabooyin dhowr ah oo looga hortagayo inuu cudurkan ku faafo dalka.
Tallaabooyinkaas waxaa ka mid ah in la xiray dugisayda Quraanka Kariimka iyo Mawlacyada lagu barto Diinta ee ka furan waddanka.
Xayiraadda ayaa la sheegay inay socon doonto labo todobaad iyadoo dib loo eegi doono labo todobaad kadib haddii la furayo dugsiyada iyo haddii waqti kale lagu darayo.
Xukuumadda Federaalka ayaa sidoo kale sheegtay in ilaa iyo amar dambe ay sii xirnaan doonaan Duullimaadyada dibadda iyo gudaha, iskuulada, dugsiyada Qur'aanka iyo jaamacadaha, isagoona dhinaca kale carrabka ku dhuftay iney lagama maarmaan tahay in la joojiyo dhammaan xafladaha iyo in sare loo qaado foojignaanta fayraska Corona.
Ra'iisul Wasaaraha Soomaaliya Xassan Cali Kheyre oo go'aankan shaaciyay ayaa shirkadaha Isgaarsiinta ka codsaday inay waqtiga ugu badan siiyaan wacyi gelinta fayraska Corona, waxa uuna dhanka kale ganacsatad ugu baaqay inaysan sare u qaadin sicirka raashinka daruuriga ah.
</doc>
<doc docid='bbc_war-52285127' lang='som' type='mono' source_url='https://www.bbc.co.uk/somali/war-52285127' term='COVID'>
Dalal ay Soomaaliya ku jirto oo looga cabsi qabo cudur ka duwan coronavirus
Cudurka coronavirus ayaa horseedi kara inuu si xoog leh u dillaaci cudurka jadeecada, sida ay saraakiil caafimaad sheegayaan, sababtoo ah waxaa dib u dhacay howlihii lagu sameynayay tallaalka cudurkaas dilaaga u ah carruurta.
Cudurka coronavirus ayaa horseedi kara inuu si xoog leh u dillaaci cudurka jadeecada, sida ay saraakiil caafimaad sheegayaan, sababtoo ah waxaa dib u dhacay howlihii lagu sameynayay tallaalka cudurkaas dilaaga u ah carruurta.
Hay'adda dhinaca horumarinta u qaabilsan Qaramada Midoobay ee Unicef ayaa sheegtay in 117 milyan oo carruur ah oo ku kala sugan 37 dal aysan xilligii loo baahnaa heli karin dawooyin xoojiya difaaca jirkooda.
Dalal badan oo ku yaalla qaaradda Yurub ayuu ka dillaacay cudurka jadeecada, waxaana suurtagal noqom weysay sii wadista howsha lagu sameynayay tallaalka MMR-ka.
Waddanka UK ayaa goor horeba ka baxay liiska dalalka xorta ka ah jadeecada, maadaama ay sare usii kaceen kiisaska cusub ee cudurkaas oo sababi kara dhimasho badan.
Xanuunkan oo keena qufac, nabarro maqaarka kasoo baxa iyo qandho ayaa looga hortagi karaa tallaalka MMR, kaasoo labo jeer lagu dhufto carruurta.
Dawadan ayaa si bilaash ah lagu siiyaa carruurta ku sugan UK.
Wadankaas, 95% ka mid ah carruurta waxay qaateen tallaalkii hore - waxayna arrinta ku socotay sida uu ahaa qorshaha Hay'adda Caafimaadka Adduunka ee WHO - laakin 87% oo kaliya ayaa fursad u helay inay qaataan qeybta labad ee tallaalka.
Maadaama jadeecadu ay tahay cudur aad u fida, hoos u dhac yar wuxuu keeni karaa saameyn aad u ballaaran.
Hay'adda WHO waxay sheegtay in dalalka aysan hadda ka jirin kiisaska jadeecada ay hakin karaan ol'olaha tallaalka, haddii ay tallaabadaas noqoto lagama maarmaan.
Hase ahaatee ilaa 24 waddan oo horayba ula tacaalayay kiisas ku saabsan jadeecada ayaa go'aansaday inay hakiyaan ol'olaha, maadaama ay hadda si weyn ula tacaalayaan xanuunka safmarka ah ee coronavirus.
Dalalkaas waxay kala yihiin: • Bangladesh • Brazil • Bolivia • Cambodia • Chad • Chile • Colombia • Djibouti • the Dominican Republic • the Democratic Republic of Congo • Ethiopia • Honduras • Kazakhstan • Kyrgyzstan • Lebanon • Maldives • Mexico • Nepal • Nigeria • Paraguay • Soomaliya • South Sudan • Ukraine • Uzbekistan
Hase yeeshee, Unicef waxay sheegtay in xitaa dalal intaas ka badan ay hakin karaan dagaalka ka dhanka ah jadeecada.
"Haddii xaaladda adag ee ku saabsan coronavirus ay sababtay joojinta tallaalka, waxaan ku boorrineynaa madaxda inay sii xoojiyaan dadaalladooda ku aaddan raadinta carruurta aan la tallaalin, si markaas ay u suurtagasho in bulshooyinka halista ku jira ay helaan dawada jadeecada islamarka ay suurtagal noqoto," ayey tiri hay'addu.
Afhayeen u hadashay hay'adda, oo lagu magacaabo Joanna Rea, ayaa intaas ku dartay; "Hakadka ku yimid fidinta tallaalka wuxuu sii xoojinayaa halista ay carruurta ugu jiraan inuu ku dhaco cudurkan dilaaga ah, waxayna taasi keeni kartaa in uu faraha ka baxo cudur kale oo si baaxad leh u faafa."
UK ayaa wali wadda inay carruurta siiso tallaalka MMR, taasoo qeyb ka ah jadwalka loogu talagalay dhismaha difaaca carruurta.

</doc>
<doc docid='bbc_war-52133239' lang='som' type='mono' source_url='https://www.bbc.co.uk/somali/war-52133239' term='COVID'>
Coronavirus: Dalalka aan weli lagu arak Covid-19
Maxay ka midaysan yihiin, jasiiradda Tuvalu ee ku taalla badweynta Pacific-ga iyo jamhuuriyadda Turkmenistan ee ka tirsanaan jirtay Soofiyeetka? Labaduba waxa ay ku jiraan liiska dalalka iyo deegaannada aanan shaacin hal kiis oo cudurka coronavirus ah wixii ka horreeyay 1-da bishan Abriil.
Maxay ka midaysan yihiin, jasiiradda Tuvalu ee ku taalla badweynta Pacific-ga iyo jamhuuriyadda Turkmenistan ee ka tirsanaan jirtay Soofiyeetka? Labaduba waxa ay ku jiraan liiska dalalka iyo deegaannada aanan shaacin hal kiis oo cudurka coronavirus ah wixii ka horreeyay 1-da bishan Abriil.
Tirada rasmiga ah ee ugu dambaysay oo ay isku soo dubbaridday Jaamacadda Johns Hopkins waxa ay muujinaysaa in Covid-19 lagu arkay ugu yaraan 180 dal iyo deegaanno, halka tirada dadka cudurkaas uu ku dhacay ee caalamka ay kor u dhaaftay 862,000.
Cudurkaas coronavirus waxa uu caalamku ku dilay in ka badan 48,00 halka in ka badan 200,000 oo qof ay illaa iyo hadda cudurkaasi ka bogsoodeen.
Hasayeeshee ku dhawaad 40 deegaan oo ku yaal daafaha caalamka ayaan - ugu yaraan si rasmi ah - weli u diiwaangelin kiis coronavirus ah.
Maxay noqon kartaa sharaxaadda sababta aanan dalalkaas loogu arkin kiisaska fayraska Covid-19?
Inta badan waa sida Tuvalu; jasiiradaha ay dadkoodu aadka u yar yihiin misana aanay dad badan u safrin.
Qaar ka mid ah jasiiradahaas waxaa loo tagaa dalxiis balse xayiraadaha lagu soo rogay duulimaadyada caalamiga ah waxay horseedeen inay joogsadaan inta badan dadkii deegaannadaas tegi jiray.
Deegaannada qaar, xaaladdu way yara cakiran tahay.
Turkmenistan, waxaa ka jira mid ka mid ah maamullada ugu caburinta badan dunidan, waxayna dhab ahaantii mamnuucday kalmadda "coronavirus".
Sidaas oo kale, Kuuriyada Waqooyi waxaa shaki laga muujiyay habka rasmiyaga ah ee aanay cudurkaas uga hadlin.
Kuuriyada Waqooyi waxaa ku hareeraysan qaar ka mid ah dalalka uu cudurkaasi saameeyay, oo uu ku jiro waddanka Shiinaha halkaas oo ah bartii uu ka bilowday fayraska safmarka ah.
Hasayeeshee maamulka Pyongyang ayaanan weli ku dhawaaqin hal kiis oo cudurka Covid-19 ah.
Waxaa jirta cabsi ah suuragalnimada in cudurkan uu si fudud oo baaxad wayn uu uga xawoo bato hannaanka caafimaadka ee Kuuriyada Waqooyi, taas oo ay saameyn wayn ku reebtay maamul xumo iyo cunaqabataynta caalamiga ah ee dalkaas loogu soo rogay barnaamijkeeda hubka nukliyeerka.
Yemen waa dal kale oo go'doonsan.
Dalkan ku yaal Bariga Dhexe waxaa ka soconayay dagaal, kaas oo howl adag ka dhigay tijaabada iyo diiwaangelinta kiisaska.
Waddanka dariska la ah dalkaas ee Sucuudi Carabiya, kaas oo la dagaalamaya fallaagada Xuutiyiinta ee Yemen, ayaa dabayaaqadii bishii Maarso wuxuu ku dhawaaqay in kiisaska cudurka coronavirus ay gaareen 1,563.
Qaar ka mid ah dalalka Afrika ayaanan illaa hadda xaqiijin wax kiisas oo Covid-19 ah, hasayeeshee taas waxaa lala xariirin karaa gabaabsi dhinaca qalabka cudurka lagu baaro.
Antarctica ayaa ah qaaradda kaliya ee aanan weli lagu arkin cudurka coronavirus.
Markii laga soo tago juquraafi ahaa inay ka go'doonsan tahay dunida inteeda kale, Antrarctica ayaa sidoo kale dadka waxa ay u kala deggan yihiin si teel teel ah, iyadoo dadkana aanan loo ogolaan goobaha qaar xarumo cilmi-baaris oo caalami ah awadeed.
</doc>
<doc docid='bbc_war-52270384' lang='som' type='mono' source_url='https://www.bbc.co.uk/somali/war-52270384' term='COVID'>
Coronavirus: Maamulka Hirshabeelle oo dhammaantiis la karantiilay
Dhammaan xubnaha dowlad goboleedka Hirshabeelle ayaa la karantiilay kaddib markii uu xanuunka coronavirus u geeriyooday mid ka mid ah golaha wasiirrada ee maamulkaas.
Dhammaan xubnaha dowlad goboleedka Hirshabeelle ayaa la karantiilay kaddib markii uu xanuunka coronavirus u geeriyooday mid ka mid ah golaha wasiirrada ee maamulkaas.
Waxaa magaalada Jowhar isku karantiilay madaxweynaha Hirshabeelle Maxamed Cabdi Waare iyo golihiisa dowladda, kuwaasoo dhammaantood karantiilka ku jiri doona muddo 14 maalmood ah.
Wasiir Khaliif Muumin Tooxow oo sidoo kale ahaa xildhibaan ka tirsan baarlamaanka ayaa ku geeriyooday isbitaalka Martiini ee magaalada Muqdisho.
Madaxweyne Waare ayaa qoraal uu soo dhigay bartiisa Twitter-ka ku yiri: "Ilaahay unbaan xanuunsanun. Laakiin anigu waan fiicanahay Waxaan doorbiday inaan kaligey iskarantiilo ilaa isbuucii lasoo dhaafay, anigoo is hubinaya sidoo kalena tusaale u noqonaya dadkeyga".
Wali lama soo tabinin xubin kale oo ka tirsan maamulka oo la xanuunsan coronavirus.
Cabdi Macallim Maxamed oo ah Wasiirka caafimaadka Hirshabeelle ayaa BBC la hadlay.
"Xaaladda guud ee Hirshabeelle hadda way yara daggan tahay, waxaa soo gaaray cudurka coronavirus oo laga helay hal qof oo ah wasiir, xildhibaanna ah, Alle ha u naxariisto wuxuu u geeriyooday, xilligaas wixii ka dambeeyayna guud ahaan dadka waxay isku karantiileen meeshii uu qof walba ku sugnaa", ayuu yiri.
Sababta dhammaan xubnaha maamulka loo karantiilay ayaa salka ku heysa wasiirka cudurka u geeriyooday, sida uu sheegay wasiir Cabdi Macallim.
"Maadaama wasiirku uu xildhibanana ahaa, shaqooyin badanna ay socdeen, oo shirar baarlamaanka iyo golaha wasiirrada ah ay socdeen, dad badanna uu la kulmay, hoteelkana uu dagganaa, ayaa markii isaga laga helay iyo ka horba markii lasoo qaaday waxaa qof walba lagu wacyi galiyay inuu ku sugnaado meesha uu hadda joogo ku sugnaado muddo 14 cisho ah".
Dhinaca kale wuxuu wasiirka BBC-da u xaqiijiyay in aysan jirin cid ka tirsan maamulka oo ilaa hadda baaritaan lagu sameeyay.
"Ma jiraan wax baaritaan ah oo lagu sameeyay madaxda iyo xubnaha kale ee dowladda, qalabka hadda baaritaanka loogu talagalayna wuu yaryahay, shalay unbaa waxoogaa la helay, micnuhuna ma aha in qofka oo fayow uu mar kasta isbaarayo, laakiin marka uu xanuun iska dareemo unbuu baaritaan dhacayaa", ayuu yiri wasiirka caafimaadka ee Hirshabeelle.
Goobo kooban oo loogu talagalay karantiilka ayuu sheegay inay sameeyeen, laakiin aysan jirin tabar badan oo cudurkaas ay kula tacaalaan, waxa kaliya ee ay hadda awoodaanna ay tahay inay wacyigalinta sii wadaan.
Kiisaska coronavirus ee Soomaaliya ayaa maalmihii dambe sare u sii kacayay, waxayna kor u dhaafeen 20 ruux.
Dowladda federaalka Soomaaliya ayaa sheegtay in 107 qof ilaa hadda laga baaray xanuunka, halka 20 qofna la karantiilay kaddib markii looga shakiyay inay qabaan coronavirus.
Labo ruux ayaa inta la ogyahay Soomaaliya ugu geeriyooday cudurkan si rasmi ah loogu magacaabay Covid-19.
Hal qof ayaa ka bogsooday xanuunka, sida ay shaacisay wasaaradda caafimaadka ee Soomaaliya.
Jamhuuriyada Iskeed Madaxbanaanida ugu dhaqaaqday ee Somaliland ayaa maanta xaqiijisay saddex kiis oo cusub oo Caabuqa CoronaVirus ah, 2 kamid ah saddexdan kiis ayaa laga helay magaalada Hargeisa, halka qofka kalena yahay magaalada Borama.
Kiisaskan cusub ee la helay ayaa waxay ka mid yihiin natiijada 26 qof oo dhawaan dheecanadooda loo diray shaybaadhada dalka dibadiisa kadib markii looga shakiyay xanuunkan, sidaasina ay maanta wasaaradu ku xaqiijisay in saddexdaasi qof laga helay xanuunka.
Ddhanka kale wasiirka caafimaadka Somaliland Cumar Cali Cabdilaahi ayaa sheegay inay gacanta ku hayaan laba qof oo cusub oo iyagana looga shakisanyay xanuunka, halka labadii qof ee hore caabuqa looga helay ay iyagana xaaladoodu meel fiican marayso.
Tirada guud ee dadka ilaa hada laga helay coronovirus Somaliland ayaa noqonaysa 5 qof, marka loo geeyo laba qof oo iyaga hore looga helay xanuunkan.
</doc>
<doc docid='bbc_war-52045386' lang='som' type='mono' source_url='https://www.bbc.co.uk/somali/war-52045386' term='COVID'>
Coronavirus: "Waxaan ka baqayaa in aan baahi u dhinto Covid-19 kahor"
Dowladda Hindiya ayaa gebi ahaanba bandow habeen iyo maalin kusoo rogtay guud ahaan dalkaas, si loo yareeyo faafidda xanuunka corona.
Dowladda Hindiya ayaa gebi ahaanba bandow habeen iyo maalin kusoo rogtay guud ahaan dalkaas, si loo yareeyo faafidda xanuunka corona.
Hindiya oo ay ku nool yihiin dad gaaraya 1.3 bilyan oo qof ayaa dowladda waxay ku amartay in ay guryahooda ku nagaadaan, waxaana la xiray dhammaan goobaha ganacsiga, waxbarashada, cibaadada, garoomada iyo xafiisyada dowladda.
Arrintan waxaa ay aad u saameysay dad badan oo fuqaro ah, kuwaas oo ku noolaa hadba waxa ay shgaqeystaan maalintaas.
Ganacsatada yaryar iyo dadka garab-raratada ah ayaa sheegay in aysan heysanin wax ay ku noolaadaan, maadaama waxa ay maalintii quutaan ay ka helin jireen shaqooyiinka ay markaas qabtaan.
Ramesh Kumar, oo ah muwaadin u dhashay Hindiya ayaa BBC-da u sheegay in isaga iyo qoyskiisa ay ku noolaayeen waxa uu maalintaas soo shaqeeyo, haatanna aysan jirin meel uu ka shaqeeyo, maadaam meelwalba la xiray.
"Waxaan maalintii heli jiray sideed doollar, qoyskeygana wuxuu ka kooban yahay shan qof oo aan aniga u shaqeeyo, waan ogahay khatarta fayraska corona balse ma daawan karo caruurteyda oo baahan," ayuu yiri Ramesh.
Sidoo kale Maxamed Sabir, oo ah ganacsade leh dukaan yar oo lagu iibiyo caana-garoor oo ku yaala caasimadda Delhi, ayaa sheegay in dhawaan uu shaqaaleysiiyay laba qof, si uu uga faa'ideysto xilliyada xagaaga oo uu dhaqaale fiican u sameeyo.
"Hadda wax mushaar ah ma siin karo oo lacag uma hayo, qoyskeena waxaa ay dhaqaale ka heli jireen beeraha iyo dalagyada, balse dalagyadii way halaabeen sannadkan, waxayna iga sugayaan in aan aniga masruufo, waxaan dareemayaa in aysan jirin cid i caawineysa, waxaana ka cabsi qabaa in corona kahor an baahi u dhimano," ayuu yiri Maxamed.
Malaayiin xoogsata ah oo ku nool dalka Hindiya ayay xaaladda ku xumaatay, kadib markii ra'iisul wasaraaha dalkaas, Narendra Modi uu talaadadii ku dawaaqay bandow habeen iyo maalin ah, waxaana dalkaas laga soo sheegay 500 oo kiis oo xanuunka corona, halka 10 qofna ay u dhinteen.
Dad badan ayaa sheegay in aysan heysanin wax ay cunaan, maadaama aysan jirin meel ay ka shaqeystaan oo xaaladda wadanka ay isbadeshay.
Dowladda uu hogaamiyo ra'iisul wasaare Narendra Modi iyo barasaabyada gobolo badan oo ku yaala dalkaas ayaa ballanqadaay in taageero dhaqaale siin doonaan dadka danyarta ah ee aan awoodin in ay nolosha sii wataan inta lagu guda jiro marxaladdan.
Hey'adda shaqalaaha adduunka ee ILO ayaa sheegtay in boqolkiiba 90 dadka ka shaqeeya Hindiya ay yihiin kuwa ka shaqeysta shaqooyin hoose.
Intooda badan dadkaas ayay hey'addu sheegtay in aysan laheyn xuquuq sida lacagta la siiyo dadka hawlgabka ah, fasaxyada qofka marka uu xanuunsado iyo ceymis.
Cudurka Coronavirus wuxuu weli fara ba,an ku hayaa 5-ta qaradood ee caalamka.
Xoghayaha guud Qaramada Midoobay ayaa ku tilmaamay fayraska Corona in uu yahay mid halis ku ah aadanaha, islamarkana ay tahay in bina'adamku dhammaan ay la dagaalamaan.
Antonio Guterres ayaa carabka ku adkeyay in jawaabta uu bixiyo hal dal aysan ku filnayn la dagaalanka cudurka islamarkana ay muhim tahay in la isu garabsado.
Wuxuu khudbad ka jeedinayay kulan xarigga looga jarayay lacag gaareysa balaayiin doollar oo loogu talagalay in lagu kaabo dalalka u nugul cudurkan, kuwaasi oo aan xitaa heli Karin adeega asaasiga ah ee caafimaadka.
Hay'adda Caafimaadka Adduunka (WHO) ayaa dhankeeda sheegtay baahidda loo qabo in cudurkan baaritaankiisa iyo karantiilka dadka uu haleelo la sii xoojiyo.
Dalka Mareykanka waxaa imika la xaqiijiyay guud ahaan dalkaasi in ka badan 60,000 oo kiis islamarkana kala bar kiisaskaasi waxaa laga helay magaalada New York.
Spain waxaa imika la diiwaangaliyay tiradii ugu badneyd ee u dhimatay corona, waxayna noqotay dalka labaad ee dadka ugu badan ay ku dhinteen, taas oo ka sare marisay Shiinaha.
Xukuumadda Madrid ayaa sheegtay in tirada dhimashada ay mareyso in ka badan 3, 400 oo qof.
</doc>
<doc docid='bbc_war-52445603' lang='som' type='mono' source_url='https://www.bbc.co.uk/somali/war-52445603' term='COVID'>
Sida Hindiya ay door weyn ugu yeelan doonto joojinta Coronavirus
Xoghayaha Arimaha dibadda ee mareykanka Mike Pompeo  ayaa shaaciyay in Hindiya iyo Mareykanka ay ka wada shaqeynayaan sidii loo soo saari lahaa tallaal ka hortaga cudurka Coronavirus. Hadalka Mr Pompeo gebi ahaan ba ma ahan mid la la yaabay.
Xoghayaha Arimaha dibadda ee mareykanka Mike Pompeo  ayaa shaaciyay in Hindiya iyo Mareykanka ay ka wada shaqeynayaan sidii loo soo saari lahaa tallaal ka hortaga cudurka Coronavirus. Hadalka Mr Pompeo gebi ahaan ba ma ahan mid la la yaabay.
Labada dal ayaa maamulaya barnaamij caalami ah oo lagu horumariyo tallaal muddo ka badan saddex sano.
Waxay ka shaqeeyeen joojinta Dengue, cudurada jidhka, hargabka iyo xanuunka qaaxadda. Tijaabooyinka tallaalka dengue waxaa loo qorsheeyey inay shaqeyaan mustaqbalka dhow.
Hindiya waxay ka kamid tahay soo saarayaasha ugu weyn ee dhanka dawooyinka iyo tallaalada aduunka, iyadoo hoy u ah shirkadaha ugu waa weyn ee sameeya tallaalka iyo shirkado yar yar oo soo saara dhibcaha talaalka ee dabaysha, oof wareenka ,jadeecada,iyo fayrasyada iyo cuduro kale oo dhowr ah.
Hadda dhowr shirkadood oo Hindiya laga leeyahay ayaa sameynaya tallaalo ka hortagaya fayruska keena Covid-19
Machadka Serum ee dalka Hindiya ayaa ah halka lagu sameeyo talaalka ugu badan ee dunida oo dhan ah marka loo eego tirada talaalka ee la iibsaday adduunka oo dhan.
Shirkadda 53-sano jir ah waxay sanad kasta sameysaa 1.5 bilyan oo daawo. Inta badan waxay ku sameysaa labadeeda xarumood kuwaasi oo ku yaala magaalada Pune taasi oo ku taala galbeedka dalkaasi.
Ilaa 165 dal ayeey shirkaddani waxay siisaa qiyaastii 20 nooc oo tallaal ah kuwaasi oo qiyaastii 80% ka mid ah tallaaladooda la dhoofiyo adduunka oo dhan. Waa noocyada talaalka ee ugu jaban qiimo ahaan caalamka.
Inkastoo ay hadda shirkaddu iskaashi la sameeysay shirkadda Codagenix, oo ah shirkadda cilmiga Boyoolajiga  (biotech) ah ee Maraykanka si ay usoo saarto tallaal " nool oo la qiimeeyey" kaasi oo ka mid ah in kabadan 80 la sheegay in laga soo saaray adduunka oo dhan.
"Waxaan qorsheyneynaa in aan talaalka ku tijaabo dhowr xayawaan ah, sida jiirka. Marka la gaadho bisha Sebtember, waa inaan awoodnaa inaan iyana bilowno in aan ku tijaabino dadka,'' ayuu yiri Adar Poonawalla, madaxa fulinta ee machadka Serum ee Hindiya.
"Waxaa ammaan ku leh ganacsatada iyo shirkadaha dawooyinka ee maal galiyay soosaarida tayada iyo tirada leh. Mulkiilayaasha shirkaddaha ayaa sidoo kale lahaa himilo ah inay wax wanaagsan u qabtaan adduunka, iyagoo ka shaqeynaya sida uu ganacsigooda na u guuleysan lahaa.  Waa hab dhammaan lagu wada liibaanay, "Soumya Swaminathan ,madaxa saynisyahannada Uruurka Caafimaadka addunka (WHO) ayaa sheegay.
David Nabarro, oo ah borofisar ku takhasusay caafimaadka Addunka oo ka shaqeeya machadka Imperial ee London ayaa sheegay in aadunuhu ay la noolaan doonaan  halista  xanuunka Coronavirus '' mustaqbalka dhow ee la saadaalin karo'' sababta oo ah ma jiro wax dammaanad qaaday in soosaariada tallaalka guuleysan karo.
Fayraska Karoona waxaa hadda adduunka oo dhan laga helay dad ka badan 3 milyan iyo badh, iyada oo ay dhimashaduna ka badan tahay rubuc malyuun. Soo saaridda talalaal hagaagsan waxa ay qaadan doontaa waqti badan, iyada oo loo baahan doono in talaal walba la hubiyo bayooliji iyo kimistiri ahaan ba kahor inta aanan la shaacin.
"Laakiin waxaan ku rajo weynahay in labo sano gudahood ama ka yar ba  lagu soosaaro talaal badqab leh oo si deg deg ah wax u tara ," ayuu yiri Mr Poonawalla.19.
</doc>
<doc docid='bbc_war-52330038' lang='som' type='mono' source_url='https://www.bbc.co.uk/somali/war-52330038' term='COVID'>
Sababta dalalka ay dumarka hoggaamiyaan ay jawaab fiican uga bixiyeen fayraska Corona?
Ka soo billow New Zealand ila Jarmalka, Taiwan ama Norway, wadamada qaar ee dumarka ay hogaamiyaan dad yar ayaa cudurka Corona ugu dhimanayo dalalkaasi.
Ka soo billow New Zealand ila Jarmalka, Taiwan ama Norway, wadamada qaar ee dumarka ay hogaamiyaan dad yar ayaa cudurka Corona ugu dhimanayo dalalkaasi.
Siyaasiyinta dalalkaasina waxay warbahinta ku amaantay tallaaboyinka ay qaadeen si loo xakameeyo cudurkan adduunka ka abuuray xasarad caafimaad.
Warbixin dhawaan lagu daabacay wargeyska Forbes ayaa lagu tilmaamay '' inay tusaale u yihin hogaamiyaha wanagsan''.
''Dumarka ayaa tusinaya dunida sida loo xallin kara mashaqada dunida ku habsatay'', ayaa lagu yiri qoraalka ay Forbes daabacday.
Khuburada ayaa sheegaya in wadammada xakameyay Covid-19 dhamaantood ay hogaamiyaan dumar.
Haddaba, maxa hogaamiyayaasha dumarka ah u fududeeyay in ka guul garaan la dagaalanka cudrkan saf marka ah?
Raisul wasaaraha wadanka Iceland Katrín Jakobsdóttir ayaa dalkeeda waxa uu sameyay baaritaan ballaaran oo cudurka covid19 ah iyadoo tirada shacabka dalkaasi ay aad u yartahay oo ay gaareyso 360,000 oo qof oo kali ah.
Talaaboyinka ay ka mid tahay inaysan dad badan hal meel ku kulmin dalka Iceland waxaa laga hirgaliyay bishii Janaayo iyadoo xita hal kiis laga diiwan gelinin dalkaasi.
April 20-keeda waxaa dalkaasi cudurka ugu geeriyooday 9 qof.
Taiwan-na, madaxweyne Tsai ing-wen ayaa markii cudurka Shiinaha lagu arkay durbaba sameysay goob lagu karantiilo bukaannada  goob lagu xakameeyo cudurka, waxayna qaaday tallaaboyin lagu xakameynaayo Feyraska.
Taiwan sidoo kale waxa laga sameeyay durbadiiba shirkado soo saara qalabka la'iskaga difaaca xannuunka sida marada wajiga lagu xirto. Iyadoo dalkaasi ay ku nool yihiin dad lagu qiyaasay 24 milyan ayaa hadana waxa xanuunka ugu geeriyooday 6 qof oo keli ah.
Dhanka kale, Rai'sul wasaraha New Zealand, Jacinda Ardern ayaa qaaday tallaaboyinka ugu adkaa ee dunida kuwaas oo lagula dagaalamayo xanuunka Covid-19.
Dalkaasi waxaa laga diwaangeliyay 20-kii April in ay ku dhimatay 12 qof.
Balse, dalalkan inay dumar maamulaan oo keli ah kama sinno ee waxay sido kale wadaagaan in ay haystaan hanaan caafimaad oo horumarsan iyo dhaqaale sare.
Marka, ma hogaamiyayasha laftirkooda ayaa isbadelka keenay mise sababa kale ayaa u wheliyo?
Sida ay hogaamiyayasha dumarka ee la doortay ay arrintan u wajaheen ayaa qeyb ka ah horumarka ay  ka sameeyen xakameynta xanuunka , iyo in la sameyay hogaan isku dheeli tiran oo rag iyo dumarba leh. Sidaasi waxaa sheegtay Dr Geeta Rao oo ah madaxa barnaamijka 3D ee gabdhaha iyo dumarka lagu caawiyo.
''Go'an fiican ayaa la qaadan karaa mar haddii aragtiyada ay qeyb ka yihiin ragga iyo dumarka,'' ayey BBC-da u sheegtay.
Taasi waxay ka hor imaaneysa fikradaasi kuwa ka soo horjeeda oo ay ka mid yihiin Madaxweynaha Mareykanka Donald Trump iyo madaxweynaha Brazil Jair Bolsonaro.
Rosie Campbell oo madax ka ah jaamacada Kings College ee London ayaa iyadana aaminsan inay adagtahay in la isku raaco in haweenku ama raggu kala  hoggana fiican yihiin.''
'' Balse la macaamilka dadka dumarka ayaa kaga  roon raga, hogaamiyayaasha dumarka ayaa dad kasbashada iyo la dahqanka ku wanaagsan,'' ayey ku dartay.
Hogaamiyayaasha siyaasadda ee Mareykanka, Brazil, Israel iyo Hungary  iyo wadamo kale ayaa isku dayay inay wadamo shisheeye dusha uga tuuraan eeda ah in an aysan sidii la rabay uga qabanin cudurka.
Jawaabta laga bixiyay xasaradda Covid-19 ayaa dalalka kala saartay. Wadan kasto iyo waxay noqotay dhaqaalihisa, taasi oo jinsiga tahay uusan saameyn ku yeelaneynin.
Madaxweynaha Kuuriyada Konfureed Moon jea-in ayaa isna xasarada si wanagsan u wajahay. Sidoo kale Raisul wasaraha Greega-ka Kyriakos Mitsotaskis ayaa sidoo kale lagu amaanay sida uu xaalada u maareyay, tan iyo intii uu cudurka ka dilaacay dalkaasi  waxaa Corona u dhintay 114 qof iyadoo ay ku noolyihin 11 Milyan oo qof.
Dhanka kale waxa jiri wadamo ay dumar maamulaan oo la tacaalaayo xakameynta cudurka, Sid Bangladesh, Rai'sul wasare Sheikh Hasina oo dalkaasi hogaamisa waxay ku guuleysatay inay ka xakameyso cudurka. Dad badan ayaa haseyeeshee  ku dhaliilay qalabka baaritanka oo dalkaasi ku yar iyo shaqaalaha caafimaadka waxay ka cabanayaan in qalabka cudurka la'iskaga difaaco u ku yaryahay oo ay qatar daran  ku jiraan.
Si loo xakameeyo Covid-19, hogaamiyayasha waxay ku qasbanaadeen in ay qaataan go'amo adag, Sida in ay xiraan ilaha dhaqaalaha.
Balse go'aamadaas waxay yeelan doonaan sameeyn siyaasadeed oo xilli dhaw ah,sida ay sheegtay prof Cambpell.
Balse hogaamiyayaasha dumarka qaar ee si furan uga hadlay caqabadaha wadankooda soo wajihi doona ayaa taageero badan ka helay shacabka.
Hogaamiyaha Jarmalka Angela Markel waxay durbadiba garowsatay in Covid-19 uu leyahay ''khatar aad u daran.''
Waxay wadankeeda ka hirgalisay xaruuntii ugu weyneyd Yurub ee baaritanka lagu sameeyo. Inka badan 4,600 oo qof ayaa dalkaasi cudurka ugu dhimatay, tirada dalkaasina waxa lagu qiyaasay 83 milyan.
Norway iyo Denmark oo rai'sul wasare ay ka yihin dumar ayaa iyagana u suurta gashay in horumar wanagsan ay arrintan ka sameyaan.
Hogaamiyahasha Norway iyo Denmark ayaa labaduba shir jara'id oo ay qabteen waxa un loo ogolaaday inay ka soo qeyb galaan caruur oo dadka waaweyn waa loo diiday.
''Waa in aad qadata go'an muhimad u sameynaayo dadka oo dhan''
Waayo dumarka, waxay soo mareen marxalado kala duwan oo waxay soo qabteen masuuliyada kala duwan. Marka waxa laga yaabaa in go'aan walbo oo ay qaadanayaan ay taasi saameyn ku yeelato.
Dr Gubta waxay ka digeysaa sameeynta dhaqaale iyo tan bulshada dhaxdeeda ah ee u ku keenay Covid-19 ragga iyo dumarkaba kuwaasi oo ay ka mid yihin "xadgudubyada qoyska ka dhaca oo sare u kacay, khatarta loogu jiro saboolnimada iyo isku dheeli tir la'aanta mushaarka dumarka iyo ragga waxay dhammaantood keeni karaan in aanu dib u laabano".
</doc>
<doc docid='bbc_war-52145379' lang='som' type='mono' source_url='https://www.bbc.co.uk/somali/war-52145379' term='COVID'>
Fayraska Corona: Soomaaliya oo laga xaqiijiyay kiisas cusub
Wasaaradda caafimaadka ee Soomaaliya ayaa sheegtay in laba kiis oo cusub oo Coronavirus ah laga helay Soomaaliya, iyada oo tirada dadka cudurka laga helay ka dhigeyso 7 qof, halka 1 qof oo ka mid ahna uu cudurka ka bogsaday.
Wasaaradda caafimaadka ee Soomaaliya ayaa sheegtay in laba kiis oo cusub oo Coronavirus ah laga helay Soomaaliya, iyada oo tirada dadka cudurka laga helay ka dhigeyso 7 qof, halka 1 qof oo ka mid ahna uu cudurka ka bogsaday.
Wasaaradda caafimaadku ayaa waxay sheegtay in 2-da qof ee cudurka haleeyay ay kala yihiin muwaaddin Soomaali ah iyo qof Ajnabi ah.
Horay ayay Guddiga sare ee u xilsaaran xakamaynta xaaladaha fayraska Corona oo shir jaraa'id ku qabtay Isbitaalka Martiini u sheegeen in Soomaaliya laga helay 5 qof oo qabta xanuunka Corona, halka 17 kalena baaritaan lagu hayo.
Cabdirisaaq Yuusuf Axmed ka tirsan Guddiga sare ee ay Dowladdu u xilsaartay xakamaynta xaaladaha  COVID-19 ayaa Bulshada usoo jeediyay in aysan qarsan haddii ay isku arkaan calaamadaha xanuunka, isagoona sheegay inuu ka cabsi qabo inuu Dalka ku Laba qarxo maaddaama ay Dadka qaarkii qarsanayaan.
"Wuu jiraa xanuunka ha difirin, Dadka ka ilaali. Naftaada ka ilaali waa xanuun saf mar ah oo kugu dhici kara, qor walbana ku dhici kara, waa farrinta aan Jecelnahay inaan Dadka la wadaagno'', ayuu yiri Cabdirisaaq.
Wuxuu Dadka ugu baaqay in aysan ka baqin xanuunka, kuna daydaan sida ay Bulshada caalamku usoo bandhigaan, wuxuuna baaq u diray Dadka isaga shakiyay ee ku sugan guryahooda iyagoo ka baqaya in la takooro macna qaldanna ka aaminsan.
Dowladda Soomaaliya ayaa xarun lagu Karantiio Dadka qaba Cudurka Corona ka hirgelisay Isbitaalka Martiini ee Magaalada Muqdisho, waxanay howl-wadeennada goobtan ku boorrinayaan Bulshada in ay u dhega nuglaadaan talooyinka iyo wacyi-gelinta hay'adaha Caafimaadka ee Dalka.
Xanuunka coronavirus ayaa saameyn weyn ku yeeshay howlihii guud ee Soomaaliya, oo ay ku jiraan dhaqdhaqaaqyadii waxbarshada oo hakad galay.
Dowladda Soomaaliya ayaa qaadday tallaabooyin dhowr ah oo looga hortagayo inuu cudurkan ku faafo dalka.
Tallaabooyinkaas waxaa ka mid ah in la xiray dugisayda Quraanka Kariimka iyo Mawlacyada lagu barto Diinta ee ka furan waddanka.
Xayiraadda ayaa la sheegay inay socon doonto labo todobaad iyadoo dib loo eegi doono labo todobaad kadib haddii la furayo dugsiyada iyo haddii waqti kale lagu darayo.
Balse Xukuumadda Federaalka ayaa sheegtay in ilaa iyo amar dambe ay sii xirnaan doonaan Duullimaadyada dibadda iyo gudaha, iskuulada, dugsiyada Qur'aanka iyo jaamacadaha, isagoona dhinaca kale carrabka ku dhuftay iney lagama maarmaan tahay in la joojiyo dhammaan xafladaha iyo in sare loo qaado foojignaanta fayraska Corona.
Ra'iisul Wasaaraha Soomaaliya Xassan Cali Kheyre oo go'aankan shaaciyay ayaa shirkadaha Isgaarsiinta ka codsaday inay waqtiga ugu badan siiyaan wacyi gelinta fayraska Corona, waxa uuna dhanka kale ganacsatad ugu baaqay inaysan sare u qaadin sicirka raashinka daruuriga ah.
</doc>
<doc docid='bbc_war-52282463' lang='som' type='mono' source_url='https://www.bbc.co.uk/somali/war-52282463' term='COVID'>
Coronavirus: Muslimiinta ku dhimata Kenya sidee loo aasayaa?
Guddi ka kooban golaha sare ee muslimiinta Kenya, Dalladda imaamyada, Dhakhaatiirta muslimiinta ayaa ka shaqeynaya aaska dadka muslimiinta ah Kenya ugu dhinta xanuunka coronavirus.
Guddi ka kooban golaha sare ee muslimiinta Kenya, Dalladda imaamyada, Dhakhaatiirta muslimiinta ayaa ka shaqeynaya aaska dadka muslimiinta ah Kenya ugu dhinta xanuunka coronavirus.
Dhismaha guddigan waxaa iska kaashaday dowladda Kenya iyo muslimiinta ku nool waddanka qeybihiisa kala duwan.
Maalintii Isniinta, ee 13-ka bisha April, waxaa Nairobi lagu aasay ninkii Soomaaliga ahaa ee ugu horreeyay ee Kenya ugu geeriyooday cudurka.
Sheekh Maxamed Shariif Cabdiwahaab, oo ah imaamka iyo khadhiibka Masjidul Mujtamac oo ku yaalla xaafadda Islii ee ay Soomaalida ku badan tahay ayaa ka mid ah xubnaha guddiga u istaagay aaska muslimiinta u geeriyoota cudurka lagu magacaabay Covid-19.
Wareysi uu BBC-da siiyay ayuu Sheekh Maxamed ku sharraxay sida ay howshan culus u qabtaan.
"Wasaaradda Caafimaadka ayey ka timid su'aal ah 'haddii qof muslim ah uu u dhinto cudurka sideen ula tacaalnaa?', taas ayaana keentay in guddiga la aasaaso. Guddigu wuxuu sameystay dhalinyaro badan oo iskood isu xilqaamay, oo la tababaray, kuwaasoo dalka oo dhan ka kala socda, waxayna xiran yihiin dharka qafilan ee la isaga caabiyo cudurka. Markii uu qof muslim ah dhinto dowladdu waxay lasoo xiriireysaa dhakhaatiirta muslimiinta ah ee ku jira guddiga, kaddib dhakhaatiirtuna waxay la wareegayaan meydka islamarkiina waxay soo wargalinayaan guddiga", ayuu yiri.
Isagoo sii faahfaahinaya sida qofka loo aasayo ayuu yiri; "Dhalinyarada loo tababaray ee ku labisan dharka qafilan ayaa sameyneysa aaska. Dhinaca qoyskana, wasaaradda caafimaadka waxay noo sheegtay inay oggoshahay ugu horreyn labo ruux oo xaqiijisa inuu qofka dhintay yahay qofkooda, sababtoo ah dadkan markii hore waxaa dadka cudurka qaba meel gaar ah ku heysatay dowlada. Markii ay labadaas qof oo dharka qafilan loo xiray xaqiijiyaan meydka, kaddib waxaa qoyska loo oggolaanayaa inay soo dirsadaan 15 ruux oo ka qeyb gasha janaasada lagu tukanayo meydka, goob joogna ka ahaanaya aaska".
Dowladda ayaa meel gooni ah u asteysay in lagu aaso dadka u dhintay xanuunkan, meydadkana waxaa janaasada lagula tukanayaa qabuuraha agtooda, iyadoo aan wali gaariga laga soo dajinin.
Ninka Soomaaliga ah ee shalay la aasay loo maray nidaamka ay guddiga iyo dowladda isla dajiyeen.
Sheekh Maxamed Shariif wuxuu sheegay in aysan jirin cid mushaar ku siineysa shaqadan, balse ay xitaa iyagu kharash ku bixiyaan.
Wuxuu dadweynaha ka codsaday inay si dhab ah u qaataan halista cudurkan, dadka guryaha ugu dhinta xanuunkana waxay guddiga ka wici karaan lambarka 719.
Kenya ayaa tan iyo markii uu cudurka soo gaaray waxaa sare usii kaceysay tirada dadka uu soo ridanayo, inkastoo dadka u dhimanaya ay koobnaayeen.
208 kiis oo coronavirus ah ayaa laga helay Kenya, halka 9 qofna ay u dhinteen.
Bandow soconaya inta u dhaxeysa 7-da fiidnimo ilaa 5-ta subaxnimo ayaa ka dhaqan galay waddanka oo dhan.
Waxaa xayiraad galitaan iyo ka bixitaan ah lagu soo rogay magaalooyin dhowr ah oo ay ka mid yihiin caafimadda Nairobi iyo magaalo xeebeedka Mombasa.
Dalal badan oo ka tirsan dunida muslimka ayaa caqabad lagala kulmay sida loo wajahayo dadka u dhinta cudurkan safmarka ah.
Al-Azhar Al-Shareef, oo ah xarun weyn oo ay Muslimiintu aad u tixgeliyaan, kana mid ah xarumaha diinta Islaamka ee ugu faca weyn, ayaa Fatwo ay soo saartay ku faahfaahisay sida ugu haboon ee ay tahay in loo aaso qofka u dhinta cudurkan halista ah ee fayraska Covid-19.
"Asalku waa in qofka Muslimka ah ee dhinta la maydho maydkiisa, kafan lagu xidho oo lagu tukado salaadda janaasada, laakiin haddii qofku u dhinto cudur faafa oo la kala qaado oo ay khubarada caafimaadku xaqiijiyaan in maydkaas maydhiddiisa laga qaadi karo cudurka uu u dhintay, markaas waajibkaasi meesha wuu ka baxayaa oo sida ay khubarada caafimaadku ku taliyeen ayaa la raacayaan oo kafankii iyo maydhiddiiba waajib noqon maayaan," Ayey tidhi Fatwadu.
Jawaabtan oo kale waxa isna bixiyey oo ka hadlay sida loo aasayo qofka u dhinta coronavirus, Sheekh Maxamed Cabdi Umal, oo ka mid ah culimada Soomaalida.
Wuxuu sheekhu sheegay in waajibaadkaas ay shareecadu jidaysay ee ah maydhidda, kafan ku xiridda iyo salaadda jinaasadu "ay meesha ka baxayaan oo ay diintu ruqsadaas bixinayso" haddii Muslimiinta nool ee aasi lahayd qofkaas dhintay ay naftoodu halis ku galayso arimahaas, sida ay  xaqiijiyeen khubarada caafimaadku ee ah in xitaa maydka laga qaadi karo cudurkan Covid-19 haddii ay dadku taabtaan.
Sheekhu wuxuu aad u faahfaahiyey arrintan, isagoo dadka u sharaxay hadba sida ay diintu u eegto maslaxada dadka nool ee Muslimiinta ah.
</doc>
<doc docid='bbc_war-52459028' lang='som' type='mono' source_url='https://www.bbc.co.uk/somali/war-52459028' term='COVID'>
Qof looga shakisan yahay inuu qabay coronavirus oo ku dhintay Beledxaawo
Degmada Beledxaawo ee gobolka Gedo ayaa laga cabsi qabaa inuu saameyn ku yeeshay xanuunka safmarka ah ee coronavirus, kaddib markii dad looga shakisanaa inay cudurka qabeen ay ku geeriyoodeen halkaas.
Degmada Beledxaawo ee gobolka Gedo ayaa laga cabsi qabaa inuu saameyn ku yeeshay xanuunka safmarka ah ee coronavirus, kaddib markii dad looga shakisanaa inay cudurka qabeen ay ku geeriyoodeen halkaas.
Howl wadeennada caafimaadka ayaa ka walaacsan in aysan heysanin qalab lagu baaro Covid-19, iyagoo sheegay inaysan garan karin in xitaa uu magaalada ku dhex jiro xanuunka.
Dr Axmed Caddaw Maaddey, oo ah isuduwaha Caafimaadka ee degmada ayaa BBC-da u sheegay in qof ay aad uga shakiyeen inuu cudurka ku dhacay uu ku geeriyooday Beledxaawo.
"Ilaa hadda kiisas xaqiiqo ah ma heyno, shaki wuu iska jiraa. Ilaa hadda saddex ruux baan ku tuhunnay inay xanuunka qabeen. addexda ruux, qof ka mid ah isbitaalka ayuu yimid, wuu xanuunsanaa, waqti buu joogay, laakiin habeen buu isaga baxay isagoo aan laga war heynin, hal habeen kaddibna wuu geeriyooday", ayuu yiri Dr Axmed.
Hase yeeshee wuxuu sheegay inay soo gaareen warar ku saabsan inuu ninkaas xanuunno kale qabay.
"Qofkaas asaga ah waxaa lagu sheegay inuu qabay xanuunno kale oo neef qabatoon keena, balse annagu shaki baan ka qabnaa inuu corona ahaa, sababtoo ah baaritaan ma aannaan marsiinin calaamadihiina way ka muuqdeen".
Dr Axmed ayaa sheegay inay arkeen ilaa saddex qof oo loo maleynayo inay xanuunka qabaan, kuwaasoo uu ku jiro ninka geeriyooday.
Hay'adda WHO ayuu u diray baaq uu uga dalbanayo inay maamulka degmada gacan ka siiyaan qalabka baaritaanka Covid-19.
Beledxaawo waxa ay xuduud la wadaagtaa magaalada Mandheera oo dad badan laga helay xanuunka Covid-19.
Maaddaama oo ay dadku labada magaalo isu socodkooda uu furan yahay, waxaa jirta cabsi ah in Beledxaawo uu gaadhay xanuunkan saf-marka ah.
Haddaba si aan wax badan uga ogaano waxaan khadka teleefoonka ku xidhiidhnay Dr Axmed Caddaw Maaddey isuduwaha Caafimaadka ee degmada waxa uu u warramay weriyaha BBC-da Cabduqaadir Yuusuf Cali.
Wasaaradda caafimaadka xukuumadda federaalka Soomaaliya ayaa maanta xaqiijisay inay geeriyoodeen 2 qof oo kamid ahaa bukaannadii laga helay cudurka COVID-19.
Wasiirka Caafimaadka iyo Daryeelka Bulshada XFS, Marwo Fowziya Abiikar Nuur ayaa sidoo kale caddeysay in 24-kii saac ee ugu dambeeyay la diiwaan geliyay 48 xaalado cusub oo COVID-19 ah, ayna bogsoodeen 5 ruux oo kamid ah dadkii horay looga helay xanuunka.
41 kamid ah xaaladaha cusub waxaa laga diiwaan geliyay gobalka Banaadir, 4 waxaa laga helay deegaannada dowlad gobaleedka Koonfur Galbeed, 3 ruux oo kalena waxaa laga diiwaan geliyay dowlad gobaleedka Jubaland. 31 kamid ah Bukaannada cusub waa rag, waxaana dumar ah 17-ka xaaladood oo kale.
Tirada guud ee xaaladaha COVID-19 ee dalka laga diiwaan geliyay waxey noqdeen 228, waxaa ka bogsooday 19 ruux, waxaana guud ahaan dalka ugu geeriyooday 28.
</doc>
<doc docid='bbc_war-52473825' lang='som' type='mono' source_url='https://www.bbc.co.uk/somali/war-52473825' term='COVID'>
Remdesivir: Dawada la rumeysan yahay in fayraska korona ay dileyso
Waxaa jirto "caddeyn iyo faham kooban" oo ah in dawada ay dadka ka caawin karto in ay ka caafimaadaan cudurka korona, sida ay saraakiisha Mareykanka sheegayaan.
Waxaa jirto "caddeyn iyo faham kooban" oo ah in dawada ay dadka ka caawin karto in ay ka caafimaadaan cudurka korona, sida ay saraakiisha Mareykanka sheegayaan.
Remdesivir waxay hoos u dhigeysaa astaamaha lagu garto xanuunkaillaa 11 maalmood halkii 15 ay ahaan lahayd, sida lagu ogaaday tijaabo laga sameeyay daafaha caalamka.
Macluumaadka oo buuxa lama daabicin, balse khubarada waxay sheegeen in "natiijo aad u wanaagsan" ay noqon karto haddii la xaqiijiyo, laakiin ma ahan "xabbadii baabi'in lahayn" xanuunka.
Waa dawo ay u badan tahay in nolol lagu badbaadiyo, lagu yareeyo culeyska saaran isbitaallada iyo in qeybo ka mid ah xannibaadaha la qaado.
Remdesivir waxaa markii hore loo sameeyay in lagu daweeyo cudurka Ebola. Waa dawo ka hortageysa cudurada faafa, waxayna shaqadeedu tahay in fayraska ay la dagaasho ka hor intuusan gaarin unugyada jirkeena.
Tijaabada waxaa sameeyay Machadka Qaran ee Mareykanka ee arrimaha Xasaasiyadda iyo Cudurada (NIAID), waxaana lagu sameeyay 1,063 oo qof. Bukaannada qaar waxaa la siiyay dawada halka kuwa kalena la siiyay dawo kale.
Dr Anthony Fauci oo madax ka NIAID wuxuu yiri: "Macluumaadka waxay muujinayaan in Remdesivir ay yareyneyso saameynta, waa muhiim, waana wax ku ool muhiim ah in ay xilliga looga caafimaadayo cudurka yareyneyso."
Wuxuu sheegay in natiijada ay cadeyneyso in "dawada ay la dagaallami karto fayraska" Waxayna "albaabada u fureysaa in hadda aan awoodno daweynta" bukaannada.
Saameynta ay dawada ku yeelaneyso heerka geerida weli ma cadda. Xilligii hore, heerka geerida ee dadka la siiyay dawadan waxay ahayd boqolkiiba 8%, halka kuwa la siiyay dawada kale ee placebo waxay heerka dhimashada gaartay boqolkiiba 11.6%.
Sidoo kale weli ma cadda cidda ka faa'idaysa dawadan. Waxaa la ogolaaday in dadka u muuqda in ay ka caafimaadayaan, in taas uun loo dedejiyo miyaa? mise waxay ka hortageysaa in dadka ay u baahdaan in la geliyo qeybta xaaladaha halista ah ee neefsiga? Dawada ma waxay u fiican tahay dhallinyarada mise odeyaasha? Mise dadka xanuunada qaba ama kuwa fiican? Bukaanka ma wuxuu u baahan yahay in dawada la siiyo marka uu fayraska ku cusub yahay jirka?
Kuwan waa su'aalaha muhiimka ah marka la soo bandhigayo xogta oo dhameystiran, maadaama dawada ay laba faa'iido leedahay - in nolol la badbaadiyo iyo in xannibaadaha la qaado.
Prof Mahesh Parmar, agaasimaha Shaybaarka tijaabada ee MRC ee ka tirsan UCL, kaas oo madax ka ah arrimaha tijaabada Yurub wuxuu sheegay: "Ka hor inta aan dawadan laga dhigin mid la heli karo oo diyaar ah, waa in dhowr arrimood la eego: xogta iyo natiijada waa in ay eegaan dadka sharciyeeya, si ay u qiimeeyaan haddii dawada la fasaxayo, sidoo kale waxay u baahan tahay in hay'adaha kale ee caafimaadka iyo dalal kale ay qiimeeyaan.
"Inta ay taasi socoto, waxaan heli doonnaa xog badan iyo tijaabo waqti dheer qaadata, iyo dawooyiinka kale ee aan sameyneyno, iyo in haddii dawada ay ka hortageyso in Covid-19 loo dhinto."
Haddii dawada ay ka hortagi karto in bukaanka uu u baahdo qalabka neefta siiya, ka dib culeyska cisbitaallada saaran wuu yaraanayaa, wayna yaraaneysaa in loo baahdo in dadka ay kala fogaadaan.
Prof Peter Horby, oo ka tirsan Jaamacadda Oxford, wuxuu maamulayaa tijaabada ugu wayn caalamka ee lagu sameynayo dawada Covid-19. Wuxuu yiri: "Waxaan u baahannahay natiijada oo dhameystiran balse haddii taas la xaqiijiyo waa arrin ad u fiican waana war u wanaagsan dagaalka ka dhanka ah fayraska korona.
"Tallaabooyiinka xiga waa in la raadiyo macluumaad dhameystiran iyo ka shaqeynta sidii dawada remdesivir ay diyaar ugu noqon lahayd suuqyada."
Xogta Mareykanka ee remdesivir waxay soo banbaxday xilli tijaabo la mid ah taa ay ka socoto Shiinaha, sida lagu qoray wargeyska Lancet ee dawooyiinka ka hadla. Wuxuu joornaalka sheegay in aysan guuleysan tijaabadaas Shiinaha.
Si kastaba, tijaabadaas waxay ahayd mid aan dhameystirnayn sababtoo ah guushii laga gaaray xayiraaddii Wuhan ayaa sababtay in dhaqaatiirta aysan helin bukaan lagu tijaabiyo.
"Macluumaadkan waa kuwa wanaagsan, iyadoo taa la eegayana, weli ma jirto dawo la cadeeyay in ay u fiican tahay Covid-19. Waxaa suuragal ah in la dedejiyo meelmarinta remdesivir oo lagu daweeyo Covid," ayuu yiri Prof Babak Javid, oo ka tirsan Qeybta Caabuqyada ee Isbitaalka Jaamacadda Cambridge.
"Si kastaba, waxaa sidoo kale la arkay in remdesivir aysan ahayn dawadii ugu dambeysay ee fayraska: faa'iidada guud ee ah in lagu badbaadayo dawadan waxay tahay 30% boqolkiiba".
Dawooyiinka kale ee lagu tijaabinayo Covid-19 waxaa ka mid ah midda malariya, tan HIV oo weerar celis ku qaadi karta fayraska, iyo sidoo kale waxyaabo xoojinaya unugyada Difaaca jirka.
Waxaa loo maleynayaa in dawooyiinka anti-virals ay yihiin kuwa wanaagsan marxaladaha koobaad ee fayraska iyo dawooyiinka Difaaca jirka oo la qaato marka xanuunka uu sii yaraanayo.
</doc>
<doc docid='bbc_52522150' lang='som' type='mono' source_url='https://www.bbc.co.uk/somali/52522150' term='COVID'>
Cabdul, ninka dadka u dhinta Covid-19 sida xurmada leh u aasa
Muddo soddon sano ah Cabdul Malabari wuxu aasi jiray maydad badan oo aan la garanayn, laakiin marna ismuu odhan waxaad aasi doontaa maydad eheladoodu doonayaan in ay ku samraan laakiin aan loo ogolayn.
Muddo soddon sano ah Cabdul Malabari wuxu aasi jiray maydad badan oo aan la garanayn, laakiin marna ismuu odhan waxaad aasi doontaa maydad eheladoodu doonayaan in ay ku samraan laakiin aan loo ogolayn.
"Shaqadaydu waxaa in aan wakhtiga cayimo" ayuu yidhi ninkan maydadka aasa ee 51 jir ka ah "isla marka telefoon la ii soo diro anoo qalabkiisa sita ayaan dhaqaaqaa".
Markasta oo qof ugu dhinto coronavirus Surat- magaalo ku taal gobolka galbeed ee India ee Gujurat- sarakiishu waxay telefoon u diraan Malabari. Ilaa haatan magaaladu waxa ugu dhintay 19 qof 244 qofna wuu ku dhacay, wadarta guud ee gobolkuna waa 3.548.
"Wakhtigan adag, Abdul bhai [walaalkii] ayaa aad ii caawiyey" ayuu yidhi Ashish Naik, oo ah gudoomiye ku xigeenka Surat.
Rag loo daldalay kufsi iyo dil ka dhacay dalka India
Xayiraadda Corona ee Hindiya oo musiibo bina'aadannimo isu badeshay
Maxaad ka taqaannaa cudurkii coronavirus lamidka ahaa ee dunida ku dilay 50 milyan oo ruux?
Malabari wuxu sheegay in tani shaqadiisatahay oo uu aqbalay inuu ka shaqeeyo oo halista u badheeday. Kooxda la shaqaysaa wxay u hoydaan oo wax ka cunaan xafiiska ururkaa khayriga ah si ay ehelkooda uga ilaaliyaan in cudurku ku dhaco.
Maaha markii ugu horraysay ee Malabari hawl weyn u qabto dad aanu garanayn. Had iyo goor wuu u heelanaan oo soddon sano ka hor ah ayuu bilaabay waagaas oo cudurro dad badan laayeen, waana sababta uu haatan isla shaqadan u qabanayo.
Qofka aanu garanayn magaceedu wuxu ahaa Sakina waxayna u dhimatay HIV. Ninkeeda iyo wiil ay dhashay ayaa keenay isbitaalka laakiin way baxsadeen. In la raadiyaa la isku dayey laakiin waa la wayey.
Meydkeedu mudo bil ah ayuu qolka maydka yaalay. Saraakiishuna aad bay ugu baahnaayeen cid caawisay dabeetana waxay codsadeen in qof Muslim ah oo si mutadawacnim ah u aasa maydkaa.
Malabari oo waagaa 21 jir ahaa ayaa ka damqaday codsigaa markaas ayuu go'aansaday inuu caawiyo. Wuxuu la xidhiidhay ururka keliya eek a jiray Surat ee aasa meydadka aan la garanayn laakiin waxay u sheegeen in ninkii shaqadaa qaban jiray safar ku maqan yahay oo ay tahay in la sugo.
"In aanay gar ahayn baan dareemay"ayuu yidhi Malabari. Dabeetana wuxu tagay isbitaalkii oo uu maamulkii u sheegay in uu isagu doonayo inuu aaso Sakina.
Wuxuu xasuustaa in meydkeeu "urayey" laakiin kamuu yaayaqsoon, wuxu u tagay dhawr dumar ah oo uu garannayey oo uu ka codsaday inay meydka maydhaan sida Islaamku dhigayo. Laakiin way diideen ayuu yidhi sababtoo ah Sakina waxay u dhimatay HIV oo ahaa wax aan aad loo fahamsanayn 1990.
Markaas ayuu Malabari go'aansaday in uu qudhiisu maydo meydka, baaldiyo badan oo biyo ah ayuu ku shubay intaanu aasin.
Wuxu sheegay in uu markaa garawsaday in magaalada Surat aanu qof keli ahi shaqadan u qaban karayn "maalin dhan bay igu qaadatay markaas ayaan garowsaday in aanan hawshan keligay qaban karayn".
Markaas ayuu bilaabay urur khayri ah. wuxu sheegay in qoyskiisa ka shaqaysta dharku markii hore ay arintaa ka soo horjeesteen.
"Waxaan xasuustaa sidaan ugu sheegayey in Islaamku odhanayo in qof kasta waajib ka saaranyahay oo ay thay inuu qofka dhinta si qadarin leh u aaso. Waxaan qabanayaa uun waa waajibkaa aadamenimo ee i saaran".
Maanta waxa jira cabsi weyn oo laga qabo dadka cudurka Covid-19 u dhinta maydadkooda, hase yeeshee khubarada caafimaadka ayaa sheegaya in fayraska aanu qofka dhinta cid kale qaadsiin karayn laakiin uu dharkiisa iyo oogadiisa saacado badan ku sii noolaan karo. Sidaa awgeed maydka waxa lagu dahaadhaa kiis xidhan qofna xataa ehelkiisa looma ogolaado inuu dul joogsado.
Malabari iyo kooxdiisu aad bay u taxadaraan. Waxay xidhaan Masks (fool-saab) goloofyo iyo dhar kale. Waxay sidoo kale qateen tabobar ku saabsan sida maydka cudurkaa u dhinta loo aaso. Marka hore waxay maydka ku buufiyaan dawo kiimiko ah ka idbna waxay ku xidhaan kiish caag ah oo aan waxba ka soo bixi karin intaan loo qaadin xabaasha lagu aasayo. Baabuurka lagu qaadayo maydka laftiis waa la buufiyaa marka maydka laga dejiyo sidoo kale waxa Iyana la buufiyaa xabaalaha ama  goobta dadka lagu gubo ee maydka la geeyey.
Sidaas oo ay tahay ayaa hadana cabsida laga qabo fayrasku ay keentay in magaalooyinka India qarkood dadka u dhaw xabaaluhu mudaharaadaan. Malabari wuxu sheegay in uu dhibaato la kulmo laakiin uu dadka si fiican ula hadlo oo furdaamiyo artinta.
Arinta ugu adagi waxa weeyi buu yidhi siduu u qancin lahaa ehelka qof ka dhinto ee aan loo ogolayn in ay dul joogsadaan maydka ee qudhooduba ku jira karantiinka.
"Way ooyaan oo waxay codsadaan in ay meydka arkaan, waxaan u sheegnaa in ay badbaadadoodu ku jirto inaan loo ogolaan waxaanan u sheegnaa in sida diintu dhigayso aanu u aasayno".
Wuxu sheegay in mararka qaarkood ay qof ehelka ka mid ah loo ogolaado in uu maydka meel fog ka eego "wxaanu ku qaadna baabuur gaara oo waxaanu u sheegnaa inuu meel ka durugsan maydka uga duceeyo".
Wax badan baa iska bedelay Surat tan iyo waagii uu Sakina aasay.
Mikia wuxu sheegay in saddexdiisa caruura - inan iyo laba inan- ay ku "faraxsanyihiin" oo ay ku "faanaan" shaqada uu isagu hayo. Ururkiisa khayriga ah  waxa haatan ka shaqeeya 35 qof oo mutadawaciin ah 1500 oo qof oo deeq siiyaana wa jiraan sidoo kale waxa uu taageero ka helaa dawladda.
Arinta uu ku faanayo waxay tahay ee uu sheegay in kooxdiisa ay ku jiraan dad kala diimo ah oo kala dabaqado ah "waxaa nagu jira mutadawaciin Hindu ah oo aasa maydka Muslimiinta iyo mutadawaciin Muslimiin ah oo guba maydka Hindu ga".
Wuxu sheegay badanaa in maydadka ay aasaan yihiin kuwa dib jirka ah ama kuwa inta la jiidho laga cararo ee la garan waayo.
"Maydad ayaanu ka helnaa webiyada iyo dariiqdyada tareenada. Mararka qaarna waxay nagu qasabtaa in aanu mayd qudhmay aasno".
Wuxu sheegay in saamaynta shaqada ay qabtaan ku yeelatay tahay wax aan la sheegi karin laakiin mudo sanado ah ay hurdadooda saamaysay, xataa wakhtiga uu la qaato qoyskisia.
Laakiin marnaba kamuu fikirin inuu joojiyo.
"Ruuxdaydu raali bay ku tahay waxan aan qabanayo oo wax kale oo dareenkaa i siinayaa ma jiro".
</doc>
<doc docid='bbc_war-52248342' lang='som' type='mono' source_url='https://www.bbc.co.uk/somali/war-52248342' term='COVID'>
Coronavirus: Liin dhanaan daawo ma u tahay Covid-19?
Liin dhannaanta iyo dawo dhireedka qaarkeed ayaa meelaha qaar laga soo tabiyay inay wax badan u tareen dadka uu ku dhacay xanuunka coronavirus, inkastoo wali aan caddeyn dhinaca seyniska ah loo heynin inay daawo u yihiin cudurka safmarka ah ee dunida ku faafay.
Liin dhannaanta iyo dawo dhireedka qaarkeed ayaa meelaha qaar laga soo tabiyay inay wax badan u tareen dadka uu ku dhacay xanuunka coronavirus, inkastoo wali aan caddeyn dhinaca seyniska ah loo heynin inay daawo u yihiin cudurka safmarka ah ee dunida ku faafay.
Waxa ugu weyn ee ilaa hadda la hubo waxtarkiisa si cudurkan loola dagaallamo waxay dhakhaatiirta ku sheegeen ka hortagga iyo dadaalka ku aaddan sidii loo yareyn lahaa faafitaanka cudurka.
Sidaasoo ay tahay waxaa soo baxaya talooyin badan oo la xiriira sida ay dadka u wajihi karaan cudurkan aan wali daawadiisa la helin.
Dr Maxamed Maxamuud Cali Fuje, oo maanta toos uga qeyb qaatay barnaamijkii ku baxay idaacadda duhurnimo ee BBC Somali ayaa dhageyste uga jawaabay su'aal ku saabsaneyd in liin dhanaanta ay dawo u tahay coronavirus iyo in kale.
"Liin dhanaantu sida guud waa daawo waana Vitamin C, laakiin ma aha dawo cilmi baaris lagu sameeyay oo dileysa cudurkan. Balse way caawin kartaa oo waxay qeyb ka tahay waxyaabaha dhisa difaaca jirka", ayuu yiri Dhakhtarka.
Wuxuu dhinaca kale meesha ka saaray hubaasha in liin dhanaanta lagu dhaqan karo gacmaha.
"Ilaa mahha ma heyno caddeyn dhinaca seyniska ah. Waxa aan ognahay waa in gacmaha lagu dhaqi karo biyo iyo saabuun oo ilaa 20 ilbiriqsi lagu dhaqanayo. Haddii aadan saabuunta heysanin ku dhaqo dareeraha jeermis dilaha ah haddii aadan intaas heli karinna danbas iyo biyo isticmaal", ayuu yiri.
Wuxuu Dr Fuje ku taliyay in qofkii isaga shakiya xanuunka uu gurigiisa joogo, laakiin haddii deegaankiisa laga heli karo xarumo caafimaad oo loogu talagay coronavirus iyo goobo karantiil ah uu si dhakhso ah ula xiriiro.
Dhanka kale, wuxuu waxba kama jiraan ku tilmaamay fikradaha qaba in coronavirus uusan ku dhaceynin dadka muslimiinta ah iyo bulshooyinka ku nool dalalka kuleylaha ah.
Coronavirus ayaa dunida kasoo ifbaxay dabayaaqadii sanadkii lasoo dhaafay, markii ugu horreysayna wuxuu ka billowday magaalada Wuhan ee dalka Shiinaha, ka hor inta uusan si deg deg ah ugu fidin caalamka intiisa kale.
Khubarada seyniska ayaa si weyn ugu mashquulsan tallaalka dawada u ah cudurkan, kaasoo la sheegayo inuu qaadan karo muddo ka badan sanad.
</doc>
<doc docid='bbc_war-52102542' lang='som' type='mono' source_url='https://www.bbc.co.uk/somali/war-52102542' term='COVID'>
Coronavirus: "Iskuma ogeyn fayraska Covid-19, hergab ayaana moodayay"
Cabdi Fataax Maxamed Qaaje waa kalkaaliye caafimaad oo dagan dalka Finland waxaana loo sheegay in uu qabo caabuqa Corona, balse markii dambe haddana laga waayay.
Cabdi Fataax Maxamed Qaaje waa kalkaaliye caafimaad oo dagan dalka Finland waxaana loo sheegay in uu qabo caabuqa Corona, balse markii dambe haddana laga waayay.
Cabdi Fatax oo BBC u waramay ayaa sheegay in uu dareemay calaamado sida hargabka  ka dibna uu isbataalka aaday si cudurka looga baaro.
"Cudurkan iskuma aanan ogayn oo waxaan u haystay in uu Hargab caadi yahay, waxaana la i mariyay baaritaan caafimaad oo qaatay wax ka yar 24 saacadood, waxay isoo waceen Jimcihii waxayna ii sheegeen inaan cudurka qabo, ayuu yiri", Cabdi Fatax.
Cabdi Fataax Maxamed Qaaje ayaa sheegay in markii loo sheegay in uu qabo caabuqa uu walwal dareemay,
"Cabsidaa way iska wada jirtay laakiin waxaan dareemay walwal, ayuu intaa ku daray".
Cabdi Fataax Maxamed Qaaje waxaa uu sheegay in markii maalmo ay ka soo wareegtay natiijadii hore ee ahayd in cudurka laga helay mar kale ay dhakhaatiirta u yeereen si loo baaro.
Waxaa uu intaa ku daray in mar labaad la mariyay baaritaan cudurka Corona ah, balse loo sheegay in uusan qabin.
"Sabtidii ayay ii waceen waxayna i dhaheen baaritaan labaad ayaan kaa qaadaynaa taasi oo ah mid degdeg ah, sidaa aawadeed mid labaad ayay iga qaadeen waxayna iigu soo jawaabeen 10 saacadood gudahood waana la iga waayay, "ayuu yiri Cabdi Fataax.
Cabdi Fataax ayaa sheegay in loo baahan yahay dadka cudurka qaba in aysan dadka u qarin oo ay u sheegaan.
"Waxaan rabaa inaan bulshada Soomaaliyeed u sheego, waxa alle keeno way iska qadaran yihiin, fayraskan Corona cabsidiisa way badan tahay waa kawada warqabnaa laakiin waxaa muhim ah inaan isu qarin oo qofka qaba uu u sheego bulshada kale ee Soomaaliyeed," ayuu yiri Cabdi fatax.
Waxaa uu xusay in ay jiraan dad badan oo Soomaali ah oo leh calaamadihii cudurka Corona hadana aanan aadayn xarumaha caafimaadka si looga baaro.
"Tusaale ahaan maalmihii aniga aan dareemayay  calaamadaha hargabkan nafsadeyda waxaan galiyay guriga inaan iska joogo marka dad badan oo Soomaali ah o aan is wacnay oo magaalada wareegayo oo calaamadihii aan lahaa markaas hadda iyagu leh ayaa jira magaalada si caadi ah u shaqaysanaya markii aad la hadashid dhahaya waxaan qabaa hargab, "ayuu intaa ku daray.
Qaar ka mid ah bukaannada ayaa ka caafimaaday Covid-19, waxaana laga fasaxay cisbitaallada, balse mar labaad ayey xanuunsadeen, markii la baarayna waa laga helay. Fayraska corona, sida hargabka caadiga ah, wuu soo noqon karaa. Hadabba maxay ku kala duwan yihiin?
Nin 70 sano jir ah, waa tusaalihii ugu horeeyay ee ah bukaan ka yaabiyay dhaqaatiirta, walwalna geliyay ogaanshaha fayraskan.
Waxaa lagu karantiilay cisbitaal ku yaalla Tokyo ka dib markii coronavirus laga helay bishii February.
Sida laga soo xigtay warbaahinta dowladda Japan ee NHK, ninkaas ayaa xanuunka ka caafimaaday wuxuuna dib u billaabay noloshiisii caadiga ahayd. Balse dhowr maalmood ka dib, dib ayuu u xanuunsaday, wuuna qandhaday.
Ninkii ayaa dib loogu celiyay cisbitaalka, dhaqaatiirta iyo isagaba la yaab ayey ku noqotay. Wuxuu ogaaday in mar labaad uu ku dhacay coronavirus.
Inkastoo uusan keligii ku ahayn xaaladdan ee dalka Japan, haddaba weerarka rogaal celiska ah ee coronavirus waxaa la kulma dad yar, balse tiro ahaan badan. Maxay tahay sababta?
Luis Enjuanes, oo ku taqasusay fayrasyada faafa, kana tirsan machadka Qaran ee Biotechnology (CSIC) ee dalka Spain, wuxuu BBC u sheegay in ugu yaraan boqolkiiba 14 ka mid ah bukaannada oo laga daweeyay Covid-19, in markale uu ku dhacay.
Wuxuu aaminsan yahay in arrintan aysan ka dhalan in mar labaad ay fayraska qaadeen, balse waa midkii hore oo "dib u soo rogaal celiyay".
"Sharaxeedeyda, iyo sida dad kale oo badan ay u dhigi lahaayeen, waa in coronavirus uusan dadka kala soocin, balse dadka qaar difaacooda jirka waa mid aad u xoogbadan," ayuu yiri Enjuanes.
"Marka ay daciifto jawaabta uu bixinayo difaaca jirka, fayraska oo meelaha qaar ku dhuumanaya ayaa weerar kale soo qaada."
Qaar ka mid ah fayrasyada waxay isaga dhex noolaan karaan jirka, seddax bilood iyo in ka badan.
"Marka qofka laga waayo fayraskii uu la xanuunsanaa, waxaa loo qaataa in jirkiisa uu iska difaacay fayraskaas, uusanna dib u soo noqoneyn," ayuu hadalka ku daray Enjuanes.
"Balse caabuqyada qaar ee fayraska uu ka tago ayaa jirka ku sii dhex noolaan kara, kuwaas oo ka dhuunta unugyada difaaca jirka".
Balse waxaa jiro arrin ku saabsan Covid-19 oo soo jiidatay seynisyahannada: Muddada kooban ee u dhexeysa marka uu bukaanka ka bogsado fayraska, haddana isla markiiba markale la xanuunsada.
Waan ognahay in unugyada difaaca jirka ay u shaqeeyaan qaabab kala duwan oo ay uga hortagaan xanuunada.
Tusaale ahaan, jadeecada oo hal mar qofka laga tallaalo marka uu yaryahay, way ku filan tahay jirkana wuu iska celin karayaa. In kastoo culimada caafimaadka qaar ka mid ah ay ku talinayaan in dadka qaar ee waaweyn ay u baahan karaan in la siiyo tallaalka casriga ah si aysan ugu dhicin jadeeco markale.
Waxaa jiro fayrasyo kale oo tallaalka aan looga hortagi karin, taas oo dhalineysa in qofka uu dhowr goor qaato ama difaaca gudaha uu xoojiyo.
Waxaa sidoo kale jira talaalo kale, tusaale ahaan, midka hargabka xun ama midka iska caadiga ah, taas oo sannad kasta la qaadan karo si soo noqnoqoshada fayraska looga hortago.
</doc>
<doc docid='bbc_war-52525281' lang='som' type='mono' source_url='https://www.bbc.co.uk/somali/war-52525281' term='COVID'>
Mareykanka: Waxaan haynaa cadeymo ah in Covid-19 lagu sameeyay sheybaar ku yaalla shiinaha
Xog-hayaha Arrimaha Dibedda ee Mareykanka Mike Pompeo ayaa sheegay iney jiraan cadeymo waaweyn oo muujinaya in coronavirus uu ka soo unkamay sheebaar ku yaal magaalada Wuhan ee Shiinaha, oo ah halkii uu markii horaba ka soo bilowday xanuunkan saf-marka ah.
Xog-hayaha Arrimaha Dibedda ee Mareykanka Mike Pompeo ayaa sheegay iney jiraan cadeymo waaweyn oo muujinaya in coronavirus uu ka soo unkamay sheebaar ku yaal magaalada Wuhan ee Shiinaha, oo ah halkii uu markii horaba ka soo bilowday xanuunkan saf-marka ah.
Mike Pompeo ayaanan sheegin cadeyn taagereysa warbixintiisa balse waxa uu sidoo kale sheegay inuusan hayn sabab uu shaki u galiyo warbixinta waaxda sirdoonka Mareykanka ee tibaaxeysay in fayraskan uusan ahayn mid uu bini'aadan gacantiisa ku sameeyay.
Seynisyahanno badan ayaa aaminsan in coronavirus uu ka soo unkamay xaywaanka duurjoogta ahi ee lagu kala iibsado seyladaha Shiinaha.
Shiinaha ayaa horay gaashaanka ugu daruuray wararka sheegayay in mid ka mid ah sheybaaradiisa uu ka soo fakaday fayraskan dunida halakeeyay.
Madaxweynaha Mareykanka Donald Trump ayaa horay u sheegay in coronavirus lagu sameeyay shaybaar ku yaal waddanka Shiinaha.
Hase yeshee xafiiska agaasimaha guud ee sirdoonka qaranka Mareykanka ayaa sheegay in ay weli baarayaan sida uu fayraskan ku bilowday balse ay ogaadeen in Covid-19 "uusan ahayn wax uu qof sameeyay ama unugyadiisa la farsameeyay".
Tan iyo markii uu cudurkaasi ka dilaacay magaalada Wuhan ee dalka Shiinaha dabayaaqadii sanadkii hore, ayaa coronavirus waxaa la xaqiijiyay inuu ku dhacay 3.5 milyan oo qof oo ku nool daafaha dunida halka in ka badan 247,000 oo qofna ay u dhinteen.
Muxuu Madaxweyne Trump sheegay?
Mar uu Khamiistii ka hadlayay Aqalka Cad, ayaa weriye goobta ku sugnaa Mr Trump waxa uu waydiiyay: "Ma waxaad aragtay waqtigan wax kalsooni sare ku siinaya in Mac-hadka Wuhan ee arrimaha Virology-ga uu ahaa midka uu asal ahaan ka soo jeedo fayraskan?"
"Haa, waan hayaa. Haa, waan hayaa," ayuu yiri madaxweynaha, isagoon wax faafaahin ah bixin.
"Waxayna ila tahay in Hay'adda Caafimaadka Adduunka ay cayb isu soo jiidday sababtoo ah waxa ay hay'addu u dhaqmaysay sida iyadoo ah wakaalad ka tirsan Shiinaha."
Wargeysa New York Times ayaa Khamiistii waxa uu ku warramay in saraakiil sarsare oo ka tirsan Aqalka Cad ay sirdoonka Mareykanka waydiisteen inuu baaro haddii fayraska uu ka yimid shaybaar daraasadaha lagu sameeyo oo ku yaal magaalada Wuhan.
Hay'adaha sirdoonka ayaa sidoo kale waxaa loo diray inay go'aan ka soo gaaraan haddii Shiinaha iyo Hay'adda Caafimaadka Adduunka ay xilli hore hayeen xog ku saabsan fayraska, saraakiil aanan magacooda la sheegin ayaa Arbacadii sidaasi u sheegay warbaahinta NBC News.
</doc>
<doc docid='bbc_war-52170936' lang='som' type='mono' source_url='https://www.bbc.co.uk/somali/war-52170936' term='COVID'>
Coronavirus: Trump oo Mareykanka uga digay in dhimashada ay sare u kici karto
Madaxweynaha waddanka Mareykanka, Donald Trump, ayaa waxa uu dadka dalkiisa uga digay inay isu diyaariyaan sare u kac ku yimaada dhimashada ka dhalanaysa cudurka coronavirus, isagoo sheegay in Mareykanku uu wajahayo labadii todobaad ee ugu adkeyd ee cudurkan safmarka ah.
Madaxweynaha waddanka Mareykanka, Donald Trump, ayaa waxa uu dadka dalkiisa uga digay inay isu diyaariyaan sare u kac ku yimaada dhimashada ka dhalanaysa cudurka coronavirus, isagoo sheegay in Mareykanku uu wajahayo labadii todobaad ee ugu adkeyd ee cudurkan safmarka ah.
Mr Trump ayaa waxa uu ku dhawaaqay in magaalada New York loo daadgureynayo kun ka mid ah howlwadeennada caafimaadka ah ee ciidammada milateriga, magaaladaas oo uu fara ba'an ku hayo cudurkaasi.
Isagoo ka hadlayay Aqalka Cad ee looga arrimiyo waddankaasi Mareykanka ayuu Mr Trump waxa uu sidoo kale sheegay in xukuumaddiisa ay amartay in la sameeyo 180 milyan oo waxlaha afka lagu xirto ah.
Gobolka New York ayaa waxaa laga diiwaan-geliyay 630 kiis oo dhimasho ah taasi oo tirada guud ee dhimashada ka dhigeysa 3,565 qof.
Duqa magaalada New York Andrew Cuomo ayaa sheegay in tirada ay sare uu sii kici karto labada toddobaad ee socota.
Mr Cuomo ayaa sheegay in gobolka uu baadigoob ugu jiro qalabka dadka ka caawiyo neefsashada oo dheeraad ah. waxa uu mahad celiyay dalka shiimaha oo ugu deeqay 1,000 oo qalabkaasi ah.
Dhanka kale madaxweyne Trump ayaa sheegay inuu Mr Cuomo uu u xaqiijiyay in New York ay heli doonto kharashaadka ay u baahan tahay.
Mareykanka ayaa waxaa laga xaqiijiyay 300,000 oo kiis oo fayraska Corona ah, halka dhimashaduna ay kor u dhaaftay 8,000 oo qof.
Talyaaniga iyo Spain ayaa ah labada dal oo uu aad u dillooday fayraska Corona kuwaasi oo tirada dunida ugu badan ay ka dhimatay ayaa haatan labaduba waxaa laga soo sheegayaa iney gaareen hormar lagula tacaalayo xanuunkan saf-marka ah.
Spain ayaa waxaa iyada laga soo weriyay tiradii dhimashada ugu yareyd 10-kii maalmood ee la soo dhaafay halka Talyaaniguna ay weli hoos u sii socota dhimashada maalin laha ah ee Coronvirus.
Talyaaniga iyo Spain ayaa laga soo tabiyay dhimashada ugu badan ee la xiriirta xanuunka Covid-19 hase yeeshee labadan dal ayaa ugu dabeyn rajo  muujinaya.
Waxayna labaduba aysan haatan diyaar u ahayn iney khafiifiyaan amarradii lagu soo rogay dhaq-dhaqaaqa oo Spian iyada muddo labo toddobaad ah ayayba ku sii kordhineysaa xayiraaddii saarnayd dalkeeda.
Raysal-Wasaare Pedro Sanches ayaa sheegay in hogaamiyeyaasha mucaaradka uu ka codsady iney taageeraan qorshaha   bandowga loogu kordhinayo laba todoobaad oo dheerad ah.
"Waan ogahay sida ay u adag tahay dadaallada iyo naf huridda laba toddobaad oo kale nalooga baahan yahay. Waana fahmayaa. Dhammaanteenba maalmihi la soo dhaafay waxay nagu ahaayeen kuwa aad u adag''.
Guud ahaan dunidana  dhiamshadu waxay gaadhaay 60,000 oo qof halka 1.1 milyan oo qofna laga heley xanuunkan saf-marka ah.
</doc>
<doc docid='bbc_war-51988179' lang='som' type='mono' source_url='https://www.bbc.co.uk/somali/war-51988179' term='COVID'>
Coronavirus: Muxuu Trump ugu adkeysanayaa in dawada Maleeriyada lagu tijaabiyo Carona ?
Madaxweyne Trump ayaa sheegay in dalka Mareykanka looga aqoonsaday daawada loo isticmaalo la dagaallanka duumada ama maleeriyada,  lagu daweyn karo Coronavirus.Chloroquine waa mid ka mid ah daawooyinka qaddiimiga ah ee ugu wanaagsan ee lagu daweeyo duumada.Sidaas darteed, madaxweynuhu maku saxan yahay maxaase laga ogyahay waxtarkeeda?
Madaxweyne Trump ayaa sheegay in dalka Mareykanka looga aqoonsaday daawada loo isticmaalo la dagaallanka duumada ama maleeriyada,  lagu daweyn karo Coronavirus.Chloroquine waa mid ka mid ah daawooyinka qaddiimiga ah ee ugu wanaagsan ee lagu daweeyo duumada.Sidaas darteed, madaxweynuhu maku saxan yahay maxaase laga ogyahay waxtarkeeda?
Chloroquine ayaa qarniyo la isticmaalayay. Balse Afrika aad loogama isticmaalo sababo la xiriira inay adkeysi u yeelatay duumada.Dalalka qaar ayaa soo saaray shuruuc lagu joojinayo isticmaalka daawada, balse weli aad ayaa loo isticmaalaa.
Arrintan waxay aad uga jirtaa Nigeria oo la soo sheegay in chloroquine aad looga dalbado farmashiyeyaasha, taas oo sababtay inay gabaabsi noqoto, waxaana arrintan ay ka dambeysay hadalkii Mr Trump.
erican scientists have begun a trial to see if chloroquine will help treat coronavirus
Madaxweyne Trump, ayaa shirarka jaraa`id ee uu qabto ka sheegay in Waaxda Cuntada iyo Daawooyinka ee Mareykanka (FDA) ay caddeysay in chloroquine ay daweyso coronavirus.
"Waxaan awoodi doonnaa in si degdeg ah daawadaas lagu helo. Waana tan ay ku wanaagsan tahay FDA. Hannaanka caddeynta ayay mareen - waa la xaqiijiyay."
Si kastaba, FDA ayaa sheegtay inaan weli la xaqiijin in lagu daweyn karo dadka qaba Covid-19.Waxayse FDA sheegtay inay weli socoto baaritaan ku aaddan haddii ay dawadan wax ka tareyso Covid-19. Waxay sidoo kale intaas ku dartay in Mr Trump uu amray in baaritaan lagu sameeyo daawadan.
La yaab malaha in chloroquine ay qeyb ka ahayd baaritaanka la xiriira sidii lagu caawin lahaa bukaannada coronavirus.Waa dawo aad loo yaqaanno, waa raqiis soo saariddeeduna fududdahay. Marka lagu daweynayo bukaannada duumada, waxaa dawada loo adeegsadaa yareynta xumadda.
Balse weli ma jirto xaqiijin ku saabsan sida ay dawadan wax uga tareyso bukaannada fayraska Corona qaba, inkastoo baaritaan uu ka socdo Shiinaha, Mareykanka iyo Spain.
Ururka Caafimaadka Adduunka ayaa sidoo kale sheegay in baaritaanku uu weli socdo, balse aan loo heyn wax caddeyn ah.Baraha internet-ka ayaa loo aad looga raadiyay magaca Chloroquine toddobaadkii la soo dhaafay, sida ay muujisay xogta Google.
Dawada oo aad looga iibsanayo Nigeria
Warka coronavirus ayaa aa dlooga hadal hayaa Nigeria, sida kaniisadaha, masaajiddada iyo iskuullada.Dad badan oo Nigeria u dhashay ayaa weli iska daweynta duumada u isticmaala kaniiniyo ay ku jirto chloroquine inkastoo la mamnuucay sanadkii 2005.Waxaa la sheegay inay dadku qaadanayaan go`aan aysan ka fiirsan. Magaalada Lagos ee dalka Nigeria waxaa laga soo sheegay dad ku sumoobay qaadashada dawada chloroquine oo ay iska badiyeen.
</doc>
<doc docid='bbc_war-52520662' lang='som' type='mono' source_url='https://www.bbc.co.uk/somali/war-52520662' term='COVID'>
Magufuli: Ri' baan ka helnay cudurka corona
Madaxweynaha Tanzania, John Magufuli, ayaa sheegay inuu dawo dhireed la sheegay inay daweyso cudurka Covid-19 uu ka soo dhoofsan doono dalka Madagascar. Hay'adda caafimaadka adduunka ayaa  haseyeeshee sheegtay in ilaa iyo hadda aan la helin dawo lagu dabiibo fayraska.
Madaxweynaha Tanzania, John Magufuli, ayaa sheegay inuu dawo dhireed la sheegay inay daweyso cudurka Covid-19 uu ka soo dhoofsan doono dalka Madagascar. Hay'adda caafimaadka adduunka ayaa  haseyeeshee sheegtay in ilaa iyo hadda aan la helin dawo lagu dabiibo fayraska.
Tanzania ayaa shaacisay in dad tiradoodu ka yartahay 500 oo qof uu dalkaasi ku dhacay cudurka.  Hase yeeshee mucaaradka ayaa sheegay in dowladdu ay qarinayso xogta faafidda cudurka maadaama saddex xildhibaan ay dhawaan u dhinteen xaaladdo aan caddeyn.
Madaxweyne John Magufuli ayaa sheegay inuu diyaarad u diro doono dalka Madagascar si halkaa uu uga soo dhoofsado sharoobo dawo dhireed ah oo la sheegay inay waxtar u leedahay dadka uu ku dhaco fayraska Corona.
"Wadahadal ayaa inoo socdo Madagascar, waxay ii soo direen warqad ay ku leeyihiin dawo ayaan u henay coronavirus. Waxaan direynaa diyaarad inoo keenta dawadaasi  si ay Tanzania uga faa'iideysato. Dowladdu habene iyo maalinba way shaqeyneysaa", ayuu yiri Magafuli.
Ma aha madaxweynihii ugu horreeyay ee Afrikaan ah ee tallaabadan qaada, waxaana dalabkan uga horreeyay hogaamiyayaasha Jamhuuriyadda Congo iyo Guinea Bissau. Hay'adda caafimaadka adduunka ee WHO ayaa uga digtay dadweynaha isticmaalka dawooyin aan la hubin.
Madaxweyne Magufuli oo si toos ah shacabkiisa ugala hadlayay telefishinka ayaa dhanka kale shaki geliyay kalsoonida lagu qabi karo qalabka lagu baaro cudurka Covid-19.
Waxa uu sheegay in dheecaanno laga qaaday shimbir, ri' iyo khudrad loo diray sheybaarka Corona, balse dhammaantood la sheegay inay qabaan fayraska.
Magafuli ayaa shacabkiisa ugu baaqay inaysan cabsanin oo ay hawlahoodii cadiga ahaa iska wataan.
Qaar ka mid ah xubnaha baarlamaanka ayaa sheegay inaysan tagi doonin kalfadhiyada iyagoo sabab uga dhigay in seddax ka mid ah saaxibadood ay u dhinteen xannuun aan la ogeyn waxa uu yahay. Balse Magafuli ayaa u digay xildhibaanadaasi  waxa uuna sheegay inaysan mishaar qaada doonin hadii ay shaqada imaan waayaan.
</doc>
<doc docid='bbc_war-52059657' lang='som' type='mono' source_url='https://www.bbc.co.uk/somali/war-52059657' term='COVID'>
Coronavirus: Mareykanka oo gargaar caafimmaad weydiistay dalalka caalamka
Qaar ka mid ah warbaahinta Mareykanka ayaa kusoo warramay in xukuumadda madaxweyne Donald Trump ay baaq u jeedisay dalalka caalamka, kaas oo ah in ay la soo gaaraan ama ay ka iibiyaan qalab caafimaad oo muhiim u ah wax ka qabashada fayraska corona.
Qaar ka mid ah warbaahinta Mareykanka ayaa kusoo warramay in xukuumadda madaxweyne Donald Trump ay baaq u jeedisay dalalka caalamka, kaas oo ah in ay la soo gaaraan ama ay ka iibiyaan qalab caafimaad oo muhiim u ah wax ka qabashada fayraska corona.
Mareykanka ayaa doonaya in laga caawiyo qalab ay ka mid yihiin mashiinka neefta ka caawiya dadka uu naqaska ku dhago, dawada gacmaha lagu nadiifiyo, maryaha sanka iyo afka lagu xirto, qalabka wajiga lagu xirto, dharka qafilan ee dhakhaatiirta iyo kalkaaliyayaasha ay xirtaan iyo kuwa kale oo badan oo gacan ka geysan kara wax ka qabashada xanuunka.
Wuxuu sidoo kale Mareykanka dalbaday in codsigiisa mudnaan gaar ah la siiyo, maadaama fayraska corona uu kusii faafayo guud ahaan dalkaas.
Warbaahinta CNN ee Mareykanka ayaa kusoo warrantay in ay heshay dukumenti muujinaya in Mareykanka uu diblomaasiyiinta dalalka caalamka u fadhiya Washington ka dalbaday 25 shey oo agab caafimmaad ah, kuwaas oo ay sheegtay in aad loogu baahan yahay xilligan.
Illaa iyo haddana ma cadda inta dal ee aqbashay codsiga Mareykanka.
Sarkaal sare oo xukuumadda madaxweyne Trump u qaabilsan dhanka ganacsiga oo lagu magacaabo Peter Navarro ayaa wargeyska The New York Times u sheegay in Mareykanka uu xitaa gargaar caafimmaad weydiistay Shiinaha oo uu Trump ku eedeeyay in aysan wax badan ka qabanin faafidda fayraska.
"Shaqadeyda Aqalka Cad ee xilligan waxay tahay in aan gacan ka geysto sidii loo heli lahaa waxa shacabka Mareykanka ay u baahan yihiin iyo sidii aan u soo iibin lahaa  meel walba oo aan awoodno oo xitaa haddii loo baahdo aan diyaarad u diri karno haddii aan kasoo heleyno," ayuu yiri Mr Navarro oo u warramayay wargeyska The New York Times.
"Haddii Shiinaha ama dal kale uu hayo maryaha sanka lagu xirto ama goloofis ama wax kale oo ay u baahan yihiin shacabka Mareykanka, waxaan ku soo dhaweyneynaa gacmo furan," ayuu sii raaciyay.
CNN ayaa sidoo kale kusoo warrantay in afhayeen katirsan Wasaaradda Arrimaha dibadda ee Mareykanka uu maalma kahor sheegay in ay "codsi u dirsadeen, safaaradaha dalalka caalamka ay ku leeyihiin Mareykanka, waxayna weydiisteen in ay ka caawin karaan ama ay u sameyn karaan agab caafimmaad oo gacan ka geysan kara wax ka qabashada xanuunka ama haddii ay jiraan shirkado ka hawgala dalalkaas oo Mareykanka u sameyn kara".
Arrintan ayaa imaneyso xilli dhawaan Dowladda Turkiga ay sheegtay in gargaar caafimaad ay u dirtay dalka Mareykanka oo hadda ka mid ah dalalka la daalaa dhacaya fayraska Covid-19.
Gargaarkan ayaa ah qalabka lagu baaro fayraska corona oo gaaraya 500,000 oo Turkiga uu u diray dalka Mareykanka.
Arrintan ayaa ka dambeysay ka dib markii xukuumadda Washington ay Ankara ka codsatay in laga caawiyo qalabkaas, waxaana arrintan xaqiijiyay wasiirka caafimmaadka ee Turkiga, Fahrettin Koca sida ay qortay wakaaladda wararka ee Reuters.
Mr Koca ayaa mar uu khudbad ka jeedinayay baarlamaanka wadankaas wuxuu sheegay in ay ku han weyn yihiin sidii loo xoojin lahaa baaritaanada gudaha dalka Turkiga.
Wasiirka ayaa sheegay in maalintii ay qorsheynayaan in ay xanuunka ka baaraan 10 kun illaa 15 kun oo qof, wuxuu intaa raaciyay in hadda ay baareen dad ka badan 10 kun.
Dadka uu ku dhacay xanuunka corona ee dalka Mareykanka waxay tiradoodu gaartay 85 kun, halka 1,300 oo qofna ay u dhinteen.
Mareykanka haatan waxaa uu ka sare maray dalalk Shiinaha iyo Talyanaiga oo ahaa dalalka ugu badan ee laga soo sheegay feyraska corona.
</doc>
<doc docid='bbc_war-52124680' lang='som' type='mono' source_url='https://www.bbc.co.uk/somali/war-52124680' term='COVID'>
Coronavirus: Siduu u sameyn doonaa dadka ku jira xeryaha qaxootiga?
Labadii ilbidhiqsiba, meel kasta oo dunida ka mid ah, qof ayaa si xoog ah loogu barakiciyaa, sida ay sheegtay Qaramada Midoobay.  Tirada dadkaasi ee sii kordhayso ayaa si gaar ahaaneed ugu nugul faafitaanka cudurka Corona.
Labadii ilbidhiqsiba, meel kasta oo dunida ka mid ah, qof ayaa si xoog ah loogu barakiciyaa, sida ay sheegtay Qaramada Midoobay.  Tirada dadkaasi ee sii kordhayso ayaa si gaar ahaaneed ugu nugul faafitaanka cudurka Corona.
Xaaladaha cidhiidhiga iyo nadaafad darrada ah ayaa macnaheedu yahay in ay talooyinka caafimaad ee loogu talagalay in lagu joojiyo faafitaanka coronavirus - kala fogaanashaha iyo gacmo-dhaqista joogtada ah - ay yihiin kuwo aan u sahlanayn qaxootiga.
Cabsida ayaa sii kordheysa in haddii  fayrasku gaadho xeryaha qaxoontiga adduunka, natiijadiisu ay noqon karto masiibo.
"Haddii fayrasku uusan wali ku fidin halkan. Haddii uu ku faafo xeryaha, waxaan u malaynayaa in boqolkiiba 80% ay qaadi doonaan cudurka, maaddaama ay dadku isku dul nool yihiin "ayay mid ka mid ah qaxootigu u sheegyay BBC-da.
Chekufa waxay kula nooshahay ninkeeda, labadeeda hablood iyo walaasheed teendho yar oo cabirkeedu yahay saddex mitir iyo afar mitir  oo gudaha xerada "Kutupalong Camp" oo ku taal Cox's Bazar, Bangladesh.
Si ay uga baxsadaan xasuuq ba'an oo ka dhaca Myanmar, in kabadan 700,000 oo dadka Rohingya ah ayaa u yaacay dalka deriska la ah ee Bangladesh sanadkii 2017. Waxay u badheedheen duurjoogta iyo wabiyada  qulqulaya si ay u helaan nabadgelo.
Saddex sano ka dib, qalalaase kale ayaa isa soo taraya, mana haystaan meel ay aadaan.
"Waxaan haysanaa hal musqul iyo toban qoys, hal tubo ahna waxay u adeegtaa 50 guri. Sidee dadkeenu uga baxsan karaan fayraska xilli ay jirto xaaladdan?" ayay tidhi.
Diyaar garow ayaa socda si fayraska ay uga fogaadaan intii suurtagal ah.
Chekfa ayaa yidhi "Maalmihii la soo dhaafay xerada way aamusnaya. Suuqyada, iskuulada diinta iyo xarumaha waxbarashadu dhamaantood way xidhmeen."
"Dadka qaar ayaa iibsanaya maaskaro ama marada afka lagu xirto. Waxaan maqlay in qaar ka mid ah hay'adaha samafalka ay dadka siiyaan saabuun oo ay barayaan sida ugu wanaagsan ee ay gacmahooda u dhaqaan."
Qaramada Midoobay ayaa ku qiyaaseysa in inkabadan 6.6 milyan oo qof ay ku nool yihiin xeryaha qaxootiga oo dhan. Waxay sameeyaan hawl muhiim u ah bulshada qaxootiga adduunka, oo lagu qiyaaso inay gaadhayaan 26 milyan.
Qiyaastii laba milyan oo dad ah ayaa dagan xeryo iskood loo sameeyo oo caadiyan laga sameeyay agab aasaasi ah oo deegaanka laga heli karo.
Bangladesh waa mid ka mid ah wadamada  dadku ugu badan yihiin adduunka iyo intaanba la eegin halka ay u geli karayaan feyraskan safmarka ah.
Dalka ayaa ilaa iyo hadda waxaa laga diiwaan geliyey shan dhimasho ah oo uu sababay cudurkan faafa ee coronavirusah,  waxaana Chekufa ay dooneysaa in ay helaan shaqaale caafimaad oo dheeri ah oo loo daad gureeyay xeryaha si ay uga war hayaan barakacayaasha.
Hay'adda qaxootiga ee Qaramada Midoobay (UNHCR) ayaa sheegtay in aysan jirin kiisas looga shakisan yahay oo ah "Covid-19" xeryaha qaxootiga ee laga sameeyay Bangladesh.
Waxay abuurtay xarumo go'doomin ah oo xammili kara 400 bukaan waqti go'an isla markaana waxay raadinayaan dhul ay dhigaan 1,000 sariirood oo dheeri ah.
Laakiin Kutupalong waa xerada ugu weyn dunida.
Qiyaastii 7000km meel u jirta Bangaladesh, oo ku taal Bosnia, qaar ka mid ah qaxootiga waxay u muuqdaan inay kalsooni aad u badan ku qabaan awooddooda ay kula tacaali karaan waxa soo socda.
Rozhan oo 28 sano jir ah, waxay ka carartay Ciraaq iyada iyo ninkeeda iyo seddex caruur ah oo ay dhaleen, waxayna ku noolayd xerada qaxootiga Bihac lixdii bilood ee lasoo dhaafay.
Qoysku waxay isku dayayaan in ay u diraan Finland, halkaas oo walaasheed iyo qaar ka mid ah saaxiibbadeed ay ku nool yihiin.
Rozhan ayaa u sheegay BBC-da "Waan ka soo cararney gurigeena si aan u badbaadinno nolosheenna, oo aan uga baxno dagaal, haddase waxay u eeg tahay inaan wajahayno Coronavirus,"
Waxay tidhi dadku waxay ka hadlayaan fayraska, wayna ka walaacsan yihiin, laakiin hadda si xad dhaaf ah ma aha. Way faraxsanayd  waxayna sheegtay inay hesho macluumaadka ay u baahan tahay.
Sima waa gabar kale oo qaxooti ah oo ka carartay dagaal iyada oo jirta 19 sano jir ah. Waxa ay halkan la joogtaa qoyskeeda oo ka kooban lix qof. Qoyskeedu waxa ay ku noolaan jireen meel ku dhaw xuduudka ay leeyihiin Pakistan iyo Afghanistan.
"Waxaan nahay Pashto, nolosha aabbahayna waxay ku jirtay halis. Qoyskeygu waxay go'aansadeen inay ka baxaan oo u guuraan Faransiiska - waxaan wadnay qorshahaas seddexdii sano ee la soo dhaafay."
Qoyskeeda ayaa ku jira bandow ay iyagu iskood u galeen, waxayna sheegtey inay haystaan cunno ku filan iyo qalab kale oo ay isku ilaaliyaana. Qoysku waxay ku dedaalayaan inay ammaan ahaadaan.
"Markii ugu horraysay ee aan maqlay wax ku saabsan Coronavirus, waxay ahayd 20 maalmood ka hor, oo nolosheenuna hadda mar kale way is beddeshay - waxaana u baahan nahay inaan la qabsanno duruufahaas cusub."
Dad badan oo ka yimi Afghanistan iyo Pakistan ayaa raaca marinka dhulka ee loo maro Iran - halkaas oo cudurkani uu si xun ugu dhuftay - si ay u gaadhaan Yurub.
Peter Van der Auweraert, Wakiilka Caalamiga ah ee Socdaalka (IOM) Bosnia iyo Wakiilka Herzegovina ayaa yidhi waxay halis ugu jiraan feyraskaas hadday halkaasi maraan.
Bihac waxay hoy u tahay 7,500 muhaajiriin ah, kuwaas oo 5,200 ka mid ahi ay ku sugan yihiin xarumo rasmi ah oo baadhitaanno caafimaad lagu kordhiyey, iyo aagag go'doomin ah oo loo sameeyay kiisaska cudurka coronavirus.
Kuwa ku nool meel ka baxsan xerooyinkan ma helaan wax ilaalin ah.
"Khatarta ugu weyn ayaa ah dadka soogalootiga ah ee ku nool bannaanka xarumaha rasmiga ah, ha ahaadaan hoy gaar ah ama dhismayaal la dayacay. Kooxdan lama baadhin, helitaankooda daryeel caafimaad waxa uu yahay mid aan jirin," Auweraert ayaa sidaas leh.
IOM waxay leedahay haddii ay jiraan kiisas Coronavirus ah oo dhexdooda ka jira, waxay ahaan kartaa mid aan la ogaan karin, sidaasna khatar ku noqon karto muhaajiriinta la nool iyaga iyo dadka deegaanka.
Dadka deegaanku waxay heli karaan daryeel caafimaad oo aan heli karin kuwa ku nool hoyga aan caadiga ahayn. IOM waxay ka shaqeyneysaa inay dhisto xarumo caafimaad inta ay kari karto.
Haayadda Caafimaadka Adduunka ayaa sheegtay in ay la shaqaynayso dalal kala duwan, si xarmuha Qaramada Midoobey u gaadhsiiyaan caawimaad kuwa nugul.
Qaramada Midoobey lafteeda ayaa sheegtay in aanay illaa iyo hadda jirin wax xog ah oo ku saabsan safmarka Corona oo ka jira goobaha qaxootiga.
Laakiin, haddii iyo goorta uu yimaado "Covid-19", dal kasta waxaa si weyn loogu dayn doonaa wuxuu haysto, af-hayeen u hadlay WHO ayaa sidaa u sheegay BBC.
Laakiin waddamadaas, kuwooda martigeliya qaxootiga ugu badan ayaa inta badan haysta kheyraadka ugu yar ee lagu caawin karo.
</doc>
<doc docid='bbc_war-52233436' lang='som' type='mono' source_url='https://www.bbc.co.uk/somali/war-52233436' term='COVID'>
Coronavirus: 'Bisadaha yaysan guriga ka soo bixin'
Seynisyahannada ku taqasusay arrimaha xoolaha iyo xaywaanaadka kale waxay ku talinayaan in bisadaha guriga lagu celiyo si looga hortago in fayraska Corona uu ku faafo xaywaanaadka dhexdooda.
Seynisyahannada ku taqasusay arrimaha xoolaha iyo xaywaanaadka kale waxay ku talinayaan in bisadaha guriga lagu celiyo si looga hortago in fayraska Corona uu ku faafo xaywaanaadka dhexdooda.
Balse, Ururka ay ku mideysan yihiin dhaqaatiirta Xoolaha ee Britain waxay carabka ku adkeeyeen in "dadka xanaaneysta yaanyuuraha aysan ka walwalin" in ay fayraska ka qaadaan.
"Ma jiro hal kiis xitaa oo ah eey ama yaanyuur fayraska Covid-19 u gudbisay qof bini-aadam ah," Sida uu sheegay Dr Angel Almendros oo ka tirsan jaamacadda City University ee Hong Kong, oo BBC News la hadlay.
Cilmi-baarayaasha waxay sheegayaan in bisadaha ay isu gudbin karaan fayraskan.
Dr Alemndros wuxuu intaa ku daray in ay muhiim tahay in qof kasta uu bisaddiisa ku celiyo guriga - halkaas oo badqab u leh - xilligan uu jiro xanuunkan safmarka ah ee coronavirus.
Gudoomiyaha Ururka ay ku mideysan yihiin dhaqaatiirta xoolaha ee Britain BVA, Daniella Dos Santos, waxay BBC News u sheegtay in ay taladaas ku raacsan tahay dhaqaatiirta kale.
Markaa ka dib waxay cadeeyeen in wanaagga uu yahay in dadka leh eeyaha iyo bisadaha in ay walaacaan ay horseedeyso in ay feejignaan muujiyaan, ayna guriga ku celiyaan oo aan loo ogolaan in ay banaanka u baxaan.
"Keliya marka qof ka mid ah dadka gurigaas ku nool lagu arko astaamaha fayraska Covid-19", waa marka ay tahay in guriga lagu celiyo, ayey tiri.
Qof kasta oo bisad ama eey xanaaneysta waa in uu "nadaafadda ilaaliyo gacmahana iska dhaqo," ayey hadalka ku sii dartay.
"Dufta xaywaankan waxaa ku dhuuman kara fayraska in muddo ah, haddii ay la kulmaan qof la xanuunsan coronavirus."
Sida ka muuqatay warqad dhowaan la qoray oo Dr Angel Almendros uu ku suntanaa oo la xiriirtay kiiska eey 17 sano jir ah oo ku nool Hong Kong, waxaa lagu cadeeyay in fayraska Covid-19 uu ka qaaday qofkii xanaaneysanayay.
"Balse, xitaa haddii ay jiraan jiisaskan la xaqiijiyay, haddana xaywaankan lama xanuunsanayaan fayraska," ayuu yiri.
"Sida laga bartay xanuunkii Sars-Cov ee Hong Kong, sannadkii 2003-dii, xilligaas oo dhowr eey iyo bisad ay qaadeen fayraska, haddana weligood laguma arkin xanuun. Ma jirto caddeyn muujineysa in eeyaha iyo yaanyuuraha ay xanuunsanayaan ama ay fayraska u gudbinayaan dadka".
Waxay u muuqataa in bisadaha ay u nugul yihiin in fayraskan uu ku noqdo caabuq kaga dhaca neef-mareenka - Fayraska wuxuu raacayaa hawada marka aadanaha ay qufacaan, hindhisoodaan, ama ay neefsadaan.
Ka dib markii bisad ku sugan Belgium laga helay fayraska, isbuuc ka hor, qofkii xanaaneysanayayna waxaa lagu arkay astaamaha xanuunkan. Seynisyahanno ku sugan Shiinaha oo tijaabooyiin sameeyay waxay soo bandhigeen caddeynmo muujinaya fayraska sida ay isugu gudbiyaan bisadaha.
"Waa arrin la yaab leh in la ogaado in bisadaha uu ku dhici karo fayraskan, iyadoo Shabeel uu ku dhacay," ayuu yiri Prof Bryan Charleston, Agaasimaha Machadka UK's Pirbright Institute, kaas oo ka shaqeeya baaritaanka cudurada faafa.
Sidoo kale, "caddeynta isu gudbinta" ee Bini-aadamka uu fayraska u gudbiyo xaywaanka waa mid isa soo tareysa.
Waxaa kaloo jirta caddeyn ah in aadanaha uu xaywaanka u gudbin karo cudurada ku dhaca neef mareenka, taas oo walaac ku abuurtay dhaqaatiirta xoolaha oo ah in Covid-19 uu ku faafo dunida uuna helis geliyo noolaha kale sida Goriilaha.
Dhammaan kiisaskaas tirada badan ee saameeyay aadanaha waxay halis ku yihiin xaywaanaadka kale.
"Waan ognahay in fayraska uu xoolaha ka soo boodo kuna dego bini-aadamka, bilowgii musiibadan, balse taasi waxay u muuqataa in dadka ay cunayeen xoolaha qabay xanuunka," ayuu yiri Prof Charleston.
Ma jirto caddeyn ah in xoolaha ay  fayraskan markale u gudbin karaan aadanaha.
"Xoolaha iyo xaywaanaadka kale u dawee sida loo daweynayo qofkii xanaaneysanayay. Haddaba, haddii aad xanuunsan tahay, ha u dhowaan bisadaha iyo eeyaha," ayuu yiri Dr Almendros.
"Waxaan rajeynayaa dadka bisadaha ama eeyaha guriga ku haysta in ay taladan wanaagsan si fiican ugu seexdaan," ayuu hadalka ku daray. "Ma fuda maalmahan, waan ogahay".
</doc>
<doc docid='bbc_52451720' lang='som' type='mono' source_url='https://www.bbc.co.uk/somali/52451720' term='COVID'>
Gobol Nigeria ka tirsan oo lagu arkay 'sare u kaca tiro dhimasho oo aan horey loo arag'
Madaxweynaha Nigeria Muhammadu Buhari ayaa walaac ka muujiyay kiisaska sare u kacay ee ku saabsan dhimashada aan horey loo arag ee kusoo badatay gobolka waqooyiga ku yaalla ee Kano.
Madaxweynaha Nigeria Muhammadu Buhari ayaa walaac ka muujiyay kiisaska sare u kacay ee ku saabsan dhimashada aan horey loo arag ee kusoo badatay gobolka waqooyiga ku yaalla ee Kano.
Buhari wuxuu sheegay in koox uu u diray gobolka si ay usoo baaraan dhacdooyinka la xiriira dhimashada, wuxuu amar ku bixiyay in muddo labo toddobaad ah xayiraad lagu soo rogo gobolka Kano.
Hadalka madaxweynaha ayaa imaanaya xilli dadka qabuuraha qodo ee ku sugan gobolka ay sheegeen in sare ay u kaceen tirada dadka la aasaayo maalin kasta oo noqotay arrin aan horey loo arag.
Saraakiisha waxay sheegeen in dhimashada aysan la xiriirin cudurka coronavirus ee ka dilaacay halkaas balse ay u muuqato in dadkaas ay u geeriyoodeen cudurro kale sida dhig  kar, cudurka macaanka iyo Malaariyada.
Kano ayaa noqday goobta uu sida weyn uga dilaacay feyraska corona gudaha Nigeria, waxaana la xiray xarumaha gaarka loo leeyahay oo inta badan kala bar shacabka gobolkaas ay ku tiirsanaayeen.
"Ma ahaan arrin lala xiriirin karo safmarka coronavirus, waxay muuqan kartaa dhibaato ka dhalatay markii ka xiray isbitaalada gaarka loo leeyahay, sababta oo ah waxaa jiray bukaano badan oo qabay xannuunada sida dhiig karka, macaanka, neefta, kansarka oo aan helin adeegyada caafimaadka, xayiraadda qof kasta ayay saameyneysaa" ayuu yiri Nagoma Sadiq oo ah dhakhtar ka howgal isbitaalka Aminu ee ku yaalla gobolka Kano ee dalka Nigeria.
Baaritaanada cudurka coronavirus waxaa gobolkan laga bilaabay labo toddobaad ka hor balse waa la hakiyay kaddib markii uu wasakhoobay sheybaarkii uu ka socday baaritaanka.
Saraakiisha waxay sheegeen inay  ku rajo weyn yihiin in sheybaar dhawaan la howlgalinayo kaddib markii la buufiyay isla markaana toddobaadka dambe la hirgeli doono xarun kale oo baaritaan.
</doc>
<doc docid='bbc_war-52296263' lang='som' type='mono' source_url='https://www.bbc.co.uk/somali/war-52296263' term='COVID'>
Coronavirus: Baaritaanka DNA oo la filayo inuu soo saaro sirta Covid-19
Tijaabooyin dhaqaanka hiddadasidaha DNA oo la aruuriyay ayaa loo adeegsanayaa in lagu ogaado sirta ka dambeysa in calaamadaha xanuunka coronavirus ay aad u kala duwanaadaan.
Tijaabooyin dhaqaanka hiddadasidaha DNA oo la aruuriyay ayaa loo adeegsanayaa in lagu ogaado sirta ka dambeysa in calaamadaha xanuunka coronavirus ay aad u kala duwanaadaan.
Khubarada ka shaqeysa Keydka dhiigagga tijaabada caafimaad ee UK Biobank - oo ay ku jiraan dhiigag laga qaaday in ka badan 500,000 oo qof oo isxilqaamay iyo waliba faahfaahin ku saabsan xaaladahooda caafimaad - ayaa hadda ku howlan inay xog dhammeystiran ka soo saaraan cudurka Covid-19.
Waxaa la rajeynayaa in baaritaankan lagu ogaan doono sharraxaadda ku aaddan sababta ay dad aan cudurro hore qabin aad ula xanuunsanayaan coronavirus.
In ka badan 15,000 oo seynisyahan oo caalamka ka kala socda ayaa adeegsan kara tijaabooyinka ku jira UK Biobank.
Prof Rory Collins, oo ah khabiirka hoggaaminaya baaritaankan, ayaa sheegay in howshan ay noqon doonto "cilmi baaris taariikhi ah".
"Waxaa laga yaabaa inaan si dhakhso ah u helno macluumaad aad iyo aad muhiim u ah," ayuu yiri.
Sidey u kala duwan yihiin calaamadaha Covid-19?
Qaar ka mid ah dadka uu ku dhacay coronavirus wax calaamado ah kama muuqdaan - seynisyahannaduna waxay isku dayayaan inay ogaadaan tirada celceliska ah ee dadkaas.
Kuwo kalena wuxuu cudurku ugu dhacaa si sahlan.
Laakiin shantii qofba mid ka mid ah aad ayuu ula xanuunsadaa cudurka, halka tiro lagu qiyaasay 0.5-1% ay u dhintaan
Sidii wax ku caawin karaa UK Biobank?
UK Biobank wuxuu hayaa dhiig, kaadi iyo dhacaanka candhuufta oo laga kala qaaday ilaa 500,000 oo qof oo si iskood ah ugu tabarucay, waxaana dhammaantood xaaladahooda caafimaad dabagal lagu hayay tobankii sano ee lasoo dhaafay.
Keydkan wuxuu horayba gacan uga geystay in jawaabo loo helo su'aalo ka taagnaa cudurro ay ka mid yihiin kansarka, faaligga uu sababo dhiigkarka iyo xanuunno ku dhaca maskaxda.
Haddana wuxuu aruurunayaa xog ku saabsan coronavirus.
Maxay raadin doonaan seynisyahannadu?
Cilmi baareyaasha ayaa awooddooda isugu geyn doona inay fahmaan jinsiga cudurkan waxayna raadin doonaan tallaal lagu daweyn karo.
Hal meel oo ay si aad ah diiradda saari doonaan ayaa noqoneysa ACE2 si ay u daraaseeyaan asalka uu ka abuurmay coronavirus, taasoo ka caawin doonta inay fahmaan qaabka uu u shaqeeyo fayraska isagoo hawada raacaya.
Yaa kale oo baaraya asalka coronavirus?
Prof Andrea Ganna, oo ka socda jaamacadda Helsinki ee waddanka Finland, ayaa hoggaaminaya dadaal aad u ballaaran oo la isugu keenayo xogta ku saabsan asalka coronavirus, iyadoo tijaabooyin laga qaadayo bukaannada uu ku haleelay caalamka qeybihiisa kala duwan.
"Waxaa jira daraasado waqti dheer socday oo lagu baarayo tijaabooyin laga qaaday boqollaal kun oo qof, kuwo kalena waxaa lagu baarayaa dhiigag iyo dhacaanno laga qaaday dadka bukaannada ah ee uu ku dhacay cudurka," ayuu yiri.
"Waa howl ay khubarada adduunka isla wadaagaan, oo ka socota dalal badan, annaguna waxaan isku dayeynaa inaan sameyso hal xarun oo kulmisa guud ahaan xogta la helo," ayuu sii raaciyay hadalkiisa.
</doc>
<doc docid='bbc_war-51923014' lang='som' type='mono' source_url='https://www.bbc.co.uk/somali/war-51923014' term='COVID'>
Intee ayay qaadan kartaa in la helo tallaalka fayraska Corona?
Dalka Maraykanka ayaa billaabay inuu dad mutadawiciin ah ku tijaabiyo tallaal looga hortagayo fayraska Corona ee ku faafay caalamka.
Dalka Maraykanka ayaa billaabay inuu dad mutadawiciin ah ku tijaabiyo tallaal looga hortagayo fayraska Corona ee ku faafay caalamka.
Afar qof oo bukaan ah ayaa tallaalka tijaabada ah lagu siiyay xarunta cilmi-baarista Kaiser Permanente ee Seattle, Washington, sida ay sheegtay wakaaladda wararka ee Associated Press.
Khubarada caafimaadka ayaa sheegay in bilooyin badan ay qaadaneyso xaqiijinta in tallaalkan ama kuwa kale ee laga shaqeynayo ay waxtar leeyihiin.
Qofka koobaad ee lagu duray tallaalka tijaabada ah ayaa ahayd hooyo 43 jir ah oo ka soo jeeda Seattle.
Cudurka Corona oo Talyaaniga uga sii faafaya Qaaradda Yurub
Maxaa ka jira in filimkan uu sii saadaaliyay caabuqa Corona?
Atooraha filimkii burcad badeedda Soomaalida oo uu ku dhacay Corona
Khubarada caafimaadka ayaa xoogga saaraya sidii tallaal loogu heli lahaa cudurkan kumannaanka qof ku laayay daafaha adduunka.
Tallaalada caadiga ah ee fayraska cudurrada keena sidan kan jadeecada ayaa laga sameeyaa fayraskaasi oo la wiiqay ama la dilay.
Hase yeeshee tallaalkan tijaabada ah oo lagu magacaabo mRNA-1273 ayaan laga samayn fayraska sababa xanuunka Covid-19.
Taa badelkeeda waxaa ku jira qeyb kamid ah astaanta hide-side laga soo minguuriyay fayraska isla markaana lagu diyaariyay xarun shaybaar.
Waxaa la rajeynayaa in tallaalkan tijaabada ah uu xoojiyo difaaca jirka bani'aadanka si uu ula dagaallamo fayraska keena xanuunka.
Dadka matudawiciinta ah ayaa la siiyay qiyaas kala duwan oo tallaalka tijaabada ah.
Qeybta sare ee muruga garabka ayaa laga durayaa laba jeer oo 28 cisho ay u dhexeyso.
Hase yeeshee, xitaa haddii tijaabadan bilowga ah lagu guulaysto, waxa ay qaadan kartaa ilaa sanad iyo bar in si buuxda ay dadweynaha u helaan tallaalka fayraska Corona.
</doc>
<doc docid='bbc_war-52504572' lang='som' type='mono' source_url='https://www.bbc.co.uk/somali/war-52504572' term='COVID'>
Qofkii ugu horreeyay oo coronavirus ugu dhintay Somaliland
Somaliland ayaa maanta xaqiijisay qofkii u horeeyay ee u dhinta xanuunka CoronaVirus, ruuxa xanuunkan u dhintay oo ahaa wiil dhalin yaro ah ayaa waxa uu ka mid ahaa dad dhawaan ay wasaarada caafimaadku dheecaanadooda u dirtay dalka dibadooda.
Somaliland ayaa maanta xaqiijisay qofkii u horeeyay ee u dhinta xanuunka CoronaVirus, ruuxa xanuunkan u dhintay oo ahaa wiil dhalin yaro ah ayaa waxa uu ka mid ahaa dad dhawaan ay wasaarada caafimaadku dheecaanadooda u dirtay dalka dibadooda.
Iyada oo wali la sugayo natiijadii ayuu ruuxani shalay ugu dhintay xanuunka magaalada Borama.
Waxaa xusid mudan in qofkani aanu dalka ka bixin oo uu xanuunku ku haleelay dalka dhexdiisa.
Wasiirka caafimaadka Somaliland Cumar Cali oo isagu warbaahinta u xaqiijiyay in geerida qofkan uu sababay xanuunka Coronavirus ayaa dhanka kale sheegay inay heleen saddex kiis oo cusub oo iyaguna ka mid ah dadka ay dheecanadooda dalka dibadiisa u direen.
Tirada guud ee dadka uu xanuunkani haleelay ayaa waxa ay noqonaysaa 9 qof, oo saddex kamid ahi ka bogsadeen midina u udhintay.
Dadka ilaa hadda xanuunku hayo ayaa sidaa ku noqonaya 5 qof.
</doc>
<doc docid='bbc_war-52129944' lang='som' type='mono' source_url='https://www.bbc.co.uk/somali/war-52129944' term='COVID'>
Shan dal oo sharci la yaab leh ka soo saaray Coronavirus
Tani iyo inta cudurka Covid-19 uu dunida ka dillaacay wax badan ayaa dunida ku soo kordhay. Waddamada qaniga lagu tilmaamayey waxay sheegeen inta ay awoddooda ay gaarsiisan tahay.
Tani iyo inta cudurka Covid-19 uu dunida ka dillaacay wax badan ayaa dunida ku soo kordhay. Waddamada qaniga lagu tilmaamayey waxay sheegeen inta ay awoddooda ay gaarsiisan tahay.
Waddama badan ayaa si ay u xakameeyaan cudurka safmarka ee Coronavirus ayaa qaaday tallaabbooyin adag oo ay oo ay shacabka waddamadooda ku xakameynayaan.
Balse shan dal shuruuc ay cudurka ka soo saareen ayaa noqday kuwa ka duwan waddamada kale.
1. Serbia
Serbia waxay xaddidday saacadaha ay dadka eeyaha rabbaayadeysto ay dibadda u soo saari karaan.
8-9 fiidnimo oo keli ah iney dibadda u soo bixin karaan eyda ayey dowladda sharci ahaan u soo saartay balse waxaa go'aankaasi si  weyn uga soo horjeestay muwaaddiniinta dalkaasi.
Wixi markaasi ka dambeeyeyna dowladda waxayba gabi ahaanba mamnuucday inaan eeyda la soo saari karin.
2. Colombia
Dalka Colombia waxay soo saartay sharci dhigayo dadku iney guriyahooda ka soo bixi karaan wakhtiga ay dowladda u qoondeysay oo ay ku saleysay aqoonsiga muwaaddinnimo ee qofka.
Tusaala ahaan qofka uu lambarka aqoonsigiisu uu ku dhammaado 0, 4 ama 7 waxaa loo oggol yahay iney Isniinta oo keli ah ay gurigooda ka bixi karaan si faafitaanka cudurka loo xakameeyo.
Aqoonsiyada ku dhammaado 1, 8 iyo 5 Talaadada ayay gurigooda ka soo bixi karaan. Dalka Bolivia ee dersika la ah wuxuu qaatay go'aan la mid ah kan uu qaatay dalka Colombia.
3. Panama
Panama waxay ka mid tahay waddamada ku yaalla bartmaha qaaradda Mareykanka.
1,000 qof oo dalkaasi ku nool ayuu haleelay Faayrsaka Corona. Waxayna Panama soo saartay go'aan ah iney muwaaddiniinteeda guriyahooda ka soo bixin.
Balse sacada kooban oo keli ah ayey muwaaddiniinteeda u oggolaatay iney leyrsan karaan. Waxayna fasaxa u kala saartay jinsi.
Laga billaabo arbacadana waxay muwaaddiniinta gurigooda ay ka bixi karaan 2 sacadood oo keli ah maalintii. Balse waxay dowladda kala duwday maalinta ay ragga soo bixi karaan iyo maalinta ay dumarka soo bixi karaan, hase yeeshee dowladda Panama ma aysan sheegin sababta ay go'aan noocaas ah u qaaadatay.
Maalinta Axaddana sida uu dhigayo sharciga ay dowladda Panama soo saartay rag iyo dumar midkoodna looma oggola iney guriiyahooda ka soo baxaan.
Wasiirka Amniga dalkaasi Huwan Pino wuxuu sheegay g'aankan iney dowladdu u soo saartay si ay naftiinna u badbaadisee uma soo saarin danteeda.
4. Belarus
Madaxweynaha Belarus Alexander Lukashenka wuxuu ka mid yahay madaxda caalamka ee sida aadka ah ugu jeesjeesay cudurka safmarka ee Coronavirus.
Inta uu madaxweyne Lukashenka uu soo fadhiistay telefishiinka afka dowladda ku hadla ayuu yiri "Waa maxay Corona-ha aad ka sheekeyneysaan? anigu faayrsaka iima muuqdo ayuu yiri."
Madaxweynaha wuxuu hadalkaasi yiri xilli uu daawanayey shacab ku ciyaaraya barafka, wuxuuna intaa ku daray "Haddii uu faayras noocaasi uu jirana barafkan aad ku ciyaareysaan ayaa baab'inaya" isaga oo kaftan ka dhigaya.
Haddii cudurka qofka ku dhacana waxaa u dawo ah ayuu yiri "Khamriga Vodka, Vodka waa inaad cabtaan."
Waxaana dalkaasi sidoodi hore uga socda tartammada ciyaaraha iyo kulammada kala duwan iyada oo sheegtay ineysan cudurka wax cabsi ah ka qabin.
5. Turkmenistan
Dalka Turkmenistan si ay u xakameyso cudurka safmarka waxay qaadday tallaabbo ka duwan kuwa ay qaadeen waddamada kale. Wuxuuna dalkaasi go'aansaday oo uu xayiraad uu ku soo rogay magaca cudurka ee 'Coronavirus'.
Dalka Turkmenistan lagama oggolo adeegsiga magaca cudurka ee "Coronavirus".
Dowladda Turkmenistan waraaqaha wacyigelinta caafimaadka waxay gabi ahaanba ka saartay kalmadda "Coronavirus".
Wuxuuna dalkaasi uu soo saaray sharci adag oo dhigaya ciddi warbaahinta kala duwan ka adeegsado "Coronavirus" iyo ciddi xirato cufaafka (afxidhka) iney xabsi la kulmi karto.
Wuxuuna dalka Turkmenistan oo deris la ah dalka Iiraan uu sida weyn u saameeyey cudurka Coronavirus ay ku doodeysaa inaan weli dalkeeda laga helin cudurka Coronavirus.
</doc>
<doc docid='bbc_war-52184754' lang='som' type='mono' source_url='https://www.bbc.co.uk/somali/war-52184754' term='COVID'>
Coronavirus: Keligay iyo maalmihii karantiinka
Cudurkan Covid-19 ee dunida saaqay kadeedka dadku ka muteen waxa ugu fudud, haba u bateen dadka safarada ku jiray e, karantiimayn qofku keligii meel ku xidhnaado. Ha ahaato karantiimadaasi mid qofku isku xilqaamay, waa sidii bilowgii arimuhu ahaayeen e, iyo markii dambe oo ay khasab noqotay oo dawladuhu wajibiyeen. Ka mid baan ahaa dadka socdaalka ku jiray markii dalalka qaarkood qaanuunka ku dareen.
Cudurkan Covid-19 ee dunida saaqay kadeedka dadku ka muteen waxa ugu fudud, haba u bateen dadka safarada ku jiray e, karantiimayn qofku keligii meel ku xidhnaado. Ha ahaato karantiimadaasi mid qofku isku xilqaamay, waa sidii bilowgii arimuhu ahaayeen e, iyo markii dambe oo ay khasab noqotay oo dawladuhu wajibiyeen. Ka mid baan ahaa dadka socdaalka ku jiray markii dalalka qaarkood qaanuunka ku dareen.
Qosol, welwel, cadho iyo la yaab intuba way ka buuxeen mudadaa aan ku jiray ee maalinta keli ahi haatan ii hadhaye,  aan ku horreeyo markaan madaarka JKIA ee Nairobi ka soo degay 12:50 kii habeennimo 25 Maarij 2020. Waxa ka hadhsanaa markaa 23 saacadood mudadii Kenya oon ku noolahay joojinaysay duulimaadyada rayidka ah ee rakaabka.
Shaqaalaha caafimaadka ee garoonka joogay waraaqo aanu buuxino iyo heer kulka jidhkayaga oo ay cabiraan bay ku ekayd hawshii ay qabanayeen. Waxa se yara dawakhaad iyo karaahiyo ka muuqatay saf dheer oo loo galay goob la dhigay liiska xarumaha dawladda Kenya ansixisay ee qofka dalka markaa soo galaa midka uu awoodo ka dooranayey inuu tago.
Qofku ha is xilqaamo oo goobta karantiinka ha is geeyo iyo askar baa ku kaxaynaysaa laba aan is lahayn bay u ekaayeen. Isdiiddadaa se waxa lagu macneeyey in dad qaarkood masuuliyiin yihiin oo la ixtiraamay ay qudhoodii dacal mareen taladii caafimaad oo shacabkii sadheeyeen. Waa mararka aad u garaabayso ummadaha kale ee dadka Afrika ku dura xilkasnimo darrada xataa ilaa heer qof ah, hase yeeshee mar haddaad madowdahay waa iska caadi in aad is diidsiisaa!
Kolkaad halkaa ka dhammaato adiga oo ku yara daalay saf dadka qaar iyaga oo laga gar joogo murankoodu dib kuu dhigayo, ayaan u soo baxay dibadda. Waaba askar iyo basas waaweyn oo aad mooddo kuwii maxaabiista! Garoonkii buuxi jiray waxaad mooddaa xero milatari la wareegay oo dadkii khasab lagaga dareeriyey, baabuur aan askari saarrayn ma taagna iyaguna waa teel teel oo meeshu cidlo haariban ah bay u ekaatay.
Saacad iyo dheeraad muddo ah oo aan taagnayn ka dib, waxa na laga buuxiyey bas weyn oo askari wado mid kale oo qori sitaana na ilaalinayo. Cudur baa la xakamaynayaa iyo ummaddaa dusha la iska saarayaa baa hadana si iiga degi weyday. Qosol ba waa ka dambeeyee shaw askartaneey hudheelka aan doortay halka loo maro iyo meel uu ku yaal toona ma garanayaan, madax adayg se waa u Afrika iyo caadadeed!
Dadkii badankoodii ha lagu dajiyo qaar ba  halkii u qornayd, aniga iyo islaan reer Yurub ah ah ayaa isku meel u soconna. Ha is xammamuuro askarigii gaadhiga waday oo jaho kale afka ha saaro. Wax yar markuu socday baan ku idhi, "xagaa aad u dhaqaaqday inagama xigo oo xataa looma maro hudheelkaan ku soconaa." Dhegeey jalaq ba!
Qiyaastii tobaneeyo daqiiqo ka dib ayaan is eegnay aniga iyo islaantii oo yaabani. Waan ku celiyey hadalkii, kuye " kaagan yari ma askartaad ka taqaan magaalada!" Waxaanu soconnaba mar dambe ayuu istaagay oo intuu dirawalkii nagu soo jeedsaday yidhi, "horta saw wadadan lama mari jirin" is eegnay labadayadii anagoo yaabban hadana! Haatan diyaar buu u ahaa tilmaan iyo in aanu u sheegno halka uu na geynayo. Ugu damabayn sidaan u hagaynay na gee halkaan u soconay.
Waa abaaro 3: 45 daqiiqo oo habeennimo, hudheelkii baanu galnay oo dad naga soo horreeyey ayaanu waxoogaa sugnay intii loo adeegayey. Sidii nidaamku ahaa xogtii la iga doonayey iyo carbuuntiiba bixiyey, makhsinkaygii waxaan gaadhay 4:12 daqiiqo daalna kax baan ahay, subaxaa quraacdii i dhaaftay oo la ii toosin kari waa qadadii baan se kala qabsaday hudheelka!
Intii aan ku jiray hudheelka la nagu karantiimeeyey oo dad ka buuxeen, hadana aydaan mid qudha is arkayn, waxa kolba imanayey shaqaale ka socday wasaaradda caafimaadka oo kolba eegayey halka uu marayo heer kulka qof kastaa, inta aan horta qofka laga qaadin candhuufta iyo duufka shaybaadhka la geyn doono. Waxay hubinayeen in ay qofka ku soo baxeen calaamadaha hor dhaca u ah cudurka ee lagu garan karo. Saddex goor oo ay shaqaalaha caafimaadku iigu yimaadeen qolkayga ayay intaba ii sheegeen in aanay iga muuqan astaamaha hordhaca ah ee ay eegayaan, heer kulka jidhkaguna halkii caadiga ahayd taaganyahay. Erayadan kooban ayaa ku soo dhacay maankayga oo waxaan is arkay anigoo afarraydan kor ugu dhawaaqaya.
Koroonayahow dunidii kala xidhay
Kuudadshee dadkii kadayoow
Kadeedkaaga iyo kurbada badan
Kariimka Alleen iskeen tusin baan
Kun iyo milyan goor ku mahadinayaa!
Markaad keli ku noqoto qol yar oo aad afarta gidaar is daawataan, waxaad xasuusanaysaa xorriyadii taxtaxaashka ee markii hore aanad macnaheeda dhaadi jirin.  Waxaad ogaanaysaa in, inta Eebbe ku manaystay aadmiga neefta mooyee xorriyada wax ka horreeyaa jirin. Bal hadaba sidee xaal ahaa markaan afarta gidaar iyo anigu is weheshanaynay? Ma dhib yara oo waxaad u dulqaadataa waxa aad adigu dooratay wixii se duruufi kugu dirqidaa diiqaddooday leeyihiin.
Madadaalo bal ka eeg baad is odhaysaa TV-ga, saa isagaaba diiqad iyo belo sheeg mutuxan kugu noqonaya! Waddan walba war baas baa laga soo sheegayaa, kaaga darane mararka qaar waxay waraysanayaan dhakhaatiir iyo kalkaaliyeyaal caafimaad oo u caal la' cudurkan. Anigii, waa halkii dadka qaarkoode ka mid ka ahaa kuwaa hadalka ka baayac mushtara, ayaa yaabay oo is weydiiyey warfidiyeen haddaad tihiin ma sidan baad dadka uga nixisaan?!  Dunidu madoobaa ilayn marka dhibta dunidii masaysay dhaayahaagu hagaag u arkayaan.
Duhurkii, galabtii iyo fiidkii ba waxa TV-yada Kenya soo gubinayaan wasiirka caafimaadka oo ka war bixinaya halka wax marayaan iyo kolba inta qof ee laga helay cudurka iyo halka lagu dawaynayo. Digniin baa la socota dadka loo jeedinayo. Kuwa laga helay cudurka ee uu sheegayo waxa u badan kuwa dalka soo galay sidayda ee ku seetaysan goobaha karantiinka. Salla Callee! Dee markaa sakati saw ina daanweyne maaha?!
Kolba sida dareenka maankaaga iyo filashada maskaxdaadu tahay ayaa saamayn weyn ku leh oo heegan gelisa ama hubka ka dhigta hab-dhiska difaaca jidhka. Xaqiiqo weeyi sayniska iyo dhakhaatiirtu isku raacsanyihiin oo caddaymaa loo hayaa. Hase yeeshee waa qof iyo ikhtiyaarkii oo isagaa dooran kara inuu is cadibo oo jidhkiisu is cuno ama uu caafimaad doorto oo culayska iskaga qaado cod togan oo uu naftiisa kula halaan halo. Sirtaa ehlu tasuwwufkaa hortood ogaaday oo diinta Alle iyo dariiqii Rasuulka SCW si qurux badan uga soo dheegay.
Cilmi dhegoodkaa aan ka bowsaday culimadaas ayaan ku baxsaday oo waxaan nafta ku habay heesihii Maxamedada (Tubeec, Kuluc iyo Mooge) iyo gabayadii Ruumi.
Wax kale oo la yaab leh ayaa maalmahan socda. Waa wararka beenta ah ee la leeyahay dawaa loo hayaa Covid-19  dadku baraha bulshada ku fidinayaan. Kan iyo keer iskaga dawee oo kaga hortag coronavirus. Haleel badanaa baan is idhi dadku, mise awalba waxanoo kutidhi kuteen ahi 'social media-ha' way dhex socdeene adaan eegi jirin.
Talada hadii aad isaga shakiso Fayraska Corona, ama aad la xiriirtay ruux qaba ama tagay meel ay kiisas badan ka jireen.
Dhammaadka Facebook daabacaadda  qore BBC News Somali
Waxa iigu qosol badnaa beentaa internet-ka dhex qaadaysay laba ka mid ah: Qoraal aan is idhi wadaaddo Carbeed ayaa baahiyey oo la leeyahay Covid-19 Quraan kaa beri hore lagu sheegay oo Suurat Muddasir baa lagu xusay! Kuwo kale ayaa hadalkaa aan rumaysnahay in Quraanka lagu af lagaadaynayo Af-Ingiriisi u turjumay oo isna Muslimiinta Kenyaa WhatsApp-ka ku wareejinaya oo isagoo socduu daf i soo yidhi.
Wadaad, waa ta labaad e,  Soomaali ah ayaa isna waxaabu leeyahay qof uu hayo aniga ii geeya Quraan aan ku akhriyo  ayuu ku bogsanayaaye, haduu kici waayona aniga foodda xabad ha la igaga dhufto. Iska hadloow ina igarre! In aan cidi ka qorayn buu ogyahee hadalkaa muu yidhaahdeen. Waxan is weydiiyey wadaada yaa ku yidi Quraan keli ah baa lagu daweeyaa cudurrada? Sawkii waagii Rasuulka, Suubanaha qudhiisuba isku dawayn jiray dawooyinkii berigaa jiray ee dadkana is daweeya fari jiray.
Waxa kale oo jirtay iyadna in waadadii  Soomaalida qaar kale oo ka mid ahi badbaadinta dadka iyaguba halis ku yihiin. Masaajidada lama xidhi karo, diintaa duulaan lagu yahay iyo wax ka daran bay akhriyayaan.
Waxaan is weydiiyey tolow hadii dadkii Allah caabudi lahaaba cudurku gam ka siiyo, masaajidka yaa geli doona ee ay nimankani wax u sheegi? Ma diintaa ku qalloocatay mise  waxay is diidsiinayaan in Rasuulka Alle laga soo weriyey in ay Allah dunida oo rogmataa agtiisa kaga fududahay qof Muslima oo qudhiisa xaq darro lagu jaraa ilayn xaaladdan oo kale masaajidka soo gala oo garbaha isa saara waa dadkoow u badheedha dhimashee? Quraanku miyaanu ina odhan dadoow geeri gacmahiina ha ku doonanina? Malaha garasho la'aan kama ahee waa magac doon oo waxay is leeyihiin ha la yidhaahdo hebel baa diinta ku dhegan oo aan dhankiisa looga soo dhicin? Ujeedadooda maan garan,  inay se gurracan yihiin waa wax aan gibil saarrayn.
Kuwo kalaa jira oo ku leh dawo Nabigu SCW sheegay ayaan u haynaa coronavirus, dhir la qooshay oon cidi dersin ayay dadka diinta jecel ku hodayaan. Diinal muraad iyo ta Allah kala duwan baa kuu soo baxaysa markaad dabcigooda sii dhugato!  Waxa ka muuqda tilmaamaha maanta Soomaalida iyo Muslinka qaarkood ku soocaan qofka ay diin ku tuhmayaan.
Qaarkood marka ay hadlayaan erayo Af-carbeed ah oo inay bowsadeen caddahay bay ku celcelinayaan. Diinta ay sheeganayaan iyo damqasho la'aantooda markaad u sii fiirsato waxa kuu soo baxaysa in waxoogaa oo dhan ay isku dhaanto xikmadda caamada Soomaalidu weligeed ba hal hayska u lahayd ee iimaanka Allah iyo camalka diintu ku faraysaa ku kooban yihiin: Aan ku badbaadiyee Ilaahay meel baydhsan jiifso ayuu ku yidhi!
Waxaas oo huf iyo been ah markaan ku dhego barjoobo ba waxay i xusuusinayeen xeradaan ku jiro iyo xorriyad la'aanta xanuunkeeda oo aan mar hore iskaga xalay heeso xul ah.  Hase yeeshee marka aan madadaalada tiknoolajiyadda casriga ahi sahlayso isaga noqdo ee aan weheshado dhaxalkaa ay inooga tageen naxariista janno Allah ha ka waraabiyee hal doorkaa aan hore magacooda u xusay, ayaan hadana is idhaa bal hadda jiilka dambe iyagana eeg iyo hal abuurkoodu siduu yhay,  waxa si waadaxa iigu soo baxaysay in aan haatan fan jirin ee hadal sheeko ah ay dadku ku heesaan.
Kaba darane curin muusig iyo mid laxan toona aanay jirin. Xagay ka keeni, iyaguna dookh ma leh  dadka dhaliilaane waxay ku eedeeyaan in aanan Af-Soomaali xil iska saarin.
Hees baan ku celceliyaa oon hadba ku noqdaa dhegaysigeeda, maya waa laba; waa mid Tubeec iyo Kuluc mid ba sowd qaraama oo gooni ah ku qaadayo, ta kalena Maxamed Axmed ayaa qudhiisu qaadaya, waana erayadii Yuusuf Xaaji Aadan, Raxmatullaahi calayhi e.
Sidii Goray dhashiisii meel banaan dhigay. Inta aanu Maxamed bilaabin wuxuu codkiisii aan muusigaba u baahnay ku sheegayaa halka ay maalintaa joogaan oo Hargaysa ah iyo in uu hareer fadhiyo Yuusuf Xaaji Aadan. Waxa ii soo baxay sawir qiimo leh oo ah in waagii fanka iyo muusigga Soomaalidu xalaasha ahaa ay hagaayeen macallimiintii ummadda iyo mutacallimiintii.
Cuudka in uu tumayo Cabdinaasir Macallin Caydiid ayuu sheegayaa, mise waxa igu soo dhacday xusuus hoobal kale oo reer Sudan ah oo aan waa hore akhriyey taariikhdiisa wax laga qoray. Waa Cabdikariim Al-Kabli oo ah hoobal fan iyo aqoon isku darsaday  midh se ay wadaagaan Cabdinaasir: waa in labadooduba  cuudka aan cidi macallin ugu noqon ee iyagu is bareen.
Mar kale ayaa waxaan hadana ku qoslay, hooballadan maanta iyo heesahooda badan ee bilaa dhadhanka ah. Waa isku wada cod, waa isku wada muusig oo waxay sitaan ba waa Keyboard aan damcad lahayn, kaba sii daran oo haddana waxaad arkaysaa codkan kombuyuutarka lagu soo sifeeyo ee aad mooddo in gabigooduba ay laxan qudha kala amaahdaan!
Hadaan kaa jiidhay raali ahow waa dookhayga waxaan ka hadlee heesahaaga iska sido dhaliishu se waa wax qof kastoo durbaan qaatay dalbaday.
Aan mar ku noqdo karantiimadii iyo karaahiyadeedii, in kasta oo aan ku diiqadooday oo aan dareemayey in xorriyadii la iga qaaday ayaan hadana arkaa buugaagta aan sito. Mid la yidhaa " The Mourning Tree" ama "Weerane" oo ah labada magac ee uu qoraagu u bixiyey buugiisa iyo waxaa ka mid ahaa waxa aan akhrisanayey kii taariikh nololeedkii Mandela.
Labaduba waxay ka waramayaan xorriyadooda oo dulmi lagaga qaaday iyo waayadii ay xabsiga ku jireen. Labaatan Jirow iyo Robben Island ayey ka sheekaynayaan iyo waayihii qallafsanaa ee ay ku muteen. Anigii is lahaa waad xidhantahay ayaa garawsaday in aan meesha nasasho u imid ee aan waxba iga maqnayn oo aan weliba tas-hiilaad fiican oo telefoon, kutub, internet iyo TV- ba haysto.
Khamiis 2 Abriil abbaaro afartii galabnimo ayaa waxa noo yimid shaqaalihii caafimaadka ee na baadhayey. Way wada qufulanyihiin, dhar cad oo tin iyo cidhib qariyey ayey gashan yihiin, muuqooda marka aad aragto iyo waxyaabaha badan ee ay sitaan waabad naxaysaa oo waxa i hor yimid muuqaalladii aan TV-ga ka arkayey oo lugaynaya!
Waxa muunad laga qaadayaa qofka candhuuftiisa iyo duufka oo shaybaadhka la geynayaa. Xaasaw ama silig yar oo dhuuban oo afka hore cuddbi yari kaga duuban tahay ayay ka soo saarayaan bacdii ay ku moorgaraysnayd ee ay warshada kaga timid.
Qiyaastii dhererka siliggaa yari waa 20 cm. Sanka ayaa mid lagaa gelinayaa oo waxay gaadhsiinayaan halka hunguri cadka iyo sanku iskaga furan yihiin, xanuun badan ma laha ee dhawr dhibcood oo ilmo ah ayaa indhaha kaa soo boodaya adoo is tiilaya, hadana marka sidaa sanka looga soo bixiyo ayaad hindhiso ka daba keenaysaa. Afkaa ku xiga oo intaad carrabka soo saarto ayaad aad u kala qaadaysaa, siliggii  baa hadana ilaa dalqada gaadhaya.
Xanuun malaha ta afku, hadiise qofku malaha dibirsanyahay waxa suurto gal ah inuu hunqaaco. Afar iyo labaatan saacadood ilaa sideed iyo afartan gudahood ayay ku soo baxaysaa natiijadu ayaa nalagu yidhi.
Welwelka ugu weyni galabtaas ayuu ii bilaabmay oo waxa i hor yimid sidii basaska habeenkii aan dalka soo galnay na loog soo guray, adhi baa la rarayaa moyee aadamaa meesha maraya ismaad tidhaahdeen. Haba yaraatee xataa wax aanu faraha iska marino namay siin Masks-na hadalkooda daa.  Tolow siday noqon ayaan ku sugaynay, maxaa soo bixi! Subaxnimadii Sabtida goor ay 48 kii saacadood wax aan badnayni ka hadhsanyiihin, ayaa waxa wasaaradda caafimaadka ka soo baxday wareegto odhanaysa dadka ku jira karantiinka waxa loo kordhinayaa maalmaha oo 28 caano maal oo kale ayay ku sii jirayaan.
Fajac, dhako faar iyo niyad jab ayaa igu dhacay. Goor labadii duhurnimo iyo waxoogaa ah, ayaa shirkii jaraa'id ee wasiirka caafimaadku soo galay TV-ga dhego wadan baan u furan, maalintaa dadka cudurka laga helay 4 qudha ayey noqdeen.  Is macaashsiiyey oo waxaan idhi kollay waa natiijada dadkii aad ku jirtay taa soo baxday.
May noqon. War ay wasaaraddu noo soo marisay maamulka hudheelka ayaa la noogu sheegay in natiijadaa soo baxday taayadii aanay ku jirin. Waxa se aan ku yara nafisnay markii intaa la noogu daray in goobaha xeerkii karantiinka jabiyey ee dadka lagu sii haynayo aanu ku jirin hudheelka aan ku xaraysannahay. Neef qabow baa iga soo baxday laakiin weli farta iyo wadnaha waan isku hayaa oo intayada hudheelka kuwada xaraysan waxa na loo sameeyey WhatsApp aan kuwada sheekaysano.
Waxa meeshaa walaac, belo sheeg iyo fariimo karaahi ah la is weydaarsanayo malayn maysid. Madax xanuun iyo galabtaas oo aanan u bixin 30-kii daqiiqo ee adoo askari ku ilaalinayo sidii maxbuuska dibadda laydhsiga laguu geynayey oo aan iska maanacay bay ii ahayd.
Fiidkii ayaa waxa na lagu wargeliyey in waraaqo aanu buuxinayno wasaaraddii soo dirtay oo la naga doonayo in aan buuxino oo subaxa hore albaabka hoostiisa ka soo tuurno, si qof loo diyaariyey u guro. Waraqadaa markaan arkay waxaan garawsaday in ay ahayd tii meesha lagaga baxayey, sababta oo ah waxa lagaa doonayaa in aad ku qorto magacaaga, xaafadda aad degantahay, telefoon lambarkaaga, qofka kuu xiga iyo telefoon lambarkiisa. Yabaalkii iga duul, il baan se ka hurday allaylkii oo dhan oo sidaa ayaa waa iigu beryey.
Abaaro tobankii subaxnimo 5 Abriil oo Axad ah ayaa waxa maamulka hudheelku nagu wargeliyeen in mar kale loo xaqiijiyey in aan goobaha dadka lagu sii haynayo hudheekani ku jirin. Xilli qadihii ka dib, qiyaastii labadii duhurnimo oo daqiiqado ka hadhsanyihiin, ayaa waxa na soo gaadhay fariin ka timi wasaaradda caafimaadka oo noo xaqiijisay in dhammaan 144 kii qof ee ku jiray hudheelka aan midna laga helin fayraska. Alla maxaa farxad iyo raynrayn dhex qaadday WhatsApp-kii shalay karaahidu dhex fadhiday!
Waxa kale oo fariintaa farxadda leh noo la socday in aanu 14 kii maalmood ee khasabka ahaa dhamaysanayno oo aanaan degdeg u dareerayn. La wada farax oo si kal iyo laab ah baa loo aqbalay amarkaa. Mahadnaqa Alle ee meeshii aan fariimaha isku weydaarsanaynay duulaya  malayn maysid, jawigii murugada miidhan ahaa maalin ka hor wuxuu isku rogay farxad iyo niyad sami.
Waxa sidaa ku soo dhammaaday maalmihii karantiinka oo kor ka xaadiskaa yar aan ku soo koobay sidii wax ahaayeen.  Kooxdayada halkan ku xeraysnayni hormo hormo ayay u bixi doontaa. Hormada ugu dambaysa ee goobta ka hulleelaysa maalin ka dib ayaan ka mid ahay.
Waxaan ku sugayaa Alla bari aan uurka ka wado oo aan leeyahay Allayoow kurbada ka dulqaad aduunyada, Al-faatixa.
</doc>
<doc docid='bbc_war-52326833' lang='som' type='mono' source_url='https://www.bbc.co.uk/somali/war-52326833' term='COVID'>
Coronavirus: 'Qalabka neefta siinaya ayaan ka damiyaa si aan ula qaato waqtiga ugu dambeeya noloshooda'
In la helo qalabka neefshada caawiya waa farqiga u dhaxeeya nolosha iyo geerida ee dadka sida daran ula xanuunsan cudurka Covid-19.
In la helo qalabka neefshada caawiya waa farqiga u dhaxeeya nolosha iyo geerida ee dadka sida daran ula xanuunsan cudurka Covid-19.
Qalabkan oo afka qalaad lagu yiraahdo "Ventilator" wuxuu dadka siiyaa neefta oxygen-ka ee gasha sanbabbada - sidoo kalena wuxuu kasoo saaraa kaarboonka - taasoo ah mid aysan qalabkaas la'aantiis dadka xanuunsan sameyn karin.
Hase ahaatee mashiinnadan neefsashada ma wada badbaadin karaan dadka oo idil.
Shaqaalaha caafimaadka ee Adduunka waxay wajahayaan go'aanno adag oo mararka qaar ku khasbaya inay qalabkaas ka damiyaan dadka aysan xaaladdoodu soo fiicnaaneynin.
"In qofka sakaraadaya laga damiyo qalabkan waa xaalad murugo badan iyo xanuun leh. Mararka qaar waxaan dareemaa inaan si markii loo eego sabab u ahay geeridooda," ayey tiri Juanita Nittla.
Waxay gabadhan madax u tahay kooxda kalkaaliyeyaasha ah ee ka shaqeeya qeybta bukaannada halista ah la dhigo (ICU) ee isbitaalka Royal Free ee magaalada London.
Nittla oo ku dhalatay Koonfurta Hindia, waxay Waaxda Qaran ee Adeegga Caafimaadka England u shaqeyneysay muddo 16 sano ah, waxayna ku takhasustay qeybta bukaannada halista ah la dhigo ee loo yaqaanno ICU-da.
"In la damiyo qalabka neefsashada waxay qeyb ka tahay shaqadeyda," ayey tiri kalkaalisadan 42 jirka ah oo BBC-da u warrantay maalin ay fasax ahayd.
Intii lagu jiray isbuucii labaad ee bishan April, islamarkii ay Nittla shaqada tagtay subax aad u mashquul badan, madaxa qeybta ICU-da ayaa u sheegay in laga doonayo inay daweynta ka joojiso mid ka mid ah bukaannada qaba Covid-19.
Qofka bukaanka ah ee loo diray waxay noqotay kalkaaliso 50 iyo dhowr jir ah oo ka shaqeyn jirtay caafimaadka bulshada. Nittla waxay arrintan kala hadashay gabar ay dhashay haweeneyda bukaanka ah.
"Waxaan u xaqiijiyay in hooyadeed aysan wax xanuun ah dareemeynin ayna u muuqatay qof qanacsan. Waxaan sidoo kale ka codsaday inay hadalkii ugu dambeeyay ku dhahdo hooyadeed, waxyaabaha diiniga ahna ay sameysato."
Sariiraha yaalla qeybta ICU-da way isku xigxigaan. Haweeneydan loo diray inay dawada ka joojiso waxaa ku hareereysan bukaanno kale oo kulligood miyir daboolan.
"Waxay ku jiiftay sariirta 8-aad. Dhammaan bukaannada kale aad bay u xanuunsanaayeen. Waxaan xiray daahii, dhammaan qalabkii qeyladhaantana waan damiyay".
Shaqaalaha caafimaadka ayaa sidoo kale shaqada hakiyay xoogaa.
"Kalkaalisayaashii way wada aamusan. Sharafta iyo qanacsanaanta bukaannada waa mudnaanteenna koowaad," ayey tiri Nittla.
Kaddib waxay telefoonkii dhagta u saarta bukaanka waxayna gabadheeda ka codsatay inay hadasho.
"Aniga wuxuu ila ahaa telefoon lagu hadlayo kaliya laakiin waxay muhiimad weyn u lahayd qoyska. Waxay doonayeen wicitaan muuqaal ah, laakiin nasiib darro telefoonnada gacanta looma oggola gudaha qeybta ICU-da".
Kaddib markii la fuliyay codsiga qoyska, Nittla waxay muusig khaas ah ka daarta kumbuyuutar. Kaddibna waxay u dhaqaaqday inay bukaanka ka damiso qalabkii neefsashada.
"Dhinaceeda ayaan fariistay anigoo gacmaha ka haya ilaa inta ay nafta ka baxeysay," ayey tiri.
Go'aanka ku saabsan in qalabka neefsashada iyo daweynta laga joojiyo bukaannada waxaa qaata koox dhakhaatiir ah oo waxyaabo badan tixgalisa. Inta aan tallaabadaas la qaadin waxaa la eegaa da'da bukaanka, xanuunnadii uu horay usii qabay, sida uu dawada uga falcelinayo iyo suurtagalnimada inuu qofku soo caafimaado.
Haweeneyda ay Nittla ka damisay qalabka neefsashada waxay ku geeriyootay muddo shan daqiiqo ah.
Kaddib waxay ka wada bixisay faleebooyinkii dawooyinka lagu siinayay.
Gabadha ay dhashay bukaanka geeriyootay iyadoo aan ka warqabin waxa isbaddalay ayey wali kusii hadleysay telefoonka wayna u duceyneysay. Nittla oo aad u calool xumooneysa ayaa gacankii telefoonka qabatay, waxayna u sheegtay in howshu ay dhammaatay.
Kalkaaliso ahaan, waxay sheegtay inaysan howsheeda daryeelka ah istaageynin marka uu bukaanku geeriyoodo.
"Anigoo ay kalkaaliso kale i caawineyso ayaan meydkeeda sariirta ku dhaqay waxaana ku xiray kafan, kaddibna waxaan ku xiray bacda meydadka," ayey ku tiri BBC-da.
Ka hor inta uusan imaamin cudurka coronavirus, dadka ehelada u ah bukaanka waxay si fool ka fool ah dhakhaatiirta ugala hadli jireen arrinta ku saabsan ka joojinta dawada.
Qaraabada dhow ayaa sidoo kale loo oggolaan jiray inay ICU-da ku sugnaadaan marka bukaannada laga daminayo qalabka nolosha ku caawinaya.
Laakiin hadda qorshahaas kama socdo meelo badan oo ka mid ah caalamka.
</doc>
<doc docid='bbc_war-52179394' lang='som' type='mono' source_url='https://www.bbc.co.uk/somali/war-52179394' term='COVID'>
Xayawaankii ugu horeeyay oo laga helay cudurka Corona
Dalka Mareykanka waxaa cudurka Corona laga helay Shabeel.
Dalka Mareykanka waxaa cudurka Corona laga helay Shabeel.
Shabeelkani Dhiddiga ah oo dad'diisa lagu sheegay 4 sano islamarkana lagu magacaabo Nadia ayaa ku jirta beerta xayawaanada lagu xanaaneeyo ee Bronx.
Shabeelkan, ayaa inta la ogyahay noqonaya Xayawaankii ugu horeeyay ee laga helo caadurka Covid-19 ee aadanaha ku dhaca.
Saraakiisha beerta lagu xanaaneeyo duurjoogta ee Bronx, ee ku taalla  magaalada New York, ayaa waxay sheegeen in natiijada baaritaankan lagu xaqiijiyay Shey-baar ku yaalla Iowa.
Nadia, iyo 6 xayawaan oo kale ayaa la rumaysan yahay in cudurkan ay ka qaadeen mid ka mid ah ilaalada duurjoogta.
Shabeelkan ayaa lagu arkay calaamadaha cudurka sida qufac qalalan dabayaaqadii bishii aanu soo dhaafnay.
"Waa markii ugu horeysay guud ahaan caalamak ee la ogaaday in qof xanuunsan cudurkii hayay uu u gudbiyo xayawaan," ayuu yiri Paul Calle, oo ah madaxa beertaasi oo la hadlay wakaalada wararka ee Reuters.
Waxaa uu intaa ku daray in uu doonayo in macluumaadka uu la wadaago xarumaha cilmi-baarista ee baaraya qabka la isugu gudbiyo cudurka Covid-19.
Nadia, walaasheed Azul, labo  Shabeel oo kale oo  ah nooca  loo yaqaano Amur iyo saddex libaax ayaa dhammaantood lagu wadaa in imika ay soo kabsadaan, sida ay sheegeen sarakiisha beerta lagu xanaaneeyo duurjoogta.
Cudurkan safmarka ayaa markii hore waxaa isu gudbinayay bina'aadamka, balse in laga helay Shabeelka lagu magacaabo Nadia ayaa keenaysa su'aal ah in bina'aadamku uu u gudbin karo xayawaanka.
</doc>
<doc docid='bbc_war-51473485' lang='som' type='mono' source_url='https://www.bbc.co.uk/somali/war-51473485' term='COVID'>
Ka Jir Soomaaliya Coronavirus
In ka badan kun ruux ayaa u dhintay cudurka Coronavirus. In ka badan afartan kun oo ruuxna wuu ku dhacay caalamka oo dhan, Shiinuhuba ha ugu badnaadee.
In ka badan kun ruux ayaa u dhintay cudurka Coronavirus. In ka badan afartan kun oo ruuxna wuu ku dhacay caalamka oo dhan, Shiinuhuba ha ugu badnaadee.
Coronavirus waa cudur faafi og oo fara ba'an ku haya dalka Shiinaha gaareyna waddammo badan oo ah Bari iyo Koofur Bari Aasiya, Yurub iyo Ameerika.
Ururka Caafimaadka Adduunka, WHO, wuxuu ku dhawaaqay in magaca rasmiga ah ee cudurku uu yahay Covid-19.
Dalka Shiinuhu dagaal xoog leh ayuu hadda cudurka kula jiraa xagga xakameynta iyo daaweyntaba.
Waddammo badan oo adduunka ahi waa ay ka gaashaanteen in aan cudurkaasi gaarin dalkooda, haddii uu gaarana aanuu ku faafin.
Wargeyska the Guardian oo London ka soo baxa, oo soo xiganaya Khabiir reer Hong Kong ah, wuxuu qoray in haddii cudurkan la xakeym kari waayo ay dhici karto in uu ku dhaco dadka adduunka ku nool marka saddex loo qeybiyo laba dalool.
Taa wuxuu macnaheedu yahay in boqol qof oo kasta oo dunida ku nool, ay suurta gal tahay in lixdan ka mid ah uu cudurkani ku dhaco.
Qaaraddeenna Afrika weli lama hayo qof la hubo in uu cudurku ku dhacay, marka laga reebo shan ruux oo la tuhmay oo weli la sugayo natiijada baaritaankooda, sida ay faafisay idaacadda Mareykanka ee NPR.
Haddana qaaraddu ma haysato qalab ugu filan baaritaanka lagu ogaado qofka qaba cudurka. Afrikada Saxaaraha ka hooseysa oo dhan laba sheybaar oo keliya ayaa ku yaallay oo caddeyn kara markii uu cudurku dillaacay.
Afrika oo dhan Senegal iyo Koofur Afrika ayay baaritaanka u direysay ama Yurub. Hadda waxa la gaarsiiyay 11 sheybaar. Macnuhu wuxuu yahay 47 dal in ay haystaan 11 sheybaar oo keliya.
Siyaasadda Caafimaad ee ay hadda qaaraddu ku dadaaleyso waa in ay isku daydo in aan cudurku sooba gaarin.
Waxaa taxaddar gaar ah u baahan goobaha laga soo galo dalka ee hawada iyo badda.
Arday iyo ganacsato Soomaaliyeed iyo dad Shiine ah ayaa intuba dalkeenna yimaada. Shalay Soomaali iyo Shiine intaba waa ay ka yimaadeen dalka Shiinaha sida aan maqlayo.
WHO waxay sheegtay in aanay ku talin in safar la joojiyo, laakiin waxay dalbeysaa in si sax ah loo baaro musaafurka.
Waxaa kale oo ay ku tilmaantay in Qaaradda Afrika meelo badan oo ka mid ah ay ku yar yihiin qalabka lagu neefsado ee lama huraanka u ah qofka uu cudurku haleelo.
Soomaaliya waxaan u baahan nahay in mas'uuliyiinteenna caafimaadka iyo Dowladda oo dhami ay qaataan tallaabooyin qiyaasan oo looga feejignaanayo in aan cudurkani soo gaarin dalkeenna.
Marka la fiiriyo Xaaladda hooseysa ee adeegga caafimaad ee dalkeenna iyo dhaqankeenna ay ka mid tahay salaanta gacanta la is gelinayo ee faraha badan, haddii uu na soo gaaro Covid-19, waa halis aan la saadaalin karin waxa ay dhali karto.
Sidaa darteed waxaa ila habboon in looga feejignaado sida halis Amni Qaran.
Dhakhaatiirta caalamka qaarkood waxay dadwaynaha kula taliyeen in la iska dhowro fara ku taabashada sanka, afka iyo indhaha adiga oo aan saabbuun ku faraxalan.
Iyada oo aan arga-gax la abuurin, haddana waxaa muhiim ah in hey'adaha qaabbilsani ay talo wanaagsan bixiyaan, qaadaanna tallaabooyin feejignaan ah, lagana fekero oo loo diyaar garoobo haddiiba uu na soo gaaro waxa markiiba lagu dhaqaaqi lahaa iyo Cidda lala kaashan karo.
Waan ku kalsoonahay in ay mas'uuliyiinta Caafimaadka iyo Dowladduba ay iga macluumaad badan yihiin, taasi igama reebeyso baraarujin.
Allow naga badbaadi halistiisa iyo halis kale oo kasta.
Warbixintan waxaa qoray Yusuf-Garaad, Wasiirkii hore ee Arrimaha Dibadda Soomaaliya. Waxaad qoraaladiisa ka daalacan kartaa: yusuf-garaad.blogspot.co.uk , waxaadna kala xiriiri kartaa barta uu Facebook-ga ku leeyahay
</doc>
<doc docid='bbc_war-52154010' lang='som' type='mono' source_url='https://www.bbc.co.uk/somali/war-52154010' term='COVID'>
Coronavirus: Khubaro eegeysa in shacabka oo dhan ay wejiga xirtaan
Badankeen ma waxaa nagu waajib ah inaan xiranno marada wejiga si aan gacan uga geysanno hoos u dhigigga faafitaanka coronavirus?
Badankeen ma waxaa nagu waajib ah inaan xiranno marada wejiga si aan gacan uga geysanno hoos u dhigigga faafitaanka coronavirus?
Su`aashan ayaa waxaa qiimeyn ku wada guddi la taliyeyaal u ah Ururka Caafimaadka Adduunka ee (WHO).
Kooxdan ayaa fulin doonta baaritaan ku saabsan haddii fayraska la sii saadaalin karo sida uu noqon doono; daraasad laga sameeyay gudaha Mareykanka ayaa lagu sheegay in qufacu uu gaari karo ilaa 6m oo qof halka hindhisaduna ay gaari karto 8m.
Guddoomiyaha guddiga, Prof David Heymann, ayaa BBC-da u sheegay in baaritaanka cusub uu sababi karo in talobixin cusub laga soo saaro marada wejiga lagu xirto.
Agaasimihii hore ee WHO ayaa yiri: "WHO ayaa mar kale eegeysa haddii ay talooyin cusub ka bixin lahayd isticmaalka marada wejiga lagu xirto iyo haddii kale."
WHO ayaa ku talineysa in dadku  1m iyo ka badan  u jirsadaan qof walba si looga fogaado is qaadsiinta fayraska.
Waxay sheegtay in dadka xanuunsan ee ay ka muuqdaan calaamadaha ay tahay inay xirtaan marada wejiga.
Balse waxay ku talineysaa in dadka caafimaadka qaba ay keliya u baahan yihiin inay xirtaan haddii ay daryeelayaan dadka kale ee fayraska qaba amaba ay iyaga naftooda qunfacayaan amaba hindhisayaan.
Mareykanka ayaase muwaadniintiisa ku booriyay inay isticmaal waji xirka. Talaaboyinka ay soo saartay xarunta ka hortagga cudurada ayaa imanaysa kaddib markii Mareykanka laga xaqiijiyay laba boqol iyo toddobaantan kun afar boqol toddobaatan iyo saddex kiis oo fayraska corona ah halka dhimashaduna, ay caga cageyneyso 7,000 oo qof.
Madaxweynaha waddanka Mareykanka Donald Trump, ayaa sheegay inuusan xiran doonin walxaha afka lagu xirto ee gacanta ka gaysta in cudurka uusan faafin, muddo yar un kaddib markii lagu dhawaaqay in dowladdiisa ay ku talabixinayso in dhammaan Ameerikaanka ay goobaha fagaarooyinka afkooda duubtaan.
Mr Trump ayaa ku celceliyay in tallaabooyinkaas aanay qasab ahayn.
Wuxuu shegay inaysan ka suuroobanin inuu madax, boqoro iyo kali taliyayaal in aqaka cad ku salaama isagoo uu afku u xiran yahay.
"Adigana kuma khasbanid, umaleyn maa in ana anigana xiran doono"
Waxay hay`addu ku celcelisay in marada wejiga lagu xirto ay keliya waxtar leedahay haddii lagu daro gacmaha oo si joogto ah la isaga dhaqo.
UK, iyo dalalka kale oo uu Mareykanku ka mid yahay, ayaa ku talinaya in kala fogaanshaha bulshada ay micnaheedu tahay in dakdu ay isku jirsadaan ugu yaraan 2m.
Taladan ayaa waxay ku saleysan tahay xaqiiqo muujineysa in fayrasyadu ay keliya ku gudbin karaan marka ay soo raacaan qufaca ama hindhisada dadka.
Baarayaasha Machadka Teknolojiyadda ee Massachusetts (MIT) ee ku yaalla Cambridge, Mareykanka, ayaa adeegsaday kaamirooyin heer sare ah si loo qiimeeyo waxa dhacaya marka uu qof qufaco ama hindhiso.
Waxay ogaadeen in marka qofku uu qunfaco ama hindhiso ay hawada raacaan walxo yaryar oo sida fayraska, kuwaas oo laga qaadi karo meel fog.
Daraasadda - oo lagu fuliyay shuruudaha sheybaarrada - ayaa lagu ogaaday in qufaca uu fayraska geyn karo ilaa 6m halka hindhisada, oo ka xawaare dheereysa, ay gaari karto ilaa 8m.
Saynisyahanka hormuudka u ahayd daraasadda, Prof Lydia Bourouiba oo ka tirsan MIT, ayaa sheegtay inay ka walaacsan tahay sida hadda loo adeegsado kala fogaanshaha.
"Waxa aan neefsanno, qunfac ama hindhiso waa hawo ceeryaamo ah oo meel fog gaari karta, qeybo ka mid ah walxahaas ayaa ku baahaya qolka," ayay tiri.
"Sidaas darteed in la aamino fakraddan qaldan ee labada mitir la isku jirsanayo, taas oo laga yaabo in hawada jeermiska sidda ay meel fog ku dhacdo kuma saleysna waxa aan sida tooska ah u qiimeynay."
Aragtida Prof Bourouiba ayaa ah in xaaladaha qaar, gaar ahaan in lagu jiro qolal aan hawo fiican lahayn, ay wax ka tareyso marada wejiga lagu xirto.
Tusaale ahaan, marka aad la kulanto qof qaba fayraska, waxay marada wejiga lagu xirto kaa caawineysaa inay afkaaga ka leexiso hawada jeermiska sidda ee ka soo baxaysa neeftooda.
Sida uu qabo Prof Heymann, baaritaanka cusub ee MIT iyo machadyada kale waa la qiimeyn doonaa, sababtoo ah waxay sheegayaan in qunfaca iyo hindhisada dib loo eegi karo, si ka duwan sidii loo maleynayay.
Wuxuu sheegay in haddii caddeyntan la isku waafaqo "laga yaabo in xirashada marada wejiga ay ka waxtar badnaato kala fogaanshaha."
Balse wuxuu intaas ku daray in loo baahan yahay in marada wejiga lagu xirto loo isticmaalo sidii loogu talo galay, in lagu xirto sanka korkiisa. Haddii ay qoyaan, fayrasku wuu ka gudbi karaa. Wuxuu kula talinayaa dadka inay si taxadar leh isaga bixiyaan, si uusan fayrasku gacmahooda u gaarin.
Wuxuu intaa raaciyay in marada wejiga lagu xirto ay tahay in si joogto ah loo isticmaalo.
Guddiga, oo loogu magac daray Kooxda La talinta Farsamo ee Fayrasyada Faafa, ayaa lagu wadaa inay kulankooda xiga yeeshaan maalmaha soo socda.
Marada wejiga lagu xirto oo caan ka ah dalal badan oo Aasiya ku aalla, ayaa waxaa haatan qiimeyneysa Xarunta Xakameynta Cudurrada ee Mareykanka (CDC).
Dalka Austria, booliiska ayaa haatan xirta iyo qof walba oo la macaamilaya booliiska. Dukaamada waaweyn ayaa ku adkeysanaya inay macaamiishu sidoo kale xirtaan.
Dalalka Yurub oo ay dhif ahayd in lagu arko ayay haatan caan ka tahay marada wejiga lagu xirto, talada cusub ee WHO ayaana sii xoojin doonta isbeddelkaas.
</doc>
<doc docid='bbc_war-52036722' lang='som' type='mono' source_url='https://www.bbc.co.uk/somali/war-52036722' term='COVID'>
Cimilada kulul ma dili kartaa coronavirus?
Dadka qaar waxay rajo ka qabaan in cudurka coronavirus uu wiiqmayo marka uu heerkulka cimilada sare usii kaco, laakiin cudurrada safmarka ah uma dhaqmaan sida cudurrada xilliyada sanadka qaar dillaaca.
Dadka qaar waxay rajo ka qabaan in cudurka coronavirus uu wiiqmayo marka uu heerkulka cimilada sare usii kaco, laakiin cudurrada safmarka ah uma dhaqmaan sida cudurrada xilliyada sanadka qaar dillaaca.
Cudurro badan oo ah kuwa faafa waxay ku waqtiyeysan yihiin xilliyada kala duwan ee cimilada sanadka.
Hargabka wuxuu sida caadiga ah imaadaa bilaha lagu jiro xagaaga ee ay qaboobaha jiraan. Cudurrada kale, sida tiifowga waxay iyaguna kacaan xilliga kuleylaha.
Dadka ay ku dhacdo jadeecada ayaa sidoo kale yaraada marka lagu jiro kuleylaha, halka gobollada dhul-baraha ku hareereysanna ay jadeecada saameynteeda badato xilliyada ay abaarta jirto.
Sidaas awgeed waxaan layaab lahayn in dadka qaar ay hadda isweydiinayaan in cudurka Covid-19 uu isaguna yahay mid xilli gaar ah awood leh.
Tan iyo markii kiiskii ugu horreeyay looga dhawaaqay dalka Shiinaha bartamihii bishii December, fayraskan wuxuu u fiday si deg deg ah, tirada dadka uu ku dhacayana waxay hadda si aad ah ugu badan yihiin dalalka Qaaradda Yurub iyo dalka Mareykanka.
Inta badan waddamada uu saameynta ugu weyn ku yeeshay waxay ku jiraan xilliyada ugu qabow, taasoo sababtay in ay dhalato hadalheynta ku saabsan in cudurkan uu wiiqmi doono marka ay cililada kululaato.
Haseyeeshee khubaro badan ayaa ka digaya inaan aad la isugu halleynin rajada ku aaddan in coronavirus uu ku dhiman doono kuleylaha.
Way ku saxan yihiin inay arrintaas ka digaan. Fayraska sababa Covid-19 - oo si rasmi ah loogu magacaabay SARS-CoV-2 - waa mid cusub oo aan wali laga heynin xog muujineysa inuu isku baddali karo xilli sanadeedka.
Fayraska aadka ugu eg Covid-19 ee loo yaqaanno Sars wuxuu dunida ku fiday sanadkii 2003-dii, si deg deg ah ayaana loo joojiyay, taasoo micnaheedu yahay inay yartahay xogta laga ogyahay inuu ku xirnaa xilliyada kala duwan ee cimilada sanadka.
Daraasad soo baxday 10 sano ka hor, oo ay sameysay Kate Templeton, oo ka tirsan Xarunta Cudurrada Faafa ee Jaamacadda Edinburgh, UK, ayaa lagu ogaaday in saddex nooc oo ka mid ah xanuunnada kale ee ka dhasha coronavirus "la arkay xilliga xagaaga ee qabowga uu jiro".
Fayrasyadan waxay u muuqdeen inay xoog lahaayeen, oo ay faafayeen inta u dhaxeysa bilaha December ilaa April.
Waxaa sidaasoo kale ah Fayras lagu magacaabo influenza, oo isagana ka dhasha coronavirus, balse inta badan ku dhaca dadka uu difaaca jirkooda liito.
Waxaa jirta xog kooban oo sarbeebeysa in Covid-19 uu isaguna kala duwanaan karo xilliyada cimilada sanadka. Laakiin fiditaanka baaxadda leh cudurkan cusub uu ku gaarayo caalamka ayaa u muuqda mid ay isku mid u yihiin qaboobaha iyo kuleylaha labadaba.
Cilmi baaris aan wali la daabicin oo la isku barbardhigayo cimilada ilaa 500 oo goobood oo caalamka ka mid ah, oo uu gaaray Covid-19, ayaa muujineysa inuu xiro xiriir ka dhaxeeya fiditaanka Fayraska iyo heerkulka, xawaaraha hawada iyo huurka.
Daraasad kale oo aan la daabicin ayaa sidoo kale bidhaamisay in heerkulka sare uu xiriir la leeyahay hoos u dhaca Covid-19, laakiin waxaa daraasaddan lagu caddeeyay in heerkulka kaliya aan loo eegi karin kala duwanaanshaha saameynta cudurkan ee adduunka.
isla sidaasoo kale, daraasad aan iyadana wali la daabicin ayaa saadaalisay in dalalka ay cimiladoodu dhexdhexaadka tahay iyo kuwa qabow ay halista ugu weyn ugu jiraan saameynta Covid-19. Waxaa kusoo xiga Gobollada qallalan. Dalalka u dhow dhul-baraha ee caalamka ayaa lagu tilmaamay kuwa ay saameynta ugu yar gaari karto, sida ay cilmi baareyaasha sheegeen.
Hase yeeshee waxa hubaasha loo ogyahay waa in cudurrada safmarka ah aysan ku hakanin cimilada noocyadeeda kala duwan.
</doc>
<doc docid='bbc_war-51909824' lang='som' type='mono' source_url='https://www.bbc.co.uk/somali/war-51909824' term='COVID'>
Dhaktar Soomaalida u jeediyay talo muhiim ah oo ku aaddan Caabuqa Corona
Dowladda Soomaaliya ayaa xaqiijisay kiskii ugu horreeyay ee Caabuqa Corona ah, xilli cudurkan uu si weyn ugu sii faafayo dunida oo dhan.
Dowladda Soomaaliya ayaa xaqiijisay kiskii ugu horreeyay ee Caabuqa Corona ah, xilli cudurkan uu si weyn ugu sii faafayo dunida oo dhan.
Wasiirka caafimaadka ee Soomaaliya, Dr. Fawziya Abiikar Nuur, ayaa shaacisay in qofkii ugu horreeyay gudaha dalka laga helay Fayraska Corona ee caalamka faraha ba'an ku haya.
Sidoo kale xukuumadda Federaalka Soomaaliya ayaa ku dhawaaqday in laga billaabo 19-ka bishan la hakinayo duullimaadyada caalamiga ah ee Soomaaliya taga ama ka baxa, kuwaasoo xayirnaan doona muddo 15 maalmood ah.
Tallaabadan oo saameyn weyn yeelaneysa ayaa loo qaaday si loo xakameeyo Caabuqan dhimashada sababa.
Dr Cabdiraxmaan Maxamuud Warsame, oo ku takhasusay cudurrada faafa, kana tirsan Jaamacadda Seyniska Caafimaadka ee Boosaaso, ayaa sharraxay xanuunkan, wuxuuna bidhaamiyay sida ugu sahlan ee la isaga ilaalin karo.
Isagoo la hadlaya BBC-da ayuu yiri: "Covid-19 wuxuu ka mid yahay bahda cudurrada fayraska ah ee loo yaqaanno Coronavirus. Waxay isku nooc yihiin cudur hadda ka hor Sacuudiga laga helay oo kasoo billowday geela iyo mid laga helay Shiinaha oo ka soo billowday bisadaha, dhammaantoodna waxaa la ogaaday inay yihiin cudurro asalkooda kasoo billowday xayawaanka kaddibna u gudbay bani'aadanka".
"Cudurkan wuxuu kuu gudbi karaa in faniinka qof qaba xanuunka uu kusoo gaara marka uu qufacayo ama hindhisayo iyo qof qaba fayraska oo ku salaama ama meel uu taabtay aad adiguna taabatid," ayuu yiri Dr Cabdiraxmaan.
Wuxuu sidoo kale khabiirkan sharraxay in gacmaha dhidida lagu kala qaadi karo Caabuqan iyo in kale.
"Inkastoo cudurkan uu muddo gaaban jiro, ilaa hadda lama hayo daraasad muujineysa in maqaarka lagu kala qaadi karo, waxa kaliya ee la hubo waa in uu kaaga gudbi karo meelaha uu jirka ka duleeyo, sida sanka, afka, iyo indhaha", ayuu yiri.
Isagoo hadalkiisa sii wata ayuu dadka ku boorriyay inay intii karaankooda ah ka feejignaadaan, kuwa uu haleelana ay isku dayaan inaysan sii faafinin.
Dhanka kale wuxuu carrabka ku adkeeyay in Caabuqan uu la mid yahay sida hargabka, ayna inta badan isku calaamado yihiin, tirada dadka u dhintayna ay aad u yartahay.
Hadalkaas ayaa meesha ka saaraya warar been abuur ah oo la isla dhex marayay, kuwaasoo sheegayay in qofkii uu cudurkan ku dhaco uu durba u dhimanayo.
Waddamada uu saameynta ugu ba'an ku yeeshay cudurkan ayaa soo tabiyay in dadka ugu badan ee u dhintay ay yihiin kuwa waayeelka ah.
Dr Cabdiraxmaan ayaa shacabka Soomaaliyeed u jeediyay talooyin dhowr ah oo ka caawin kara inay xanuunkan ka fogaadaan.
"Marka shakhsi ahaan loo eego, dhammaan dadka waxaan kula talinayaa inay raacaan talooyinka saraakiisha caafimaadka iyo dowladda. Ha iska daayaan walwalka iyo wararka baqdinta abuuraya, qofka marka uu qufacayo ama hindhisayo gacmihiisa ha ku daboolo afka iyo sanka, kaddibna ha iska dhaqo gacmaha. Gacmaha ku dhaqo saabuun iyo biyo ama isticmaal dareerayaasha kale ee loogu talagalay inay jeermiska dilaan. Sidoo kale dadka guryaha joogana ha isticmaalaan waxyaabaha jeermiska dila, oo ha ika mariyaan miisaska dushooda, albaabada iyo wax kasta oo ay gacmahooda saari karaan".
Dalalka dariska la ah Soomaaliya ee kala ah Itoobiya iyo Kenya ayaa laga soo tabiyay kiisas cudurka Corona ah.
Dalka Tanzania oo isagana ka mid ah dalalka bariga Afrika ayaa maanta xaqiijiyay kiiskii ugu horreeyay.
Caabuqan ayaa dabayaaqadii sanadkii lasoo dhaafay kasoo billowday magaalada Wuhan ee dalka Shiinaha.
Hase ahaatee fiditaankiisa ayaa hadda dalalka caalamka uga socda si ka dhakhso badan sida uu ugu fidayay gudaha Shiinaha.
</doc>
<doc docid='bbc_war-51923015' lang='som' type='mono' source_url='https://www.bbc.co.uk/somali/war-51923015' term='COVID'>
Corona: Ammaro lagu soo rogay qaar kamid ah masaajidda Nairobi
Masaajidka Jaamica ee magaalada Nairobi ayaa shaaciyay tallaabooyin uu uga hortagayo faafidda cudurka saf-marka ah ee uu keeno fayraska Corona, kuwaasoo dhaqangeliya maanta oo Talaada ah.
Masaajidka Jaamica ee magaalada Nairobi ayaa shaaciyay tallaabooyin uu uga hortagayo faafidda cudurka saf-marka ah ee uu keeno fayraska Corona, kuwaasoo dhaqangeliya maanta oo Talaada ah.
Golaha sare ee masaajidka ayaa war qoraal ah ku sheegay in waqti kooban loo oggolaanayo dadka ku cibaadeysta isla markaana la  yareyn doono waqtiga Salaadda Jimcaha.
"Masaajidka waxa la furi doonaa 15 daqiiqo ka hor xilliga salaad kasta, waxaana uu sii furnaan doonaa 15 daqiiqo saaladda kadib, dadkuna waxa ay ka geli doonaan saddex albaab oo keliya," ayaa lagu sheegay qoraalka.
Masaajidka ayaa maalinta Jimcaha furnaan doona 12.30pm ilaa 1.25pm si ay dadka ugu gutaan salaaddaasi muhiimka ah.
Maadaama cudurkan lagu kala qaado tabashada iyo u dhawaanshaha bukaannada qaba ayaa waxaa laga cabsi qabaa in goobaha  dadka ay isugu tagaan sida masaajidda ay sahli karaan inuu cudurkani aad u faafo.
Muslimiinta ku tukada masaajidka ayaa laga codsaday inay dibedda ka soo weysa qaataan, maadaama la xiri doono dhammaan goobaha weysada iyo musqulahiisa.
Masaajidka ayaa ah kan ugu weyn Kenya, waxaana maalintiiba ku cibaadeysta kumannaan Muslimiin ah.
Maamulka masaajidka ayaa sidoo kale ugu baaqay dadka da'da ah iyo carruurta inaysan tegin masaajidka.
Tallaabooyin noocaasi oo kale ah ayaa waxaa qaaday masaajidka Raxma ee ku yaal xaafadda Hurlingham ee magaalada Nairobi.
Jimcihii ayay ahayd markii kiiskii ugu horreeyay ee xanuunka Covid-19 ee uu keeno fayraska Corona laga helay dalka Kenya.
Golaha sare ee culimada Sacuudi Carabiya ayaa dhawaan fatwooday in dadka qaba fayraska Corona ay mamnuuc ka tahay Saaladda Jimcaha iyo inay xaadiraan masaajidda.
Waxa ay uga baaqeen dadka looga shakiyay fayraska inay guryahooda joogaan oo ay iskarantiilaan, iyadoo dadka ka cabsi caqaba inuu ku dhacana loo oggol yahay inay guryahoodda joogaan.
Corona oo bishii Desembar ka soo billowday Shiinaha  ayaa saameeyay dalal badan oo caalamka ah iyadoo kumanaan qof ay u dhinteen.
Saaladda Jimcaha ma laga tukan karaa dalalka uu ka dillaacay Corona?
Macluumaad muhiim ah oo kaa caawin kara in aad ka badbaado xanuunka Corona
Idris Elba oo laga helay cudurka Corona
Intee ayay qaadan kartaa in la helo tallaalka fayraska Corona?
</doc>
<doc docid='bbc_war-52155050' lang='som' type='mono' source_url='https://www.bbc.co.uk/somali/war-52155050' term='COVID'>
Coronavirus: Madaxweyne amray 'in toogasho lagu dilo' qofkii diida xayiraadda coronavirus
Madaxwetnaha dalka Philippine, Rodrigo Duterte, ayaa ka digay in laga dhaga adeygo amarka ay dowladdu xayiraadda ugu soo rogtay waddankiisa, si looga hortago faafitaanka caabuqa coronavirus, isagoo sheegay ku xadgudba amarkaas toogasho lagu dili doono.
Madaxwetnaha dalka Philippine, Rodrigo Duterte, ayaa ka digay in laga dhaga adeygo amarka ay dowladdu xayiraadda ugu soo rogtay waddankiisa, si looga hortago faafitaanka caabuqa coronavirus, isagoo sheegay ku xadgudba amarkaas toogasho lagu dili doono.
Waxa uu sidoo kale hanjabaad culus u jeediyay dadka tacaddiyada u geysta shaqaalaha caafimaadka, kuwaasoo uu sheegay inay galayaan dambi aad u culus oo aan loo sii dul qaadan doonin.
Khudbad telefishinnada laga sii daayay ayuu Duterte ku sheegay inay muhiim tahay in qof walba uu u hoggaansamo amarka karantiilka ah ee lasoo rogay, xilli dowladdu ay isku dayeyso inay yareyso dadka uu ku dhacayo coronavirus si aan loo buux dhaafinin xarumaha caafimaadka ee tabarta yar.
Dalka Philippines ayaa soo tabiyay 96 dhimasho oo ka dhalatay coronavirus, halka tirada dadka uu ku dhacay cudurka ee waddankaasna lagu sheegay 2,311 qof.
Hase yeeshee waxaa dalkaas laga xaqiijiyay 3 kiis muddadii saddexda isbuuc ahayd ee lasoo dhaafay gudaheeda, xilli hadda lagu soo warramayo in uu cudurkan boqollaal qof ku dhacayo maalin walba.
"Xaaladdu way kasii dareysaa. Marka waxaan mar labaad idiin sheegayaa inaad si dhab ah u fahantaan dhibaatada oo aad wax maqashaan," ayuu yiri Duterte oo hadlayay galinkii dmabe ee maalintii Arbacada.
"Farriinta aan booliska iyo milatariga u dirayana waxay tahay ... haddii ay dadku dhib keenaan, oo idinla dagaallamaan, naftiinnana khatar galiyaan, toogasho ku dila."
"Hadalkaas ma la fahmay? Waad dhimaneysaan. Intii aad dhibaato keeni lahaydeen, Aniga ayaa idin aasaya."
Hadalka madaxweynaha ayaa yimid kaddib markii warbaahinta qaar laga sheegay in Arbacadii la xir xiray dad ku mudaharaadayay xaafadaha saboolka dagaan, kuwaasoo ka cabanayay inuusan ku filneyn raashinka ay dowladdu ugu deeqdo.
Wuxuu sidoo kale kuwoo aaday caro kasoo yeertay shaqaalaha caafimaadka oo ka dhiidhiyay tacaddiyo loogu geystay isbitaallada iyo cunsuriyad iyo sidoo kale jirdil ay kala kulmeen qaar ka mid ah shacabka.
Mr Duterte ayaa sheegay in loo baahan yahay in waxyaabahaas oo dhan ay joogsadaan.
Dadka xuquuqda rayidka u dooda ee waddankaas ayaa si weyn uga soo horjeestay habka uu madaxweynaha u wajahayo arrintan, iyagoo ku eedeeyay inuu horseedayo qalalaase horleh, uuna doonayo inuu geysto kuwo la mid ah xadgudubyadii uu ku kacay markii uu dagaalka kula jiray daroogada.
Xilligaas waxaa la sheegay in booliska iyo rag hubeysan oo aan la garaneynin ay toogasho ku dileen kumannaan qof oo lagu eedeeyay inay daroogo isticmaalayeen ama iibinayeen.
Hase yeeshee, booliska dalkaas ayaa ku dooday in howlgalladooda ka dhanka ah daroogada ay yihiin kuwo sharciga waafaqsan.
Xafiiska Duterte ayaa hadalkiisa ku qeexay wax aan loola jeedin in si dhab ah loo sameyn doono.
Taliyaha guud ee booliska dalkaas ayaa Khamiistii sheegay in boolisku ay ay fahmeen hadalka Duterte, oo muujinayay sida uu madaxweynaha dhab ugu qaadanayo amarka lagu soo rogay dadweynaha, islamarkaana aysan jiri doonin cid la tooganayo.
Hay'adda u doodda xuquuqda aadanaha ee Amnesty International ayaa canbaareysay hadalka madaxweynaha Philippine.
Agaasimaha Amnesty, laanteeda Philippine, Butch Olano, oo arrintan ka falcelinaya ayaa yiri: "Waa xaalad naxdin leh in madaxweyne Duterte uu mar kale 2amarka toogashada' siiyo booliska, oo ah hay'ad dilaa ah oo aan lagula xisaabtamin ficilladeeda, tallaabadaasina ma aha mid lagula tacaali karo cudurka safmarka ah ee COVID-19."
"Habkan tacaddiga ah ee loo adeegsanayo dadka ka mudahataadaya karantiilka iyo xarigga faraha badan ee ilaa maanta loo geysanayo dadka u badan kuwa saboolka ah, waa tusaale kale oo muujinaya nidaamka khaldan ee ay dowladda waddankaas ku wajaheyso dadka horayba ugu dhibaatoonayay sidii ay u heli lahaayeen baahiyaha aasaasiga ah."
</doc>
<doc docid='bbc_war-52177032' lang='som' type='mono' source_url='https://www.bbc.co.uk/somali/war-52177032' term='COVID'>
Ra'isal wasaare u geeriyooday Coronavirus
Ra'isal wasaarihi hore ee dalka Liibiya Maxamuud Jibriil ayaa u geeriyooday cudurka Coronavirus uu bariyahanba la il darnaa. Geerida Marxuumka waxaa xaqiijiyey xisbiga siyaasadeed uu marxuumku ka tirsanaa.
Ra'isal wasaarihi hore ee dalka Liibiya Maxamuud Jibriil ayaa u geeriyooday cudurka Coronavirus uu bariyahanba la il darnaa. Geerida Marxuumka waxaa xaqiijiyey xisbiga siyaasadeed uu marxuumku ka tirsanaa.
Mr Jibriil oo ay da'diisu 67 jir ahayd wuxuu cudurka uu ugu soo dhacay dalka Masar bishi March.
Wuxuuna xilka soo hayey xilligi uu golaha ku meel gaarka ah uu talada dalka Liibiya hayey golaha ku meel gaarka qaran xilliga uu dalkaasi ka soo kabanayey dagaallada sokeeye ee ka qarxay 2011-kii.
Xilliga golahaasi ku meel gaarka ah uu dalka Libiya ka jiray ayuu Maxamed Jibriil soo noqday Ra'isal wasaare ku meel gaar ah marki xilka laga tuuray madaxweynihi hore ee dalkaasi Muammar Qadaafi.
Axaddi ayuuna Covid-19 ugu geeriyooday isbitaal ku yaalla magaalada Qaahira ee dalka Masar.
Dowladda Liibiya ka arrimisa ee caalamka laga aqoonsan yahay oo tacsi u dirtay ehellada marxuumka waxay Maxamuud Jibriil ku tilmaameen inuu ahaa 'Astaan Qaran'.
Muddo 7 bilood ah ayuu Mr jibriil ra'isal wasaare ka soo ahaa dalka Liibiya, isaga oo lagu xusuusto inuu wakhtigaasi howla badan uu ka soo qabtay dib u heshiisiinta iyo sidi dagaallada Liibiya ka qarxay loo soo afjari lahaa.
Marka uu xilka ka dagayna wuxuu aasaasay xisbi siyaasadeed uu isagu hoggaaminayo oo uu ugu magac daray Xoogagga Isbahaysiga Qaran (NAF).
Dhinacyada siyaasadda Marxuum Jibriil taageersanna siyaasaddiisu waxay ku tilmaamayeen inuu ahaa nin ay siyaasaddiisu fog tahay aragti dheerna leh oo wax badan ka beddeli lahaa siyaasadda waddamada dhaca Waqooyiga Afrika.
Xisbigiisa oo doorashadi baarlamaanka ee Libiya ka dhacday 2012-kii ka qayb galayna wuxuu helay aqlabiyadda kuraasta baarlamaanka.
Xilligi uu dalka Liibiya ka soo talinayey madaxweynihi hore Mu'ammar Qaddaafi Mr Jibriil wuxuu madax u ahaa guddiga horumarinta dhaqaalaha qaranka ee Liibiya.
Inta ay dagaallada sanadaha badan socday ka qarxeen dalka Liibiya oo ay kooxa kala duwan isku hayeen siyaasadda dalkaasi, Maxamuud Jibriil wakhtigiisa ugu badan wuxuu ku qaatay waddamada Masar iyo Imaaraadka Carabta.
Wuxuuna xiriir aad u dhow uu la lahaa Madaxda Howlgalka Qaramada midoobay ee Liibiya isaga oo kaalin mug lehna ka soo qaatay shirar iyo kulammo nabadgalyada Liibiya looga hadlayey oo dlkaasi ka dhacay.
</doc>
<doc docid='bbc_war-52547306' lang='som' type='mono' source_url='https://www.bbc.co.uk/somali/war-52547306' term='COVID'>
Coronavirus: 'Ha isticmaalin dawo aan lasoo tijaabin'
Ha'yadda Caafimaadka Adduunka ayaa digniin kasoo saartay isticmaalka dawo aan la tijaabin oo looga hortaggayo cudurka corona.
Ha'yadda Caafimaadka Adduunka ayaa digniin kasoo saartay isticmaalka dawo aan la tijaabin oo looga hortaggayo cudurka corona.
'Shacabka Afrikaanka waxay mudan yihiin inay helaan dawooyin lasoo marsiiyay tijaabooyin haboon xitaa haddii ay ahaato dawo dhireed" ayay tiri WHO.
Hadalka Ha'yadda Caafimaadka ayaa imaanaya kadib markii uu madaxweynaha Madagascar soo bandhigay dawo dhireed uu sheegay inay ku fiyoobayaan dadka qaba faysarka Corona.
Ururka Midowga Afrika wuxuu sheegay inay doonayaan inay hubiyaan caafimaad ahaan waxtarka iyo badqabka dawada.
Agaasimaha madaxtooyada Madagascar, Lova Hasinirina Ranoromaro, ayaa BBC u sheegtay in ku dhawaad 20 qof muddo saddex todobaad ah lagu tijaabinayay dawadan, tallaabadaas oo kasoo horjeedda talooyinka tijaabada dawooyinka ay soo jeedisay Ha'yadda Caafimaadka Adduunka.
Tijaabada dawooyinka waxaa la marsiiyaa hanaan dheer oo lagu xaqiijinayo wax tarkeeda ilaa afar heer ayaa la marsiiyaa, marka hore waxaa lagu tijaabiyaa tiro kamid ah bukaanada, waxaana marka xiga la gaarsiinaya dad badan oo ku nool dal.
Dhowr dal oo Afrikaan ah oo ay kamid yihiin  Guinea-Bissau, Equatorial Guinea iyo Liberia ayaa dalbaday dawo dhireedka.
Toddobaadkii lasoo dhaafay madaxweynaha Madagascar Andry Rajoelina wuxuu hogaamiyeyaasha Afrikaanka uga warbixiyay dawada uu soo saaray xilli ay ka qeybgalayeen shir muuqaal ah.
Kulankaas kaddib waxay soo jeediyeen in xarunta Afrika ee xakameynta cudurrada ay qaab cilmiyeysan u hubin doonto waxtarkeeda.
Ha'yadda Caafimaadka Adduunka waxay soo dhaweysay waxyaabaha Ikhtiraacyada cusub ay qaaradda ku dhaqaaqday ee ku saabsan dawo dhaqameedka balse waxay ku xirtay in la tijaabiyo.
"Afrikaanku waxay mudan yihiin inay adeegsadaan dawo lasoo tijaabiyay oo lamid ah heerarka ay soo mareen dawooyinka laga isticmaalo dunida inteeda kale"
Isniintii, waxay dalalka yabooheen in ka badan 8 balyan oo doolar oo loogu talagalay in lagu soo saaro tallaal looga hortaggo cudurka Covid-19 isla markaana lagu maalgelinayo cilmi baarista ku saabsan baaritaanada iyo daweynta cudurka.
Dunida waxay baadi-goob ugu jirtaa sidii loo heli lahaa talaalka cudurka Corona.
Kuburrada intooda badan waxay sheegayaan in helidda tallaalka uu qaadan karo ilaa bartamaha sannadka 2021-ka.
Dhowr dal oo Afrikaan waxay bilaabeen tallaabooyin ay uga hortaggayaan fiditaanka cudurka corona, waxay dalalkooda kusoo rogeen xayiraado iyo bandow, waxaa la qaadaya bandowga si dowladuhu ay isugu dheelitiraan xoojinta arrimaha caafimaadka iyo danaha dhaqaale.
Dabcinta xayiraadaha waxaa kusoo kordhay dadaallada deg deg ah ee lagu raadinayo dawo.
Madagascar waxay xaqiijisay 151 qof oo uu ku dhacay cudurka Covid-19 balse ma aysan tebin cid u dhimatay cudurka sida laga soo xigtay xarunta la dagaalanka cudurrada ee Afrika.
Madaxweynaha Madagascar wuxuu xayiraad kusoo rogay ilaa saddex magaalo oo waaweyn balse waxaa la dabciyay xayiraaddaas, sida ay ku warrantay wakaaladda wararka ee AFP.
</doc>
<doc docid='bbc_war-52428931' lang='som' type='mono' source_url='https://www.bbc.co.uk/somali/war-52428931' term='COVID'>
Ra’iisal wasaare Johnson oo shaqada kusoo laabanaya
Xafiiska ra'iisal wasaaraha Britain ee Downing Street ayaa shaaciyay in Boris Johnson uu Isniinta soo socota shaqada kusoo laaban doono.
Xafiiska ra'iisal wasaaraha Britain ee Downing Street ayaa shaaciyay in Boris Johnson uu Isniinta soo socota shaqada kusoo laaban doono.
Muddo laba todobaad laga joogo ayay ahayd markii uu ra'iisal wasaaraha ka soo baxay cisbitaal ku yaal London, halkaasi oo uu mar cudurka Covid-19 u galay qeybta xaaladda degdega ah.
Waxa uu saameynta xanuunka uga soo reysanayay hoygiisa rasmiga ah, halkaasi oo uu telefoonka kula hadlay Boqorad Elizabeth, golihiisa wasiiradda iyo Madaxweyne Trump.
Mr Johnson ayaa xafiiska kusoo laabanaya xilli uu wajahayo dhaleeceyn ku aaddan qaabka uu ula tacaalay cudurka safmarka ah ee Covid-19.
Ilo wareedyo ka tirsan dowladdiisa ayaa sheegay inuu aad uga taxadari doono goorta iyo qaabka loo qaadayo xayiraadda saaran Britain ee uu keenay cudurka.
Xoghayaha arimaha gudaha, Priti Patel, ayaa meesha ka saartay khafiifinta tallaaboyinka ay qaaday dowladda, kadib markii uu xoghayihii hore ee maaliyadda, Philip Hammond ku biiray dadka ku baaqaya in xukuumadda ay la timaado qorshe ay dib ugu hawlgelinayso dhaqaalaha dalka.
Ra'iisal wasaare Boris Johnson ayaa noqday hogaamiyihii ugu horreeyay ee dalalka awoodda leh ee uu soo rito fayraska Corona.
In ka badan labaatan kun oo qof ayaa Britain oo keliya cudurka ugu dhimatay, waxaana dalkaasi uu kamid yahay shanta dal ee ugu dhimashada badan caalamka.
</doc>
<doc docid='bbc_war-52184757' lang='som' type='mono' source_url='https://www.bbc.co.uk/somali/war-52184757' term='COVID'>
Coronavirus: Adeegga internet-ka ee 5G ma faafiyo coronavirus Covid-19
Ururka Seynisyahannada adduunka ayaa cambaareeyay sheegasho ku saabsan in adeegga internet-ka ee 5G uu wiiqayo difaaca jirka uuna sababayo in xanuunka coronavirus uu sii fido.
Ururka Seynisyahannada adduunka ayaa cambaareeyay sheegasho ku saabsan in adeegga internet-ka ee 5G uu wiiqayo difaaca jirka uuna sababayo in xanuunka coronavirus uu sii fido.
Muuqaallo lagu wadaagay baraha bulshada ayaa muujinaya baallayaasha telefoonnada gacanta oo dab lagu qabadsiiyay magaalooyinka Birmingham iyo Merseyside, waxaana la raaciyay sheegashada ku saabsan in adeegga 5G uu mas'uul ka yahay faafista cudurka Covid-19.
Fariimaha ayaa lagu wadaagay baraha ay bulshada ugu isticmaalka badan tahay ee Facebook, YouTube iyo Instagram, waxaana ku jira ciwaanno ay ku xiran yihiin boqollaal kun oo qof.
Balse seynisyahanada ayaa sheegaya in aragtida la isugu xirayo  Covid-19 iyo 5G ay gebi ahaanba tahay waxba kama jiraan aan macquul gal ahayn.
Stephen Powis, oo ah agaasimaha NHS England ayaa u aqoonsaday sheegashadan inay tahay nooca ugu xun ee wararka been abuurka ah.
Qaar badan oo ka mid ah kuwa fariimahan dadka la wadaagaya ayaa gadaal ka riixaya fikraddan daahsoon ee been abuurka ah, iyaga oo ku andacoonaya in 5G - oo loo adeegsado shabakadaha taleefanka gacanta oo ay ku tiirsan yihiin mowjadaha raadiyaha - ay si uun mas'uul uga yihiin cudurka coronavirus.
Fikradahan ayaa u muuqda in markii ugu horraysay lagu daabacay barta Facebook dhammaadkii bishii January, isla waqtigaasna kiisaska ugu horreeyay laga diiwaan galiyay dalka Mareykanka.
Waxay u muuqdaan inay labadan mid yihiin:
"labada sheegasho waa kuwo aan micno sameyneyn", ayuu yiri Dr Simon Clarke, oo wax ka dhiga University of Reading. "Sheegashada ah in 5G uu yareynayo difaaca jirka ma aha mid la hubo," ayuu yiri Dr Clarke.
"Difaacaaga jirka waxaa wax yeelleyn kara wax walba, sida adigoo hal maalin daallan, amaba aan cunin cunto isku dheellitiran. Ma aha wax weyn balse waxay kuu nugleyn karaan inaad qaaddo fayraska.
In kasta oo mawjadaha raadiyaha ee aad u xooggan ay sababi karaan kuleylka, 5G ma jiro meel u dhow oo leh awood ku filan oo ay ku kululeyso dadka, ilaa ay ku yeelan karto saameyn macno leh.
Mowjadaha raadiyaha ee ku lug leh 5G iyo tiknolojiyadda kale ee telefoonka gacantu aad bay tabartooda u hooseysaa.
Iyaga oo ka awood yar iftiinka muuqda, ma laha awood ay ku waxyeelleeyaan unugyada - wayna ka duwan yihiin shucaaca sare ee ugu dambeeya heer kulka oo ay ka mid yihiin fallaaraha qorraxda iyo raajooyinka caafimaadka.
Waxaan sidoo kale macquul ahayn in 5G ay faafiso fayraska, ayuu yidhi Adam Finn, oo ah barfasoor ku takhasusay caafimaadka carruurta ee Jaamacadda Bristol.
"Cudurkan saf-marka ah ee hadda jira, waxaa keena fayras loo kala qaado hal qof oo qaba cudurka oo loo gudbiyo qof kale. Waan ognahay in tani ay run tahay. Waxaa xitaa sheybaarkeenna yaalla feyras laga soo qaaday qof xanuunsan. Feyrasyada iyo hiraraka tiknoolijiyadda ee isku xira internetka iyo telefoonnada gacanta ayaa u shaqeeya siyaabo kala duwan, waana sida ay u kala duwan yihiin jeestada iyo farmaajada,'' ayuu yiri.
Waxa kale oo muhiim ah in la ogaado cillad kale oo weyn oo ku saabsan fikradaha shirqoolka ah - coronavirus wuxuu ku fidaa magaalooyinka ka tirsan UK oo wali aan la geynin adeegga 5G iyo waddamada sida Iiraan oo aan wali soo saarin teknoolojiyadda noocaas u shaqeysa.
Waxaa jiray sheekooyin cabsi badan oo ku saabsan wareegga adeegga 5G, ka hor inta uusan  dillaacin cudurka coronavirus, kaas oo lagu hubiyay barnaamijka xaqiijinta runta iyo beenta, sida su'aasha ah: adeegga 5G ma keenayaa khatar caafimaad?
Shirkadda Mobile UK ayaa sheegtay in wararka been abuurka ah ee la isla dhex marayo ee 5G la xiriirinaya coronavirus ay yihiin kuwo walaac abuuraya, halka Waaxda tiknoolojiyadda casriga ah, dhaqanka, warbaahinta iyo ciyaaraha ay sheegtay inuusan gebi ahaanba jirin wax xiriir ah oo ka dhaxeeya.
Fayrasyadu waxay weeraraan unugyada bani'aadamka ama xayawaannada, waxayna u isticmaalaan inay ku tarmaan, taasina waa waxa keena caabuqa. Fayrasyadu kuma noolaan karaan meel dheer oo ka baxsan waxa nool, sidaa darteed waa inay raad ku helaan si ay u galaan gudaha- sida caadiga ah iyaga oo u maraya dhibcaha dareeraha ah ee qufaca ama hindhisada.
Marka la eego habka hiddasidaha ee coronavirus waxay natiijadu sheegeysaa in fayrasku uu ka yimid xayawaanka kaddibna uu u gudbay bani'aadamka.
</doc>
<doc docid='bbc_war-52570186' lang='som' type='mono' source_url='https://www.bbc.co.uk/somali/war-52570186' term='COVID'>
Abiy Axmed: "Waxaan ku qasbannahay inaan qaadno tallaabbo amniga dalka aan ku sugeyno"
Ra'isal wasaaraha Itoobiya Dr Abiy Axmed ayaa sheegay iney dowladdu qaadeyso tallaabbo kasta oo ay kaga hortageyso dhaqdhaqaqyada dastuurka dalka ka horimanaya.
Ra'isal wasaaraha Itoobiya Dr Abiy Axmed ayaa sheegay iney dowladdu qaadeyso tallaabbo kasta oo ay kaga hortageyso dhaqdhaqaqyada dastuurka dalka ka horimanaya.
Ra'isal wasaare Dr Abiy Axmed oo xaaladda dalka Itoobiya uu ku sugan yahay warbaahinta dalka Itoobiya shacabka farriin uga tabiyey wuxuu sheegay shacabka waxyaabaha ay xuquuqdooda ku meelmarsadaan iney ka mid tahay doorashada guud oo dalka ka qabsoonto taasoo ah xuquuq dimuqraadiyadeed oo ay muwaaddiniintu leeyihiin.
"Iyada oo ay xisbiyada mucaaradka qaar ay aaminsanaayeen iney doorasho dhicin ayaan annagu ku adkeysannay doorashada iney xilligeeda ku dhacdo diyaar garow ballaaranna la billaabay."
"Hase yeeshee, cudurka safmarka ee Covid-19 ee dalka Itoobiya soo gaaray ayaa nagu kalliftay inaan doorashada  dib u dhigno."
Ra'isal waraare Dr Abiy Axmed oo ka hadlay hadalka ka soo yeeray deegaanka Tigreeda oo ay ku sheegeen iney doorasha gaar ah deegaan ahaan u qabsanayaan oo ay sugeynin doorashada guud ee dib loo dhigay wuxuuna yiri:
"Si ka baxsan dastuurka dalka Itoobiya u yaallo dhaqdhaqaaq kasta oo ka hormarinayo ay tahay khalad aad u weyn ayna xadgudub ku tahay shruucda dalka iyo kan caalamka intaba."
"Sida uu dhigayo dastuurka dalka Itoobiya qodobkiisa 50-aad ee faahfaahinayo awoodda iyo waajibaadka dowladda federaalka inaan dastuurka difaacno waxkasta oo ka horimanayana aan ka hortagno diyaar ayaan u nahay" ayuu yiri.
"Si ka baxsan dastuurka dalka inuu deegaan si gaar ah doorasha iskii u qabsado maadaamaa ay ammaanka dalka iyo dadka ay waxyeello aad u weyn u geysaneyso dowladdu waxay ku qasban tahay iney qaaddo tallaabba kasta oo iskudayga noocasi looga hortagayo."
"Xisbi kasta oo siyaasadeed oo doonaya inuu xukunka siyaasadeed uu qabto waa inuunan marin waddo dalka iyo dadka dhibaata u horseedeyso."
"Cid kasta oo doorasha aan sharciga waafaqsaneen iney qabato dooneyso, isla-markaana damacsan iney awoodda deegaan xoog ku qabsato dowladda federaalka wixii hadda ka dambeeyo uma dul qaadaneyso, tallaabba kasta inaan qaadanana diyaar ayaan u nahay" ayuu yiri Ra'isal wasaaraha Itoobiya Dr Abiy Axmed.
Xisbiga deegaanka Tigreega ka arrimiya ee TPLF ayaa maalin ka hor ku dhawaaqay iney deegaan ahaan ay qabsanayaan doorasha iyaga u gaar ah oo dalka Itoobiya intiisa kale aan la socon.
Guddiga fulinta xisbiga TPLF oo shir seddex maalmood uga socday magaalada Maqale ee caasimadda deegaanka Tigreega soo gabagabeeyey ayaa soo saaray amar ay maamulka deegaanku ku amrayaan in laguda galo diyaargarowga iyo qabanqaabada uu deegaanku doorashadiisu ku qabsan lahaa.
Hadalka ka soo yeeray deegaanka Tigreega ayaa noqday mid aan horay looga baran dalka Itoobiya tani iyo marki uu ka hirgelay nidaamka federaalka ee qowmiyadaha ku saleysan.
Go'aanka Xisbiga TPLF ee doorashada ku aaddanna waxaa ku dhawaaqay Guddoomiyaha Xisbiga TPLF ahna madaxweynaha deegaanka Tigreega Dr Gebresiyon Gebre-Mikaael.
Guddiga doorashooyinka siduu uga falceliyey?
Guddoomiyaha guddiga doorashooyinka qaranka ee dalka Itoobiya Birtukaan Mideqsa oo warbaahinta dalkaasi la hadashay ayaa sheegtay hadalka ka soo yeeray deegaanka Tigreega inuu la yaab ku noqday uuna yahay mid sharci darra ah.
"Sida uu dhigayo dastuurka dalka Itoobiya qodobkiisa 102-aad arrimaha doorashada waxaa awood u leh guddiga doorashooyinka qaranka" ayey tiri.
"Doorashada heerarkeeda kala duwan waxaa qabanaya oo wakhtiga la qabanayana go'aan ka gaari karo oo keli guddiga doorashooyinka qarnaka ee dalka Itoobiya."
"Deegaan wuxuu doorasha si gaar ah uu u qabsan karaan marka uu codsigiisa uu soo gaarsiiyo guddiga doorashooyinka, guddiguna uu oggolaado codsiga deegaanka oo keli ah balse, ay jirin ilaa iyo hadda deegaan codsi doorasha inuu qabsado soo gaarsiisay guddiga doorashooyinka, xilli dalka Itoobiya uu ku jiro xaalad degdeg ah oo uu la tacaalayo cudurka safmarka ee Covid-19 iney deegaan xubin ka ah dowladda Federaalka ay yirahdaan doorashaan qabsaneynaa waa nasiib darro" ayey tiri guddoomiyaha guddiga doorashooyinka qaranka ee dalka Itoobiya Birtukaan Mideqsa.
Tani iyo marka uu isbeddel ka dhacay dalka Itoobiya uu dalka Itoobiya majaraha u qabtay Dr Abiy Axmed waxaa sii badanayey khilaafka u dhaxeeya dowladda Federaalka ee Dowlad Deegaanka Tigreega, iyada oo uu deegaankaasi uu ku doodaya iney dowladda hadda ka arrimisa dalka Itoobiya ay nidaamki Federaalka ee lagu heshiiyey ay god ku sii rideyso.
</doc>
<doc docid='bbc_war-52364381' lang='som' type='mono' source_url='https://www.bbc.co.uk/somali/war-52364381' term='COVID'>
Coronavirus: Trump oo hakiyay soogalootigii iman jiray Mareykanka
Madaxweyne Donald Trump ayaa farriin uu soo dhigay bartiisa twitterka waxa uu ku sheegay inuu saxiixi doono amar madaxweyne oo si kumeelgaar ah loogu hakinayo in soogalootigu ay yimaadaan waddanka Mareykanka coronavirus awadii.
Madaxweyne Donald Trump ayaa farriin uu soo dhigay bartiisa twitterka waxa uu ku sheegay inuu saxiixi doono amar madaxweyne oo si kumeelgaar ah loogu hakinayo in soogalootigu ay yimaadaan waddanka Mareykanka coronavirus awadii.
Farriintan oo uu soo dhigay xilli dambe oo xalay ah, ayaa waxa uu ku sheegay in go'aankaas uu gaaray kaddib "weerrarka uu ugu yeeray inuu soo qaaday cadawga aan la arkayn" - taas oo ah magac uu ugu yeero xanuunka coronavirus - iyo "baahida loo qabo in in lagu dhowro shaqooyinka" ay hayaan muwaadiniinta Mareykanka.
Wax faafaahin ah oo intaasi dheer kuma uusan darin farriintaas uu Trump soo dhigay bartiisa Twitterka.
Hasayeeshee ma ay cadda waxa uu madaxweynuhu dhab ahaantii ula jeeday iyo in ay u suurageli doonto inuu qaado tallaabo aanan hore loo arag.
Mareykanka ayaa waxa uu diiwaangeliyay 782,159 oo xaaladood oo cudurka Covid-19 ah, halka dhimashaduna ay marayso 41,816.
Dadka dhaleeceeya maamulka Trump ayaa waxa ay sheegayaan in madaxweynuhuu uu cudurkan safmarka ah u adeegsanayo inuu howlgal ku fuliyo muhaajiriinta.
Dowladda Mareykanka ayaa waxa uu xadka uu la wadaago waddanka Mexico u musaafuriyay in ka badan 6,300 oo ah muhaajiriin iyadoo isticmaalaysa awoodaha degdega ah ee loogu talagalay in lagu xakameeyo faafitaanka cudurka coronavirus, saraakiisha ayaa sidaasi sheegtay.
Tallaabada caafimaadka bulshada ee 21-ka Maarso ayaa mas'uuliyiinta waxa ay u ogolaanaysaa inay meel iska dhigaan sharciga muhaajiriinta, oo ay dadajiyaan hannaanka dalkaas dadka loogaga saarayo.
Hadalkan ugu dambeeyey ee Mr Trump ayaa imanaya xilli Aqalka Cad ee looga arrimiyo dalkaas uu sidoo kale ku doodayo in heerkii ugu xumaa ee cudurka safmarka ah la soo dhaafay dalkana uu haatan dib u bilaabayo inuu furfurmo.
Mareykanka ayaa waxa ay Canada iyo Mexico isku afgarteen in la sii dheereeyo xaddidaadaha lagu soo rogay xadka ee la saaray safarrada aan asaasiga ahayn ilaa ugu yaraan bartamaha bisha may.
Sidoo kale waxaa si wayn loo xaddiday safarradii Yurub iyo Shiinaha walow dadka haysta dalkugalka shaqo ee mudada kooban, ardayda iyo ganacsatada aanay ku jirin.
Dedaallada Donald Trump uu ku doonayo in dalkiisa uu ka maamulo baraha bulshada ay ku wadaxiriirto ayaanay aheyn kuwo sida ay tahay loo qaadan karo, oo ficilladiisa Twitterka ayaa waxa ay muujinayaan in go'aannadiisa uu halkaas soo dhigo ay dhinacyo badan isugu jiraan. Xogta ah in si ku meelgaar ah loo hakiyay dhammaan soogalootiga oo uu ku dhawaaqay saacado un ka hor saqdii dhexe ee habeenkii Isniinta, ayaa waxa ay farriin cad u tahay heerka sharciyadda tallaabooyinkiisa.
Illaa haddase ma qarsoona in madaxweynaha iyo dhowr taliye oo muhiim ah, ay leeyihiin aragti dheer oo ku aaddan soogalootiga taas oo ah in aanay qarankaas wax dan ah ugu jirin, balse ay dulsaar ku yihiin. Qoraalka uu Twitterkiisa soo dhigayna ayaa muujinaya in tallaabada aanay ahayn oo kaliya in la ilaaliyo caafimaadka dadweynaha balse sidoo kale "shaqooyinka muwaadiniinta Ameerikaanka ah" taas oo uu qoraalka ku sii adkeeyay.
Shaki badan kuma jiro in qorshaha, qaabkey rabto ha noqotee, in si weyn ay uga soo horjeesan doonaan kooxaha u ololeeya soogalootiga, dadka leh danaha ganacsi iyo dadka ay mabaadii'da isku diiddan yihiin madaxweynaha. Arrintaas oo aanan wax badan u dhimayn nin jecel inuu bilaabo dagaal dhinaca siyaasadda ah iyo inuu guluf ku qaado dadka isaga ka soo horjeedo markasta oo ay suuragaltahayba.
Shan sanadood ka hor, madaxweynaha ayaa ololihiisa ku galay qorshe xooggan oo uu kaga soo horjeeday muhaajiriinta, oo ay ku jirtay in gebi ahaanba la mamnuuco in Muslimiinta ay dalkaasi galaan. Haatan, iyadoo ay doorasho soo dhawdahay ayaa waxa uu qaadayaa tallaabo noocaas oo kale ah.
Gelinkii hore ee Isniintii, barasaabyada Xisbiga Dimuqraadiga ayaa waxa ay Aqalka Cad waydiisteen inay dadka ku booriyaan inay raacaan amarrada ah inay guryaha joogaan xilli dibadbaxyda loogaga soo horjeedo xaddidaadaha ay awood ka heleen madaxweynaha.
Mr Trump ayaa waxaa lagu eedeeyay inuu wado kicin mucaaradad kaddib markii uu amaanay dibadbaxayaasha, halka uu dadka u sheegay in barasaabyada ay howsha xaddidaada madax ka yihiin.
Waxa uu taageero u muujiyay dibadbaxayaashii maalmihii la soo dhaafay, xitaa xilli ay barasaabyada gobollada ay raacayeen talada Aqalka Cad ee aheyd in si badqab uu ku jiro qeyb qeyb loogu furo dhaqaalaha.
Mr Trump oo ay doorasho ku soo foodleedahay bisha Nofeembar ayaa todobaadkii la soo dhaafay waxa uu bartiisa Twitterka soo dhigay farriin uu ku sheegay in ay tahay in la xoreeyo dhowr caasimad goboleed. Axaddii mar uu ka warbixinayay coronavirus ayaa waxa uu sheegay in dadka ku dibadbaxaya tallaabooyinka kalafogaanshaha bulshada ee barasaabyadu ay soo saareen ay yihiin "dad wanaagsan".
"Noloshii baa laga qaatay," ayuu yiri. "Dadkaasi dalkayaga ayey jecelyihiin, waxa ay doonayaan inay dib ugu laabtaan shaqooyinkooda."
</doc>
<doc docid='bbc_war-52007488' lang='som' type='mono' source_url='https://www.bbc.co.uk/somali/war-52007488' term='COVID'>
Seynisyahan Soomaali ah oo uu ku dhacay Coronavirus
Xasan Cabdi Dhoorre waa Seynisyahan ka mid ah khubarada loo xil-saaray baaritaanka cudurka coronavirus ee dalka Ingiriiska, balse isagii ayuuba ku dhacay, walow hadda uu ka fiicnaaday.
Xasan Cabdi Dhoorre waa Seynisyahan ka mid ah khubarada loo xil-saaray baaritaanka cudurka coronavirus ee dalka Ingiriiska, balse isagii ayuuba ku dhacay, walow hadda uu ka fiicnaaday.
Wuxuuna sharraxay sidii uu uga caafdimaaday Coronavirus, isagoo wareysi siinayay laanta Afsoomaaliga ee BBC-da.
"Anigoo shaqada jooga ayuu xanuunku i qabtay, kaddibna waxaa la iisoo diray guriga. Ma jirto meel xaqiiqo ah oo aan dhihi karo cudurka halkaas ayuu iga soo raacay, laakiin waxaan raacayay tareennada ay dadka badan saaran yihiin iyo basaska", ayuu yiri.
Markii uu cuedurka ku dhacay wuxuu aad ugu sii xanuunsaday gurigiisa, halkaasoo uu isku karantiilayay.
"Xanuunkan wuxuu leeyahay qufac qallalan oo aysan waxba soo raaceynin. islamarkii aan guriga tagayba waxaa igu billowday qufacaas iyo qandho kulul, sidoo kalena waxaa i dhibayay naqaska", ayuu yiri Xasan Cabdi Dhoorre.
Dhoorre oo su'aashaas ka jawaabaya ayaa yiri: "Horta wali ma jirto daawo soo baxday oo uu cudurkan leeyahay, sababtoo ah waa xanuun adduunka ku cusub. Aniga waxaan qaadanayay dawooyin kaalmaati ah, sida qandho jabiyaha loo yaqaanno barastimoolka, kaasoo aan labo xabo ka cunayay markiiba, sidoo kalena waxaan cabayay biyo badan",
Hadda wuu ka caafimaaday xanuunka, wuxuuna dadka Soomaalida ah ku boorriyay inay aaminaan jiritaanka cudurkan, ayna aad uga taxadaraan.
Wuxuu seynisyahankan sheegay in dawada coronavirus sameynteeda ay qaadan karto wax ka badan hal sano, xilli xanuunkan uu faro ba'an ku hayo inta badan dalalka caalamka.
Dowladda Britain waxa ay shaacisay inay hawsha kala wareegtay shirkadaha gaarka loo leeyahay ee maamula tareennada dalkaasi.
Shirkaddaha ayaa laga codsaday inay aqbalaan heshiis degdeg ah oo looga gol leeyahay la dagaalanka cudurka saf-marka ah.
Shirkaddii diiddo heshiiska ayaa waxaa si khasab ah looga qaadan doonaa shatiga iyo tareennada ay maamushaba.
Dhanka kale dowladda ayaa laga filayaa tallaabooyin dheeraad ah oo ay uga hortagayso cudurka Covid-19.
281 oo qof ayaa ilaa hadda UK gudaheeda ugu dhintay coronavurus, halka dad gaaraya 5,683 qofna uu ku dhacay.
Waxaa la aaminsan yahay inuu yahay nooc caabuq ah oo ka mid ah bahda Fayraska ee loo yaqaanno coronavirus, kaasoo aan horay loogu arkin bani'aadanka.
Markii ugu horreysay wuxuu ka dillaacay magaalada Wuhan, oo ku taalla bartamaha gobolka Hubei ee dalka Shiinaha.
Wararka qaar waxay sheegeen in cudurkan oo ka abuurmay xayawaanka uu markii hore kasoo ifbaxay suuqa hilibka xayawaannada badda ee magaalada wuhan.
Khubarada waxay sheegeen in uu calaamado ahaan u dhoo yahay cudurka Sars, oo ah caabuq aad u xun oo neef mareenka ku dhaca ayaa ku dhawaad 800 oo ruux ku dilay caalamka horaantii sanadihii ka dambeeyay 2000, wuxuuna qudhiisa qeyb ka ahaa cudurka coronavirus.
Qaaradda Yurub ayaa hadda saldhig u ah cronavirus, inkastoo markii ugu horreysay uu ka dillaacay Shiinaha.
Waddanka ay dadka ugu badan ku dhinteen waa Talyaaniga, oo wali dagaal culus kula jira cudurkan.
Guud ahaan dunida 350,000 oo qof ayuu ku dhacay Coronavirus, tan iyo markii uu soo ifbaxay. 15,000 oo ka mid ah dadkaas ayaa u geeriyootay, halka ku dhawaad 100,000 oo ruuxna ay ka caafimaadeen.
</doc>
<doc docid='bbc_war-52512500' lang='som' type='mono' source_url='https://www.bbc.co.uk/somali/war-52512500' term='COVID'>
Rai'sul wasaaraha UK: Waxaan u baahnaa" Ogsajiin badan " si aan u sii noolaado
Raisul wasaaraha Britain, Boris Johnson, ayaa sheegay in la diyaariyay qorsha bishii aanu soo dhaafnay haddii lacala uu u dhiman lahaa cudurka Covid-19.
Raisul wasaaraha Britain, Boris Johnson, ayaa sheegay in la diyaariyay qorsha bishii aanu soo dhaafnay haddii lacala uu u dhiman lahaa cudurka Covid-19.
Wareysi uu siiyay wargayska the Sun ayaa waxaa uu shaaca kaga qaaday sidii ay xaaladiisa u liidatay markii la dhigayay isbataal ku yaalla London.
Waxaa uu u sheegay in saddexdii habeen ee uu ku jiray goobta xaaladaha culus ay ahayd xaaladiisu mid adag.
Mr Johnson ayaa wiilka u dhashay u bixiyay Nicholas isaga oo ku sharfaya labadii dhakhtar ee daaweeyay xillgii ay xaaladdiisu adkeyd.
Rai'sul wasaare Johnson ayaa waxaa uu sheegay in uu " Ogsajiin badan u baahnaa " si uu u noolaado.
Mr Johnson ayaa laga helay cudurka coronavirus 26 March waxaana isbataalka la seexiyay 10 maalmood ka dib.
Rai'sul wasaaraha ayaa maalinkii xigtay loo wareejiyay qeybta xaaladaha culus ka dib markii ay xaaladdiisa caafimaad ay ka sii dartay.
"Way adkeyd in la rumaysto in maalmo ka dib xaaladeyda caafimaad ay sidan u sii xumaato," waxaa uu rai'sul wasaaraha sidaasi u sheegay wargeyska the Sun.
"Dhakhaatiirta wax walba oo kalaankooda ah way sameeyeen taasi oo ah wixii la sameyn lahaa haddii ay xaaladda xumaato " ayuu intaa ku daray.
Rai'sul wasaare Johnson ayaa shaqada dib ugu soo labtay Axaddii aanu so dhaafnay ka dib markii uu ka soo kabsaday feyriska Corona.
Tiradda u dhimatay cudurka Corona ee dalka UK ayaa imika gaartay 28,131 - ka dib markii Jimcihii ay dhinteen  621 qof.
Rai,sul wasaaraha UK Boris Johnson ayaa sheegay in tirada cudurka Corona uu soo ridanayo ay hoos u dhacday 13%.
</doc>
<doc docid='bbc_war-52242144' lang='som' type='mono' source_url='https://www.bbc.co.uk/somali/war-52242144' term='COVID'>
Coronavirus: Maxay arooskan Soomaalida ay shan qof oo keli ah uga qeybgaleen?
Cudurka Corona marka laga soo tago dhibaatada uu gaarsiiyay noolasha iyo dhaqaalaha caalamka, ayaa waxaa muuqata in uu sidoo kale saameeyay dhinacyo kale sida  arrimiha bulshada gaar ahaan guurka.
Cudurka Corona marka laga soo tago dhibaatada uu gaarsiiyay noolasha iyo dhaqaalaha caalamka, ayaa waxaa muuqata in uu sidoo kale saameeyay dhinacyo kale sida  arrimiha bulshada gaar ahaan guurka.
Dowlado badan ayaa mamnuucay in dadka ay ku kulmaan goobaha waxbarashada, cibaadada iyo xitaa aroosyada si loo yareeyo faafitaanka cudurkani Covid-19.
Amarkaasi waxa uu saameeyay aroosyada Soomaali badan oo ku nool dalalka qurbaha oo doonayay inay aroosyo dhigtaan.
Dalka Autsralia waxaa dhacday in aroos dhan ay shan qof oo caruuskii iyo caruusaddii ay ku jiraan ay ka soo qeyb galaan.
Sucaad Xasan iyo Maxamed Yuusuf ayaa doonayay in ay dhigtaan aroos ay ka soo qayb galaan 400 oo qof, balse taasi ma dhicin.
Dowlada Autsralia waxay mamnuucday in ay bulshada isu timaado, waxaana ka mid ah waxyaabaha la mamnuucay aroosyada.
Arrintan ayaa Sucaad iyo seygeeda Maxamed waxay ku qasabtay inay dhigtaan Aroos ay ka soo qeyb galeen  3 qof.
"Shan qof ayay noqotay inaan aroos ku dhiganno guriga dhexdiisa,, shantii qof waxay noqotay aniga, xaajigeyga, labadii Manxiis iyo waliba qofkii muqaalka noo duubayay,"ayay tiri Sucaad oo BBC u warantay.
Sucaad ayaa intaa ku dartay in arooskooda ay qorsheeyeen bishii January ee sanadkan islamarkana ay go'aansadeen in arooskooda uusan baaqan, iyada oo ay jirto caqabadan ka timi cudurka Corona.
"Sidii loo dhigan jiray ayaan u dhiganay inkastoo uu qarash noo baaqday," ayay tiri.
Sucaad Xasan oo sharxaysa qaabka uu arooska u dhacay ayaa sheegtay in arooskoodu uu u dhacay si caadi ah marka laga reebo in aysan dad badan ka soo qeyb galin.
"Qaabka waxaa uu ahaa, casho sharaf ayaan sameysanay,shanteena qof ayaana ka qeyb galnay oo qof lixaad xitaa ma jirin, shanteena qof ayaa sidii uu aroos u dhici jiray u dhiganay,"ayay tiri Sucaad.
Waxa ay Sucaad intaa ku dartay in arooska labiska iyo wax walba oo kale oo labada Caruus laga doonayay ay sameeyeen.
"Suudkii ayuu xirtay xaajigeyga anigana waxaan xirta Taashkeyga, labo manxiis ayaan soo kaxeysanay, manxiis dhankiisa ka socda iyo manxisad dhankeyga ka socota, waxaan shidanay sameecadihii iyo wixii oo dhan," ayay tiri sucaad.
Sucaad Xasan ayaa dhanka kale sheegtay in ay aad uga xun tahay in ehelkeeda iyo asxaabteeda aysan u suragalin inay arooskeeda ka so qeybgalaan.
"Dhinac marka laga fiiriyo arooska wuxuu noqday si yaraha murugo ah oo asxaabtii iyo qoyskii aan uga talagalay kama aysan soo qeyb galin, dhan marka laga eegana qarashkii ayaa ii baaqday,"ayay tiri Sucaad.
Sucaad Xasan ayaa farta ku fiiqday in marka la eego dhankii qarashkii ku bixi lahaa arooska ay u baaqdeen.
Waxay intaa ku dartay in ay qorsheeyeen in arooska ay ku bixiyaan lacag dhan $20,000 islamarkana ay dad boqollaal dhan ak qeyb galaan.
"Qarashka hore waxaa la kireynayay Huteel,waxaa imaanayay ilaa 400 oo qof oo ka soo qeyb galeysay marka lacagta aad ayay u badan tahay ilaa 20 kun oo doolar ayaan ugu talagalay,"ayay tiri Sucaad.
Waxa ay sheegtay in lacagta imika ku baxday xitaa ka yar tahay $1000 doolar.
"Hadda waxaa naga baxday waxaan dhaneyn 1000 doolar, 20 kun ee doolar ee aan ugu talagalay way ii baaqatay," ayay tiri.
Sucaad Xasan ayaa dhanka kale fariin u dirtay gabdhaha kale ee iyagu qorshaynaya inay guursadaan, balse cudurka Corone dartii laga yaabo in uu arooskooda dib u dhaco.
Waxaa ay intaa ku dartay in maadaama aan la ogeyn waqtiga uu dhammaanayo feyriska Corona aysan gabdhaha iyo wiilasha dib u dhigin aroosyada.
"Waxaan kula talin lahaa maadaama ay rabaan inay aqal dhistaan oo ay guursadaan,waxaan dhihi lahaa guursada sideyda oo kale oo igu dayda, cudurkaan waqti uu baxayo lama oga,"ayay tiri Sucaad.
</doc>
<doc docid='bbc_war-52077190' lang='som' type='mono' source_url='https://www.bbc.co.uk/somali/war-52077190' term='COVID'>
Hindiya: Haweeneydii ka dambeysay soo saaridda qalabkii ugu horreeyay ee baaritaanka xanuunka Coronavirus
Hindiya ayaa lagu cambaareeyay taariikhda ay u leedahay taya xumada dhanka baaritaanka dadka, xilli dagaal lagula jiro coronavirus. Taas ayaa si kastaba haatan isbeddel lagu sameeyay, waxaana mahaddaas inta badan iska leh saynisyahanad ku takhasustay fayrasyada, oo la timid mashruuc qalabka baaritaanka ah, saacado kahor inta aysan dhalin.
Hindiya ayaa lagu cambaareeyay taariikhda ay u leedahay taya xumada dhanka baaritaanka dadka, xilli dagaal lagula jiro coronavirus. Taas ayaa si kastaba haatan isbeddel lagu sameeyay, waxaana mahaddaas inta badan iska leh saynisyahanad ku takhasustay fayrasyada, oo la timid mashruuc qalabka baaritaanka ah, saacado kahor inta aysan dhalin.
Khamiistii, qalabkii ugu horreeyay ee baaritaanka dadka ee Hindiya lagu sameeyo ayaa gaaray suuqyada dalkaas, taas oo dhalisay rajo ah in la kordhiyo baaritaanka bukaannada qaba calaamadaha hargabka si looga baaro  xanuunka Covid-19.
Shirkadda Mylab Discovery, oo ku taalla magaalada galbeedka Hindiya ku taalla ee Pune, ayaa noqotay shirkaddii ugu horreysay ee si buuxda loogu oggolaado soo saaridda iyo iibinta qalabka baaritaanka. Waxay toddobaadkan 150-kii xabo ee ugu horreeyay geysay sheybaarrada ku yaalla Pune, Mumbai, Delhi, Goa iyo Bengaluru (Bangalore).
"Waaxdeenna wax soo saarka... waxay ka shaqeyneysaa xirmada xigta ee qalabka inay qeybiso Isniinta," ayuu yiri Dr Gautam Wankhede, oo ah agaasimaha Mylab ee arrimaha caafimaadka.
Shirkaddan oo sidoo kale sameysa qalabka baaritaanka ee HIV iyo Hepatitis B iyo C, iyo cudurro kale, ayaa sheegtay inay soo saari karto ilaa 100,000 oo qalabka baaritaanka xanuunka Covid-19 ah toddobaadkiiba iyo ka badan haddii loo baahdo.
Qalabka Mylab ayaa lagu baari karaa ilaa 100 kiis waxaana la iibiyaa 1,200 rupees ($16; £13) -waa lacag yar marka loo eego inta Hindiya kaga bixi jirta soo dhoofinta qalabkaas.
Saynisyahannadda, ayaa qalabka keentay kaddibna dhashay
"Qalabkeenna wuxuu natiijada ku soo saaraa labo saac iyo bar halka qalabka la soo dhoofiyo ay qaataan lix ilaa toddoba saacadood," ayay tiri saynisyahanad Minal Dakhave Bhosale, oo ah madaxa baaritaanka iyo horumarinta ee Mylab.
Ms Bhosale, oo madax u ahayd kooxda sameyneysay qalabka baaritaanka coronavirus ee lagu magacaabo Patho Detect, ayaa sheegtay in lagu sameeyay lix toddobaad gudahood, intii lagu sameyn lahaa saddex ilaa afar bilood.
Saynisyahannadda ayaa toddobaadkii la soo dhaafay dhashay gabar, waxayna shaqada mashruuca bilowday bishii February, kaddib markii ay isbitaalka ka baxday xaalado caafimaad oo dhanka uurka la xiriiray dartood.
"Degdeg ayay ahayd, marka waan isku dhibay. Waa inaan dalkeyga u adeegaa," ayya tiri, iyadoo intaas ku dartay in kooxdeeda oo 10 ka koobneyd ay aad u shaqeeyeen si mashruucu uu u guuleysto.
Ugu dambeyn, waxay qalabka u gudbisay Machadka baaritaanka fayrasyada ee (NIV)  18-kii March, maalin kahor inta aysan dhalin.
Isla fiidnimadaas, saacad kahor inta aad isbitaal loo qaadin si loogu sameeyo qalliinka dhalitaanka, waxay sheegtay in mashruuca ay u gudbisay hay`adda FDA iyo waaxda dawooyinka iyo xakameynta ee CDSCO si oggolaasho ganacsi loo siiyo.
"Waqtiga ayaa na hayay," ayay tiri Dr Wankhede. "Sumcaddeenna ayay arrintu saameyneysa, wax walba inaan degdeg u sameyno ayay ahayd, Minal ayaana dadaalkeenna majaraha u haysay."
Kahor inta aysan qalabkaasi gudbin si loo qiimeeyo, kooxda ayaa dhowr jeer baaritaan ku sameysay.
"Haddii aad toban jeer isla hal kiis ku sameyso baaritaan, natiijadu waa inay isku mid noqotaa," ayay tiri Ms Bhosale. "Taasna waan ku guuleysannay. Qalabkeennu wuu fiicnaa."
Guddiga Baaritaanka Caafimaadka ee ay dowladdu maamusho ee (ICMR), ayaa taas ku raacay. Wuxuu guddigu sheegay in Mylab ay tahay shirkadda keliya ee Hindiya eek u guuleysatay natiijada 100%.
Hindiya waxaa lagu eedeeyay inaysan sameyn baaritaan ku filan. Waa dalka ugu hooseeya dunida dhanka baaritaanka cudurrada.
Markii hore Hindiya waxay ku adkeysatay baaritaanka keliya dadka u safray dalalka uu sida ba`an uga jiro fayraska amaba dadka la xiriiray qof qaba fayraska, ama shaqaalaha caafimaadka ee la tacaalaya bukaannada coronavirus. Waxay markii dambe sheegtay in dadka la geeyo isbitaalka ee lagu arko xanuunnada neefmareenka sidoo kale la baaro.
Maalmihii la soo dhaafay, Hindiya ayaa sare u qaadday baaritaanka. Markii hore keliya hal sheybaar ayaa loo oggolaa inuu sameeyo baaritaanka coronavirus, balse haatan dhowr sheybaar oo si gaar ah loo leeyahay ayaa sidoo kale sameeya baaritaanka.
In sare loo qaado baaritaanka ayaa ah caawinaad weyn, balse khubarrada ayaa sheegaya in habacsanaan ay ka jirto waaxda caafimaadka Hindiya, taasna loo baahan yahay in a xalliyo si wax looga qabto khatarta sii kordheysa ee coronavirus.
</doc>
<doc docid='bbc_war-52504570' lang='som' type='mono' source_url='https://www.bbc.co.uk/somali/war-52504570' term='COVID'>
'Ruux kasta oo Soomaaliya ku dhinta wuxuu u geeriyooday Fayraska Corona'
Mas;uuliyiinta Dowladda Soomaaliya ayaa sheegay in qof kasta oo dalka gudihiisa ku dhinta ay aaminsan yihiin inuu u geeriyooday cudurka coronavirus.
Mas;uuliyiinta Dowladda Soomaaliya ayaa sheegay in qof kasta oo dalka gudihiisa ku dhinta ay aaminsan yihiin inuu u geeriyooday cudurka coronavirus.
Wasiirka Warfaafinta ee Xukuumadda Federaalka, Maxamed Cabdi Xayir Maareeye, ayaa shir jaraa'id oo uu shalay qabtay ku sheegay in fayraska uu si baaxad leh ugu fiday Soomaaliya.
"Xanuunkan khatarta ah Soomaaliya wuu soo gaaray, magaalada Muqdisho ayuu hadda ugu saameyn badan yahay, laakiin wuu fidayaa, gobollada dalkana wuu ku faafayaa," ayuu yiri Wasiir Maareeye.
Wuxuu Wasiirku sheegay in dowladda Soomaaliya ay aaminsan tahay in qof walba oo xilligan Soomaaliya ku dhintay uu u geeriyooday coronavirus.
"Qof kasta wuxuu dhahayaa malaariyo ayaa i heysa, ama waxaa la leeyahay qofkaas wuxuu u dhintay malaariyo, cagaarshor - waxaasoo dhan waxba kama jiraan - dowladda Soomaaliya qof kasta oo maanta dhinta waxay u aqoonsan tahay inuu coronavirus dilay, maadaama uu majority (cudurka ugu bada) yahay. Marka ogaada qof kasta oo dhintay waxaan u aqoonsan nahay inuu coronavirus dilay, markii uu cudurkan naga baxo halkii caadiga ahayd halagu noqdo", ayuu yiri Wasiir Maareeye.
Dhanka kale wuxuu shacabka ku boorriyay inay kaalintooda ka qaataan sidii cudrkan looga badbaadin lahaa Soomaaliya.
"Walaalayaal xanuunkan daaweyn toos ah maleh - sida ay dhakhaatiirtu sheegeen - daaweyntuusy waa inaad taxadarto oo xanuunka aad ka badbaadiso naftaada, qoyskaaga, ehelkaaga iyo shacabka Soomaaliyeed. Siyaabaha looga badbaadi karo aad bay u sheegeen dowladda Soomaaliya iyo dhakhaatiirtuba, wasaaradda caafimaadkana u sheegtay. Waxaa ugu horreeya inaad maaskaraati xirato mar kasta oo aad meel dadku ku badan yahay tageyso, inaadan dadka salaamin, inaadan hab siinin, inaadan ku quficin ama ku hindhisin," ayuu yiri.
Ma aha markii ugu horreysay ee dowladda Soomaaliya ay walaac ka muujiso heerka ay gaartay dhibaatada Covid-19.
La taliyaha nidaamka caafimaadka ee dowladda Soomaaliya, Cabdirisaaq Yuusuf Axmed ayaa isbuucii lasoo dhaafay sheegay sheegay in saameynta ay aad u ballaaran tahay, dowladduna aysan awood u heli karin inay si buuxda ula tacaasho.
"Soomaaliya heerka dhimashada aad buu u sarreeyaa, waxaana sabab u ah nidaamka iyo system-ka caafimaadkeenna oo la ogyahay inuu liito iyo dadkeenna oo aad uga madax adeygay inay wacyigalinta iyo ka hortagga qaataan, sidoo kale waxaa yar awoodda baarista, waxaan aaminsan nahay inuu cudurku aad ugu jiro dalka oo dhan, gaar ahaan magaalada Muqdisho, oo aysan awooddeenna gaarin in ruux walba ama guri walba la baaro," ayuu yiri.
Dr Cabdirisaaq wuxuu walaac weyn ka muujiyay heerka uu Soomaaliya ka gaaray faafitaanka cudurka Covid-19.
Tan iyo Markii uu cudurka gaaray Soomaaliya waxaa aad usii kordheysay tirada uu ku dhacayo.
Wasaaradda caafimaadka Xukuumadda federaalka Soomaaliya ayaa warbixinteeda maalinlaha ah ee Feyruska Karoona Khamiistii ku xaqiijisay in la diiwaan geliyay 19 xaalado cusub oo COVID-19 ah oo 13 kamid ah ay rag yihiin 6-na ay haween yihiin. 11 qofood oo cusub ayaa ka bogsooday xanuunka.
18 kamid ah bukaannada cusub waxaa laga diiwaan geliyay gobalka Banaadir, hal bukaanna Koonfur Galbeed.
Tirada xaaladaha COVID-19 ee dalka laga diiwaan geliyay waxey gaartay 601, waxaana guud ahaan ka bogsooday 31 Ruux. 28 ruux ayaa dalka ugu geeriyootay cudurkaan.
Wasiirka Caafimaadka iyo Daryeelka Bulshada Xukuumadda Federaalka Soomaaliya, Marwo Fowziya Abiikar Nuur ayaa mawaadiniinta Soomaaliyeed ugu baaqday inay qaataan talooyinka caafimaad iyo amarrada dowladda ee qaybta ka ah qorshaha xakameynta faafitaanka Feyryska Karoona.
Qaar ka mid ah culimada Soomaalida ayaa sheegay tallaabooyinka loo qaadayo xakameynta cudurka ay ka mid tahay in la joojin karo jameecada masaajidyada.
Hase ahaatee waxaa wali lagu tukadaa masaajidyada magaalada Muqdisho, inkastoo qaarkood ay hirgaliyeen talooyinka kala fogaanshaha iyo isticmaalka maaskarada.
Sheikh cali Maxamuud Xasan(Cali wajiis), oo ah Xoghayaha guud ee Majmaca Culimada Soomaaliyeed, ayaa caddeeyay inaysan waajib aheyn in masaajidda lagu tukado xilliyada ay jiraan cudurrada faafa, waxuuna ku baaqay in salaadaha sunnada ah xaafadaha lagu dukado.
"Masaajidda inaan la imaanin asal ahaanba, oo guryaha lagu tukado ruqso ayaa loo heystaa, waa inaad arrintaas ogaataan. Muslimiintu marka ay cudurradaan oo kale yimaadaan waligood ma aysan dhihin masaajidda hala xiro - laakiin waa laga tagi jiray dhammaan masaajidyada", ayuu yiri Sheekh Cali Wajiis.
</doc>
<doc docid='bbc_war-52233178' lang='som' type='mono' source_url='https://www.bbc.co.uk/somali/war-52233178' term='COVID'>
Coronavirus oo sababay in dunida ay ku faafto dawo been abuur ah
Hay'adda caafimaadka adduunka ee WHO ayaa ka digtay tirada dawooyinka been abuurka ahi ee lala xiriirinayo cudurka Covid-19 ee dunida ku sii baahayo.
Hay'adda caafimaadka adduunka ee WHO ayaa ka digtay tirada dawooyinka been abuurka ahi ee lala xiriirinayo cudurka Covid-19 ee dunida ku sii baahayo.
Baaritaan ay BBC-du sameysay ayaa muujinaya in dawooyin badan oo been abuur ah lagu iibiyo waddamada qaaradda Afrika, iyadoo arrintaa looga faa'iideysanayo baahida ka jirta suuqyada caalamka, gaar ahaanna xilligan oo cudurka Coronavirus uu dinda aafeeyay.
WHO ayaa sheegtay in isticmaalka dawooyinkani ay ka dhalan karto "xaalad caafimaad oo halis ah."
Mid ka mid ah khubarada caafimaadka ayaa sheegaya in dayoowinkani been abuurka ahi ay keeni karaan xaalad caafimaad-darro oo barbar socota halista cudurkani Coronavirus.
Guud ahaan caalamka oo dhan, dadku waxay keydsanayaan dawooyinka muhiimka ah. Haseyeeshee, maadaama labada waddan ee inta badan soo saara dawooyinka caalamka ee kala ah Shiinaha iyo India ay haatan xayiraad saaran tahay, waxaa cirka isku sii shareeraya baahida loo qabo dawooyinkan, waxaana arrintaa ka faa'iideysanaya dawooyin been abuurka ahi oo dunida ku sii faafaya.
Isla usbuucii ay hay'adda caafimaadka adduunka ee WHO ku dhawaaqday in cudurkani uu yahay safmar ayaa waaxda booliska caalamka ee Interpol u qaabilsan dambiyada la xiriira dawooyinka waxay xabsiga dhigtay 121 qof oo ku kala sugan 90 waddan, waxaana gacanta lagu soo dhigay dawooyin been abuur ah oo lagu qiimeeyay in ka badan 14 milyan oo doolar.
Laga soo billaabo dalka Malaysia ilaa laga yimaado waddanka Mozambique, booliska waddamada caalamku waxay gacanta ku dhigeenkumannaan maryaha afka lagu duubto ah, kuwaasi oo la sheegay in ay wax weyn ka tarayaan cudurka Coronavirus.
"ka ganacsigan sharcidarroda ahi ee sida kuwa been abuurka ahi xilliyada ay jiraan dhibaatooyinka caafimaad ayaa muujinaya in aan marnaba dan laga lahayn nolasha dadka," ayuu yiri Jurgen Stock oo ah xoghayaha guud ee booliska caalamka ee Interpol.
Qiimaha dawooyinka dunida ayaa lagu sheegaa in kabadan hal tiriliyoon oo doolar, waxaana inta badan lagu soo farsameeyaa waddamada Shiinaha iyo India, halka lagu baceeyo waddamda Yurub, Koonfurta Ameerika iyo Aasiya, ka dibna waxaa loo sii kal gudbiyaa shirkado ganacsi oo ku sugan daafaha dunida.
Qaar ka mid ah shirkadaha sameeya dawooyinka ee dalka India ayaa BBC-da u sheegay in hadda ay sameeyaan 50-60% dawooyinkii ay horey u sameyn jireen.  20% dawooyinka Afrika laga isticmaalo waxaa sameeya shirkado laga leeyahay dalka India, haseyeeshee waddamada qaaradda Afrika  ayaa siyaabo kala geddisan waxaa haatan u saameeyay cudurka Coronavirus.
Shirkadaha sameeya dawooyinka ayaa sidoo kale dhibaato kala kulmaya qiimaha sii sara-kacaya ee waxyaabaha laga sameeyo dawooyinka.
Shirkad ku taal dalka Pakistan ayaa sheegtay in waxyaabaha laga sameeyo dawooyinka duumada lagula tacaalo ay xilliyadii hore kiilihii ku iibsan jirtay 100 doolar balse haatan uu yahay 1,150 oo doolar.
Maadaama waddamo badan xayiraado dhanka dhaqdhaqaaqa ahi lagu soo rogay, ma ahan oo kaliya in uu yaraanayo wax soo saarkii shirkadaha dawooyinka balse waxaa cirka isku sii shareeraya baahida loo qabo dawooyinkani, xilli dadyowga caalamku ay guryaha dhiganayaan keyd dawo, cabsi ay ka qabaan cudurka Coronavirus awgeed.
Arrintan ayaa keentay in ay soo bataan dawooyinka been abuurka ahi oo haatan ay ka digeyso hay'adda caafimaadka adduunka ee WHO.
Waxaa haatan gabaabsi sii noqonaya dawooyinka malaariyada lagu daweeyo. Tan iyo markii madaxweyne Trump uu sheegay in dawooyinka chloroquine iyo hydroxychloroquine oo inta badan lagula tacaali jiray cudurka duumada ay suurtagal tahay in lagu daweeyo cudurka Coronavirus, waxaa aad u sii kordhay baahida loo qabo dawooyinkaasi.
Balse hay'adda WHO ayaa sheegtay in aysan jirin caddeymo muujinaya in dawooyinkaasi lagula tacaali karayo cudurkani.
Wixii xilligaasi ka dambeeyay, waxa ay BBC-du ogaatay in dawada chloroquine oo been abuur ah aad loogu iibinayay gudaha waddamada Jamhuuriyadda Dimuquraadiga ee Congo iyo Cameroon. WHO waxay sidoo kale dawadaasi been abuurka ahi ku aragtay gudaha waddanka Niger oo aad loo iibsanayay.
Sida caadiga ahi, kunkii xabbo oo kaniinka dawada chloroquine ah ayaa waxaa lagu iibin jiray 40 doolar, balse gudaha waddanka Congo waxay haatan dawadaasi ka joogtaa 250 doolar.
</doc>
<doc docid='bbc_war-52261400' lang='som' type='mono' source_url='https://www.bbc.co.uk/somali/war-52261400' term='COVID'>
Coronavirus: Boris Johnson oo laga saaray isbitaalka
Ra'iisalwasaaraha UK Boris Johnson ayaa laga saaray isbitaalka kadib markii laga daweeyay xanuunka Coronavirus, balse durbaba shaqada kuma laaban doono, sida lagu shaaciyay war qoraal ah oo ka soo baxay xafiiskiisa.
Ra'iisalwasaaraha UK Boris Johnson ayaa laga saaray isbitaalka kadib markii laga daweeyay xanuunka Coronavirus, balse durbaba shaqada kuma laaban doono, sida lagu shaaciyay war qoraal ah oo ka soo baxay xafiiskiisa.
Mr Johnson, oo 55 sano jir ah, ayaa lseexiyay sibitaalka St Thomas' hospital, ee ku yaalla magaalada London Axaddii -  10 malamood ka dib markii laga helay fayraska Corona.
Muddo 3 habeen ah ayuu ku jiray qeybta xaaladda deg degga ee la geeya dadka ay xaaladooda caafimaad aad u liidata.
"Iyadoo laga duulaya talada dhakhaatiirta, ra'iisalwasaaraha si dhakhse leh shaqada uguma laaban doono. Wuxuu aad ugu mahadcelinayaa shaqaalaha isbitaalka oo siiyay daryeel aad u wacan", ayaa lagu yiri war qoraal ah o ka soo baxay xafiiskiisa.
Ra'iisal wasaaraha saaxiibtii, Carrie Symonds,  oo xaamilo ah ayaa barteeda Twitter-ka waxa ay ku soo qortay: " Waxaan u mahadcelinayaa qof walba oo fariin taageera iyo naxariis ku dheehan tahay ila wadaagay. Maanta waxaan dareemayaa inaan aad u nasiib badannahay".
Xoghayaha arrimaha dibedda Dominic Raab ayaa hadda ku sime u ah Boris Johnson, waxaana la rajeynayaa in ra'iisalwasaaruhu shaqada ka maqnaan doono muddo bil ah.
Mr Johnson' aabihii, Stanley Johnson, ayaa ku baaqay in wiilkiisa uu wakhti badan oo nasasho ah  qaato.
</doc>
<doc docid='bbc_war-52046775' lang='som' type='mono' source_url='https://www.bbc.co.uk/somali/war-52046775' term='COVID'>
Coronavirus: Laba goor makugu dhici karaa fayraska Covid-19?
Qaar ka mid ah bukaannada ayaa ka caafimaaday Covid-19, waxaana laga fasaxay cisbitaallada, balse mar labaad ayey xanuunsadeen, markii la baarayna waa laga helay. Fayraska corona, sida hargabka caadiga ah, wuu soo noqon karaa. Hadabba maxay ku kala duwan yihiin?
Qaar ka mid ah bukaannada ayaa ka caafimaaday Covid-19, waxaana laga fasaxay cisbitaallada, balse mar labaad ayey xanuunsadeen, markii la baarayna waa laga helay. Fayraska corona, sida hargabka caadiga ah, wuu soo noqon karaa. Hadabba maxay ku kala duwan yihiin?
Nin 70 sano jir ah, waa tusaalihii ugu horeeyay ee ah bukaan ka yaabiyay dhaqaatiirta, walwalna geliyay ogaanshaha fayraskan.
Waxaa lagu karantiilay cisbitaal ku yaalla Tokyo ka dib markii coronavirus laga helay bishii February.
Sida laga soo xigtay warbaahinta dowladda Japan ee NHK, ninkaas ayaa xanuunka ka caafimaaday wuxuuna dib u billaabay noloshiisii caadiga ahayd. Balse dhowr maalmood ka dib, dib ayuu u xanuunsaday, wuuna qandhaday.
Ninkii ayaa dib loogu celiyay cisbitaalka, dhaqaatiirta iyo isagaba la yaab ayey ku noqotay. Wuxuu ogaaday in mar labaad uu ku dhacay coronavirus.
Inkastoo uusan keligii ku ahayn xaaladdan ee dalka Japan, haddaba weerarka rogaal celiska ah ee coronavirus waxaa la kulma dad yar, balse tiro ahaan badan. Maxay tahay sababta?
Luis Enjuanes, oo ku taqasusay fayrasyada faafa, kana tirsan machadka Qaran ee Biotechnology (CSIC) ee dalka Spain, wuxuu BBC u sheegay in ugu yaraan boqolkiiba 14 ka mid ah bukaannada oo laga daweeyay Covid-19, in markale uu ku dhacay.
Wuxuu aaminsan yahay in arrintan aysan ka dhalan in mar labaad ay fayraska qaadeen, balse waa midkii hore oo "dib u soo rogaal celiyay".
"Sharaxeedeyda, iyo sida dad kale oo badan ay u dhigi lahaayeen, waa in coronavirus uusan dadka kala soocin, balse dadka qaar difaacooda jirka waa mid aad u xoogbadan," ayuu yiri Enjuanes.
"Marka ay daciifto jawaabta uu bixinayo difaaca jirka, fayraska oo meelaha qaar ku dhuumanaya ayaa weerar kale soo qaada."
Qaar ka mid ah fayrasyada waxay isaga dhex noolaan karaan jirka, seddax bilood iyo in ka badan.
"Marka qofka laga waayo fayraskii uu la xanuunsanaa, waxaa loo qaataa in jirkiisa uu iska difaacay fayraskaas, uusanna dib u soo noqoneyn," ayuu hadalka ku daray Enjuanes.
"Balse caabuqyada qaar ee fayraska uu ka tago ayaa jirka ku sii dhex noolaan kara, kuwaas oo ka dhuunta unugyada difaaca jirka".
Balse waxaa jiro arrin ku saabsan Covid-19 oo soo jiidatay seynisyahannada: Muddada kooban ee u dhexeysa marka uu bukaanka ka bogsado fayraska, haddana isla markiiba markale la xanuunsada.
Waan ognahay in unugyada difaaca jirka ay u shaqeeyaan qaabab kala duwan oo ay uga hortagaan xanuunada.
Tusaale ahaan, jadeecada oo hal mar qofka laga tallaalo marka uu yaryahay, way ku filan tahay jirkana wuu iska celin karayaa. In kastoo culimada caafimaadka qaar ka mid ah ay ku talinayaan in dadka qaar ee waaweyn ay u baahan karaan in la siiyo tallaalka casriga ah si aysan ugu dhicin jadeeco markale.
Waxaa jiro fayrasyo kale oo tallaalka aan looga hortagi karin, taas oo dhalineysa in qofka uu dhowr goor qaato ama difaaca gudaha uu xoojiyo.
Waxaa sidoo kale jira talaalo kale, tusaale ahaan, midka hargabka xun ama midka iska caadiga ah, taas oo sannad kasta la qaadan karo si soo noqnoqoshada fayraska looga hortago.
Maadaama uu Covid-19 weli cusub yahay, seynisyahannada waxay weli isku deyayaan in ay fahmaan sharaxaadda ah in hal qof uu laba goor oo isku dhow uu ku dhaco fayraskan.
Isidoro Martínez, oo ah cilmi baare ka tirsan Machadka Caafimaadka ee Carlos III, e ku yaalla magaalada Madrid, wuxuu sheegay in inkastoo dib uu u soo noqon karo coronavirus, in haddana in layaab iyo wax cusub in ay tahay in Covid-19 oo si degdeg ah u soo rogaal celinayo.
"Haddii uu daciifo difaaca jirka, mar kale haddii xanuun kale bilowdo, waa arrin iska caadi ah in qofka uu markale ku dhaco.
"Laakiin, waa arrin naadir ah in qofka marlabaad laga helo isla fayraskii, isla markii laga daaweeyay. Sidoo kale, inta aan ka war-hayno, fayraskan corona isma badalo sida hargabka kale ee caadiga ah," ayuu hadalka ku sii daray.
</doc>
<doc docid='bbc_war-52268352' lang='som' type='mono' source_url='https://www.bbc.co.uk/somali/war-52268352' term='COVID'>
Coronavirus: Jimicsiga Museveni iyo qodobo kale oo la xiriira xayiraadaha Afrika
Iyadoo dadka ku nool qaybo ka tirsan dunida ay la qabsanayaan bandowga iyo xaaladaha nolosha ee ka dhashay xanuunka coronavirus, ayaa waxaanu halkan idinkugu soo gudbin doonnaa lix dhacdo oo la isla dhex marayo oo xilligan ka dhacay gudaha Afrika.
Iyadoo dadka ku nool qaybo ka tirsan dunida ay la qabsanayaan bandowga iyo xaaladaha nolosha ee ka dhashay xanuunka coronavirus, ayaa waxaanu halkan idinkugu soo gudbin doonnaa lix dhacdo oo la isla dhex marayo oo xilligan ka dhacay gudaha Afrika.
Siyaasi ku jira da`da 70-meeyada ayaa noqday qofkii ugu da`da weynaa ee ka qeyb qaata muuqaal xujo ah oo aad u shaac baxay, kaas oo soo jiitay dad badan oo ku nool Gambia.
"71-jirka weli wuu xooggan yahay," Ousainou Darboe ayaa sidaasi u sheegay BBC-da, kaddib markii uu dhammeystay ilaa 10 jeer oo jimicsiga ah, balse wuxuu ballan qaaday inuu mustaqbalka gaarsiin doono ilaa 25.
"Waxa uu 25 jir sameyn karo, anigana waan sameyn karaa. Waxaan xujeysanayaa dhammaan hoggaamiyeyaasha inay sidaas oo kale sameeyaan, si hoggaamiyeyaasha Afrika aysan u noqon kuwo fadhiid ah."
Tan iyo toddobaadkii la soo dhaafay, siyaasiyiin iyo dad caan ah oo ku nool Gambia ayaa xujadaas soo furay,waxaana ka mid ah fannaanka caanka ah, Jaliba Kuyateh.
Cumar Wally oo ah weriye u dhashay Gambia ayaa sheega in dad kala duwan ay ka qeyb qaadanayaan xujadaas oo ay ku dheehan tahay farriin qalbiga taabaneysa: "Ku negow guriga, joojina faafitaanka coronavirus."
Waxay dhiirri-gelin u noqon kartaa madaxweynaha 75 jirka ah ee Uganda, kaas oo Khamiistii iska soo duubay muuqaalka - maalin kaddib markii uu mamnuucay in bannaanka jimicsi lagu sameeyo.
Yoweri Museveni ayaa si xiriir ah u sameeyay 21 jimicsiga xabadka ah, wuxuuna ugu baaqay dadka inay sidaas oo kale ku sameeyay guryahooda.
Hooyo 19 jir ah oo qabtay fayraska Corona, taas oo toddobaadkan ku umushay xarun karantiil oo ku taalla dalka Cameroon ayaa sheegtay inaysan weli arkin gabadheeda.
Dhaqaatiirta ayaa BBC-da u xaqiijiyay in ilmaha yar ay geeyeen meel lagu daryeelo si uusan fayraska ugu dhicin.
Marie Youri oo ah hooyo ugub ah ayaa sheegtay in shaqaalaha caafimaadka ay niyadda u dejiyeen: "Kelinimo ayaan dareemay. Aad baan runtii u yaabay waana oynayay. Dhaqaatiirta ayaa i caawiyay, waxay ii sheegeen inay wax walba hagaagi doonaan."
Hooyada iyo cunuggeeda ayaa la sheegay inay haatan wanaagsan yihiin ayna ku jiraan qeybo kala duwan oo ka tirsan isbitaal ku yaalla caasimadda dalkaas, ee Yaoundé.
Gabadha yar oo lagu magacaabo Foraya ayaa dhalatay iyadoo miisaankeedu uu yahay 2.1kg (4.6lb) kamana aysan muuqan calaamadaha fayraska. Ms Youri ayaa haatan la daweynayaa oo qaadaneysa hawada oxygen-ka, waxaa mar kale coronavirus laga baari doonaa 10 maalmood gudahood.
Kemme Kemme Marileine, oo ka mid ah dhaqaatiirta ka umuliyay ilmaha, ayaa sheegtay inay aad uga murugootay kiiskan gaarka ah.
"Waxaan ka fekerayay gabadhaas yar... ee lahayd uurkeedii ugu horreeyay, waxaana is lahaa: 'Waxaan doonayaa in cunuggan uu noolaado.'"
Yaneu Ngaha Bondja Junie, oo ay isla shaqeeyaan Kemme, kuna takhasustay cudurrada haweenka ayaa ugu baaqday hooyooyinka uurka leh ee qaba fayraska inaysan walwalin.
Qalab gacmaha lagu dhaqdo oo ay sameeyeen arday dhigata jaamacad ku taalla Uganda ayaa lagu wadaa in la dhigo dhammaan xarumaha jaamacadda.
Qalabkan oo cadceedda ku shaqeeya isla markaana aan u baahneyn inuu qofku gacmihiisa ku taabto ayaa waxaa soo saariddiisa ku baxday $24 (£19.50) waxaana loogu talo galay dadka saboolka ah.
"Qalabkan waxaa la dhex gelin karaa caag walba oo biyaha lagu shubo, jirgaan ama fuusto, sida uu qofku u awoodo," ayuu BBC-da u sheegay Umar Yahya oo ah bare ka tirsan jaamacadda.
Waxaa qalabkaasi sameeyay arday baarayaal ah oo lagu kala magacaabo Lucky Mwaka iyo Mansoor Muhammad, isla markaana dhigta Jaamacadda Islaamiga ah ee Uganda.
Qorshaha ardaydan ayaa ahaa inay isticmaalaan tiknolojiyadda, si loo yareeyo taabashada meelaha laga yaabo inuu fayrasku gaaray.
"Haddii aad ku sugan tahay meelaha ay biyuhu ku yar yihiin, waxaad isticmaaleysaa inta aad u baahan tahay inaad gacmaha ku dhaqato," ayuu yiri Mr Mwaka.
Aroos ka dhacay dalka Koofur Afrika ayaa waxaa la keenay labo boonbalo oo beddelay martidii ka qeyb geli lahayd arooska, maaddaama dalkaasi laga joojiyay isu imaatinnada bulshada sababo la xiriira xanuunka coronavirus.
Isu imaatinnada bulshada ayaa laga joojiyay dalkaas, waxaase la oggol yahay dhaqdhaqaaqyada muhiimka ah, waxaa sidoo kale la mamnuucay iibka aalkolada iyo sigaarka.
Xaqiiqdii, toddobaadkii la soo dhaafay lammaane ku nool Koofur Afrika ayaa la xiray kaddib markii iyaga iyo martidooda ay xaflad sameysteen.
Balse Dan Mace oo filimaanta duuba ma uusan dooneyn inuu niyad jebiyo gacalisadiisa  Gabrielle Esterhuizen, sidaas darteed wuxuu kaga farxiyay xaflad uu ugu dhex sameeyay gudaha beertooda oo ku taalla Cape Town.
Muuqaal uu ka soo duubay xafladdooda ayuu ku soo wadaagay baraha bulshada, taas oo uu xiriirinayay saaxiibkood oo ku sugan Mareykanka kaas oo ka soo wacay muuqaal,
Korontada iyo biyaha ayaa laga dhigay bilaash dalka Guinea, oo sidoo kale dhammaan gaadiidka dadweynaha haatan lagu raaco si bilaash ah.
Ra`iisul Wasaare Ibrahima Kassory Fofana ayaa arrintaas ku dhawaaqay toddobaadkan, waxayna socon doontaa muddo saddex bilood ah, iyadoo ay dalkaasi uga baxday lacag dhan $264m (£212m)
Wuxuu sheegay in tallaabooyinkaas ay qeyb ka yihiin dadaallada uu dalkaasi ugu jiro wax ka qabashada xasaradda caafimaad ee dalkaasi, oo laga yaabo inay saameyn ku yeelato dhaqaalaha iyo nolosha bulshada.
Tallaabooyinkan ayaa ku soo aaday xilli xasilooni-darro siyaasadeed ay dalkaasi ka taagan tahay, taas oo la xiriirta dastuurka cusub. Waxay sidoo kale imaaneysaa keliya afar sano kahor markii ay dalkaasi ka jirtay xasaradda cudurka Ebola.
Qiimaha dawooyinka iyo dhammaan waxyaabaha aasaasiga ah ayaa la yareeyay ilaa bisha June, sidoo kale waxaa meesha laga saaray canshuurta laga qaadi jiray hoteellada iyo ganacsiyada dalxiiska la xiriira.
Waxaa sidoo kale la yareeyay qiimaha kirada guryaha, ilaa bisha December.
Siyaasiga mucaaradka ah Faya Millimono ayaa sheegay inay tahay dowladda ay sidoo kale tixgeliso yareynta qiimaha shidaalka.
Gabayga Round-robin
Saddex iyo toban gabyaa ah oo ku kala sugan qaaradda ayaa iska soo duubay muuqaal iyagoo akhrinaya qeyb ka mid ah gabayga, waa gabay uu sanadkii 1962 tiriyay qoraa u dhashay Nigeria laguna magacaabo Christopher Okigbo.
Muuqaallada gabayga round-robin ayaa haatan la isugu geeyay hal muuqaal.
Lola Shoneyin oo ah qoraa iyo gabyaa u dhalatay Nigeria, taas oo mashruuca bilowday, ayaa haatan waxay ku guda jirtaa inay barto da`yarta akhristayaasha iyo qoraayada ah gabayadii cajiibka ahaa ee ay qaaraddu lahayd.
Waxay BBC-da u sheegtay in sababta ay gabaygaas u dooratay ay tahay dareenka nuglaansho ee uu xambaarsan yahay.
"Dad badan ayaa dareemaya nugeyl sababo la xiriira Covid-19 oo ah mid aan kala sooc lahay. Dadka ayaa dareemaya jileec iyo nuglaansho.
"Waxaan u maleynayaa in gabayga Okigbo, uu si wacan uga hadlayo xaaladda.
"Waxaan jeclaan lahaa inaan arko da` yar badan oo akhrinaya Okigbo. Rajo ayay sidoo kale ka heli doonaan halkaas."
Abwaannada ka qeyb qaatay mashruucaas waxay kala yihiin Wana Udobang, Logan February, Lebo Mashile, Titi Sonuga, Lemn Sisay, TJ Dema, Nii Ayikwei Parkes, Clifton Gachagua, Nick Makoha, Efe Paul Azino, Kayo Chigonyi, Kola Tubosun iyo Natalia Molebatsi.
</doc>
<doc docid='bbc_war-52539408' lang='som' type='mono' source_url='https://www.bbc.co.uk/somali/war-52539408' term='COVID'>
Coronavirus: Seddax sheeko oo quluubta dadka Hindiya taabatay
Iyadoo Hidniya ay la daalaa dhaceysa  saameynta ka dhalatay xayiraadda coronavirus e lagu soo rogay dalkaasi  ayaawaxaan halkaan idinkula wadaageynaa sedax sheeko oo qalbiga taabanaya oo la xiriira dad u socdaalay in ay  farxad galiyaan qof .
Iyadoo Hidniya ay la daalaa dhaceysa  saameynta ka dhalatay xayiraadda coronavirus e lagu soo rogay dalkaasi  ayaawaxaan halkaan idinkula wadaageynaa sedax sheeko oo qalbiga taabanaya oo la xiriira dad u socdaalay in ay  farxad galiyaan qof .
Waad iga farxiseen
Hindiya waxaa ay xayiraad ku jirtay tan iyo  25-kii bishii Maarso,iyadoo taasi ay keentay in  dad badan  ay ku xayirmaan guryaha isla markaana ay kali ku noqdeen gaarahaan dadka waayeelada ah ayaa cidlo dareemay kuwaas oo ay is waayeen qoysaskoodii iyo saaxiibadood.
Karan Puri, waa odey waayeel ah oo degan magaalada    Panchkula, oo taala waqooyiga gobalka Haryana, waxaa uu dareemay farxad iyo reyn-reyn kadib markii dhawaan ay boolisku garaaceen albaabka gurigiisa .
Muuqaal laga duubay oo ilaa iyo hadda lagu wadaagayo baraha bulshada ayaa waxaa la arkayay iyadoo Mr Puri oo taagan alaabka gurigiisa kuna dhawaaqaya  "waxaan ahay Karan Puri" waxaan noolahay kaligey waxaan ahay muwaadin."
Balse Maxaa dhacay,  dhalashao wanaagsan  ayay ku heesayeen asakartii waxaana uu is waydiyay Mr Puri oo la yaabay  sida ay ku ogaadeen askartu  in caruurtiisii ay ka maqanyihiin isaga oo ilmeynaya
Booliska ayaa u sheegay in aysan jirin sabab kalifi karta in uu cidlo dareemo waxaana ay ugu calool qaboojiyeen in ay ehelkiisa oo kale u yihiin iyagoo markaa bilaabay in ay jaraan  cake, dhalashadiisa ayna siiyaan waxyaabo hadiyado ah sidoo kale waxey marka kale u qaadeen heesta dhalashada .
"Waad mahadsantihiin  ayuu ku yiri isaga oo u sheegay in maalintiisa ay farxad galiyeen."
Dhaqaatiirta dalka Hindiya  ayaa sida meelaha kale waxaa ay safka hore kaga jiraan la dagaalanka fayraska faafa ee corona waxaana ay shaqeeyaan saacdo badan si ay u qaataan doorkooda kaga aadan xakameynta cudurkaan.
"Heerka welwelka iyo walaaca shaqada waa mid aad u sareeya ayuu yiri Kaushik Barua, oo ah  30-jirr- ah kana shaqeeya isbitaal  gaar loo leeyahay oo ku yaala  caasimadda dalka Hindiya ee Delhi.,"
"Balse safarkaan adag waxaa jira hal  qof  oo  si dhab ah ii caawiyay ayuu yiri ".
Milkiilaha gurig, Rohit Suri, waxaa uu u kariyaa cunto  maalin walba isaga oo cunto kulul baaquli uga dhiga  si uu cuno marka uu shaqada ka soo laabto isaga oo daalan.
Labada nin ayaa noqday saaxiibo isu wanaagsan  iyadoo Mr Suri uu sidoo kale noolyahay kaligii.
"Waan ku faraxsanahay in xiligaan  aan wada galno sawir muujinaya saaxiibtanimadeena ayuu yiri  Dr Barua," oo blog uu leeyahay isla markana caan ka aha baraha bulshada soo dhigay sawirka idin muuqadaoo ah isaga saaxiibkaa iyaga oo waliba raacaya mid ka mid ah talaabooyinka fayraska looga hortago ee kala fogaanshaha.
Dr Barua  ayaa sheegay in uu  dareemayo in uu leeyahay nasiib wnaagsan  sababtoo ah mid ka mid ah saxiibadii oo isna dhaqtar  ayaa haweenay uu guri ka deganaa waxaa ay ka saartay gurigeeda .
Dhowr dhaqaatiir iyo kalkaaliyaal cafaimaad ah ayaa dalka Hindiya ka cowday in milkiilayaasha guryaha ay ka saareen guriyihii ay ka daganaayeen iyadoo ay ka cabsi qabaan in ay qaadsiiyaan fayraska corona.
"Mr Suri wuxuu ahaa  insaan aad u naxariis badan isaga oo kale ayeyna dunidu u baahantahay waqtigaan oo kale  ayuu yiri," Mr Barua
Kaliya ma aha in Vatsal Sharma uu dabaal dego   dhalashadiisa 15-aad ay ku soo aaday  inta lagu gudo jiro  xayiraadda  balse wuxuu dhiganayaa xafladda aabihii oo aan la joogin .
Wuxuu  u aaday  dalka Mareykanka shaqo suurta galna uma noqon in uu soo laabto waqtigaan maadama ay Hindiya joojisay duulimaadyadii.
Marka  Mr Sharma  wuu la yaabay wayna taabtay in wali aabihii ay u suuragashay dabbaal degga   dhalashadiisa isla markaana uu usoo diri karo doorashaha dhalashada isagoo soo marsiiyay booliska
Aabihii ayaa waydiistay booliska magaalada hadii ay wiilkiisa kala qayb qaadan karaan farxada xaflada dhalashadiisa iyagoo isaga matalaya  sidaas darteed ayay boolisku u tageen xaafadda iyaga oo fulinaya codsigiisa.
Muuqala ay barta tweeter-ka soo dhigeen boolisku ayaa Mr Sharma  waxaa uu ku sheegay in sanadkana ay boolisku u sameeyeen xaflad dhalasho oo gaar ah isla markaana faraxd galisya
Muuqaal ay boolisku soo dhigeen bartooda Twitter-ka ayaa , Mr Sharma  waxa uu ku yiri, "Sanadkan booliiska waxa xafladeyda dabaadegga ka dhigeen mid xasuus gaar ah mudan. Aaad baan u jecleystay!"
</doc>
<doc docid='bbc_war-52124679' lang='som' type='mono' source_url='https://www.bbc.co.uk/somali/war-52124679' term='COVID'>
Coronavirus: Maxay yihiin sababaha khatarta gelinaya shaqaalaha caafimaadka?
Shaqaalaha caafimaadka waxay door muhiim ah kaga jiraan dagaalka ka dhanka xanuunka Covid-19.
Shaqaalaha caafimaadka waxay door muhiim ah kaga jiraan dagaalka ka dhanka xanuunka Covid-19.
Kumannaan ayaa qaaday feyraskan, halka tiro badan oo sii kordheysana ay ka muuqato in shaqaalaha caafimaadku xataa ka mid yihiin kuwa u dhintay.
Inkastoo ay jiraan, dharka loogu talagalay ee lagaga gaashaanto iyo weji gashiyo loogu talogalay in afka iyo sanka lagu xidho, haddana dhakhaatiirta, kalkaalisooyinka iyo shaqaalaha kale ee caafimaadka waxay ka nugul yihiin dadka kale, iyadoo weliba ay suuregal tahay in xannuun ahaanna ka darnaadaan.
Khubarada waxay sheegayaan in tirada sii kordheysa ee feyraskaas ah ee soo gaadhi karta shaqaalaha caafimaadka ay tahay waxa ugu weyn ee qasbaya cabsida.
Ka dib, marka feyraska uu galo jidhka, wuxuu weerarayaa unugyada difaaca jidhka waxaana uu isu sii fidinayaa si iskii ah. Taas oo maalin walba uu sii fidayo, sida darteedna qofka xanuunka uu hayo wuxuu gaadhayaa heer feyras badan uu gudaha jidhkiisa ku tarmo.
"Badnaanta feyraska ee gudaha iigu jira, waa markasta oo aan kuu sii gudbin karo," waxaa sidaa BBC u sheegay Prof Wendy Barclay, oo ka tirsan Waaxda Xanuunnada Faafa ee Imperial College London.
Dhakhaatiirta iyo kalkaaliyeyaashu waxay badanaa ku dhawaadaan oo si toosa ula macaamilayaan dad qaba fayraska oo tiro badan, taas oo macnaheedu yahay waxay khatar ugu jiraan in iyana ay qaadaan.
Hal dhibbane oo qalliin ku gelayay Wuhan, Shiinaha, ayaa qaadsiiyey 14 shaqaale caafimaad ah sida laga soo xigtay Haayadda Caafimaadka Adduunka (WHO).
Prof Barclay ayaa sheegay: "Hab dhiska difaaca jidhka, haddii aad xataa caafimaad qabto way ku adkaanaysaa inay iska caabbiyo feyraskan corona."
Haddii qofku qabo fayraska 'Covid-19 ', oo sidoo kale loo yaqaan "Sars-CoV-2), wuxuu ku noolaadaa neef-mareenka dhuunta, isagoo diyaar u ah inuu ku fido hab neefsi ama qufac ah.
"Markasta oo aan neefsanno ama aan hadalno, waxaan soo dejineynaa dhibco ka soo baxa sanka iyo cunaha oo aan hawada ku soo deyno," ayuu Barclay u sheegay barnaamijka Newsnight.
Qaar ka mid ah dhibcahan ayaa sidoo kale dhulka ku dhaca oo wasakheeya walxaha ay ku kor dhacaan. Taasina waa sababta naloogu sheegay inaan is ilaalinno oo aan gacmaheenna dhaqno.
Ma cadda tirada feyras ee qofka ka dhigi karta mid xanuunkii qaba ama uu soo ritay.
Xaqiiqatan weli ma ogin sida dhabta ee fayraskan uu ugu gudbo shaqaalaha caafimaadka ee jooga goobaha lagula tacaalayo.
Laakiin xogta xanuunkii SARS, ee sannaddadii 2002 iyo 2003 waxay sheegaysaa in 21% dadka sii fidiyey ay ahaayeen shaqaale cafimaad, sida laga soo xigtay Haayadda Caafimaadka Adduunka (WHO)
Sidoo kale xog la mid ayaa laga diwaangeliyey kuwa maamulaya bukaanka feyraskan Covid-19 qaba.
Dalka Taliyaaniga, in ka badan 6,200 oo ahaa kuwii qaaday xanuunkan waxay ahaayeen shaqaalaha caafimaadka.
Dalka Spain,  waxaa lagu qiyaasaa 6,500 xirfadlayaasha caafimaad ee qaaday fayraska corona.
Bilowgii bishii March waxaa lagu qiyaasay dadka Shiinaha ee shaqaale caafimaad ah ee qaaday in ay ahaayeen 3,300.
Taas oo ka dhigan ku dhawaad 4-12% boqolkiiba, kiisaska la xaqiijiyey ay ahaayeen shaqaale caafimaad.
Mid ka mida saraakiisha caafimaadka ee Britain ayaa BBC-da u sheegay in boqolkiiba konton shaqaalaha caafimaadka ay yihiin kuwa yara xanuusan.
Dalka Faransiiska, dhakhaatiirta ayaa tallaabo sharci ah ka qaadaya dowlada waxayna sheegeen in ka careysan yihiin in aysan helin qalabka difaaca jirka ee la xirto marka ay dhaqaatiirta la tacaalayaan kuwa qaba coronavirus.
Dhakhaatiirta iyo kalkaaliyayaasha caafimaadka ee Zimbabwe ayaa bilaabay iyana shaqo-joojin iyaga oo ka cabanaya maqnaanshaha qalabka PPE maaddaama waddanku uu bilaabayo bandow saddex toddobaad ah oo ah isku da  lagu joojinayo faafitaanka feyraska.
Gudaha Boqortooyada UK, Neil Dickson, oo ah madaxa fulinta ee hay'adda Britain u qaabilsan shaqaalaha daryeelka caafimaadka, ayaa sheegay in la'aanta qalabka badbaadada ay curyaamisay kalsoonidii dhakhaatiirta iyo kalkaaliyayaasha caafimaadka.
In kasta oo dawladda Britaib ay biloowday adeegsiga ciidanka si ay ugu qaybiso malaayiin maaskarka wejiga ah shaqaalaha caafimaadka, "waxay qaadaneysaa waqti in la dhiso oo la soo celiyo dareenkaas", Dickson ayaa aaminsan sidaasi.
Dhibaatada kale ayaa ah soo saarista alaabadan guud ahaan Aasiya iyo Shiinaha. Shiinahana, hubinta iyo gaadhsiinta bixintiisu waxay noqon doontaa caqabad weyn."
</doc>
<doc docid='bbc_war-52445716' lang='som' type='mono' source_url='https://www.bbc.co.uk/somali/war-52445716' term='COVID'>
Coronavirus: 'Ninkii aan lix bilood ka hor is guursannay dhakhtarka ayuu aaday mana uusan soo noqonin'
Maalin uun ka dib markii ay ka soo laabatay aaska seygeeda, haweeneydan waxay dadka kula talisay inay si adag ugu hoggaansamaan amarka bandowga oo aysan guryahooda ka bixin.
Maalin uun ka dib markii ay ka soo laabatay aaska seygeeda, haweeneydan waxay dadka kula talisay inay si adag ugu hoggaansamaan amarka bandowga oo aysan guryahooda ka bixin.
Andy Wyness, oo 53 sano jir ahaa, ayaa u geeriyooday Covid-19, 6 bilood uun kadib markii uu la aqal galay xaaskiisa oo 25 sano ay wada socdeen, waxayna makaas ka soo laabteen dalxiis ay u aadeen Wales.
Xaskiisa Sandra ayaa dadka ka codsaneysa in aysan jabinin sharciga kala fogaanshaha. Waxay sheegtay in feyraska uu ''albaabada guryaha taagan yahay''.
Sandra Wyness, oo 58 jir ah, ayaa sheegtay in seygeeda uu caafimad qabay markii lagu arkayay calaamadaha xanuunka Coronavirus.
Waxay sido kale sheegtay inay ku kaftamisay in mar walbo oo dalxiis yar ay aadaan uu ku dhaco qabow ama burukiito.
Calamadihii xanuunka ee uu qabay ayaa ka daray, qanadhadii ayaa sare u kacday, qufaciina wuu ku sii xoogeystay, wuxuuna go'aansaday in uu isbitaalka aado oo u dhaqtar la kulmo.
Mrs Wyness waxay tiri: "isaga ayaa gaariga kaxeystay, kadibna waxaa na soo wacday kalkaaliso oo noo sheegtay in ay neefta dhibeyso oo xaaladdisa ay liidato, sidaasi darteedna ambulance la saari doono oo isbitaal kale la geyn doono".
"Waan ogaa in xaaladiisa ay culustahay."
Markii uu guriga ka baxay si uu dhaqtar ula kulmo ayaa Sandra ugu dambeysay araggiisa.
Andy waxa la geeyay isbitaalka dadweynaha ee  Wishaw ee ku yaalla waqooyiga Lanarkshire ee dalka Ingriska. Maalintii xigtayna waxaa lagu sheegay xanuunka Covid-19.
Shan beri kadib waxaa la geliyay qeybta xaaladda halista ah ee loo yaqaanno ICU-da, waxaa lagu xiray qalabka neefsashada ka caawiya dadka, balse feyraska ayaa la wareegay jirkiisa oo dhan.
Mrs Wyness waxay tiri: "Waan wacayay labo ilaa saddex jeer maalintii balse iima suurta gelin inaan arko. Waxay nala soo xiriireen Khamistii, dhakhtar ayaana noo sheegay inaan isku diyaarino xaalad adag.
''Maalintii Isniinta wuu yara roonaa balse wali wuxuu u baahnaa qalab ka caawiya neefsashada. Waxay ila soo xiriireen 6-dii galabnimo, waxayna ii sheegeen in ay xaaladdiisa la tacaaleen oo qandhadiisa la dejin waayay, oxygen-na ay ku xireen oo ay caawin waysay. Waxay i weydiyeen in uu qof ila joogo, labo daqiiqo kaddibna waxay ii sheegeen in uu geeriyoday isagoo ay ag fadhiyaan labo kalkaaliyayaal."
Mrs Wyness waxa la siiyay fursad ah in ay seygeeda la joogto balse ay ka fogaato 2 mitir ayna xirato qalabka la'iskaga difaaco cudurka. Sidoo kale markay ka baxdo isbitalka la karantiili doono ugu yaraan labo toddobaad.
Waxay dooratay inaysan aadin, iyadoo sheegtay inay tahay wax uusan ku qanci lahayn isaga.
"Ma usan qabin cudurrada dadka qaba ay halista ugu jiraan u dhimashada coronavirus. Laakiin dhiig kar yar ayuu qabay. Wax kale ma usan qabin.
Andy wuxuu ahaa nin dad badan oo wuxuu u shaqeyn jiray dowladda hoose ee North Lanarkshire, wuxuuna ahaa aabe iyo awoow la jecelyahay.
Balse waxaa loo oggoladay 10 ka mid ah qoyskiisa oo kali ah inay ka qeyb galaan aaskiisa.
"Waxaan ahayn 10 ruux oo kali ah, dadkana inay isoo hor istaagaan way ku adkeyd oo ay igala hadlan arrimaha tacsida," ayey tiri Mrs Wayness.
Waxay rajeyneysaa mustaqbalka in ay xaflad u qabato boqolaalka qof ee saygeeda taqaannay si ay dhammaantood u xusaan. Waxay sidoo kale rajeyneysaa in dadka haddii ay akhristaan sheekada qoyskeeda ay si wanaagsan uga fikiri doonaan inta aysan jabinin talooyinka khubarada caafimaadka iyo amarrada dowladahana.
Waxay tiri: "Waxaan filaayay in Andy uu albaabka u soo gali doono sidii uu markii horeba uga baxay.
Waxay intaasi ku dartay in ''dadka aysan ogeyn halka uu feyraska ka jiro oo xita qofka ku ag fadhiyo laga yaabo in uu qabo, sidaas awgeedna kali ahaanshada iyo kala fogaanshaha ay muhim tahay."
Haweeneydan ayaa sheegtay inay ka qoomameyneyso sababta ay dhaqso isku guursan waayeen walow uu arooskooda dhacay bishii October iyagoo isla noolaa muddo 25 sano ah. Waxay ogaadeen in noolasha ay qiimo leedahay.
Waxay tiri: "Waxaan jelaan lahaa inaan aragno mar hore, si aan dhaqso u aqal galno''.
"Tan iyo intaan is guursannay wuxuu maalin walba igu dhihi jiray, maalintii arooskeenna waxay ii ahayd maalintii iigu farxadda badneyd dunida."
</doc>
<doc docid='bbc_war-52274948' lang='som' type='mono' source_url='https://www.bbc.co.uk/somali/war-52274948' term='COVID'>
Coronavirus: Ra’iisul Wasaaraha Masar oo cambaareeyay dad hor istaagay aaska dhakhtarad ‘fayraska’ u dhimatay
Ra'iisul Wasaaraha Masar ayaa waxa uu cambaareeyay koox dad ah oo ku nool tuul dalkaas ku taal kuwaas oo hor istaagay aaska dhakhtarad lagu soo warramayo inay cudurka coronavirus u dhimatay, dadka falkaas ku dhaqaaqay ayaa waxa uu ku tilmaamay "xushmad-laawayaal".
Ra'iisul Wasaaraha Masar ayaa waxa uu cambaareeyay koox dad ah oo ku nool tuul dalkaas ku taal kuwaas oo hor istaagay aaska dhakhtarad lagu soo warramayo inay cudurka coronavirus u dhimatay, dadka falkaas ku dhaqaaqay ayaa waxa uu ku tilmaamay "xushmad-laawayaal".
Ra'iisul Wasaaraha "oo ku hadlaya afka dadka Masar" ayaa khadka taleefanka waxa uu ku raaligeliyay Mustafa Madbouly oo ah ninkii qabay haweeneydka geeriyootay, bayaan laga sii daayay warbaahinta qaranka ayaa sidaasi lagu sheegay.
Saddex iyo labaatan qof ayaa loo soo xiray arrintaasi ka dhacday deegaanka Shubra el-Bahou ee Nile Delta.
Waxaa la rumaysan yahay inay ka cabsanayeen haddii maydka halkaas lagu aaso ay suuragal tahay in fayraska uu deegaanka ku faafo.
Dhakhtaraddaas oo 64-jir aheyd oo lagu magacaabi jiray, Sonia Abdelazim, ayaa waxa ay geeriyootay maalintii Jimcaha. Wararkuna waxa ay sheegayaan in laga helay xanuunka Covid-19, walow walaalkeed uu arrintaasi diiday, uuna sheegay in walaashii ay u dhimatay oofwareen.
Markii la damcay in la aaso ayaa dadka deegaanku waxa ay hor istaageen gaarigii ambalaaska ahaa ee maydka lagu waday inuu gudaha u galo xabaasha.
Booliska ayaa markiiba lawacay waxa ayna sunta dadka kaga ilmaysiisa ku kala eryeen dadkii dibadbaxayay ka hor inta uusan aasku dhicin, warar ayaa sheegaya.
Dadka la xiray ayaa waxaa la hayn doonaa muddo 15 cisho ah waa mudada uu baaritaanka soconayee.
Dhacdada ayaa si weyn loo cambaareeyay, iyadoo dacwad oogaha guud ee dalkaas Hamada el-Sawy uu arrintaasi ku tilmaamay "fal argagixiso", sida ay ku warramayso wakaaladda wararka ee Associated Press.
Sheekha ugu wayn ee Muslimiinta Sunniga ee Masar, Sheekh Axmed al-Tayeb, ayaa sheegay in waxa dhacay ay aheyd "wax xun oo aan ku habboonayn akhlaaqda bini'aadamnimada iyo diintaba" waxa uuna ku baaqay in la soo afjaro "takoorka lala xiriirinayo cudurka".
Dalka Masar oo ah waddanka ugu dadka badan Bariga Dhexe ayaa waxa uu soo rogay xayiraado adag oo xiriir ah oo uu ku jiro bandow habeenkii ah, si la isugu dayo in lagu xakameeyo faafitaanka coronavirus.
Mas'uuliyiinta ayaa waxa ku warrameen 159 qof inay cudurka u dhinteen, halka ay diiwaangeliyeen in ka badan 2,000 oo kiis.
</doc>
<doc docid='bbc_war-52233183' lang='som' type='mono' source_url='https://www.bbc.co.uk/somali/war-52233183' term='COVID'>
Maxaad kala socotaa bukaankii Muqdisho ugu geeriyooday Coronavirus?
Waxaa jira walaac ku saabsan xaaladda cudurka Coronavirus ee gudaha dalka Soomaaliya tan iyo markii dowladda Soomaaliya ay ku dhawaaqday dhimashadii ugu horreysay ee uu sababay cudurkani.
Waxaa jira walaac ku saabsan xaaladda cudurka Coronavirus ee gudaha dalka Soomaaliya tan iyo markii dowladda Soomaaliya ay ku dhawaaqday dhimashadii ugu horreysay ee uu sababay cudurkani.
Bukaan 58 jir ah oo muddo xanuunsanaa ayaa noqday qofkii ugu horreeyay oo Soomaaliya ugu dhintay cudurkaasi. Sidoo kale afar qof oo hor leh ayaa lega helay cudurkan, taa oo tirada guud inta la ogyahay ka dhigayso 12 qof.
Walaaca ugu weyn ayaa ah in bukaankaasi uu muddo sagaal ilaa toban maalmood ah uu yiillay cusbital gaar loo leeyahay isla markaana aan looga shakin cudurkaasi.
Sidoo kale waxaa walaaca kordhiyay dadkii la macaamilayay  bukaankaasi oo qaarkood hadda aan la ogayn xaaladdooda caafimaad.
Maxamuud Saahid Maxamuud oo ah madaxa caafimaadka ee Cusbitaalka Aadan Cadde ee magaalada Muqdisho oo ah halka uu muddada jiifay bukaankaasi ayaa BBC-da u sheegay in bukaankaasi uu markii hore qabay xanuunka Oof-wareenka, sidaa awgeedna ay neeftu dhibeysa.
"Markii hore, wuxuu ahaa odey xanuunsan oo Soomaaliyeed. Oof-wareen ayuu qabay. Marka odeygaan ogsijiin ayuu u baahday, ogsijiinkaasi ayaana xaaladdiisa halis ka dhigay balse calaamaadkii sida qandhadii iyo quficii ma uusan lahayn. Sidoo kale taariikh safar ma uusan lahayn, mana jirin ruux safar ka yimid oo u yimid…."
Maxamuud Saahid waxa uu intaasi ku daray in bukaankaasi ay ku daweynayeen dawooyinka antibiyootigga balse ay ku tala galayeen suurtagalnimada cudurka Coronavirus.
Waxa uu sheegay in baaritaan laga qaaday uu soo daahay balse habeen hore ay natiijadii caddaatay in uu cudurkaasi qabto.
"Isla saacaddiiba waxaan qaadannay go'aan sax ah oo shaqaalihii maamuli jiray ayaan niri horey u sii wada iyo dhakhtarkii mas'uulka ka ahaa. Sidoo kale darawalkii gaariga gurmadka deg degga ee qaaday bukaankaasi ayaan baaritaanno ka qaadnay", ayuu yiri Maxamuud Saahid.
"Kiiskii intuu annaga noo joogay ogsijiinkaasi mooye intiisa kale wuu fiicnaa. Laakiin markaan u gudbinnay cusbitalka Martiini, meeshaa ayuu ku dhintay."
Walaaca kale ayaa ah in bukaankani ay soo booqanayeen eheladiisa iyo xitaa culimo la sheegay in ay Quraan ku akhrin jireen muddadii uu xanuunsanaa, kuwaasi oo aan la sheegi karin xaaladdooda. Balse Maxamuud waxa uu sheegay in qolka uu bukaankaasi jiifay bannaankiisa kuraas loo dhigi jiray culimadaasi oo ay halkaa Quraanka uga akhrin jireen.
Waxa uu intaasi ku daray in aan la ogayn xitaa tirada culimadaasi.
Wasiirka caafimaadka dawdlada federalka Soomaliya Fowziya Abiikar Aaadan ayaa xaqiijisay in bukaankaasi uusan dibadda ka iman ee uu ahaa qof magaalkada Muqdisho deggan.
Saacado ka dib markii bukaankaasi uu u dhintay cudurka Coronavirus ayaa duqa magaalada Muqdisho, Cumar Maxamuud Maxamed (Filish) waxa uu sheegay in cudurkaasi ay dad badan ugu ildaran yihiin gudaha magaalada caasimadda ahi, halka qaar kalana ay u dhinteen, kuwaas oo sida uu sheegay qaarkood uu isaga shakhsiyan u yaqaan.
"Magaalada Muqdisho waxaa laga yaabaa dadku in aanay ka warqabin cudurkaas waa soo gaaray dad badan ayaa u ildaran qaarna waa u dhinteen anigu aan garanayo...qaar aan anigu garanayo oo aan dibad ka imaan oo dalkooda joogay ayaa ku dhintay oo qaarna la aasay qaarna aan hadda weli la aasin arrintaas marka waa arrin halis ah si fududna loo kala qaadi karo" ayuu yiri duqa magaalada Muqdisho.
Cumar Filish, ayaa sheegay in arrintaasi ay tahay halis weyn oo ah in dadka magaalada ay ka feejignaadaan oo ay qaataan tallooyinka caafimaad guryahoodana ay joogaan.
Walwal iyo walaaca ayaa ku sii kordhay dadka ku nool magaalada Muqdisho kaddib markii cudurka coronavirus uu isbitaal magaaladaas ku yaal ugu geeriyooday qofkii ugu horreeyay ee Soomaaliya cudurkaas ugu dhinta.
Dowladda Soomaaliya waxay xaqiijisay 12 qof oo uu ku dhacay Coronavirus.
</doc>
<doc docid='bbc_war-52377925' lang='som' type='mono' source_url='https://www.bbc.co.uk/somali/war-52377925' term='COVID'>
Soomaaliya oo tiradii ugu badnayd maalin qur ay ugu dhimatay Covid-19
Waxaa maalinba maalinta ka dambeysa sii kordhaysa tirada uu soo ridanayo cudurka Corona gudaha dalka Soomaaliya.
Waxaa maalinba maalinta ka dambeysa sii kordhaysa tirada uu soo ridanayo cudurka Corona gudaha dalka Soomaaliya.
Waxaa sidoo kale sii  korodhaysa tirada Soomaaliya ugu dhimanaysa feyriska Covid-19.
Soomaaliya 24 saac ee ugu dambaysay waxaa cudurka ugu dhimatay dad gaaraya 6 qof sida ay sheegeen saraakiisha caafimaadka.
Waa tiradii ugu badnayd ee hal maalin oo kali ah Soomaalya ugu dhimatay cudurka Corona ee caalamka faraha ba'an ku haya.
Sidoo kale waa tiradii ugu badanayd ee dalalka ku yaalla bariga Afrika ee la shaaciyay in hal maalin ay ugu dhimatay cudurka.
Soomaaliya sidoo kale waxaa  24 saac ee ugu dambeysay la diiwaangaliyay  49 qof oo cudrka laga helay.
Tirada  guud ee Soomaaliya uu cudurka Covid-19 uu so ritay ayay wasaarada caafimaadka ku sheegtay 286.
Tirada uu soo ridanayo cudurka Covid-19 ee guud ahaan dalalka bariga Afrika ayaa maalinba maalinta ka dambaysa sii kordhaysa.
Dalka Kenya tirada dadka uu cudurka haleelay ayaa imika gaaraysa 296 qof waxaana cudurka u dhimatay 14 qof.
Dalka Itoobiya ilaa iyo imika tirada dadka uu cudurka soo ritay ayaa gaaraysa 111 qof,halka ay cudur u dhinteen 3 qof.
Dalka Jabuuti ayaa ka mid ah ilaa iyo imika dalka tirada ugu badan u cudurka soo ritay gobolka waxayna tirada guud ahaan kor u dhaaftay 800 oo qof.
Guud ahaan caalamka waxaa maalin kasta sii kordhaysa tirada uu soo ridanayo cudurka Covid-19 iyo tirada u dhimanaysa.
Tirada guud ahaan uu caalamka soo ritay cudurka Corona ayaa imika gaartay 2,561,044.
Waxaa cudurka Covid-19 ugu dhimatay guud ahaan caalamka 177,200.
Dalka Mareykanka ayaa tirada ugu badan cudurka ugu dhimatay waxayna imika kor u sii dhaafaysaa 45,000 oo qof.
</doc>
<doc docid='bbc_war-52265514' lang='som' type='mono' source_url='https://www.bbc.co.uk/somali/war-52265514' term='COVID'>
Assange 'oo si qarsoodi ah ay laba canug ugu dhasheen' safaaradda Ecuador
Julian Assange ayaa si qarsoodi ah waxa uu u dhalay laba carruur ah intii uu ku noolaa gudaha safaaradda Ecuador ee magaalada London, xaaskiisa ayaa sidaasi shaacisay.
Julian Assange ayaa si qarsoodi ah waxa uu u dhalay laba carruur ah intii uu ku noolaa gudaha safaaradda Ecuador ee magaalada London, xaaskiisa ayaa sidaasi shaacisay.
Stella Morris ayaa sheegtay inay xiriir lahaayeen ninka iska leh barta Wikileaks tan iyo 2015, labadeeda canugna ay iyada korsanaysay.
Waxa ay hadlaysay xilli laga cabsi qabo in cudurka Covid-19 uu ku faafo xabsiga Belmarsh.
Halkaas ayaa lagu hayay tan iyo markii sanad ka hor xoogga loogaga soo saaray safaaradda Ecuador.
48-jirkan u dhashay waddanka Australia ayaa haatan waxa uu doonayaa in lagu sii daayo damaanad xilli walaac laga muujiyay xaaladdiisa caafimaad.
Ms Morris, oo ah qareennad ka soo jeedda Laatiin Ameerika, ayaa waxa ay u sheegtay wargeyska The Mail, in xiriirkooda ay markii ugu horraysay u shaacinayso maadaama "ay noloshiisa halis ku jirto" oo aysan rumaysnayn inuu "ka badbaadi doono xanuunka coronavirus".
Muuqaal la soo dhigay koontada Wikileaks ay ku leedahay Youtube-ka ayaa waxa ay ku sheegtay in ay Assange la kulantay 2011 markii ay ku biirtay kooxdiisa qareennada.
Waxa uu 2012 qaxooti ku noqday safaaradda si uu uga baaqsado in loo musaafuriyo waddanka Sweden oo looga haystay kiis tacaddiyo galmo ah kaas oo haatan meesha laga saaray.
Sidoo kale waxa uu haatan iska difaacayaa in loo dhoofiyo waddanka Mareykanka oo looga haysto eeda ah jaasuusnimo.
Ms Morris ayaa sheegtay inay Assange ku booqan jirtay safaaradda qiyaastii maalinkasta oo "ay si wanaagsanna isu barteen Julian". Lamaanahan ayaa isjeclaaday 2015 waxa ayn is xodxoteen labada sanadood kaddib.
Waxa ay u sheegtay wargeyska The Mail in Assange uu muuqaal ahaan ku daawanayay markii ay labadiisa canug dhalanayeen, aabahoodna waxa ay ku booqdeen safaaradda.
Gabriel oo saddex sano jir ah iyo Max oo hal sano jir ah ayey tiri waxa ay aabahood kula hadlaan video.
"Inaan qoys yagleelno ayaa ahaa go'aan adag oo aynu ku doonaynay inaan ku burburinno darbiyada ku hareeraysan iyo nolosha xabsiga," ayey ku tiri muuqaalka Youtubeka Wikileaks la soo galiyay.
"Iyadoo dad badan ay qaabdarro la tahay in nolosha noocaas ah reer lagu yagleelo, ayaa haddana innaga waxa ay nala aheyd waxa ugu habboon ee la sameeyo, si xaalad dhab ah aannu ugu noolaanno.
"Niyad wanaag ayey ii tahay, Julian-na markii uu carruurtiisa arko waxa uu dareemayaa ammaan, hammi iyo taageero. Waa carruur aad u faraxsan."
Assange ayaa waxaa 11 Abriil 2019 laga soo xiray safaaradda Ecuador, waxaana loo xiray "inuu ku guuldarraystay inuu maxkamadda yimaado".
Waxaa lagu xukumay 50 todobaad oo xarig ah oo uu ku mutaystay inuu jabiyay shuruudihii ku xirnaa damaanaddii lagu sii daayay.
Assange ayey aheyd in Sibteembartii la soo dhaafay laga sii daayo xabsiga HMP Belmarsh kaddib markii uu dhammaystay waqtigii ay aheyd inuu xabsiga ku jiro.
Hasayeeshee qareen ayaa waxa uu xukumay inuu xabsiga ku sii jiro ilaa laga dhagaysanayo dacwaddiisa musaafurinta sababtoo ah ninkaasi waxa uu leeyahay buu yiri "taariikh dhuumasho".
Faafaahin dheeraad ah oo ku saabsan carruurta Stella Morris ayaa waxaa arkay wargeyska The Mail kuwaas oo ku jira dikumintiyada maxkamadda qeybna ka ah kiiska musaafurinta ee Mareykanka.
Assange ayaa waxaa la rumaysan yahay inuu dhalay carruur kale, walow aanan wax badan laga garanayn. Waxa uu dhalay wiil wayn oo lagu magacaabo Daniel Assange, kaas oo la sheegay inuu gudaha Australia ku farsameeyo baraamijta kumbuyuutarrada.
In ka badan kun maxbuus oo ku jira xabsiyada UK ayaa waxaa lagu soo warramayaa in laga helay calaamadaha coronavirus, xogta rasmiga ah ayaa sidaas muujinaysa.
Hal maxbuus oo ku jiray xabsiga HMP Belmarsh ayaa waxa uu ka mid yahay dhowr maxbuus oo cudurka u dhintay, sida ay qeexayso xog gudaha ah oo ay xaqiijisay Wasaaradda Cadaaladda.
Ilaa 4,000 oo maxbuus oo halistooda ay yartahay oo ku jira jeelasha England iyo Wales ayaa lagu wadaa in la sii daayo, taas oo ka mid ah dedaallada lagu doonayo in lagu xakameeyo faafitaanka cudurka coronavirus, dowladda ayaa sheegtay.
</doc>
<doc docid='bbc_war-52324560' lang='som' type='mono' source_url='https://www.bbc.co.uk/somali/war-52324560' term='COVID'>
Laamiyada Koonfur Afrika oo ay libaaxyo ku laafyoonayaan
Raxan libaaxyo ah ayaa lagu arkay waddooyinka seeraha qaran ee Kruger ee ku yaalla Koonfur Afrika kaddib markii dalkaas Bandow lagu soo rogay dalkaas si looga hortaggo faafitaanka Covid-19.
Raxan libaaxyo ah ayaa lagu arkay waddooyinka seeraha qaran ee Kruger ee ku yaalla Koonfur Afrika kaddib markii dalkaas Bandow lagu soo rogay dalkaas si looga hortaggo faafitaanka Covid-19.
Richard Sowry oo waardiye ka ah seerahan ayaa sawirro kasoo qaaday libaaxyada xilli uu howlgal ka sameynayay halkaas.
Libaaxyada ayaa hurdayay waddo cidlo ah oo horey u ahaan jirtay mid ciriiro ah ku caan baaxday dalxiisayaasha.
Dowladda Koonfur Afrika waxay xirtay seerayaasha ku yaalla dalkaas markii 25-kii bishii hore ay Bandow ku dhawaaqaday.
Maadaama uu waardiye ka yahay mid kamid ah seerayaasha duur joogta ee ugu weyn Afrika, Mr Sowry wuxuu weli kasii shaqeeya seerahan isla markaana wuxuu duur joogta ka ilaaliyaa burcadda ugaarsatada ah.
Duhurnimadii Arbacada isagoo howlgal ka wada seeraha wuxuu sawirro ka qaaday libaaxyada oo u muuqday kuwo aan isaga war ka heyn, waxayna dhex jiifeen waddo cidlo ah.
Wuxuu sheegay in goosha ugu da'da weyneyd libaaxayd uu qiyaasay da'deeda 14 jir.
Mr Sowry wuxuu horey u arki jiray libaaxyada oo iska jiifa waddooyinka ku dhex yaalla seeraha xilliyada xagaaga ama qabowga.
"Xilli lagu guda jiro dhibaatada ka dhalatay coronavirus ma filayo in bandowga uu saameyn ku reebay duur joota".
"Seeraha Kruger waa mid horey cido u aheyd haatan waa cidlo"
Wuxuu haatan ku faraxsan yahay in sawirrada libaaxyada uu la wadaago dadka aanan aadi karin seeraha kaddib cabsida ka dhalatay cudurka safmarka ah ee coronavirus.
"Waqti qof kasta uu dhibaato ku jiro, waxaan uga gollahaa in dadka aan farxad geliyo", ayuu yiri Richard Sowry.
"Horaan waxay u joogi jireen keymaha haatan waxay ku damaashaadayaan waddooyinka si ay uga faa'ideystaan xorriyadda maadaama halkaas aysan mashquul ahayn," ayuu yiri Isaac Phaaala oo ah sarkaalka warbaahinta u qaabilsan seerahaas.
Koonfur Afrika waxay xaqiijisay 2,506 oo kiisaska coronavirus ah iyo 34 qof oo dhimasho ah, waana dalka uu saameynta ugu badan ku yeeshay cudurka ee qaaradda Afrika.
</doc>
<doc docid='bbc_war-52354078' lang='som' type='mono' source_url='https://www.bbc.co.uk/somali/war-52354078' term='COVID'>
Coronavirus: Sidee loo maareyn karaa waxbarashada xilligan?
Xiriirka ka dhexeeya macallinka iyo ardaydu waa mid taariikhda galay oo isu dhawaantoodu waxay ahayd tiir dadka qaar rumaysnaayeen inuu aasaas u yahay guusha ardayga iyo gudbinta macallinka.
Xiriirka ka dhexeeya macallinka iyo ardaydu waa mid taariikhda galay oo isu dhawaantoodu waxay ahayd tiir dadka qaar rumaysnaayeen inuu aasaas u yahay guusha ardayga iyo gudbinta macallinka.
Si gaar ah, Soomaalidu waxay u safri jireen aqoonta ilaa xilli dhow si ay ugu dhawaadaan oo ay u ag fadhiistaan macalinka. Aqoonta ugu badan ee ay doonan jireen waxay ahayd aqoonta diinta. Waxaa loo tegi jirey ama loo xeraysan jirey culimo meelo fog loogu safri jirey. Ardayga diinta baranaya wuxuu wax ku bilaabi jirey loox inuu ku qorto quraanka.
Khadka uu wax ku qorayo isagaa gacantiisa ku samaysan jirey. Qalinka isagaa soo qoran jirey. Meelaha qaar xataa looxa isagaa samysan jirey. Inta badan macallinka keliya ayaa haysan jirey kitaab oo ardaydu iyagoon weligood  kitaab yeelan ayey dhammayn jireen quraanka. Habkaas wax loo barto wuxuu aad isugu dhaweyn jirey ardayga iyo macallinka iyo weliba cilmiga la baranayo.
Horumarka teknoolojiga ayaa in muddo ahba suurta gelinayey in dad kala fog aqoon is weydaarsadaan taasna waxaa ka faa'iidaystay xarumo aqooneed oo bilaabay inay ardaydooda kula xiriiraan qalab iyo adeeg ay foogaanta wax uga baran karaan. Xilligan hadda lagu jiro, ee isu dhawaantii laga dayriyey, dadkiina la faray inaanay isugu iman meel ay xanuunka coronavirus isku dhaafsan karaan, waa muhiim in xarumaha waxbarasho la yimaadaan hanaan iyo adeegyo ay ku maamuli karaan sii socoshada gudbinta aqoonta waqtiyada xanuunada faafa dartood lagu kala maqan yahay.
Waxaa lama huraan ah in la helo hab loo sii wadi karo waxbarshada iyadoo aan tayadeedii la dhaawacayn. In kastoo cimibaarisyo badan lagu ogaaday in ardyga fogaanta wax ka bartaa uu ka derejooyin sarreeyo kuwa fasalka wax ku barta, haddana cilmibaarisyahaas waxaa laga yaabaa inaanay eegin dhinacyo kale oo ay ka mid tahay in ardayda fogaanta wax ka barataa ay u badan yihiin kuwo shaqeeya oo inta badan barta wax ay awalba khibrad shaqo u lahaayeen oo ay doonayaan inay shahaado cilmi u helaan. Tasoo jirta, ayaa haddana daraasadahaas laga qaadan karaa in aan aqoonta fogaanta lagu bartaa, ugu yaraan, ka tayo hoosayn tan fasalka lagu qaato.
Waxaa dhici karta in manhajka wax laga beddelo oo dib loogu habeeyo si ardaygu isu maamuli karo oo keligiis u sii wadan karo aqoonta gaar ahaan ardayga la qabsaday inuu weligiis macallin soo hor fadhiyo. Caqabadda ugu weyn ee waxbarshada fogaanta waxaa lagu tilmaami karaa in ardaygu waqtigiisa maamuli kari waayo oo uu markaas isla keeni waayo waxbarashadii iyo hawlihiisii kale. Guriga ama xafiiska shaqadu haddaanu ardayga u saamaxayn inuu helo meel iyo jawi uu keligiis wax ku barto, iyaduna waxay hoos u dhigi kartaa tayadii aqoonta uu qaadanayey iyo derejadii ardayga.
Waxaa iyaduna muhiim ah in waxbarashada fog ee ilmaha iyo dadka qaangaarka ah si kala duwan loo qorsheeyo. Ilmuhu wuxuu kaga duwan yahay qofka weyn inaanu garan karin muhimmadda waxbarashadu u  leedahay iyo sababta uu u yimaado iskuulka. Waxaa marka adkaanaysa in uu  macallin la'aan u soo jeesto tacliinta inta uu hor fadhiyo qalabka fogaanta wax looga barayo. Taasi waxay xarunta waxbarashadu ku ku khasbaysaa inay ku talo gasho in ay dhici karto inaan ardayda yaryari ula socon doonin waxbarshada sidii loo baahnaa.
Waxaa muhiim ah in xarunta waxbarashadu si baaxad leh u eegto dhammaan wixii caqabad ka hor iman kara ardayda, ha noqoto awoodda ay u leeyihiin inay helaan qalab, xawaaraha internetka degaanka ay joogaan, helitaanka barnaamijyada ay wax ku baranayaan, IWM. Adduunka oo dhan ayaa maalmahan u badan in fogaan la isugu adeego. Qalabka iyo barnaamijyada fududeeya fogaan adeegguna waa badan yihiin in badan oo ka mid ah barnaamijyadaasuna waa bilaasha oo xaruntu uma baahna inay kharasha badan geliso. Ha yeeshee, in la is barbar dhigo qalab iyo barnaamijyo kala duwan oo markaas la eego kan ugu habboon xaaladda macallimiinta iyo ardayda waa muhiim. Waa laga yaabaa in maadooyin kala duwan loo kala gudbiyo siyaabo kala duwan ama loo fasaxo macallimiinta inay adeegsadaan barnaamijkii ay u arkaan inuu ugu habboon yahay iyaga iyo ardaydooda.
Qaadidda iyo ilaalinta imtixaannada ayaa iyaduna dhib kale la imaan karta. Laakiin waxaa jira iyaguna barnaamijyo awood u siinaya inay yareeyaan fursadda ardaygu ku heli karo inuu wax qisho. Tusaale ahaan waxaa barnaamijka la geliyaa kun su'aalood oo hal maaddo wada ah. Marka imtixaanku bilawdo waxaa barnaamijku qabanayaa waqti uu isku qufulayo marka la gaaro saacaddii uu dhammaan lahaa. Markaa ardaygu wuxuu ku khasban yahay inuu waqtigaas ku dhammeeyo su'aalaha.
Taas keliya maaha, ee kunkii su'aalood konton ka mid ah ayaa isaga u soo baxaya halka arday kalena konton kale u soo baxayaan. Barnaamijyadu waxay maamuli karaan in ay si miisaaman ardayda ugu soo bandhigaan su'aalo isu dhigma laakiin kala duwan.
Waxaa kaloo imtixaanka lagu beddeli karaa in ardayga loo diro inuu soo xalliyo mushkilad la xiriirta maaddada uu dhiganayo oo markaas loogu yeeri karaa inuu isagoo laga arkayo fiidiyow, sharraxaad ka bixiyo qoraalkiisa ama ka jawaabo su'aalo la xiriira mushkiladdii la siiyey iyo sidii uu u soo xalliyey.
Aqoonta u baahan in ardaygu qalab gaar ah u adeegsado imtixaanka sida qalabka kala duwan ee loo adeegsado injeernimada ama caafimaadka, waxaa adkaanaysa in ardaygu guriga ku sameeyo waayo qalabkaas badankiisu ma sahlana in guryaha la dhigto. Waxay markaas noqonaysaa in xaruntu sidii ugu habboon ee ay ku hubin karaan in ardaygu adeegsan karo qalabkaas ka fekeraan oo go'aammo ka soo saaraan.
Caqabadaha ay la kulmaan dadka araga la' ee Soomaaliya
Gebagebadii, masuuliyadda dhammaystirka iyo toosinta waxbarashada waqtiga hadda lagu jiro kuma eka oo keliya xarunta waxbarashada. Waxaa masuuliyadda wax ka qaadanaya shirkadaha adeegga tamarta (korontada), kuwa isgaariisnta (internetka) iyo xataa warbaahinta.
Haddii ay dhici karto in ardayda qaarkood aanay heli karin internet, waxaa warbaahintu tacliinta ku baahin kartaa idaacadaha iyo taleefishinka. Si kasta ha ahaatee, , waxaa muhiim ah in ardaygu xil iska saaro barashada aqoonta iyo gudbinta imtixaanaadka.
Xarunta u xilka saaran waa inay ardayga u fududayso aqoonta. Ardayga ayaa laga rabaa inuu ogaado qiimaha aqoonta iyo inuu isagu si sharaf leh wax u barto.  Aqoonta aad khiyaamo ku gudubto, waxaa laga yaabaa inay iyaduna kaa aargudato oo maalin aad u baahan tahay ku khiyaanto.
Cabdulqaadir Diiriye waxa uu macalinka yahay Jaamacadda Jubail University College ee dalka Sacuudi Carabiya. Wuxuu dhigaa Nidaamka Xogta Maamulka (Management Information Systems)
</doc>
<doc docid='bbc_war-52033073' lang='som' type='mono' source_url='https://www.bbc.co.uk/somali/war-52033073' term='COVID'>
Coronavirus: Urdun oo bandowgii ugu adkaa ku soo rogtay shacabkeeda
Urdun ayaa soo rogtay bandow adag oo aan caddeyn, taas oo dadka looga mamnuucayo inaysan guryahooda ka bixin karin wax kasta oo ay banaanka uga baahdaan si loo xakameeyo faafitaanka coronavirus.
Urdun ayaa soo rogtay bandow adag oo aan caddeyn, taas oo dadka looga mamnuucayo inaysan guryahooda ka bixin karin wax kasta oo ay banaanka uga baahdaan si loo xakameeyo faafitaanka coronavirus.
Dowladda ayaa sheegtay in maamullada magaalooyiinka, shirkadaha iyo ganacsiyada ay dadka u geyn doonaan waxyaabaha aasaasiga ah, oo ay ka mid yihiin rootiga, biyaha, caanaha carruurta, dawada iyo shidaalka.
Qofkii jebiya bandowga wuxuu muteysan doona hal sano oo xabsi ah.
Dalkaasi waxaa laga soo sheegay 127 kiis oo fayraska Covid-19 ah, balse cidna uma dhiman.
Urdun waxaa ku nool 10 milyan oo qof waxayna martigelisaa illaa 1.3 milyan oo qaxooti Suuriya u dhashay ah.
Farriin muuqaal ah ayuu Boqor Cabdallaha Labaad ee dalkaas kalsooni ka muujiyay awoodda ay dadka Urdun u leeyihiin la dagaallanka fayraska.
Tallaabooyiinkan Urdun laga hirgeliyay waxaa ka mid ah kuwa ugu adag ee ay soo rogaan dalalka la dagaallamaya Covid-19, oo saameeyay in ka badan 330,000 oo qof isla markaana galaaftay nolosha ku dhowaad 15,000 oo qof.
Dadka Urdun ayaa baraha bulshada iskula wadaagayay dad ku kala ordaya basaska, halka meelaha kalena ay dadku si nidaamsan safaf ugu galeen iibsiga rootiga.
Wasiirka Warfaafinta dalkaas Amjad Adaileh ayaa sheegay in 25,000 oo tan oo rooti ah la qeybiyay, isla markaana ay dadka ku filan tahay.
Iyadoo uu bandowgu bilowday habeennimadii Isniintii, ayaa Wasiirka Shaqaalaha Nidal Bataineh wuxuu sheegay in Cammaan, ay agwaari biyaha iyo rootiga u qeybin doonaan dadka, isla markaana biyo caagado ku jira la qeybin doono inta u dhaxaysa 09:00 ilaa 17:00 maalin walba.
Bacda rootiga oo 3kg ah wuxuu qiimaheedu yahay $1.35 (£1.16).
"Waxaan gaarsiin doonnaa qof walba iyo guri walba, muddo ka dibna waxaan qeybin doonnaa waxyaabaha kale," ayuu yiri Mr Bataineh.
Qeybinta waxyaabaha kale sida digaagga, ukunta, bariiska iyo tubaakada ayaa bilaaban doonta Khamiista. Waxaana la yareyn doonaa qiimaha dadka loogu geeyo adeegga.
"Waxaan isku dayi doonnaa inaan guryaha dadka si toos ah u geyno, si looga hortago in waddooyiinka la tubnaado, taas oo ka hor imaaneysa amarka bandowga," ayuu wasiirku yiri.
Dadka qaba xaaladaha kale ee xanuun ayaa laga doonayaa inay maamullada la xiriiraan.
Kumannaan ciidamo ah ayaa lagu daadgureeyay bar-koontaroollada magaalooyinka waaweyn si loola socdo bandowga.
"Waxaa jira dad aan ka warqabin baaxadda khatarta isla markaana jebinaya sharciga," ayuu yiri afhayeenka ciidamada Janaraal Mukhles al-Mufleh, isagoo intaas ku daray in inka badan 800 oo qof la xiray tan iyo intii saddex maalmood oo bandow ah la soo rogay Axaddii.
Dadka sharciga jebiya ayaa labo toddobaad lagu heyn doonaa xabsiga kahor inta aan go`aan laga gaarin.
Wasiirrada ayaa ka walaacsanaa in qaaditaanka bandowga saacado kooban maalintii ay sababi doonto inay dadku safaf dhaadheer galaan si ay wax u iibsadaan, taasna ay sii faafin karto fayraska.
Toddobaadkii la soo dhaafay, Boqor Cabdallaha Labaad ee dalkaas ayaa soo saaray wareegto dowladda u oggolaaneya inay adeegsato awood.
Ra`iisul Wasaare Omar Razzaz ayaa codsaday in amarkaas la dhaqangeliyo iyadoo aan dadka laga qaadeynin xorriyadda siyaasadeed, xorriyadda hadalka iyo tan lahaanshaha hantida gaarka ah.
Dowladda ayaa hore u xirtay xudduudaha dhulka iyo hawada,  isla markaana in ka badan 30 hoteel u beddeshay goobaha lagu karantiilo dadka dibadda ka imaanaya, waxayna sidoo kale xirtay ganacsiyada gaarka loo leeyahay iyo xafiisyada.
</doc>
<doc docid='bbc_52540207' lang='som' type='mono' source_url='https://www.bbc.co.uk/somali/52540207' term='COVID'>
Cudurka corona: Shiinaha oo jawaab kulul siiyay Mareykanka
Warbaahinta Qaranka Shiinaha ayaa si kulul uga jaawaab celisay hadalkii ka soo yeeray xoghayaha Arrimaha Dibedda Mareykanka Mike Pompeo kaasi oo tibaaxayay in coronavirus uu ka soo unkamay mid ka mid ah sheybaarada Shiinaha. Wuxuuna shiinaha hadalkaasi ku tilmaamay mid waalli ah oo aan laga fiirsan.
Warbaahinta Qaranka Shiinaha ayaa si kulul uga jaawaab celisay hadalkii ka soo yeeray xoghayaha Arrimaha Dibedda Mareykanka Mike Pompeo kaasi oo tibaaxayay in coronavirus uu ka soo unkamay mid ka mid ah sheybaarada Shiinaha. Wuxuuna shiinaha hadalkaasi ku tilmaamay mid waalli ah oo aan laga fiirsan.
Mike Pompeo ayaa Axaddii shalay ahayd sheegay in ay hayaan cadeeymo waaweyn oo muujinaya in coronavirus uu ka soo unkamay sheeybaar ku yaalla magaalada Wuhan oo ah halkii uu markii hore ka soo bilowday xanuunkan saf-marka ahi dabayaaqadii sannadkii tagay.
Warbaahinta CCTV ee Shiinaha ayaa si adag uga falcelisay hadalka Pompeo iyagoo sheegay in hadalkiisauu yahay mid la iska yiri oo aan loo meel dayin uuna Pompeo sidoo kale been faafinaya. Waa Sida ay sheegtay wakaaladda wararka ee AFP.
Warbixinta CCTV ayaa sidoo kale lagu sheegay in siyaasiyiinta Mareykanka ay ku dagdagyaan edeyenta iyagoo utaag la' xaddidaadda coronavirus oo dadaalkoodii uu noqdayba hal bacaad lagu lisay.
Hay'adda Caafimaadka Adduunka ayaa sheegtay in Mareykanka uusan ilaa haatan soo badhigin cadeyn muujineysa hadalkooda ku aaddan in fayraska Corona uu ka soo unkamay sheeybaar ku yaalla dalkaasi Shiinaha.
Seynisyahanno badan ayaa aaminsan in coronavirus uu ka soo unkamay xaywaanada duurjoogta ahi ee lagu kala iibsado seyladaha dalkaasi Shiinaha.
Madaxweynaha Mareykanka Donald Trump ayaa horay u sheegay in coronavirus lagu sameeyay shaybaar ku yaal waddanka Shiinaha.
Hase yeshee xafiiska agaasimaha guud ee sirdoonka qaranka Mareykanka ayaa sheegay in ay weli baarayaan sida uu fayraskan ku bilowday balse ay ogaadeen in Covid-19 "uusan ahayn wax uu qof sameeyay ama unugyadiisa la farsameeyay".
Tan iyo markii uu cudurkaasi ka dilaacay magaalada Wuhan ee dalka Shiinaha dabayaaqadii sanadkii hore, ayaa coronavirus waxaa la xaqiijiyay inuu ku dhacay ku dhawaad 3.6 milyan oo qof oo ku nool daafaha dunida halka in ka badan 249,000 oo qofna ay u dhinteen.
</doc>
<doc docid='bbc_war-52491382' lang='som' type='mono' source_url='https://www.bbc.co.uk/somali/war-52491382' term='COVID'>
Cudurka korona oo gudaha u galay saldhigga ugu weyn milatariga Mareykanka ee Afrika
Saldhigga milatariga Mareykanka ee Jabuuti ayaa xayiraad lagu soo rogayaa kaddib markii laga helay kiiskii labaad oo cudurka korona fayras ah, sida laga soo xigtay wargeys wax ka qora arrimaha milatariga Mareykanka.
Saldhigga milatariga Mareykanka ee Jabuuti ayaa xayiraad lagu soo rogayaa kaddib markii laga helay kiiskii labaad oo cudurka korona fayras ah, sida laga soo xigtay wargeys wax ka qora arrimaha milatariga Mareykanka.
Warbaahinta RFI ee faransiiska oo warkan soo xigatay ayaa sheegtay in qofkii labaad oo ka tirsan milatariga Mareykanka ee saldhiggaas ku sugan la xaqiijiyay inuu qabo cudurka.
Qofka labaad ee cudurka laga helay ayaa laga qaaday dalka Jabuuti, arrintaasina waxay horseedday in xayiraad lagu soo rogo saldhigga.
Saldhiggan oo bixiya istiraatiijiyadda milatari ee guud ahaan bariga Afrika ayaa dhaqdhaqaaqyadiisa loo xannibayaa si loo yareeyo faafitaanka cudurka safmarka ah ee Covid-19.
Warbaahinta RFI ayaa intaas ku dartay in Taliska Milatariga Mareykanka uu Talaadadii u diyaar garoobayay in xubnaha ka tirsan askarta ee magaalada Jabuuti daggan lagu xareeyo meel ka mid ah saldhigga.
Tallaabadan ayaa lagu qeexay mid ku meel gaar ah, sida uu sheegay afhayeen u hadlay taliska milatariga Mareykanka oo uu soo xigtay wargeyska lagu magacaabo "Stars and Stripes" ee ka faallooda arrimaha la xiriira milatariga.
Dowladda Jabuuti ayaa xaqiijisay in tirada guud ee kiisaska korona ee dalkaas ay marayaan 1,077 qof.
Ilaa hadda 2 rux ayaa jabuuti ugu geeriyootay coronavirus.
Madaxweyne Ismaaciil Cumar Geelle ayaa isbuucii lasoo dhaafay sheegay in faafitaanka xad-dhaafka ah ee cudurka ay sabab u tahay dadka oo aan u hoggaansameynin amarrada ay dowladdu soo rogto ee cudurka lagu xakameynayo.
Talooyinka dowladda Jabuuti ay shacabka u jeedisay waxaa ka mid ah kala fogaanshaha bulshada iyo iskaliyeelidda shakhsiyaadka.
Marka laga soo tabo saldhigga milatariga Mareykanka, Jabuuti waxay sidoo kale marti galisaa saldhigga milatariga Faransiiska, oo ah waddankii horay u gumeystay Jabuuti.
Saldhigga Faransiiska waxaa ku sugan 1,400 oo askari, diyaaradaha qumaatiga u kaca iyo diyaaradaha dagaalka.
Waxaa kale oo Jabuuti ku yaalla saldhig ay leeyihiin ciidamada badda ee Faransiiska.
Sanadihii ugu dambeeyay waxaa la isla dhex marayay warar ku saabsan in Shiinaha uu qorsheynayo sidii uu saldhig milatari ugu yeelan lahaa Jabuuti, oo ah waddan yar oo ku yaalla geeska Afrika.
Jabuuti ayaa ah waddanka uu saameynta ugu weyn ku yeeshay Covid-19 marka loo eego dhammaan dalalka kale ee gobolka Bariga Afrika.
Waxay tiro aad u badan ka sarreysaa waddamada dariska la ah ee Soomaaliya, Eritrea iyo Ethiopia.
Dowladda Shiinaha ayaa ka mid ah dalalka Jabuuti gacanta ka siinaya sidii ay ula tacaali lahayd xanuunka Covid-19 ee sida weyn ugu faafay.
Koox ka kooban 12 khabiir oo caafimaad oo ka socda Shiinaha ayaa maanta galinkii dambe gaaray magaalada Jabuuti.
Sida ay dowladda sheegtay, waxay la shaqeyn doonaan dhakhaatiirta reer Jabuuti ee safka hore uga jira la dagaallanka coronavirus.

</doc>
<doc docid='bbc_war-51509677' lang='som' type='mono' source_url='https://www.bbc.co.uk/somali/war-51509677' term='COVID'>
Coronavirus: Dadka Beijing ku soo laabanaya oo la karantiilayo 14-maalmood
Beijing ayaa waxa ay amartay in qofkasta ee ku soo laabanaya caasimadda uu is karantiilo muddo 14-maalmood ah amaba uu wajihi doono ciqaab, arrintan oo ah tallaabadii ugu dambaysay ee lagu xakamaynayo caabuqa cusub ee dilaaga ah ee coronavirus, warbaahinta dowladda ayaa sidaas ku warrantay.
Beijing ayaa waxa ay amartay in qofkasta ee ku soo laabanaya caasimadda uu is karantiilo muddo 14-maalmood ah amaba uu wajihi doono ciqaab, arrintan oo ah tallaabadii ugu dambaysay ee lagu xakamaynayo caabuqa cusub ee dilaaga ah ee coronavirus, warbaahinta dowladda ayaa sidaas ku warrantay.
Dadka deegaanka ayaa waxaa loo sheegay "inay is karantiilaan ama ay tagaan xarumo dadka lagu karantiilo" marka ay dib ugu soo laabtaan caasimadda Shiinaha fasaxa kaddib.
Tallaabadan ayaa timid kaddib markii ay Masar xaqiijisay kiiskii ugu horreeyay ee coronavirus ah ee lagu arko qaaradda Afrika.
In ka badan 1,500 oo qof ayaa u dhimatay caabuqaasi, kaas oo ka soo bilowday magaalada Wuhan.
Ogaysiiska ayaa waxaa Jimcihii soo saaray kooxda ka hortagta caabuqaasi ee Beijing xilli dadka magaaladaas ay dib uga soo laabanayaan fasaxii sanadka cusub ee Lunar kaas oo ay ku soo qaateen qeybaha kale ee waddanka Shiinaha.
Fasaxa ayaa la dheereeyay sanadkan si gacan looga gaysto in lagu xakameeyo cudurka.
In ka badan 20 milyan oo qof ayaa waxa ay ku nool yihiin magaalada Beijing.
Golaha Qaran ee Caafimaadka Shiinaha ayaa Sabtidii waxa uu sheegay in 143 qof ay dhinteen, taas oo tirada dhimashada ka dhigtay 1,523. Afar qof ma ogiyee dhammaan dadkaasi waxa ay ku dhinteen gobolka uu cudurku halakeeyay ee Hubei.
2,641 oo qof oo cusub ayaa la xaqiijiyay in caabuqu uu ku dhacay taas oo tirada dadka cudurkaasi qaba ka dhigaysa 66,492.
Goobaha ka baxsan dhulwaynaha Shiinahana waxaa la soo tabiyay 500 oo kiis oo lagu arkay 24 dal, saddex qof ayaa goobahaasi ku dhintay: mid Hong Kong ayuu ku dhintay, midna Philippines kan kalana Japan.
Howlgal ay hogaaminayso Hay'adda Caafimaadka Adduunka (WHO) oo ku wajahan Shiinaha ayaa waxa uu baaritaankiisa bilaabi doonaa todobaadkan, howlgalkaas oo diiradda lagu saari doono sida caabuqan - loo yaqaan Covid 19 - uu u faafayo iyo sida uu halista u yahay, waxaa sidaasi sheegay Tedros Adhanom Ghebreyesus.
Howlgalka oo ay ku jiraan khubaro caalami ah, sidoo kale waxa ay eegi donaan sida iyo xilliga in ka badan 1,700 oo howlwadeen caafimaad u qaadeen cudurka.
Kooxda ayaa waxa ay ka kooban tahay 12 xubnood oo caalami ah iyo 12 kale oo Shiinees ah.
"Waxaa si gaar ah loo eegi doonaa in la fahmo qaabka uu cudurkan u faafo, heerka uu cudurku gaarsiisan yahay iyo saameynta tallaabooyinka loogaga jawaabayo caabuqa," ayuu sheegay Dr Mike Ryan, agaasimaha xaaladaha degdega ah ee WHO.
Wasaaradda Caafimaadka ee Masar ayaa Jimcihii xaqiijisay kiiskii ugu horreeyay ee coronavirus ee lagu arko gudaha qaaradda Afrika.
Wasaaraddi waxa ay qofka cudurka qaba ku tilmaantay ajnabi hasayeeshee ma aysan shaacin dalka uu u dhashay.
Waxa ay wasaaraddu sheegtay inay wargelisay WHO bukaankana lagu karantiilay isbitaal.
Khubarada ayaa goor sii horraysay ka digay in ay waqti qaadan doonto inta laga xaqiijin doono kiiska ugu horreeya ee Afrika marka la fiiriyo xiriirka dhaw ee ay qaaraddu la leedahay waddanka Shiinaha.
Saraakiisha Shiineeska ayaa sheegay in lix ka mid ah howlwadeennada caafimaadka ay dhinteen.
Zeng Yixin, wasiir ku xigeenka Golaha Qaran ee Caafimaadka Shiinaha, ayaa sheegay in 1,102 oo shaqaale caafimaad ah oo ku sugan Wuhan uu cudurka ku dhacay halka 400 oo kale ay ku sugan yihiin gobolka Hubei.
"Howlaha hor yaal shaqaalaha caafimaadka dhab ahaantii aad ayey u weyn yihiin; xaaladda shaqo iyo nasiino aad ayey u xaddidan tahay, cadaadis weyn ayaa saaran, halista ah inay caabuqa qaadaanna aad ayey u sarraysaa," Mr Zeng ayaa sidaas sheegay, sida ay ka soo xigatay wakaaladda wararka ee Reuters.
</doc>
<doc docid='bbc_war-52324561' lang='som' type='mono' source_url='https://www.bbc.co.uk/somali/war-52324561' term='COVID'>
Maxay dadka weli ugu soo ururaan goobaha lagu cibaadeysto?
Kooxaha aaminsan diimaha kala duwan ee ku sugan dunida ayaa iska dhega tiraya talooyinka ay jeediyeen seynisyahanada oo ah in aysan isugu uruurin goobaha cibaadada si looga hortaggo faafitaanka cudurka coronavirus.
Kooxaha aaminsan diimaha kala duwan ee ku sugan dunida ayaa iska dhega tiraya talooyinka ay jeediyeen seynisyahanada oo ah in aysan isugu uruurin goobaha cibaadada si looga hortaggo faafitaanka cudurka coronavirus.
U qaabilsanaha Qaramada Midoobey arrimaha diinta Dr Axmed Shahiid ayaa ugu baaqay dowlahada ay dhaqan geliyaan tallaabooyin qaar ah oo xayiraado lagu saarayo dhaqdhaqaaqyada diimaha marka ay timaaddo halis caafimaad oo laga baqaya, waxaa uu sheegay in arritani ay waafaqsan tahay xeerarka caalimga ah.
Isaga oo wareysi gaar ah siinayay BBC-da, Dr Axmed Shaheed wuxuu rumeysan yahay in hogaamiyeyaasha diimaha ay ka qeyb qaadan karaan in dadka ay ku dhiirogeliyaan inay kala fogaadaan oo aysan tegin goobaha isu imaatinka.
Wuxuu sheegay "in hogaamiyeyaasha diimaha ay mas'uuliyad ka saaran tahay inay ku dadaalan sidii ay ku dareyeeli lahaayeen bulshada.
Inkasta oo dhawaan dadka aaminsan diinta Kiristaanka ay u dabaaldegeen ciidda Easter iyadoo aysan jirin goobo lagu kulmay, balse baadari ku sugan gobolka Louisiana ee dalka Mareykanka oo lagu magacaabo pastor Tony wuxuu ku anddacooday in kun qof ay ka qeyb galeen kaniisad uu isaga maamulo oo ku taalla halkaas inkasta oo barasaabka gobolkaas uu mamnuucay in dadka ay tegaan goobaha isu imaatinka.
Dalka Pakistaan, culimada waxay iska dhega tiraayaan xayiraadda dowladda ay kusoo rogtay masaajidda oo ah in halkaas aanan salaadda jamaacada lagu tukan si looga hortaggo coronavirus.
Wuxuu u muuqdaa in dalka uu dabcinayo xayiraadda , waxaa sidoo kale jiraa codsi kasoo baxayo culimada Pakistaan oo ah in muslimiinta loo ogolaado masaajidda xilliga bisha barakeysan ee Ramadaan.
Ra'iisul wasaaraha Pakistaan, Cimraan Khaan wuxuu sheegay in culimada uu kala tashan doono tallaabooyinka looga hortaggayo cudurka xilliga bisha Ramadaan.
Jamaacada Tabliiqa ee Pakistaan ayaa lagu eedeeyay inay faafiyeen cudurka Covid-19 kaddib markii kulan diimeed ay ku qabteen halkaas.
Sidoo kale, jamaacada tabliiqa waxaa lala xiriiyay in cudurka ay ku faafiyeen India, Indonesia iyo Malaysia.
Dhinaca kale, Kuuriyada Koonfureed kumanaan qof oo uu ku dhacay coronavirus waxaa la xiriiriyay kaniisadda Shincheonji kaddib markii kulan diimeed lagu qabtay halkaas, kooxdii kulankaas soo qabanqaabisay waxay raalli gelin ka bixiyeen in cudurka uu ku faafo halkaas, waxay bilaabeen inay dowladda ay kala shaqeeyaan la dagaalanak cudurka, inkasta oo ay saraakiisha sheegeen in xubno ka tirsan kaniisaddaas ay diideen in la baaro.
Seynisyahanada iyo dhakhaatiirta waxay ka digeen in kulanka kooxaha kala duwan ay kaalin weyn ka qaadan karto fiditaanka coronavirus.
Marka, muxuu yahay waxyaabaha dadka ku dhiirogelinayo kulanka inkasta oo looga digay?
Matthew Schmitz waa baadari ku sugan gobolka Pennsylvania ee dalka Mareykanka halkaas oo la mamnuucay goobaha isu imaatinka, balse wuxuu Matthew leeyahay kaniisadda waa lagama maarmaan isla markaana waa in kala fogaanshaha bulshada laga hirgeliyo goobaha cibaadada si lamid ah xarumaha ganacsiga.
Bastiaan Rutjens oo ku takhasusay cilmu nefsiga gaar ahaan diimaha ayaa sheegaya in gobollada Mareykanka ay ku kala qeybsan yihiin arrintani.
"Dadka qaar ee ku nool gobollada waxay la daalaa dhacaayan dhaqan gelinta talooyinka ay u soo jeediyeen gobollada sababta oo ah ku aamin qabaan maamulada.."
Bastiaan Rutjens wuxuu rumeysan yahay in dadkaas aysan si buuxdo ugu aamin qabin khuburrada xiriirka la leh dowladda sida senisyahanada iyo dhakhaatiirta."
Mararka qaar waxaa dhacdaa in madaxweyne uu dadkiisa ugu baaqo inay aadaan goobaha cibaadada.
Madaxweynaha Tanzania, John Magufuli oo climiga Kemistiriga ka heysta shahaadada PHD ayaa ugu baaqay shacabkiisa inay aadan misaajidda iyo kaniisadaha.
Isaga oo ka hadlayay kaniisad wuxuu yiri "coronavirus waa sheydaan, kuma noolaanayo jirka qofka kiristaanka ah, si deg deg ah ayuu u gubanaya , waxaa la joogaa xilligii aan xoojin laheyn imaankeenna"
Tanzania bandow loogama dhawaaqin balse waxaa la xiray iskuulada iyo goobo kale.
Sheekh Xasan Said Chizenga oo u hadlay muftiga diinta islaamka ee dalkaas ayaa ku waafaqay hadalka madaxweynaha, wuxuu yiri "in salaadaha lagu tukado masaajidda xilliga masiibada iyo in la dagaallamo safmarka waa arrimo muhiim ah balse waxaan Alle ka baryeeynaa in uu naga ilaaliyo feyraska"
Sheekh Chezinga wuxuu sheegay in haatan jamaacada lagu tukado masaajidda ay yihiin kuwo xaddidan balse dadka ay ka codsadeen in marka ay imaanayaan misaajidda ay saligooda ay horey u soo qaataan isla markaana ay ku dadaallaan gacmo dhaqidda.
In la xaadiro goobaha cibaadada waa arrin lagu tiriyo xoriyadda dhanka diimaha.
U qaabilsanaha Qaramada Midoobey arrimaha diinta Axmed Shahiid wuxuu sheegay xoriyadda diimaha ay tahay mid xaddidan.
Bastiaan Rutjens oo aqoon durugsan u leh cilmu nefsiga wuxuu sheegay in feyraska uu yahay mid cusub isla markaana loo baahan yahay tallaabooyin deg deg ah oo lagu xakameynayo.
</doc>
<doc docid='bbc_war-52555060' lang='som' type='mono' source_url='https://www.bbc.co.uk/somali/war-52555060' term='COVID'>
Kim Jong-un: Maxaa ka jira in wadnaha laga qalay?
Sirdoonka Kuuriyada Koonfureed ayaa waxay sheegeen in wararka la isla dhexmarayay oo ku saabsanaa xaaladda caafimaad ee Kim Jong-un ay ahaayeen kuwa aan sal iyo raad lahayn.
Sirdoonka Kuuriyada Koonfureed ayaa waxay sheegeen in wararka la isla dhexmarayay oo ku saabsanaa xaaladda caafimaad ee Kim Jong-un ay ahaayeen kuwa aan sal iyo raad lahayn.
Waxay intaa ku dareen in aysan jirin calaamado muujinaya in hogaamiyaha Kuuriyada Waqooyi lagu sameeyay qalliin dhanka wadnaha.
Hogaamiyaha Kuuriyada Waqooyi ayaa dhawaan la wayay meel uu jaan iyo cirib dhigay muddo 20 maalmood ah islamarkana waxaa uusan ka qeybgalin dabaaldaga xuska dhalashada awowgii oo ka mid ah xafladaha ugu muhimsan dalkaasi.
Qaar ka mid ah warbaahinta ayaa ku warantay "in uu aad u xanuunsanayo ", amaba xitaa uu dhintay.
Balse waxaa uu si lama filaan ah uga soo muuqday goob uu xarigga uga jarayay warshad isaga oo u muuqday mid caafimaadkiisu wanaagsan yahay.
Madaxa hay'adda sirdoonka Kuuriyada Koonfureed, Suh Hoon, ayaa Arbacadii la hadlay guddi baarlamaani ah.
Waxaa uu sheegay in aysan jirin cadeymo muujinaya in wararka ku saabsan inuu xanuunsanayo Kim Jong-un ay yihiin run.
Guddiga baarlamaaniga ayuu u sheegay Mr Hoon in hogaamiyaha Kuuriyada Waqooyi uu 17 mar sanadkan ka soo muuqday fagaarayaasha.
Balse sanadkan xilligan waxay ahayd in 50 jeer uu fagarayaasha ka soo muuqdo.
Balse sida uu sheegay mid ka mid ah guddiga abarlamaaniga waxaa laga yaabaa in tirada uu fagarayaasha imanayo laga yaabo in uu hoos u dhigay cudurka Covid-19.
"Meesha Lagama saari karo in uu cudurka ka dilaacay Kuuriyada Waqooyi," ayuu yiri Xildhibaan Kim Byung-kee.
"Kim Jong-un waxaa uu diirada saaray sidii uu dhidibada ugu sii aasi lahaa arrimaha gudaha sida militariga iyo kulamada xisbiga islamarkana waxa laga yaabaa in Corona uu xaddiday in uu fagaarayaasha yimaado"ayuu intaa ku daray.
Wararka la isladhexmarayay ee ku saabsan Kim ayaa soo baxay markii sida la sheegay uu ka baaqsaday ka qeybgalka munaasabad sannad walba lagu maamuuso sanad guuradii kasoo wareegatay dhalashada awoowgii oo ku beegneyd 15-kii bishii April.
Kim Jong-un waligiis kama uusan baaqanin munaasabadda xuska awowgii - wayna iska muuqatay inuusan si sahlan u go'aansan karin inuu ka qeyb gali waayo.
Kuuriyada Waqooyi oo ah dal ay adag tahay in laga helo xog ku saabsan madaxda sare ee dalkaas ayaa waxaa adkaatay in la xaqiijiyo xaaladda caafimmaad ee Kim, waxaana sidoo kale maalmihii lasoo dhaafay soo baxayay warar kale oo sheegaya in hogaamiyaha dalkaas uu galay qalliin dhanka wadnaha ah. Waxaa sidoo kale soo baxay warar kale oo sheegaya in Kim Jong Un uu nool yahay.
Sanadkii 2014-kii, ayaa Kim Jong-un la waayay muddo 40 cisho ah, waxayna taas keentay in wax la iska weydiiyo halka uu ku sugan yahay.
Sidoo kale xilligaas waxaa soo baxay warar kale oo sheegayay in la afgembiyay. Haseyeeshee, maalmo kaddib waxaa uu kasoo muuqday warbaahinta dalkaas.
</doc>
<doc docid='bbc_war-52020191' lang='som' type='mono' source_url='https://www.bbc.co.uk/somali/war-52020191' term='COVID'>
Coronavirus: Muxuu yahay heshiiska ay Culimada iyo maamulka Puntland ka gaareen xiridda Masaajidyada?
Tan iyo markii dhawaan Soomaaliya looga dhawaaqay kiiskii ugu horreeyay ee cudurka coronavirus ah, maamulka Puntland ee Soomaaliya waxa uu qaaday tallaabooyin looga hortagayo inay ballaarato saameynta caabuqan ku faafay dunida.
Tan iyo markii dhawaan Soomaaliya looga dhawaaqay kiiskii ugu horreeyay ee cudurka coronavirus ah, maamulka Puntland ee Soomaaliya waxa uu qaaday tallaabooyin looga hortagayo inay ballaarato saameynta caabuqan ku faafay dunida.
Meelaha ugu horreeya ee tooshka lagu iftiimiyay waxaa ka mid ah masaajidyada, oo ah goobaha ay dadka ugu badan si joogto ah isugu imaadaan.
Meelo badan oo ka mid ah dalalka caalamka ayaa masaajidyadii ku yaallay albaabbada la isugu dhuftay.
Kulan ay yeesheen mas'uuliyiinyta Wasaaradda Caddaaladda ee Puntland iyo qaar ka mid ah culimada ku nool halkaas ayaa looga hadlay arrinta ku saabsan xiritaanka masaajidyada.
Hase ahaatee, culimadii shirkaas ka qeyb gashay oo u muuqday inay si weyn uga soo horjeedaan tallaabo noocaas ah ayaa sheegay inay aqbaleen in jadwalka wax laga baddalo, laakiin aan lagu dagdagin xiritaan.
Waxay ku doodeen in xiiligan aan la joogin waqtigii la xiri lahaa masaajidyada deegaannadaas, balse ay hay'adaha dowladda iska kaashanayaan sidii dadka looga wacyigelin lahaa khatartka cudurka Covid-19 ee saf-marka ah.
Sheekh Maxamed Godane Xoosh oo kamid ah culimada Puntland ayaa BBC-da u sheegay in iyaga iyo Wasaaradda Cadaaladda ay ku heshiiyeen wadashaqeyn, isagoo meesha ka saaray in masaajidyada la xirayo.
"Waxaan isku waafaqnay inaan gacan isku siinno wax walba oo shareecada waafaqsan. Marnaba kuma aannaan heshiinin wax shareecada Islaamka kasoo horjeeda. Masaajidyada waxay noqon doonaan meelaha ugu dambeeya ee xiritaankooda laga tashan doono marka waqtigeeda la gaaro. Waxaa ka horreeya in dadka la wacyi galiyo, in la xiro meelaha weysada ah, in la xiro musqulaha, in lasoo gaabiyo waqtiga masaajidka la joogayo, la la soo koobo khudbada jimcada," ayuu yiri.
Masaajidyada ugu waaweyn ee laga xiray caalamka waxaa ka mid ah Xarameynka, oo ku yaalla Sacuudiga.
Haseyeeshee, Sheekh Maxamed wuxuu ku adkeystay "in Soomaaliya aan wali laga helin kiisas badan, sidaas darteedna aysan habbooneyn in masjid la xiro".
Dhanka kale wasiirka cadaaladda ee Puntland Cawil Sheekh Xaamud ayaa sharraxaad ka bixiyay waxyaabihii kasoo baxay kulanka ay la qaateen culimada.
Isagoo wareysi siinayay BBC-da ayuu yiri: "Waxaan isku raacnay in waxyaabo badan la baddalo. Waxaa ka mid ah in aad la isugu dhaweeyo waqtiyada aadaanka iyo aqinka, in sunayaasha ay dadka guryahooda ku tukadaan oo si dhakhso ah looga baxo masaajidka, in la xiro musqulaha iyo goobaha weysada ee masaajidyadu ay leeyihiin iyadoo taxaddar ahaan loo sameynayo sidaas, in la joojiyo dhammaan duruusta ka baxda masaajidyada Puntland, in khudbadda jimcada iyo salaadda ay ku koobnaadaan 15 daqiiqo. Waxaa kale oo aan isku raacnay in haddii cudurkan uu soo gaaro dhulka Puntland markaas ay noqon doonto waqtigii la xiri lahaa masaajidyada".
Caabuqa Corona, oo lagu magacaabay Covid-19, ayaa dunida ka soo ifbaxay bishii December ee sanadkii lasoo dhaafay, wuxuuna markii ugu horeysay ka dillaacay magaalada Wuhan ee dalka Shiinaha.
Kiisaska guud ahaan dunida laga xaqiijiyay ayaa gaaraya ilaa 400,000 oo ruux oo uu ku dhacay xanuunkan.
Ku dhawaad 17,000 oo qof ayaa ilaa hadda u dhintay coronavirus.
Inta la ogyahay 100,000 oo qof oo uu ku dhacay cudurkan ayaa ka caafimaaday.
</doc>
<doc docid='bbc_war-52291938' lang='som' type='mono' source_url='https://www.bbc.co.uk/somali/war-52291938' term='COVID'>
Coronavirus: Tirada dhimashada miyey qariyeen maamulka Iraan?
Muuqaalka wuxuu ka mid yahay kuwa laga duubay shaqaale ku sugan goobta la dhigo meydadka oo qubuuraha ah kuwaas oo ay ag yaallaan medad kale oo tobanneeyo ah.
Muuqaalka wuxuu ka mid yahay kuwa laga duubay shaqaale ku sugan goobta la dhigo meydadka oo qubuuraha ah kuwaas oo ay ag yaallaan medad kale oo tobanneeyo ah.
Qaar ka mid ah meydadkaas waxaa lagu duubay kafan cad, wuxuuna sheegay in meydadkaas la diyaariyay subaxii.
Ka dib ninkan waxaa uu tusay meydad lagu riday baco kuwaasi oo la diyaariyay si loo aaso.
Ka dib ayuu ninkan wuxuu kamaradii uu sitay la aaday qol kale, waxaana halkaasi yaalay meydad.
Muqaalkan waxaa laga duubay qubuuraha Qom, oo ah magaalo la barakeysto oo ku taalla dalka Iiraan.
Magaaladan waa goobtii uu ka soo billaabmay cudurka Coronavirus ka dib na uu ku sii fiday magalooyiinka kale ee Iran.
Qofka duubay muuqaalkan wuxuu ku sheegay in dhammaan meydadkan ay yihiin dad u dhintay fayraska Corona, balse BBC hadalkiisa ma xaqiijin karto.
Waxa baraha bulshada qabsaday muqaalka laga soo duubay dalka Iiran ee muujinaya meydadka dadka la sheegay inay u dhinteen Corona.
Qofka muuqaalka duubay ayaa sheegay in qaar ka mid ah meydadka ay yaaleen goobta la dhigo muddo 5 illaa 6 maalmood ah.
Muuqaalka iyo hadalkiisa waxay mujinaysaa xaqiiqada iyo runta ka jirta dalkan Iraan.
Iraan ayaa la daala dhaceysa tirada badan ee dadka dhintan oo laga yaabo in ay tirada ka badan tahay inta ay dowladda Iraan sheegtay.
Muqaalkan soo baxay ayaa ah mid sawir ka bixinaya qaabka ay dowladda Iraan ula dagaalamayso cudurka Covid-19.
Ma jiro dal ka mid ah dalalka bariga dhexe oo coronavirus uu u saameeyay si la mid ah Iraan.
Waxaa aad u adag in macluumaad sax ah laga helo dalka Iiraan, balse qaar ka mid ah baraha internet-ka waxay muujinayaan in goobaha meydadka la dhigo ay ka tira bateen dadka u dhintay fayraskan safmarka ah.
Waxaa arrintan qeyb ka ah in dadka ku taqasusay dhaqidda meydka ay diideen in ay dhaqaan dadka u dhintay fayraska Covid-19 iyaga oo ka cabsi qaba cudurka.
Taa badalkeed waxaa shaqadan dhaqidda meydadka qabta dad iskood isu abaabulay oo raacaya shareecada Islaamka iyo talooyiinka dhaqaatiirta.
Inkastoo aysan jirin caddeymo ah in meydka qofka coronavirus u dhintay laga qaadayo cudurka ayaa hadana hay'adda caafimaadka aduunka ee WHO waxay dadka kula talisay in "si wayn looga taxadaro", sababtoo ah cudurka oo aan wax badan laga aqoon.
Dalka Taliyaaniga, tusaale ahaan hay'adaha caafimaadka waxay sheegeen inkastoo fayraska aysan gudbin karin meydka in haddana dharka qofka dhintay uu ku sii dhex jiri karo illaa muddo ah.
Muuqaalkan laga soo duubay goobaha la dhigo meydadka ee baraha bulshada lagu baahiyay waxaa si degdeg ah uga jawaabay shaqsiyaadka mayalka adag ee Iiraan.
Ninkii duubay muqaalka ayaa la xiray islamarkana waxay hay'adaha dalkaasi u xaqiijiyeen shacabka in dhammaan meydadka loo maareeyay si xushmad leh kuna saleysan diinta Islaamka.
Sida uu sharciga Islaamka dhigayo qofka dhinta waa in sida ugu dhaqsiyaha badan loo aaso.
Ka hor inta aan la aasin meydka waa in la dhaqaa saddex jeer ka dibna la galiyaa kafanta.
Bilowgii bishii March, hoggaamiyaha ruuxiga ee Iraan, Ayatollah Khamenei, waxaa uu shaaciyay in meydadka dadka u dhintay Covid-19 ay tahay in loola dhaqmo si la mid ah meydadka kale islamarkaana la dhaqo lana karfano.
Sida ku cad macluumaadka ay dowladda soo saartay, in ka badan 60,000 oo qof ayuu haleelay cudurka Corona ee dalka Iraan.
Waxaa sidoo kale saraakiisha Iraan ay ku sheegeen in tirada dhimashada cudurka ay gaartay in ka badan 4,000 oo qof.
Balse cilmibaarayaal reer Iraan ah oo ku sugan Mareykanka ayaa rumaysan in tirada ay intaas ka badan tahay.
Waxay cilmibaarayaashan ay qiyaastooda ku sheegeen 20 March in ka badan 15,000 oo qof ay ku naf waayeen dalka Iiraan.
</doc>
<doc docid='bbc_war-52350816' lang='som' type='mono' source_url='https://www.bbc.co.uk/somali/war-52350816' term='COVID'>
"Walwalka Coronavirus-ka waxaa inoo wehliya gaajo iyo hoy la'aan"
Waxaa maalinba maalinta ka dambeysa sii kordhaysa tirada dadka laga helayo fayraska Korona ee gudaha waddanka Soomaaliya.
Waxaa maalinba maalinta ka dambeysa sii kordhaysa tirada dadka laga helayo fayraska Korona ee gudaha waddanka Soomaaliya.
Xogtii ugu dambaysay ee ay soo saartay wasaaradda Caafimaadka iyo Daryeelka Bulshada ee Soomaaliya, ayaa lagu sheegay in tirada shalay laga helay cudurka Covid-19 ay aheyd 29 qof, taas oo ka dhigaysa tirada guud ee xaaladaha la xariira cudurka ay gaartay 164 xaaladood.
Wasaaraddu waxay kaloo sheegtay in dhamman dadkaasi la xaqiijiyay inay qabaan cudurkaasi ay yihiin muwaadiniin Somaliyeed, halka ilaa hadda ay todoba qof cudurkaasi ugu dhinteen gudaha dalka.
Dhanka kalana waxaa isa soo taraya walaaca la xiriira fayraskaasi ee xeryaha ay ku nool yihiin dadka gudaha ku barakacay oo todobaad kasta ay ku biiraan qoysas cusub oo ka soo qaxaya dagaallada ka dhacaya gobolada qaar ee waddanka.
Todobaadyadii ugu dambeeyayna qoysas cusub ayaa ku biiray xeryaha ku yaalla hareeraha iyo gudaha magaalada caasimadda ah ee Muqdisho.
Sida uu ku soo warramayo weriyaha BBCda ee magaalada Muqdisho, Ibraahim Maxamed Aadenna, dadka ku nool xeryahaasi cabsida ugu badan ee ay qabaan waa sidii ay carruurtooda cunno, biyo iyo hoy ugu heli lahaayeen.
Dadkaas ayaa waxa ay ka soo carareen col iyo colaad oo waxa ay soo magan galeen magaalo aanay cidna uga soo horeynin oo waliba laga sheegay cudur safmar ah oo ay adag tahay sidii ay isaga ilaalin lahaayeen.
Ma sugna tirada dadka dhawaan ku soo barakacay magaalada Muqdisho waxaase lagu qiyaasayaa boqolaal qoys oo u badan haween iyo carruur oo todobaadyadii ugu dambeeyay ka soo cararay dagaallada wajiyada badan leh ee ka socda gobolka Shabeellaha Hoose gaar ahaan agagaarka magaalooyinka Janaale iyo Walaweyn.
Dadkaas naftooda iyo kuwa carruurtooda la soo cararay waxaa ka mid ah Khadiijo Macalin Maxamad oo iyada iyo sagaal caruur ah oo ay dhashay ka soo hayaameen colaadaha ka jira deegaano hoos taga degmada Walaweyn ee gobolka Shabeellaha Hoose.
Khadiija waxaa hoy u ah geed hoostii halkaas oo ay ku sugaan wixii dadka degmada Dayniile ay ugu kaalmeeyaan biyo iyo raashinba, waxaana ay sheegtay in cudurka la sheegay uu werwer ku hayo balse aanay awoodin inay ka hortagto duruufaha ku xeeran dartood "Kala fogaanshe! Inteen ku kala fogaanaynaa hee, meeshaanaan ku jirnaayee intee aadaynaa.
"Carruurta hadda way ii caafimaad qabaan Alxamdulillaah, laakiin hoy ma haysanno, wax aan cunno ma haysanno, horteenna soon waaye, meel aann seexanno ma haysanno maacuun ma haysanno." Ayey ku caalacashay hooyo Khadiija.
Khadiija waxa ay sheegtay in dhegta uun ay ka maqlaan fariimaha caafimaadka ee la xiriira ka hortaga fayraska corona, hasayeeshee wax tabar ah ma hayaan oo ma ay jirto meel ay ku kala fogaadaan.
Khadiija Macallin iyo carruurteeda waxa ay hoos daadsan yihiin geed hoostii, halkaas oo qaarna fadhiyaan kuwa kalena marka ay daalaan ay ciida dhinaca dhigtaan, tiiyoo aanay heli karin saabuunta gacmaha lagu mayro iyo biyaha laftigooda oo ciriiri ku ah.
"Geedkaan agtiisa ayaa guri noo ah, hoy ma haysanno, Allaha naga hayee hadda waxaa la sheegayaa cudur, ilmahaan anigaa dhalay wax aan meel ugu hayana malahan."
"Saabuun gacmaha halagu dhaqo waa la leeyahay, dhar hala dhaqo waa la leeyahay, halkii aan ku soo baxnay ayaan ku taagannahay, saabuun faro kuma hayno, saabuunta lacag ayey joogtaa. Ilmahaas shaah uma awoodno cunto iska dhaafee." Ayey tiri hooyo Khadiijo.
Magaalada Muqdisho waxaa soo gaaray dad ka soo cararay degmada Janaale sababo la xiriira dagaalada aagaasi ku dhexmaraya ciidamada dawladda ee ay taageerayaan kuwa midowga afrika iyo kuwa maraykanka iyo xoogaga Al-Shabaab.
Dadka ka soo qaxday degmada Janaale diifta iyo daranyada ka muuqata ayaadan malayn karayn iyaga iyo caruurtoodaba, waxaase kaga sii muraga badan cudurka baladka soo galay oo aanay war iyo wacaal toona u hayn haddii ay maqleenna aanay awoodin fulinta farriimaha looga hortagayo.
Dadkaas waxaa ka mid ah Maxamad Xasan oo ay la socdaan 9 caruura iyo hooyadood, oo isagoo geed hoostiis carruurtaas la fadhiya ayuu BBCda u sheegay in qofba tabartii uu iska ilaalinayo fayraska korona balse duruufaha ku hareeraysan aanay rajadoodu wanaagsanayn.
"Annaga hadda saan ayaan isugu dhexjirnaa, Ilaahaan iska aamminsannahay iska tawakalsannahay." Ayuu yiri Maxamed. "Maalinwalba raadiyayaashaa laga sheegaa gacmaha iska dhaqa ayaa la leeyahay laakiin saabuuntaba dadka qaarkii ma haystaan, oo biyahaas iyo dambaska ayaan isaga dhaqanaa."
Soomaaliya oo maalinba maalinta ka dambeysa ay sii kordhayso tirada dadka uu ku dhacayo   cudurka COVID-19 ayaa dadka gudaha ku barakacay waxaa lagu qiyaasaa inay ka badan yihiin labo milyan iyo lix boqol oo kun oo qof.
Dadkaasi waxa ay ku nool yihiin xeryo laga sameeyay gudaha iyo hareeraha magaalooyinka waa weyn halkaas oo ay dadku ay aad isugu dhawyihiin oo ma heli karaan meelo ay ku kala fogaadaan ama musqulo u kala gaara iyadoo ay sareyso baahiyaha kale ee ay qabaan.
Xeryahaasi waxa maalinkasta agagaarkooda soo daga qoysas horleh oo colaad ama abaari soo bara kicisay.
Arrintaas oo walaac badan u abuurtay horjoogayaasha xeryahaasi kuwaas oo sheegaya inuu sareeyo walwalkooda la xiriira faafitaanka fayraska korona, iyagoo ku baaqay in laga caawiyo dadka gudaha ku barakacay sidii aanu cudurku u gaari lahayn.
Agaasimaha waaxda barakayacayaasha ee degmada Dayniile, Cabdillahi Xiirey Calasow, ayaa sheegay in cabsi wayn ay qabaan "Dadku wuu iskorsaaran yahay sida aad buushashkaba ku soo aragteen sidaas bay gabigood isku korsaaran yihiin, cudurkana waxaa la yiri waa in hal mitir la isu jiraa dadkanna dad hal mitir isu jiri kara ma ahan waa dad barakacayaal ah meel la kala geeyo lama arko, oo qaar kale ayaa hadda ku soo darsamaayo."
"Marka meeshan halis badan oo cudurkaasi inuu meeshan ku faafo ah ayaan ka cabnaysaa".
Dowladda Soomaaliya ayaa waxa ay bulsahda uga digtaa haliska fayraska korona iyagoo farto inay taxadaraan, guryahoodana joogaan, si gaar ahna ay u taxadaan dadka da'da ah.
</doc>
<doc docid='bbc_war-52121931' lang='som' type='mono' source_url='https://www.bbc.co.uk/somali/war-52121931' term='COVID'>
Coronavirus: Wiil Soomaali ah oo noqday qofkii ugu da’da yaraa ee UK ugu dhintay Covid-19
Wiil 13 jir ah oo Soomaali ah, oo laga helay coronavirus ayaa geeriyooday, sida ay sheegeen maamulka isbitaal ku yaalla magaalada London.
Wiil 13 jir ah oo Soomaali ah, oo laga helay coronavirus ayaa geeriyooday, sida ay sheegeen maamulka isbitaal ku yaalla magaalada London.
Ismaaciil Maxamed Cabdulwahab, oo qoyskiisa ay daggan yihiin xaafadda Brixton ee koonfurta London, ayaa galinkii hore ee maalintii Isniinta ku geeriyooday isbitaalka King's College.
Waxaa la aaminsan yahay inuu noqday qofkii ugu da'da yaraa ee coronavirus ugu dhintay gudaha UK.
Afhayeen u hadlay isbitaalka ayaa sheegay in dhimashada wiilkan yar loo sababeeyay saameynta xanuunka corona, laakiin wax faah-faahin dheeri ah ma uusan bixinin.
In ka badan 1,790 qof ayaa UK ugu geeriyootay cudurkan loo bixiyay Covid-19.
Tirakoobkii ugu dambeeyay ayaa lagu sheegay in hal maalin gudaheed ay dhimashada ku korortay 381 qof, taasoo ahayd tii ugu sarreysay ilaa hadda.
Qoyska Ismaaciil oo bayaan ay so saareen uu shaaciyay qof saaxiib la ah ayaa sheegay "inay musiibo weyn ku tahay" geeridiisa.
Waxay intaas ku dareen inuusan horay u qabin cudurro muuqday oo dhibaato ku ahaa caafimaadkiisa, wixii ka horreeyay maalintii Jimcada oo laga helay Covid-19.
Hal maalin ka hor xilligaas ayaa isbitaalka lasii dhigay, kaddib markii ay xaaladdiisa caafimaad isbaddashay.
"0.3% oo ka mid ah dadka ay calaamadaha cudurkan ka muuqdaan ayaa u baahan in isbitaal la dhigo, 0.006% oo ka mid ah dadkaasna way u dhintaan - marka si kale loo dhigana 2 ka mid ah 30,000 oo qof oo uu cudurkan ku dhaco iyagoo da'da wiilkaas ah kama badbaadayaan," ayuu yiri qofka saaxiibka la ah qoyska.
"Laakiin way dhacdaa, sida haddaba kiiskan murugada badan ka muuqata."
Qoyska Ismaaciil ayaa sheegay in wiilkooda ay isbitaalka geeyeen markii ay ku arkeen calaamadaha, xilligaasoo neefsashada ay dhibeysay.
"Xaaladdiisu way sii xumaaneysay ilaa uu koomo ka galay, ugu dambeyntiina nasiib darro wuxuu geeriyooday subaxnimadii Isniinta," ayey dhaheen.
Waxaa diyaariyay Richard Warry, Kaaliyaha tifaftiraha qeybta caafimaadka ee BBC News
Cilmibaaris la sameeyay ayaa muujisay in carruurta iyo dhalinyarada dhowr iyo toban jirka ah ay aad u yartahay inay u dhintaan Covid-19, marka loo eego dadka waaweyn.
Calaamadaha cudurka ayaa si khafiifka uga soo muuqda carruurta, iyagoo u eg sida hargabka caadiga ah.
Seynisyahannadu wali ma aysan kala hubsanin sababta ay arrintan u dhacday. Waxaa suurtagal ah in difaaca jirka ee carruurta uu yahay mid kan dadka waaweyn uga awood badan la dagaallanka Fayraska.
Laakiin tani micnaheeda ma aha in carruurta qaba xanuunnada kale aysan waxba ku noqoneynin saameynta coronavirus.
Dr Nathalie MacDermott, oo ah macallin cilmiga caafimaadka ka dhiga King's College London, ayaa sheegtay in dhimashada Ismaaciil "ay muujineyso muhiimadda ay noo leedahay inaan qaadno tallaabooyinka loo baahan yahay si loo yareeyo faafitaanka cudurkan ee gudaha UK iyo guud ahaan caalamka".
Waxay intaas ku dartay: "Waa lagama maarmaan in la sameeyo cilmibaaris lagu ogaanayo sababta ay cudurka ugu dhintaan dad ka baxsan kuwa la filan karo".
</doc>
<doc docid='bbc_war-52245200' lang='som' type='mono' source_url='https://www.bbc.co.uk/somali/war-52245200' term='COVID'>
Boris Johnson aabihii oo ku baaqay in wiilkiisa "uu nasasho badan helo"
Boris Johnson "waa inuu nastaa" mar hadii laga soo saaray qaybtii daryeelka culus ee isbitaalka ee uu coronavirus u jiifay, ayuu yidhi aabihii.
Boris Johnson "waa inuu nastaa" mar hadii laga soo saaray qaybtii daryeelka culus ee isbitaalka ee uu coronavirus u jiifay, ayuu yidhi aabihii.
"Koox ahaan ayaynu ugu gurmanay imikana waa in aan si wada jir ah u shaqaynaa" ayuu yidhi Stanly Johson oo BBC la hadlay.
La taliyaha dhinaca sayniska Prof Neil Ferguson, oo la weydiiyey goorta dalka UK ka bixi doono xidhxidhnaata ayaa wuxu ku jawaabay arintaasi "waxay ku xidhantahay da'da dadka iyo deegaannada ".
Dhanka kale dawladda UK ayaa bilowday olole ay ku dhiiri gelinayso in ay dadku guryahooda joogaan oo aanay u soo bixin ciidda Easter ka iyo fasaxa Bank Holiday.
Stanley Johnson ayaa sheegay in qoyskooda oo dhami "nafiseen" isla markaana ay "aad u mahadnaqayaan" mar hadii ra'isal wasaarihii haatan laga saaray qaybta daryeelka culus ee isbitaalka St Thomas, waxaanu intaa ku daray inuu rumaysan yahay in cudurkani "dalka oo dhan dareensiiyey in marxalad adag lagu jiro".
"Qoyskayagii buu soo gaadhay cudurku, oo dhammaantayo welwel buu nagu abuuray" ayuu yidhi.
Wuxu intaa ku daray in ay jiri doonto "muddo nasasho ah" inta aanu ra'isal wasaaruhu ku noqon shaqada xafiiskiisa Downing Street, waxaanu yidhi " waa inuu nastaa".
Prof Fersugson, oo ka stirsan Imperial College London, ayaa u sheegay barmaamijka Today ee ka baxa BBC Radio 4 in shaqada 'muuhiimadda koobaad leh ee ugu horraysaa 'tahay sidii looga bixi lahaa xayiraadda coronaviurus keenay oo ay weliba ku foogan yihiin saynisyahannada iyo xukuumadduba "daqiiqad kasta oo aanay ka nasan".
Isagoo ka hadlayay talaabooyinka  la qaadi doono si loo furdaamiyo xayiraaddaas, ayaa Prof Ferguson wuxu sheegay in Ingiriisku bilaabi doono olole dadka lagu baadhayo "si cidda laga helo loo karantiimeeyo'.
Hase yeeshee wuxu carrabka ku dhuftay in xayiraaddu sii socon doonto 'dhawr todobaad oo kale'.
Hadalkiisani wuxu soo baxay iyadoo wasiirka ka tirsan xukuumadda oo la yidhaa Robert Jenrick difaacay socdaallo uu galay oo sida lagu soo waramay  warbaahintu ku dhaliishay in uu isagu ku tuntay xeerarkii xayiraadda.
Wasiirka ayaa la sheegay in uu ka socdaalay London oo uu tagay halka Herefordshire, oo uu waalid kiina ugu tagay halka ay deganyihiin oo ah degmada Shropshire, sidaana waxa ku waramay wargeysyada Daily Mail iyo The Guardian.
Xukuumadda ayaa ku talisay in aan la safrin, waxaany dadka ku tirtirsiday in aanay u dhawaanin eheladooda waayeelka ah.
Jenrick oo ah xildhibaan laga soo doorto Newark Notthinghamshire, oo shaqadiisa wasiirnimo u jooga London ayaa sababta socdaalkiisa ku sheegay inuu tageyey 'guriga qoyskisu deganyahay' ee Herefordshire ku yaal si uu ugu tago afadiisa iyo caruurtiisa.
Waxaanu intaa ku daray in uu waalidkii ugu tagay si uu ugu geeyo alaabo muhiim ah oo aanay ka maarmayn oo dawooyin ka mid yihiin, taasna sharcigu fasaxayo.
Xog-hayaha guriyenta ee mucaaradka Nick Thomas-Symonds ayaa sheegay in ay lagama maarmaan u tahay in "uu shacabka u sheego" Jenrick sababta socdaalkiisa.
Laakiin waxa uu intaa ku daray in hadii wasiirka guriyeyntu dawo waalidkii u geeyey waa "inuu cadeeyaa in uu sharcigu arintaa si cad u qeexayo".
Prof Paul Cosford oo ah agaasimaha waaxda caafimaadka dadwaynaha ee gobolka England ayaa sheegay in xeerku "aad u qeexanyihiin' oo ah in ay dadku guryahooda joogaan afar xaaladood mooyee kuaas oo kala ah in uu qofku jimicsi dibadda ugu baxayo, cunto iyo dawo soo iibsanayo, isbitaal tagayo ama shaqo aanu ka baaqan karin.
"Arintaa Jenrick ka hadli maayo waayo waxay u eegtahay in uu xeerarka raacay laakiin dadka kale siyaabo kale ayey u arki karaan" ayuu u sheegay barnaamijka Today oo waraysi la yeeshay.
Mar la weydiiyey istaraatijiyadda xukuumadda ee goorta xayiraadda laga baxayo, Prof Cosford wuxu yidhi "waan fahmi karaa inay jiri karaan xaalado keeni kara in xayiraadda la qaado sida ugu dhakhsa badan", laakiin wuxu digniin ku sheegay in ay "weli muhiim tahay in aan hore loo qaadin'.
Tirade dadka ku dhintay isbitaalada UK ee laga helay fayraska ayaa kor ugu kacday 7,978, waxaanay saraakiishu sheegeen Khamiistii in maalintii taa ka horraysay ay 881 ay dhimashadu gaadhay.
Ra'isal wasaaraha, waxa qaybta daryeelka culus laga saaray habeenimadii Khamiista laakiin isbitaalka ayuu ku sii jiri doonaa, sidaana waxa sheegay xafiiskiisa Dawning Street.
Coronavirus ayaa lagaga dawaynayay tan iyo Axaddii ibitaalka London ku yaal ee St Thomas.
Xafiiskiisuna wuxu sheegay in "in dhakhaatiirtu aad ula socon doonaan inta uu ka soo kabanayo cudurka".
Wasiirka arimaha dibadda Dominic Raab, oo ku sii simaya xilka Johson, ayaa sheegay in xayiraadu dalka saaraan doonto ilaa iyo inta la helayo caddaymo muujiyana in cudurku hoos u dhacay.
Waxaanu shirka jaraa'id ee maalin laha ah ee xukuumaddi qabato ka sheegay in "maadaama oo qof kastaa dadaalayo, maadaama oo qof kastaa huray xorriyadiisii yeynaan dedaalkaa hal bacaad lagu lisay ka dhigin. Yeynaan wixii aynu taransannay baabiin, yeynaa dadaalka dadka qiimo ridin"
"Coronavirus yeynaan fursad kale oo uu dad badan ku dilo siinin oo dalkeena uu ku dhaawaco" ayuu intaa ku daray.
Waxaanu sidoo kale sheegay in ay adagtahay in dadka oo doonayey in ay ciidda Easter-ka eheladooda booqdaan lagu yidhaa is xayira.
Raab wuxu hadalkan jeediyey fasaxa Bank Holiday oo noqon doona horraanta todobaadkan iyadoo la saadaalinayo in heerkulka magaalada London uu Sabtida noqon doono 26 C, in kasta oo saadaashu sheegayso in Axaddu ay intaa ka qaboobaan doono.
Booliska iyo dawladaha hoose ayaa sidoo kale Khamiistii ku wargeliyey dadka in aanay fasaxa ka bixi karan magaalooyinkooda oo aanay loo socdaali karan goobaha loo dalxiis tago.
Downing Street ayaa sidoo kale sheegay in "taageero buuxda" siinayo askarta booliska ah ee dhaqan gelinaya xayiraadda.
Xayeysiisyo badan oo xukuumaddo soo dirayso kuna saabsan ciidda Easter-ka ayaa lagu baahin doonaa wargeysyada iyo baraha bulshada, kuwaas oo shacabka ku tirtirsiyaya in ay guyahooda joogaan fasaxan.
Af-hayeen u hadlay xukuumadda ayaa yidhi "waanu fahamsanahay in adku doonayaan in ay wakhti la qaataan eheladooda iyo asxaabtooda ciiddan Easter-ka, waxaanan sidoo kale garawsanahay in aanu shacabka ka codsanayno in ay fasaxooga u huraan la dagaalanka cudurkan. Haatan marxalad adag baynu maraynaa oo aynu kaga hortagayno fiditaanka coronavirus waana muhiim markaa in aanu sii wadno in la raago talada xukuumadda."
</doc>
<doc docid='bbc_war-52181991' lang='som' type='mono' source_url='https://www.bbc.co.uk/somali/war-52181991' term='COVID'>
Coronavirus: Magaalo dadka ku dhimanaya ay ka badan yihiin tirada waddamo badan
Ma ahan oo kaliya fagaareyaal maran iyo Isbitaallo buux dhaafay. Magaalada Guayaquil, oo ah magaalada ugu dadka badan dalka Ecuador ayaa dadka uu soo ritay cudurka Covid-19 waxa ay ku dhimanayaan waddooyinka, waxaana maalmo qaato in meydadka dadka ku dhintay guryahooga ee sababsaday cudurkaasi la daad-gureeyo.
Ma ahan oo kaliya fagaareyaal maran iyo Isbitaallo buux dhaafay. Magaalada Guayaquil, oo ah magaalada ugu dadka badan dalka Ecuador ayaa dadka uu soo ritay cudurka Covid-19 waxa ay ku dhimanayaan waddooyinka, waxaana maalmo qaato in meydadka dadka ku dhintay guryahooga ee sababsaday cudurkaasi la daad-gureeyo.
Gobolka Guayas waxaa tan iyo kowdii bishan Abriil cudurkaasi u dhintay dad ka badan kuwii ku dhintay ama uu ku dhacay cudurkan waddaamda Latin Ameeika oo tiradoodu ay tahay 60 qof oo dhimasho ah iyo 1, 937 qof oo kale oo la xaqiijiyay in uu soo ritay.
Magaalada Guayaquil oo kaliya oo caasimad u ah gobolkaasi ayaa waxaa ku nool ku dhawaad 70% dadka uu cudurkaasi ku dhacay guud ahaan dalkaasi. Waxa ayna ka mid tahay magaalooyinka caalamka ee uu sida ba'an u aafeeyay cudurkan.
Dadka iyaga oo aan cudurka laga baarin u dhintay marnaba qeyb kama ahan tiradan.
Waddanka Ecuador ayaa kaalinta saddexaad kaga jira waddamada Latin Ameerika marka la eego tirada dadka uu cudurkani ku dhacay, waxaana ka horreeya waddamada Brazil iyo Chile, balse marka la eego tirada dadka cudurkaasi u dhintay waxa uu noqonayaa dalka ugu dhimashada badan.
Goobaha meydadka la dhigo ee ku yaal magaaladaasi ma xamili karaan tirada meydadka maalin waliba soo gaaraya.
Xaaladda ayaa gaartay heer madaxweyne Lenín Moreno uu sameeyo guddi gaar ah oo shaqadiisu tahay uruurinta meydadka iyo aaskooda.
"Adeerkey Segundo ayaa dhintay 28-kii bishii Maarso, mana aysan jirin cid na caawisay." Ayay tiri Jésica Castañeda, oo ka mid ah 2.5 milyan ee qof ee ku nool magaaladani oo qiyaastii 600km koonfur ka xigto caasimadda dalkaasi ee Quito.
"Isbitaalladu ma lahan sariiro ku filan, sidaa awgeed waxa uu ku dhintay guriga. Waxa aynu wacnay adeegga gurmadka deg degga ahi, waxayna noo sheegeen in aan dul qaadanno oo aan sugno. Meydkiisa wali waxa uu saaran yahay sariirtii uu ku dhintay oo wali ma aanan taaban."
Ma ahan oo kaliya bukaannada u dhintay cudurka Coronavirus kuwa aan wax gurmad ah ka helayn adeegga gurmadka deg degga ee magaaladaasi.
"Nin dariskeyga ahi ayaa soo dhacay waxa uuna dhaawac ka gaaray madaxa. Waxaan wacay lambarka 911 ee adeegga gurmadka deg degga ahi, balse cidna iima soo gurman," ayuu yiri Wendy Noboa, oo ku nool woqooyiga magaaladaasi.
Gorky Pazmiño oo 96 ahaa oo deris la haa Wendy Noboa ayaa shil ku dhintay 29-kii bishii Maarso.
"MeydiikiIsa ayaa bannaanka yiillay maalin dhan ilaa iyo inta xubnaha qoyskiisa ay ka qaateen. Balse ma aysan awoodin in ay aasaan waayo waxay waayeen dhakhtar u saxiixa waraaqda caddeynayso geeridiisa si ay u aastaan."
Dadka deegaanka ayaa adeegsanaya baraha xiriirka bulshada in ay ku shaaciyaan macluumaadka la xiriira dadka waddooyinka ugu dhintay cudurkan.
Muqaal maalmo dhawayd lagu faafiyay baraha xiriirka bulshada ayaa muujinyay nin ku naf baxay bannaanka hore ee Isbitaal ku yaalla magaaladaasi iyo dad dibad-baxyo dhigaya oo doonaya in dadka guryaha ku dhintay meydadkooga la soo daad-gureeyo.
"Seygayga ayaa tagay goob khudaarta lagu iibiyo waxa uuna halkaasi kula kulmay qof meyd ah oo yaalla bartamaha jidka. Sidoo kale waxaa loo sheegay in meyd kale uu yaalo meel aan halkaasi ka fogeyn," ayay tiri Jésica Zambrano, oo ah weriye la shaqeysa wargeyska maalinlaha ah ee El Telégrafo oo ka soo baxa Guayaquil.
"Halkan waxaan horey u arki jirnay dadka darbiyada jiifa, balse haatan waxaan aragnaa meydadka dadkaasi oo daadsan bartamaha magaalada."
Bukaannada ku dhintay guryahooda ayaa aad u tiro badan, waxa ayna cadaadis ku hayaan xarumaha caafimaadka ee dowladda.
Isbitaallada oo haatanba buux dhaafay ayaan qaabili karin bukaanno hor leh.
"Dadka magaaladani Guayaquil ayaa wajahaya xaalad adag, qaarkood waxay ku qaadataa 72 saacadood si mas'uuliyiintu ay u qaadaan meydadka," ayuu yiri Blanca Moncada, oo ah suxufi la shaqeeyo wargeyska Expreso.
Usbuucii ugu dambeeyay ee bishii Maarso ayaa in kabadan 300 oo qof waxay cudurro kala geddisan ugu dhinteen guryhooga, waxaana meydadkooga markii dambe daabulay ciidamada booliska. Ilaa haatan 115 meyd ayuu qorshaha yahay in laga soo qaado guryaha ay ku kala dhinteen, sida ay sheegtay wakaaladda wararka ee dalkaasi ee EFE.
In meydadka la uruuriyo waxaa sii adkeynaya Bandow 15 saacadood ah oo maalin kastaa billaabanaya labada duhurnimo.
Darwin Jarrín oo ah taliyaha ciidamada militariga dalkaasi ayaa dowladda u qaabilsan la tacaalidda cudurkaasi ee gobolka, ayaa BBC-da u sheegay in dhammaadka usbuucan la aasi doono dhammaan  meydadka.
Warbaahinta maxalliga ah ee dalkaasi ayaa sheegeysa in muran siyaasadeed uu ka dhashay sidii loola tacaali lahaa tirada sii kordheyso ee dadka u dhimanaya cudurkan.
Duqa magaalada Guayaquil, Cyntia Viteri (oo hadda karantiil ku jirta ka dib markii cudurka laga helay), ayaa dowladda dhexe ku eedeysay burburka ku yimid hannaanka daryeelka caafiamad ee dalkaasi.
"Meydadka ayay uga tagayaan waddoonka, dadku waxay ku dhimanayaan bannaanka hore ee cusbitaalalda. Ma jiro qof doonaya in uu meyd meel ka qaado. Haddaba maxaa ku dhici doona dadkayaga xanuunsan?  Dadku waa in ay albaabada ku garaacaan cusbitaallada sariir la'aan awgeed aan bukaan cusub qaabilayn," ayay tiri Cyntia Viteri.
Mas'uuliyiinta dalkaasi ayaa si deg deg ah uga jawaabay halista caafimaad ee dalka soo wajahday ka dib markii dalakaasi laga helay qofkii ugu horreeyay ee uu soo ritay cudurka.
"Marnaba ma beenin karno waxa jira, waa arrin halis ah," ayuu yiri Juan Carlos Zevallos oo ah wasiirka caafimaadka dalkaasi.
"Balse waa in aan caddeyno in aanu ka mid nahay waddamadii ugu horreeyay qaaraddan ee soo rogo tallaabooyin looga hortagayo faafitaanka cudurkan."
Zevallos waxa uu sheegay in eedeymaha qaar ee ka dhanka ah dowladda aysan ahayn kuwo la qaadan karayo.
Dowlada gobolka Guayas ayaa soo jeedisay in dadka u dhintay cudurkan lagu aaso xabaal wadareedyo, balse arrintaasi ayay markiiba ka laabatay.
Waxaana khubaradu ay sheegayaan in dadka magaalada Guayaquil aysan aqbali karin in eheladoodu lagu aaso xabaal wadareed, sababo la xiriira diimahooga.
Jorge Wated waa madaxa guddi qaran oo uu soo magacaabay madaxweyne Moreno oo ujeedadiisu tahay sidii loo uruurin lahaa meydadka daadsan guryaha iyo Isbitaallada. Waxa uu sheegay in uusan aqbali karin in la yirahdo dadku waxaa lagu aasayaa xabaal wadareedyo.
Dhibaatadu waxaa qeyb ka ah goobaha lagu keydiyo meydadka oo diidan in ay qaabilaan meydadka sabaobo la xiriira cabsi ay ka qabaan cudurkan.
Dadka qaar waxay sheegayaan in loo baahan yahay tallaabooyin dheeraad ah oo arrintan xal loogu raadiyo.
Ernesto Torres oo ah khabiir ku xeel dheer arrimaha caafimaadka dad weynaha ayaa rumeysan in cudurkani ay tahay in bulshada laga qeyb geliyo la dagaalanka cudurkani.
In kabadan 17% dadka ku nool magaaladani Guayaquil ayaa ah dad sabool ah. Waxaana aad u badan sinnaan la'aanta dadka, gaar ahaanna arrimaha bulshada.
Balse mas'uuliyiinta qaar waxay rumeysan yihiin in arrintani oo kaliya aysan ahayn dhibaatada, sidaa awgeedna xitaa deegaananda kale ay wajihi karaan xaalado la mid ah tan halkan ka jirto, waa haddii uu cudurkan si ba'an u faafo.
</doc>
<doc docid='bbc_war-52367274' lang='som' type='mono' source_url='https://www.bbc.co.uk/somali/war-52367274' term='COVID'>
Coronavirus: Ramadan aan taraawiixda lagu tukaneyn masaajidda
Waxaa jiri doono isbedello waaweyn oo ku saabsan sida loo cibaadeysto Ramadaankan. Waxaa la xiray misaajidda, waxaa dadka loogu baaqay in ay kala fogaadaan, dalalka qaar waxay shacabkooda ugu baaqeen in salaadda taraawiixda ay guryaha ku tukadaan, waxaa jiro Bandow looga hortaggayo coronavirus.
Waxaa jiri doono isbedello waaweyn oo ku saabsan sida loo cibaadeysto Ramadaankan. Waxaa la xiray misaajidda, waxaa dadka loogu baaqay in ay kala fogaadaan, dalalka qaar waxay shacabkooda ugu baaqeen in salaadda taraawiixda ay guryaha ku tukadaan, waxaa jiro Bandow looga hortaggayo coronavirus.
Sheekh Bashiir Axmed Salaad oo ah guddoomiyaha ha'yadda culimada Soomaaliya ayaa sheegay in xilliga bisha Ramadaam ay  dadka guryaha ku tukan karaan maadama misaajidda qaar ee dunida laga mamnuucay saaladda jamaacada si looga hortaggo inuu faafo fayraska corona.
"Haddii daruufuhaas saameeyeen... awaamiirta ka soo bexeysa waddamada misaajidda xiray oo kale ayaa raaceysaa haddii waajibka la joojiyay, guryaha ayaa la isaga tukan karaa... wixii isku guri ahba qof iyaga ka mid ah ayaa tujin kara."
Wuxuu sidoo kale sheekha sheegay in xilligan lagu gudo jiro cudurka safmarka ah ee Covid-19, aysan laheyn wax axkaam ah oo gaar ah balse dhibaato ay horseeday.
"Runtii xilligan Coronavirus lagu gudo jiro axkaam gaar ah oo uu leeyahay majirto, laalkin qofka muslimka ah haddii Ramadaanku yimaado in uu soomo ayaa ku waajib haddii uusan laheyn cudur daar kale."
Sheekh Maxamuud Maxamed Shibli, oo ka mid ah culimada Soomaalida ee ku sugan dalka Kenya ayaa BBC-da u sheegay in dhibaatada ka dhalatay coronavirus aysan saameyn ku yeelan diyaargarowga bisha barakeysan ee Ramadaan iyo guud ahaan diintaba.
"Diyaargarowga ruuxda iyo iimaanka dadka saameyn badan bey ku laheyd marka shaki ma lahan in bisha Ramadaanku ay dhinacyo badan ka saameyneyso dadka cibaadooda iyo soonkooda", ayuu yiri.
"Soonka waa cibaado ka madaxbannaan misaajidda, iyo saaladda ku xiran in masaajidda lagu tukado," ayuu hadalka kusii daray Sheekh Maxamuud Shiblii oo BBC-a u warramayay.
Qeybo badan oo ka mid ah dunida muslimka ayaan taraawiixda laga tukan doonin bishan ramdaan maadama la xiray misaajidda. Sida culimada ay sheegeen "salaadda taraawiixda waa sunno".
Culimada qaar waxay ugu baaqayaan in dadka taraawiixda ay guryahooda ku tukan karaan "maadama markii horeba ay ku haboneyd in lagu tukada guryaha."
"Salaadda taraawiixda guriga bey kaga fadhli badneyd markii horeba, gurigana waa lagu tukan karaa," ayuu yiri Sheekh Shibli.
Sacuudi Carabiya ayaa dhawaan shaacisay in Salaadda taraawiixda iyo salaadda Ciidda lagu tukado guryaha, sida laga soo xigtay wakaaladda wararka ee dalkaas ee SPA.
Muftiga Boqortooyada Sacuudiga Sheekh Cabdulcasis al-Sheekh ayaa sheegay in Jamaacada salaadda taraawiixda aanan misaajiddada lagu tukan doonin sannadkan sababo la xiriira tallaabooyinka ka hortagga faafidda coronovirus.
Wasaaradda awqaafta iyo arrimaha diinta dowladda Soomaaliya waxay qodobo kasoo saartay qaababka looga hortaggi karo cudurka xilliga bisha Ramadaan.
Saameynta cudurka uu ku yeelanayo bisha Ramadaan ka sokow, waxaa uu sidoo kale saameyn ba'an ku yeelanayaa nolosha dadka danta yar ee ku nool gudaha Soomaaliya ama dadka ku jiro xeryaha qaxootiga ama kuwa dalka gudihiisa ku barakacay. Dadkaas waxaa ka mid ah barakacayaal ku sugan xeryaha ku yaalla hareeraha iyo gudaha magaalada caasimadda ah ee Muqdisho.
Khadiija Macalin Maxamed iyo carruurteeda 9-ka ah waxay kasoo barakaceen dagaal beeleed dhawaan ka dhacay deegaanno hoostago  degmada Walaweyn ee gobolka Shabeellaha Hoose, waxayna hadda ku sugan tahay geed ku yaalla degmada Deyniile, waxay BBC-da uga warrantay xaaladdeeda.
"Hoy ma heysanno, waxaan cunno ah ma heysanno, horteenna soon waaye meel aan seexanno ma heysanno," ayay tiri Khadiija Macalin Maxamed oo la hadleysay BBC-da.
Sheekh Bashiir Salaad ayaa ugu baaqay shacabka inay taageero u fidiyaan dadka barakacayaasha ah maadama ay yihiin dad nugul oo u baadan caawin.
"Waxaan soo jeedinayaa in loo dhug yeesho dadka barakacayaasha ah ee baahan… waa dad tiro badan oo deggan meelo isku raran ah  caafimaad ahaan iska liito... dadka noocaas ah in laga war qabo ayaan soo jeedinayaa".
Sacuudi Carabiya waxay muslimiinta ugu baaqday in dadka saaladda taraawiixda ay ku tukadaan guryahooda halka Masar ay mamnuucday goobaha dadka lagu afuriyo.
Inta badan dalalka muslimiinta waxay xireen misaajidda si looga hortaggo faafitaanka cudurka.
Balse, Pakistana waxay ka qaaday xariyaadii saarneyd masaajidda si loogu tukada halkaas, waxayna soo rogtay tallaaboyin kale oo lagu xakameynayo in uu cudurka faafo sida lagu sheegay war qoraal ah oo ay dowladda soo saartay.
Waddankan ku yaalla Koonfurta Aasiya, ayaa ku soo rogay xayiraad bil ka hor, waxaana xilligaas la ogolaaday in masjid walba ay ku tukan karaan ugu badnaan shan qof markiiba.
</doc>
<doc docid='bbc_war-52590935' lang='som' type='mono' source_url='https://www.bbc.co.uk/somali/war-52590935' term='COVID'>
Karoona fayras: khatar intee la eg ayuu ii geysan karaa haddii aan uur leeyahay ?
Taxaddar ahaan haweenka uurka leh  waxaa loo sheegayaa in  ay feejignaadaan isla markaana ay si gaar ah u  raacaan tallaabooyinka   looga hortagayo coronavirus, sid kala fogaanshaha taas oo hoos u dhigi karta  khatarta kaga imaan karta cudurka .
Taxaddar ahaan haweenka uurka leh  waxaa loo sheegayaa in  ay feejignaadaan isla markaana ay si gaar ah u  raacaan tallaabooyinka   looga hortagayo coronavirus, sid kala fogaanshaha taas oo hoos u dhigi karta  khatarta kaga imaan karta cudurka .
Blase maxeynu kala soconaa  saameynta uu cudurkan ku yeelanayo haweenka uurka leh ?
Inkastoo wali wax badan oo ku saabsan sida uu haweenka uurka leh u samaeyn karo xanuunkaan aysan dhaqaatiirtu ogeyn, haddana waxaa la ogyahay in haweenka uurka leh aanay wax badan ka duwnayn dad kale ee qaangaarka ah
"Haddii ay jirto halis waynu arki doonaa hadda," ayay tiri Christoph Lees,oo ku takhasustay ariimaha hooyada iyo dhallaanka  isla markaana wax ka dhigta machad ku yaalla  London.
Sida guud ahaan bulshada kale, haddii uu cudurku ku dhaco haweenku uurka leh  waxey leeyihiin astaamo khafiif ah ama  dhex dhexaad ah wayna  ka soo kabsadaan.
Calaamadaha waxaa ka mid ah Qandho,neefqabasho iyo madax xanuun.
Coronavirus waxaa uu yeelan karaa dhibaato  badan haddii ay si daran ugu bukoodaan haweenka uurka leh ,balse taasi waa wax aad u yar oo dhif ah .
Waxaase lagula talinayaa haweenka uureyda ah in badanaa ay  joogaan guriga isla markaana aysan si ka fool ka fool ah dad ula kulmin marwalbana ay  la xiriiraan dhaqaatiirta.
Fayrisyada qaar ayaa aad ugu daran haweenka uurka leh balse ma jirto wax caddeyn ah oo la xiriirta fayraskan Korona  oo muujinaya inuu u daranyahay haweenka uurka leh .
80 jir lixdan sano badbaadinayay noolasha inkabadan laba milyan oo carruur ah
Maxay tahay sababta hooyooyinka Afrikaanka ah ay halis ugu jiraan xiliga uurka?
Wararka qaar  ayaa sheegaya in ilmuhu ay ka soo hormari karaan wakhtigii loogu talagalay marka ay haweenka uurka leh aad ugu xanuusadaan fayraska Korona ,balse way adagtahay in la ogaado sababtaas.
Sababha loo cuskaday waxaa ka mid ah in shaqaalaha caafimaadka ay arkeen  calaamado muujinayo in ilmuhu ay   khatar ku jiraan.
Xilliga uurka, cunugguna uu  ku dhex korayo caloosha  waxaa uu cadaadis xoogan  saaraa sambabbada, wadnaha iyo  habdhiska wareegga dhiiga hooyada .
In hooyadu ay aad ula xanuusato Covid-19-na waxey keeni kartaa xaalad khatar ah  oo sababi karta in hooyada  ay neeftu ku adkaato.
"Cudurrada degdegga ah ee keena qandhada waxay sababi karaan  fool iyo in hooyadu dhiciso," ayay tiri Prof Marian Knight, oo takhasustay caafimaadka hooyada iyo dhallaanka kana tirsan Jaamacadda Oxford.
Tani waa suurta gal. waxaa jira warar sheegaya in ay jiraan kiisas aan badneyn oo arrintan la xiriirta, balse carruurta waxaa isbitaalka laga soo saaraa iyagoo caafimaad qaba.
Daraasad laga soo saaray dalka Shiinaha ayaa lagu ogaaday in 3 ka mid ah 33 ilmaha ay dhaleen hooyayinka qaba Covid-19  laga helay cudurka .
Way adag tahay in la ogaado xilliga uu cudurku ku dhacay dhallaanka, sida xilliga foosha ama wax yar ka dib cunugga dhashadiisa.
Balse ma jirto caddeymo muujinaya in fayrasku uu dhibbaato u gaysan karo  koritaanka ilmaha sida laga soo xigtay Royal College oo ah Machadka laga barto culuumta hooyada iyo dhallaanka .
Haddii aad isku aragto calaamadaha hargabka ama wax hargab u eg waa in aad guriga joogtaa muddo todobaad ah .
Hadii aad balamo la leedahay wakhtigaas umulisadaada ama dhaqtarkaada waa in aad ogeysiisaa sida hadba xaaladaadu tahay .
Haweenka intooda badan waxaa ay leeyihiin astaamo fudfudud oo haddana maalmo kadib laga waayi karo qofka.
Hadii aad ur leedahay guriga ayaad ka shaqeyn kartaa .
Haii aad uur leedahay in ka badan 28 todobaad ama ay jiraan xaalado kale oo xannuun ah, waxaa muhiim ah  inaad ku dadaasho kala fogaanshaha oo aadan dadka u dhawaan .
Haweenka uurkoodu ka yaryahay 28 asbuuc  way ka shaqeyn karaan bannaaka guryahay waxaase sidoo kale muhiim ah in aysan dadka kale u dhawaan islamarkaana ay u jirsadaan ugu yaraan labo mitir.
</doc>
<doc docid='bbc_war-52586158' lang='som' type='mono' source_url='https://www.bbc.co.uk/somali/war-52586158' term='COVID'>
Trump: Coronavirus waa dagaalkii ugu xumaa ee Mareykan lagu soo qaado
Madaxweynaha Mareykanka Donald Trump ayaa cudurka saf-marka ah ee coronavirus ku tilmaamay in uu yahay "weerarkii ugu xumaa" ee abid lagu soo qaado Mareykanka, waxa uuna farta ku fiiqay dalka Shiinaha.
Madaxweynaha Mareykanka Donald Trump ayaa cudurka saf-marka ah ee coronavirus ku tilmaamay in uu yahay "weerarkii ugu xumaa" ee abid lagu soo qaado Mareykanka, waxa uuna farta ku fiiqay dalka Shiinaha.
Trump waxa uu sheegay in cudurkaasi uu Mareykanka u galay si ka xun weerarkii Japan uu ku qarxiyay dekadda Pearl xilligii dagaalkii labaad ee adduunka ama xitaa weerarkii 11-kii Sebtembar ee sanadkii 2001.
Maamulka madaxweyne Trump ayaa ka baaraan degaya in uu qaado talaabooyin ciqaab ah oo ka dhan ah Shiinaha, sababo la xiriira qaabka uu u maareeyay cudurkaasi iyo in uu dunida inteeda kale u qariyay cudurka.
Xukuumadda Beijing waxay sheegtay in Mareykanka uu doonayo in uu ka weecdo jawaabtiisii gaabiska ahayd ee ka hortagga cudurkaasi.
Tan iyo markii bishii Diseembar uu cudurkan Covid-19 ka soo billowday magaalada Wuhan ee dalkaasi Shiinaha, waxaa la xaqiijiyay inuu ku dhacay 1.2 milyan oo qof oo Mareykan ah, isla markaana uu galaaftay nolasha in ka badan 73,000.
Madaxweyne Trump oo weriyeyaasha kula hadlayay Aqalka Cad ee Mareykanka looga arrimiyo ayaa dhawaan sheegay:  "waxaa na soo marnay weerarkii ugu xumaa ee abid soo maro dalkeena, kani waa weerarkii ugu xumaa ee aan abid na soo maro," ayuu yiri Trump.
"Waa mid ka xun weerarkii dekadda Pearl, waa mid ka xun weerarkii daarihii mataanaha ahaa ee xarunta ganacsiga adduunka. Waligeen nama soo marin weerar kan oo kale ah, nama ahan in uu mar dambe na soo maro. Waxay ahayd in looga hortago halkii uu ka soo billowday ee ahayd Shiinaha balse ma aysan dhicin."
Mar la weydiiyay in cudurkani uu u arko in uu yahay ficil dagaal oo dhab ah, ayaa Trump waxa uu sheegay in cudurkani noqday cadawga Mareykanka, halkii uu ka ahaan lahaa cadawga Shiinaha .
Khilaafka sii xoogeysanaya ee u dhexeeya Washington iyo Beijing ayaa waxaa sii huriyay hadal Arbacadii ka soo yeeray xoghayaha arrimaha dibadda ee Mareykanka, Mike Pompeo, oo Shiinaha ku eedeeyay in uu dunida ka qariyay xogta rasmiga ah ee cudurkan.
Madaxweyne Trump oo doonaya in mar kale xilkaasi loo soo doorto ayaa hadda u muuqda eedeynta Shiinaha mid uu ku kasbanayo kalsoonida dadka codbixiyeyaasha ah.
Trump iyo ninka kale ee uu tartanka kala dhexeeyo ee Joe Biden, ayaa labaduba u muuqda kuwo saameynta sii kordheyso ee Shiinaha u adeegsanaya arrimo siyaasadeed maadaama ay wajahayaan xilli doorasho.
Bartamihii bishii la soo dhaafay ayaa madaxweyne Trump waxa uu hay'adda caafimaadka adduunka ee WHO ku eedeeyay maamul xumo iyo inay dabooshay xaqiiqooyinka ku saabsan coronavirus, kaddib markii uu ka dillaacay waddanka Shiinaha.
Wuxuu intaas ku daray inuu hakin doono dhaqaalaha uu Mareykanku ku taageero WHO, ilaa inta uu maamulkiisa dib u eegis uga sameynayo howlaha hay'addaas.
Mr Trump wuxuu sheegay inay jirto "xog la isku halleyn karo oo muujineysay in bishii December uu jiray tuhun laga qabay inuu dillaacay cudur bani'aadanka u kala gudba", wuxuuna sida cad ula jeeday digniintii ay khubarada reer Taiwan u jeediyeen WHO.
</doc>
<doc docid='bbc_war-52433085' lang='som' type='mono' source_url='https://www.bbc.co.uk/somali/war-52433085' term='COVID'>
Maxaad Ka taqaanaa ninka dadaalka dheer u galay joojinta Corona?
Ninka ugu taajirsan dalka Shiinaha ayaa bartiisa Twitter-ka furtay bishii aanu soo dhaafnay , xilli uu caalamka fara ba'an ku hayay cudurka Covid-19.
Ninka ugu taajirsan dalka Shiinaha ayaa bartiisa Twitter-ka furtay bishii aanu soo dhaafnay , xilli uu caalamka fara ba'an ku hayay cudurka Covid-19.
Ilaa iyo imika fariin walba oo uu soo dhigo waxa ay noqotay mid loo riyaaqo taasi oo ku aadan ololihiisa aadka u sareeya ee ku aadan in ugu yaraan dal kasta uu gaarsiiyo qalab caafimaad.
"Hal caalam iyo dagaal!" ayaa ka mid ahaa fariimihiisa dhiirigalinta "Anaga oo wada jirna arrintan waan sameyn karnaa!" ayaa sidoo kale fariimihiisa ka mid ah.
Ninkan Bilyan-neerka ah ayaa ah awoodda ka dambeysay howlagalka baahsan ee shixnadaha qalabka caafimaad lagu gaarsiiyay ilaa iyo imika in ka badan 150 dal.
Waxaa qalabkaas ka mid ah kuwa imika loogu baahida badan yahay oo ah qalabka sanka lagu xirto iyo qalabka qofka ka caawiyo neefsashada.
Balse dadka dhaliila Mr Ma iyo xitaa qaar ka mid ah taageerayaashiisa ayaan wali hubin u jeedada uu arrintan ka leeyahay.
Mashruuciisani geesinnimada leh ee muujinaya caawintiisa heer caalami, ma waxay shaaca ka qaadaysaa wajiga saaxibtinnimo ee xisbiga Shuuciga ee xukuma Shiinaha?
Mise waa nin madax-banaan oo uu xisbiga Shuuciga ay u isticmaalayaan u jeedo brogaando?
Waxay u muuqataa in uu raacayo shuruucda dublamaasiyadeed ee Shiinaha gar ahaan marka uu xulanayo dalka ka faaidaysanaya deeqdiisa,  balse deeqsinimadiisa ayaa laga yaabaa in ay dul dhigto hogaamiyayaal siyaasadeed oo ka maseyrsan ficilkiisa.
Bilyan-neerada kale ee dhanka tiknoolajiyada ayaa waxay ku yabooheen lacago badan oo lagula dagaalamayo cudurka Corona.
Waxaa ka mid ah milkiilaha  Twitter  Jack Dorsey oo bixinaya $1bilyan oo doolar oo lagula dagaalamayo Covid-19.
Shirkadda Candid, oo fadhigeedu yahay Mareykanka islamarkana la socota deeqaha ay bixiyaan shirkadaha gaarka loo leeyahay ayaa shirakdda Alibaba galisay kaalinta 12 ee shirkadaha gaarka loo leeyahay ee ku deeqay lacagaha lagula dagaalamayo Covid-19.
Balse liiskaasi laguma qiimayn xamuulka muhimka oo dalalka qaar ay u rakaan kuwa ka muhimsan lacagta marxaladan lagu jiro Corona.
Ma jiro cid kale oo an ka ahayn Ma oo awoodda in ay shixnadaha toos u gaarsiiyaan kuwa u baahan.
Laga soo bilaabo bishii March, hay'adda Jack Ma ayaa waxay bilaawday in diyaarado ku gaarsiiso Afrika, Eeshiya, Yurub, Latin Amerika iyo xitaa goobo siyaasad ahaan xasaasi ah sida  Iran, Israa'iil, Ruushka iyo Mareykanka.
Mr Ma ayaa waxaa uu sidoo kale ku deeqay malaayiin doolar oo uu siiyay xarun cilmi-baarid loogu sameynayo talaalka Covid-19 iyo buug ay qoreen khabiiro dhanka caafimaadka ah oo afka Shiinaha ku qornaa  gobolka uu ka soo jeedo ee  Zhejiang islamarkana waxaa buugaasi loo turjumay 16 luuqadood.
"Waxa uu awood iyo lacag ba u leeyahay in diyaarad uu shixnadda uga soo qaado Hangzhou uuna ka dajiyo Addis Ababa, ama meel kasta oo kale ee la doonayo," waxaa sidaasi sheegay Duncan Clark oo wax ka qoray taariikhda Jack Ma.
"Tani waa tasiilaad waa waxa shirkadiisa, dadkiisa iyo gobolkiisa ay ka dhigan yihiin."ayuu intaa ku daray
Jack Ma waa nin caan ah islamarkana ah maclin luuqadda Ingiriiska kaasi oo dhisay shirkadda tiknoolaji ee ugu wayn caalamka.
Alibaba ayaa waxaa loogu yeeraa "Amazon-ka bariga  ".
Mr Ma ayaa shirkadda ka bilaabay gudaha gurigiisa oo ku yaalla Shiinaha gaara ahaan magaalada Hangzhou, sanadkii 1999.
Tan iyo xilligaasi shirkadda Alibaba ayaa noqotay mid ka mid ah shirkadaha doorka wayn ka ciyaara dalka labaad ee ugu wayn dhaqaalaha caalamka.
Ma qudhiisa ayaa waxaa la sheegaa in hantidiisa ay dhan tahay $40 bilyan oo doolar.
Waxaa uu si rasmi ah uga dagay jagada gudoomiyaha shirkadda Alibaba 2018.
Waxaa uu xilligaas sheegay in uu doonayo in uu diiradda saaro dhanka samafalka.
Balse Ma ayaa wali kursi joogto ah ku leh golaha shirkadda Alibaba ee uu asaasay 20 sano ka hor.
Iyada oo ay isu raaceen hantidiisa iyo caannimada ayaa waxaa uu wali yahay mid ka mid ah ragga ugu awoodda badan dalka Shiinaha.
Waxay u muuqataa in deeqaha Mr Ma ay yihiin kuwa la bixinayo iyada oo la raacayo xeerka xisbiga Shuuciga.
Ma jirto caddeyn muujinaysa in qaar ka mid ah deeqaha  Jack Ma iyo Alibaba Foundation ay gaareen wadamada xiriirka rasmiga ah la leh Taiwan, oo ay daris yihiin Shiinaha islamarkana xurguf wayn ay ka dhaxeyso.
Mr Ma ayaa ku shaaciyay barta tweeter-ka in uu deeq gaarsiin doono 22 dal oo ku yaalla Latin Amerika.
Waxaa ka mid ah dalalka aan ku jirin liiska dalka Honduras , Haiti iyo dalal kale oo dhowr ah.
Hay'adda ayaa diiday in ay bixiso faahfaahin ku aadan liiska dalalka deeqahani la gaarsiinayo.
Si kastaba ha ahaateen deeqaha ilaa iyo imika uu bixiyay Mr Ma ayaa noqday kuwa laga mahadceliyay.
Guulahaasi ayaa siisay Mr Ma inuu soo jiito dareenka dad badan.
Warbaahinta dowladda Shiinaha ayaa xusaysay magaca Mr Ma in ka badan intii ay xuseen madaxwaynaha Shiinaha, Xi Jinping.
Balse Ma aya halis ugu jira in ficil celin uu kala kulmo xukuumadda Beijing? Xi Jinping ayaan lagu aqoon in uu aqbalo dadka kale ee soo jiita dareenka caalamka islamarkana dowladiisa waxay horey u bartilmaameedsatay dad caan ah .
Sanooyiinkii ugu dambeeyay jilaayaal, wariyayaal caan ah iyo dhowr qof oo bilyan-neer ah ayaa "la waayayay " muddo dheer.
Qaar ka mid ah oo uu ka mid ahaa wareye wararka aqrin jiray ayaa ku dambeeyay in xabsiyo lagu xukumo.
Qaar kale ayaa xabsiyada ka soo baxay iyaga oo la bah-dilay islamarkana shaaciyay in ay daacad u yihiin xisbiga.
"Waxaa jiray warar la isla dhexmarayay oo sheegayay in [Jack Ma] uu ka dagay 2018 xilkii gudoomiyaha shirkadda Alibaba sababtoo ah waxaa loo arkay ganacsada caannimadiisa ay qarisay tan xisbiga Shuuciga," waxa sidaasi sheegtay Ashley Feng, cilmibaare ka tirsan xarunta ammaanka Mareykanka ee Washington.
Mr Ma ayaa dad badan ka yaabiyay markii uu 2018 ku dhawaaqay in uu ka dagay xilka.
Waxaa uu beeniyay warar sheegayay in xukuumadda Beijing ay ku qasabtay in uu xilka ka dago.
Duncan Clark, oo wax ka qoray taariikhda Mr Ma ayaa sidoo kale ka warqaba wararka sheegayay in Ma lagu qasbay inuu xilka ka dago ka dib dhacdo dhacday bishii January 2017.
Bilyan-neerkan u dhashay Shiinaha ayaa xilligaas la kulmay madaxwaynaha Mareykanka Donald Trump oo markaas la doortay, waxaana la sheegay inay ka wadahadleen xiriirka ganacsi ee u dhaxeeya Shiinaha iyo Mareykanka.
Madaxwaynaha Shiinaha ayaa bilooyiin ka dib la kulmay madaxwayne Trump.
"Waxaa jiray warar badan oo la isla dhexmarayay oo ku saabsanaa in Jack Ma uu degdegay," ayuu yiri Clark.
"Waxaan u maleynayaa in ay jiraan casharo laga bartay labada dhinac taasi oo ah baahida loo qabo in ay wada shaqeeyaan, " ayuu intaa ku daray ."
Farsamo ahaa , Mr Ma ma ahayn nin ka baxsan xisbiga Shuuciga ee Shiinaha ka taliya.
Waxaa uu xubin ka ahaa xisbiga tan iyo  1980s, xilligaasi oo uu arday jaamacadeed ahaa.
Balse xiriirka uu la lahaa Mr Ma xisbiga ayaa mar walba ahaa mid murugsan .
Shaki kama taagna in guud ahaan sumcadda howsha mucaawinada bilyan-neerka Jack Ma iyo bilyan-neerada klae ee Shiinaha, sida ay sheegtay hay'ad fadhigeedu yahay mareykanka oo qiimeysa deeqaha ay bixiyaan shirkadaha gaarka loo leeyahay.
</doc>
<doc docid='bbc_war-52336402' lang='som' type='mono' source_url='https://www.bbc.co.uk/somali/war-52336402' term='COVID'>
'Waxaan u dhiman doonaa gaajo ka hor Coronavirus'
" Waxaa suura gal ah in aan u dhinto gaajo marka loo eego xaaladda lagu jiro ee  Fayraska corona ,"  ayay tiri  Pantira Sutthi, oo ku nool isla markaana  cunto ku iibisa isku raranta ugu weyn   dalka Thailand' ee Klong Toei.
" Waxaa suura gal ah in aan u dhinto gaajo marka loo eego xaaladda lagu jiro ee  Fayraska corona ,"  ayay tiri  Pantira Sutthi, oo ku nool isla markaana  cunto ku iibisa isku raranta ugu weyn   dalka Thailand' ee Klong Toei.
Guryo yar-yar oo ka sameysan cooshado iyo alwaax duug ah ayaa buux dhaafiyay dhul cabbirkiisu yahay 1.5   kiilomitir oo  isku wareeg ah  waxaana ku yaalaa biyo mareeno.
Ms Sutthi  oo ah hooyo garoob ah ayaa gacanta ku haysa cunug ay dhashay  iyo wiil ay ayeeyo u tahay iyadoo aysan jirin cid caawiso.
Waxey iibisaa  oo ay nolol maalmeedkeeda ka raadsataa hilibka digaaga oo la shiilay oo ay ku gaddo meel u dhow iskuul ku yaalla xerada ,balse waxaa si lama filaan ah isu badelay ishii kaliya ee ay wax ka soo galayeen kadib markii uu saameyay fayraska Corona isla markaana la xiray iskuulkii ay agtiisa ay wax ku iibin jiraty .
Arrintaas ayaa sababtay in ay wayso $30 oo ay ka heli jirtay maalin walba shaqadeeda maadaama dadkii wax ka iibsan jiray ay guryaha ku xiranyihiin.
Haweeneydan Ms Sutthi, in ay qoyskeeda u hesho wax ay quutaan ayaa uga muhiimsan in ay iibsato daawooyinka gacmaha la marsado ee jeermiska dila iyo gafuur xirka loogu talagalay in wejiga lagu xirto.
"Nasiib wanaag ma jiro qof ka mid ah bulshadeena oo xannuunku uu ku dhacay ama  u geeriyooday,balse saboolnimada ayaa si tartiib-tartiib ah  noo dileysa , waxaan rajeynayaa in xaaladdu ay si dhaqsi ah u soo wanaagsanaato dowladeenana waxaana ka rajeynayaa in ay na caawin doonto, "ayay tiri.
Maadama aaney jirin arday  iyo macaamiil kale oo wax ka iibsanaya  ayaa Ms Sutthi  waxaa ay sheegtay in aysan sameyn karin  wax cunto.
"Xaqiiqdii waxaan rabaa in aan banaanka aado si aan u soo iibiyo cunto isla markaana aan isugu dayo in aan helo  xoogaa qarash ah ayay tiri ," " balse ma haysto  lacag  igu filan oo aan cunto ku soo iibsado "
Waxay nolasheedu ku tiirsantahay cunto  gargaar ah oo ay ka hesho hay'ado kala duwan.
Ma jirto waddo kale oo u furan dadka ku nool xaafadaha isku raranta ah  oo aan aheyn ka ganacsiga daroogada iyo xatooyo , balse  Mrs Thongrueng Thongphuen oo  56- jir ah ayaa u halganta raadinta quutul yoomka maalinlaha ah .
Iyada iyo ninkeeda ayaa subaxa walba guriga ka baxa  waxaana ay istaagaan wadooyinka waaweyn ee u dhow xaafadooda  halkaas oo ay ku sugaan  qof shaqo ka siiyo gurigiisa .
Waxaa ay ka warqabtaa talooyinka dowladda ee ah in aan laga bixin guryaha ,balse waxaa ay dareensantahay in muhiimada ugu weyn ay tahay in ay hesho lacag ay ku noolaato.
"Dadka danyarta ah sideena  waxey leeyihiin xulashooyin kookooban ,waan ogahay in dowladdu cid walba ka codsanayso in guriga la joogo balse hadii aana aadin banaanka si aan lacag u raadsado  qof naga mid ahi ma badbaadi doono," ayay tiriMrs. Thongphuen .
Klong Toei  waa isku raranta ugu weynThailand, ugu yaraana waxaa ku nool  20,000 oo qof  inkastoo la aaminsanyahay in tirada rasmiga ah ee dadka halkaas ku nool ay ka badantahay intaas ayna ku dhowdahay   100,000 oo qof .
Gurayaha ay ku noolyihiin dadka danyarta ah waxaa ay isku hayaan dhinacyada taas oo laga cabsi qabo in cudurku uu si sahlan isu qaadsiiyaan dadku.
Inta badan dadka ku nool  Xaafadahana isku raranta ah way ka warqabaan  cudurka Covid-19 ee dunida sida ba'an u saameyay balse ma haystaan illo dhaqaale mana jiraan wax ay sameyn karaan in ay is eegtaan oo kaliya mooyaane.
Dadka ku nool xeeradaan waxaa ay isugu jiraan dad da' ah, carruur iyo dad xanuusan.
Ms Ladda Mangmeepol  oo  26 - jir ah kuna nool xeradan ayaa sameysa walxaha wajiga lagu xirto waxaana ay dadka ku siisaa qaab bilaash ah oo kama qaadato wax qarash ah .
"Waxaan ka mid ahay dadka nasiibka u yeeshay  in ay sii haystaan shaqadooda isla markaana qoysaskooda gacan qabta ,balse waxaan arkaa adeeryaashay, eedayaashay iyo dariskeyga oo ay dhibaatooyin haystaan."
"Dhammaantood waa shaqaale mana haystaan wax shaqo ah xiligaan ,tan waa bishii kowaad  oo xanuunku uu saameeyay Bangkok  durbana waxaa ay dadku la halgamayaan nolasha . Ma garanayo sida xaalku noqon doono bisha soo aadane" .
Dalka Thailand, tirada kiisaska cusub  ee Fayriska corona ee isugu jira dadka qaadaya iyo kuwa u dhimanaya xanuunka  ayaa sii kordhaya iyadoo dowladduna ay dadka ugu baaqayso in guryaha joogaan si looga baaqsado faafitaanka Fayraska.
Dowladda Thailand, ayaa liiska ku dartay xaafadaha isku raranta ah goobaha la burburin doono 10-ka sano ee soo aadan ,balse xaafadahaan ayaaba u muuqda dad mar horeba la hilmaamay .
</doc>
<doc docid='bbc_war-52242142' lang='som' type='mono' source_url='https://www.bbc.co.uk/somali/war-52242142' term='COVID'>
Dagaalkii qiimaha shidaalka caalamka oo la soo afjaray
Wadamada soo saara Shidaalka ayaa waxay ku heshiyeen in la dhimo wax soo saarka dhanka Shidaalka taasi oo ah dadaal lagu doonayo in lagu soo afjaro dagaalka dhanka qiimaha ah ee ka dhex qarxay Sacuudiga iyo Ruushka.
Wadamada soo saara Shidaalka ayaa waxay ku heshiyeen in la dhimo wax soo saarka dhanka Shidaalka taasi oo ah dadaal lagu doonayo in lagu soo afjaro dagaalka dhanka qiimaha ah ee ka dhex qarxay Sacuudiga iyo Ruushka.
Wadamada ururka ay ku bahoobeen dalalka soo soo saara shidaalka ee OPEC iyo dalalka kale ee shidaalka dhoofiya ayaa waxay dhimayaan 10 milyan oo barmiil maalinkii.
Tan iyo horaantii bishii March, qiimaha shidaalka ayaa waxaa ku yimid hoos u dhicii ugu wayn ku dhawaad muddo 20 sano ah, waxaana arintan loo aaneyay cudurka Corona.
Waa  hoos u dhigidii ugu waynayd ebed ee wax soo saraka shidaaka caalamka hoose loo dhigo si qiimaha uu sare ugu kaco.
Heshiiiskan ayaa waxaa imika soo dhaweeyay hogaamiyayaasha caalamka oo qaarkood ku tilmaamay heshiis wayn.
Isniintii dalalka Eeshiya waxaa Foostadii shidaalka ah ay hoos u dhacday in ka badan $1.
Waxaa aad hoos ugu dhacay isticmaalka shidaalka saddex meelood hal meel ka dib markii in ka badan 3 bilyan oo qof lagu amray in aysan guriyahooda ka soo baxayn sababo la xiriira cudurka Corona.
Waxaa xaaladda sii murjiyay ka dib markii Sacuudiga iyo Ruushka uu ka dhex qarxay dagaalka dhanka Shidaalka ah taasi oo sababtay hoos u dhici ugu wayn muddo 20 sano ah.
Balse waxaa markii dambe soo dhex galay madaxwayne Trump oo ku baaqay in la soo afjaro khilaafka labada dal ee ugu soo wax soo saarka badan dhanka shidaalka .
Madaxwayne Donald Trump ayaa imika soo dhaweeyay heshiiska ay gaareen dalalka soo saara shidaalka ee ku bohoobay ururka Opec.
Waxaa uu sheegay in heshiiskan u badbaadinayo kumannan kun oo shaqo gudaha dalka Mareykanka.
Madaxwayne Trump ayaa si gaar ah ugu mahadceliyay madaxwaynaha Ruushka Putin iyo boqorka Sacuudiga Boqor Salmaan.
</doc>
<doc docid='bbc_war-52377927' lang='som' type='mono' source_url='https://www.bbc.co.uk/somali/war-52377927' term='COVID'>
Shan qodob oo kaa caawinaya inaad habeenkii hesho hurdo fiican
Waxaa tan iyo intii xayiraadaha ah in guriyaha aan laga bixi Karin ee cudurka Corone la soo rogay soo badanaysay cabashooyiinka ku aadan hurda la'aanta.
Waxaa tan iyo intii xayiraadaha ah in guriyaha aan laga bixi Karin ee cudurka Corone la soo rogay soo badanaysay cabashooyiinka ku aadan hurda la'aanta.
Waxaa aad baraha bulshada loogu baahiyay hashtag lagu magacaabo"can't sleep" ama ma hurdi karo, taasi oo muujinaysa dadka badan ee ay hurda la'aanta ku dhacday.
Mid ka mid ah dadkaasi waa Coppell.
"Ka hor inta aan xayiraadda la soo rogin waxaan u hurdi jiray si aad ah, balse imika waxaa i haysata taa badalkeeda oo hurda la'aan ah," waxay Laura  oo 26 jir ah sidaasi u sheegay BBC qeybta Newsbeat.
Haddii arrintan oo kale ay ku haysato , hadaba qaabkan ayaad dib u habayn ugu samayn kartaa hurdadadaada
Laura ayaa sheegtay in jadwalkeedii maalinlaha ahaa uu imika daaqada ka baxay.
"Caadiyan subaxii hore ayaan soo kici jiray, waxaan aadi jiray goobta jimicsiga ee Jiimka, shaqada ayaan aadi jiray ka dib mar kale Jiimka markaas ka dib ayaan seexan jiray  ," ayay tiri Laura.
Balse markii shaqadii laga fasaxay islamarkana aysan shaqeynayn,balse mushaarkeedi ay wali qaadato waxaa wax badan iska badalay qaabkii ay u nooleyd.
In qofka uu jadwal samaysto oo noolashiisa ay noqoto mid jadwaleysan ayaa ah qodobka ugu muhimsan ee uu qofka uu hurdo wanaagsan ku heli karo, sida uu sheegay Kevin Morgan.
Waa dhaqtar ku taqasusay cilmo-nafsiga oo wax ka dhiga jaamacadda Loughborough islamarkana waxaa uu daraasad uu sanooyiin bada ku samaynayay hurdada.
Iyada oo xayiraadda ah in guriyaha aan laga bixi Karin ay wax ka badashay habkii joogtada ahaa ee aan u nooleyn, ayuu Kevin sheegay in aysan ahayn wax lala yaabo in dadka ay adag tahay inay la qabsadaan.
"Jadwalka waa waxa haga hurdada wanaagsan, waxay difaacaysaa hurdadeena," ayuu yiri.
Waxaa uu Kevin ku talinayaa in xitaa haddii hab noolaleedka qofka uu muddooyiinkan wax iska badalay in loo baahan yahay in qofka uu daa'imo qaabkii hore iyo waqtiyadii uu hurdi jiray si uu u helo hurdo wanaagsan.
"Soo kac xilligii aad soo kici jirtay islamarkana seexo waqtigii aad seexan jirtay." Ayuu intaa ku daray Kevin Morgan.
Balse hurdada yar ee indha gaduudsiga ah ee qaar ka mid ah dadka ay seexdaan ayaan ahayn war wanaagsan .
"Waa in aad keydsataa hurdadaada, waa kheyraad qiimo badan mana aha kheyraadkasi inaad ku lumiso in yar oo aad maalinkii huruday."
Ma aadi karno dibadda sidii aan horey sameyn jirnay taasi oo aan war wanaagsan u ahayn hurdadeedna sababto ah iftiinkii maalinkii ayaa ah mid faa'ido ku ijirto.
Indhaheena ayaa waxay u baahan yihiin in ay arkaan iftiinka sababtoo ah hoormoon ku jira jirkeenka oo lagu magacaabo melatonin - kaasi oo jaangooya hurdadeena iyo waqtiga aan soo kaceyno.
"Waa qaabka kali ah ee uu jirka ku ogaan karo inuu mugdi jiro ama iftiin."ayuu yiri Kevin.
Haddii markaasi uusan qofka ka bixi karin guriga oo u guriga joogo , waxay micnaheedu tahay in uu meesha ka baxay iftiinkii naga caawinayay heerka jaangoynta huradadeena.
Waa wax iska caadi ah in waqtigan oo kale wal-walka iyo fikarka uu iska bato.
Laura ayaa sheegtay in heerka walaaca iyo wal-walkeeda uu sare u kacay intii la soo rogay xannibaadaha ah in guriga aan laga bixi Karin  .
"Waxaa jira hubanti la;'aan badan - xaaladan oo kale wali nama soo marin,... xaaladda caadi ma ku soo laaban doontaa? Waa xaaladaas aan la ogeyn waxay noqonayso waxa walwalka ii keenaya.
Kevin ayaa yiri "dhammaanteen walaac ayaa na haya taaso oo ku saabsan qoyskeena, ama caafimaadkeena amaba shaqooyiinkeena.
Balse inkastoo uu caadi yahay walwalka, Prof Kevin  ayaa ku talinaya in walwalka iyo fakarka aan sariirta lala tagin
"U sheeg naftaada waxaad sameysay wax waliba oo aad sameyn kartay maalinkaa mana jiro wax kale oo aad sameyn karto, ka dib wixii howl ah u dhigo maalinka xigta markaad hurdo fiican heshid habeenkaas  ." ayuu yiri.
Haddii aad guriga ka soo shaqeynayso, waxaad kuu furan khiyaarka goobta aad guriga kaga shaqeynayso, balse mar walba ka dheeraaw qolka jiifka sababtoo ah maskaxdaada ayaa waxa ay kuu shegaysaa in la joogo xilligii jiifka.
"Ha u dhawan sariirta, ha ku fariisanin ama ha ku seexanin haddii aadan doonayn inaad seexato."ayuu yiri Kevin
</doc>
<doc docid='bbc_war-52547301' lang='som' type='mono' source_url='https://www.bbc.co.uk/somali/war-52547301' term='COVID'>
Ka hortagga cudurka corona: Waardiye loo dilay 'maxaad gafuurka daboola ii tiri'
Haweeney, seygeeda iyo wiil ay dhashay ayaa dacwad lagu soo ogay kaddib markii ay dileen waardiye gabadhooda u diiday inay gasho dukaan ku yaalla dalka Mareykanka maadama aysan afka iyo sanka xiran.
Haweeney, seygeeda iyo wiil ay dhashay ayaa dacwad lagu soo ogay kaddib markii ay dileen waardiye gabadhooda u diiday inay gasho dukaan ku yaalla dalka Mareykanka maadama aysan afka iyo sanka xiran.
Waardiyaha oo la oran jiran jiray Calvin Munerlyn waxaa Jimcihii laga toogtay dhabarka xilli uu ku sugnaa dukaan ku yaalla gobolka Michigan, waana goobta uu sida ba'an u saameeyay safmarka Covid-19.
Waxaana la weeraray kaddib markii gabar ay dhashay haweeney la yiraahdo Sharmel Teague oo 45 jir ah ay tegtay dukaanka iyadoo aysan xiran afka iyo sanka sida dowladda ay amartay shacabka si looga hortaggo cudurka Covid-19.
Haweeneyda seygeeda Larry Teague, oo 44 jir ah iyo wiilkeeda Ramonyea Bishop oo 23 jir ah ayaa lagu eedeeyay inay weerar ku qaadeen waardiyaha.
Sharmel Teague ayaa xabsiga loo taxaabay halka labo qof oo laga shakisan weli aanan la xirin, waxaana saddexda qof lagu eedeeyay inay ku kaceen falal dil ah iyo inay adeegsadeen hub.
Larry Teague waxaa loo heystaa inay jebisay amarka kasoo baxay xafiiska barasaabka gobolka ee ah in dadka marka ay dukaameysanayaan ay afka iyo sanka dabooshaan si looga hortaggo fiditaanka cudurka, halka gabadheeda aanan lagu soo ogin wax dacwad ah.
Dacwad oogaha degmada Genesee ee gobolka Michigan David Leyton ayaa shir ja'raaid ka sheegay in Sharmel Teague ay ku qeylisay waardiyaha ka hor inta aysan baabuur raacin.
Balse ay dib ugu soo laabtay goobta iyado uu la socdo wiilkeeda iyo seygeeda xilli uu isku dhac dhexmaray iyaga iyo waardiyaha, sida ay sheegeen saraakiisha.
Dacwad oogaha wuxuu weriyeyaasha u sheegay "Geerida Calvin Munerlyn waa mid masiibo ah oo gurucan kuwo ka dambeeyana waxay wajahi doonaan sharciga"
Hooyada dhashay waardiyaha Bernadett waxay wakaaladda wararka ee AP u sheegtay in wiilkeeda uu hayay shaqadii loo igmaday markii la dilayay.
Barnaamij tabarucaad ah oo dhanka Online-ka lagu sameeyay ayaa loogu uruuriyay $100,000 si qoyska looga caawiyo duugta, wuxuu ka tegay 8 carruur ah.
Barasaabka gobolka Michigan Gretchen Whitmer wuxuu ku amray shacabka ku nool gobolkaas inay afka iyo sanka xirtaan marka ay ku sugan yihiin xarumaha ganacsiga si looga hortaggo cudurka Covid-19, waxaana bakhaarada lagu amray in aysan u adeegin qof kasta oo aan u hogaansamin sharcigaas.
Isniniitii tirada kiisaska la xaqiijiyay ee cudurka Korona gudaha gobolka Michigan waxay gaareen  43,950 halka dhimashadu ay gaartay 4,135, sida ay sheegeen saraakiisha.
Toddobaadkii lasoo dhaafay, dibadbaxayaal hubaysan oo ka soo horjeeday xayiraadaha coronavirus ee maamulka gobolka Michigan ayaa waxa ay isugu soo baxeen madaxtooyada gobolka.
Gobollo badan oo Mareykan ah - oo ay ku jiraan Georgia, Oklahoma iyo South Carolina - ayaa waxa ay qaadeen tallaabooyin lagu khafiifinaayo xaddidaaha fayraska ku yimid.
</doc>
<doc docid='bbc_war-52303042' lang='som' type='mono' source_url='https://www.bbc.co.uk/somali/war-52303042' term='COVID'>
Coronavirus: Dowladda Soomaaliya oo xaqiijisay inay bukaanno Kale u geeriyoodeen
Dowladda Soomaaliya ayaa xaqiijisay inay geeriyoodeen saddex qof oo ka mid ah dadkii uu gudaha dalka ku haleelay cudurka COVID-19.
Dowladda Soomaaliya ayaa xaqiijisay inay geeriyoodeen saddex qof oo ka mid ah dadkii uu gudaha dalka ku haleelay cudurka COVID-19.
Tirada guud ee dadka Soomaaliya ugu dhintay fayraska corona ayaa noqoneysa 5 ruux.Wasiirka Caafimaadka iyo daryeelka bulshada xukuumadda federaalka Soomaaliya, Fowsiya Abiikar Nuur, ayaa warbxinta maalinlaha ah ee arrimaha COVID-19 ku sheegtay in sidoo kale la diiwaan geliyay 20 kiis oo cusub.
Tirada guud ee xaaladaha COVID-19 ee Soomaaliya laga diiwaan geliyay ayaa gaaray 80.Fowsiya Abiikar Nuur ayaa ugu baaqday dadka Soomaaliyeed inay si saxan u qaataan talooyinka caafimaad ee qaybta ka ah qorshaha xakameynta cudurka.
Waxay intaa ku dartay in uu "si xawaare leh dalka uu ugu faafayo, muhiimna ay tahay in laga wada shaqeeyo bed-qabka umadda".
Dowladda Soomaaliya ayaa xaqiijisay in ay laba-laabantay tirada dadka uu cudurka Covid-19 ku haleelay gudaha dalka oo ay haatan gaartay 60 qof.
Tiradaas ayaa aad sare ugu kacday ka dib markii 24-tii saacadood ee la soo dhaafay la xaqiijiyay in 35 qof oo hor leh oo ku nool gudaha dalka laga helay xanuunka, kuwaas oo ay dowladdu sheegtay inay ku jiraan saddex kiis oo laga helay Jamhuuriyadda goonni isu taageeda ku dhawaaqday ee Somaliland.
Waa tiradii ugu badneyd ee maalin keli ah ay shaaciso dowladda Soomaaliya tan iyo markii la soo tabiyay kiiskii ugu horreeyay ee cudurka Coronavirus.
Ra'iisul Wasaaraha dowladda Soomaaliya, Xasan Cali Khayre oo shirka guddoomiyay kulan ay yeesheen guddiga gaarka ah ee la dagaallanka Coronavirus ayaa sheegay in uu "faray wasiirrada Qorsheynta, gargaarka iyo arrimaha gudaha in Hey'adaha dalka ka howl gala ay ku war geliyaan inay u gargaaraan dadka danta yar ee dhibaatadu kasoo gaareyso saameynta COVID-19".
"Ganacsatada Soomaalida ayuu Ra'iisul Wasaaruhu ka codsaday inay qaybtooda ka qaataan kaalmeynta dadka nugul", ayaa lagu yiri warsaxaafadeed ka soo baxay xafiiska Khayre.
</doc>
<doc docid='bbc_war-52561305' lang='som' type='mono' source_url='https://www.bbc.co.uk/somali/war-52561305' term='COVID'>
corona fayras: Mas’uulkii ku taliyay amarka xayiraadda oo saaxiibtiis darteed sharciga u jabiyay
Prof Neil Ferguson ayaa iska casilay xilkii la taliyaha dowladda ee arrimaha coronavirus  kaddib markii uu qirtay "inuu sameeyay khalad".
Prof Neil Ferguson ayaa iska casilay xilkii la taliyaha dowladda ee arrimaha coronavirus  kaddib markii uu qirtay "inuu sameeyay khalad".
Seynisyahankan, oo taladii uu siiyay Ra'iisul Wasaara UK ay horseedday in lasoo rogo amarka xayiraadda dhaqdhaqaaqyada, ayaa sheegay inuu ka qoomameynayo "inuu dhayalsaday" talooyinka la xiriira kala fogaanshaha dadweynaha.
Wargeyska The Telegraph ayaa tabiyay in haweeney la sheegay inay saaxiibtiis ahayd ay gurigiisa ku booqatay, xilli uu jiro amarka xayiraadda oo dadweynaha ka mamnuucaya inay guryahooda kasoo baxaan.
Wasiirka Caafimaadka ee UK,  Matt Hancock, ayaa sheegay in tallaabada iscasilaadda ay ahayd mid "qeyrul-caadi ah" oo go'aankii habboonaa ah.
Wuxuu warbaahinta Sky News u sheegay inaysan 2suurtagal sii noqon karin" in Prof Ferguson uu lataliye usii ahaado dowladda.
Mr Hancock ayaa intaas ku daray in sharciyada kala fogaanshaha bulshada "ay khuseeyaan qof kasta" ayna "dhab yihiin".
Booliska ayaa sheegay in ficilka seynisyahanka uu sharciga ku jabiyay uu ahaa mid niyad jab ah laakiin waxay meesha ka saareen inay tallaabo dheeraad ah ka qaadi doonaan.
Qiimeyn uu horay ugu sameeyay Prof Ferguson xaaladda cudurka corona ayuu ku sheegay in ay u dhiman karaan 250,000 haddii tallaabo wax ku ool ah loo qaadi waayo xakameyntiisa.
Arrintaas ayaa sababtay in Ra'iisul Wasaare Boris Johnson uu 23-kii bishii March ku dhawaaqo go'aanno lagu joojinayay dhaqdhaqaaqyada, kuwaasoo saameyn weyn ku yeeshay nolosha dad badan.
Ujeeddada ayey dowladda ku tilmaantay mid lagu yareynayo faafitaanka cudurka.
Dadka ayaa lagu wargaliyay inay aad u yareeyaan dhaqdhaqaaqooda bannaanka. Lammaaneyaasha meelaha kala duwan ku nool ayaa lagu adkeeyay inay guryahooda ku kala sugnaadaan oo aysan sidii hore u kulmin.
Bayaan uu soo saaray Prof Ferguson ayuu ku yiri: "Waan qirsanahay inaan khalad sameeyay aana qaaday tallaabo aan sharciga waafqsaneyn".
"Sidaas darteed waxaan iska wareejiyay xilkii aan dowladda u hayay.
Seynisyahankan ayaa sheegay in laga helay cudurka, uuna muddo labo isbuuc ah isku kali yeelayay gurigiisa.
Wuxuu ku dooday in mar haddiiba uu cudurka horay ugu dhacay uusan waxyeello ku ahayn qof kale.
Wasiirka Amniga, James Brokenshire, ayaa BBC-da u sheegay in "koox khubaro ah" ay sii wadi doonaan inay xukuumadda kala taliyaan arrimaha loo baahan yahay, maadaama uu hadda iscasilay Prof Ferguson.
Inkastoo Barfasoorka uu sheegay in uusan cidna cudur u gudbin karin, wali ma cadda in qof uu cudurka mar ku dhacay uusan mar kale ku dhaceynin.
Tirada dadka UK ugu dhintay cudurka Covid-19 waxay Talaadadii ahayd 29,427 ruux, waana tirada ugu badan ee fayraska ugu dhimatay Yurub.
Ra'iisul Wasaaraha UK, oo su'aal laga weydiiyay sababta ay aad ugu badan tahay dhimashada, ayaa jawaabtiisa ku koobay in geerida qof walba ay musiibo tahay.
Hase ahaatee wuxuu sheegay inaan wali la helin xog rasmi ah oo la isku barbar dhigo dhimashada dalalka caalamka.
Is casilaadda Prof Ferguson ayaa timid hal bil kaddib markii Dr Catherine Calderwood, oo ahayd Madaxa Caafimaadka ee Scotland ay shaqada ka tagtay kaddib markii la shaaciyay inay jabisay sharciga xayiraadda, ayna labo jeer u safartay gurigeeda labaad.
Xildhibaanka xisbiga Qaran ee Scottish-ka, Philippa Whitford ayaa BBC-da u sheegay in labada kiisba ay tusaale u yihiin shacabka, loona baahan yahay in ay ku waano qaataan.
Hoggaamiyaha xisbiga Shaqaalaha Sir Keir Starmer ayaa sheegay inuu aaminsan yahay in iscasilaadda Prof Ferguson ay ahayd tallaabo saxan.
"Dhmmaanteen waxaan door ku leenahay la dagaallanka fayraska, taas micnaheeduna waa in mas'uuliyad la isa saaro amarka dowladdana la raaco," ayuu yiri afhayeen u hadlay Sir Keir.
</doc>
<doc docid='bbc_war-52020192' lang='som' type='mono' source_url='https://www.bbc.co.uk/somali/war-52020192' term='COVID'>
Coronavirus: Kumuu ahaa laacibka Soomaaliya ee u dhintay coronavirus?
Alle ha u naxariistee waxaa maanta magaalada London ku geeriyooday Cabdiqaair Maxamed Faarax Biriq oo kamid ahaa falanqeeyayaasha kubadda cagta ee laanta Af-Soomaaliga ee BBC.
Alle ha u naxariistee waxaa maanta magaalada London ku geeriyooday Cabdiqaair Maxamed Faarax Biriq oo kamid ahaa falanqeeyayaasha kubadda cagta ee laanta Af-Soomaaliga ee BBC.
Cabiqaadir oo sidoo kale kamid ahaa laacibiintii kubadda cagta ee Soomaaliya, una dheeli jiray naadigii bartoolka ayaa maalmahan la xanuunsanayay xanuunka caalamka hareeyay ee Covid-19.
Xiriirka kubadda cagta ee Soomaaliya ayaa ka tacsiiyay geerida Biriq.
Biriq wuxuu in muddo ahba ku noolaa magaalada London ee dalka Ingiriiska. Tan iyo markii uu howlgabka ka noqday ciyaaraha, wuxuu ahaa nin aad ula socda arrimaha kubadda cagta.
Wuxuu ka mid ahaa falaqeeyayaasha ciyaaraha ee sida joogtada ah ula shaqeeya laanta Afsoomaaliga ee BBC-da.
Mukhtaar Maxamed Axmed (Mukhtaar Cuti) oo ka mid ah ciyaartooydii ay kawada tirsanaayeen naadigii batroolka ayaa BBC-da uga warramay taariikh nololeedka marxuum Biriq oo kooban.
Markii ugu horreysay wuxuu u ciyaari jiray gobolka Hiiraan, oo uu ku matali jiray ciyaarihii tartanka gobollada ee dalka Soomaaliya.
"Kooxda Batroolka ayaa markii ay xirfaddiisa sare aragtay kasoo qaadatay gobolka Hiiraan. Runtii waan isla ciyaarnay aniga iyo asaga, waxaana ka wada dheeli jirnay xagga weerarka," ayuu yiri Mukhtaar Cuti.
Biriq wuxuu inta badan ka ciyaari jiray garabka midig, isagoo isku dabooli jiray lambarrada 7, 8, ilaa 11.
Wuxuu ka mid ahaa ciyaartoydii kalsoonida badan lagu qabay ee usoo ciyaaray xulka qaranka Soomaaliya.
Mar uu Cabduqaadir qudhiisa hadda ka hor BBC-da la hadlayay wuxuu u sheegay in sababtii loogu bixiyay magaca biriq ay ahayd maadaama uu aad u orod badnaa, marka uu kubadda wato.
Wuxuu Cuti sheegay in Biriq uu ahaa nin aad u dabeecad wanaagsan oo bulshadu ay si weyn u jecleyd.
"Hal isbuuc ka hor ayaan wada hadleynay, wixii ka dambeeyay lalama hadli karin, waayo aad buu u xanuunsanaa, Alle ha u naxariisto, haddaan nahay bahda ciyaaraha ee Soomaaliya maanta waxaa naga baxay nin qaali ah, waana uga tacsiyeynayaa dhammaan umadda Soomaalida", ayuu yiri.
Wuxuu Mukhtaar sheegay inay jiraan waxyaabo badan oo uusan ku illoobi doonin Biriq, uuna ahaa nin aad ugu dadaali jiray inay soo baxaan dhalinyaro Soomaali ah oo xirfad sare u leh kubadda Cagta.
Caabuqa Corona, oo lagu magacaabay Covid-19, ayaa dunida ka soo ifbaxay bishii December ee sanadkii lasoo dhaafay, wuxuuna markii ugu horeysay ka dillaacay magaalada Wuhan ee dalka Shiinaha.
Kiisaska guud ahaan dunida laga xaqiijiyay ayaa gaaraya ilaa 400,000 oo ruux oo uu ku dhacay xanuunkan.
Ku dhawaad 17,000 oo qof ayaa ilaa hadda u dhintay coronavirus.
Inta la ogyahay 100,000 oo qof oo uu ku dhacay cudurkan ayaa ka caafimaaday.
</doc>
<doc docid='bbc_war-52350618' lang='som' type='mono' source_url='https://www.bbc.co.uk/somali/war-52350618' term='COVID'>
Coronavirus: Dibadbaxyo ka dhacaya Mareykanka oo lagu doonayo in dalkaas dib loogu furfuro
Dibadbaxayaasha ayaa isugu soo baxay waddooyinka gobollada Mareykanka oo dhan, waxa ayna dalbanayeen in barasaabyada ay dib u furaan dhaqaalaha loo xiray cudurka safmarka ah ee coronavirus awadii.
Dibadbaxayaasha ayaa isugu soo baxay waddooyinka gobollada Mareykanka oo dhan, waxa ayna dalbanayeen in barasaabyada ay dib u furaan dhaqaalaha loo xiray cudurka safmarka ah ee coronavirus awadii.
Isu-soo-baxyo kale ayaa la filayaa inay ka dhacaan gobollada Arizona, Colorado, Montana iyo Washington kaddib markii kuwa kale ay ka dhaceen ilaa lix gobol.
Waxaa sii kordhaya walaaca laga qabo in xadidaadaha la khafiifiyo, walow laga cabsi qabo in halista cudurka Covid-19 ay soo laba kaclayso haddii xilli dhaw dib loo furo ganacsiyada.
Madaxweynaha Mareykanka Donald Trump ayaa taageero u muujiyay dadkaasi dibadbaxayay.
Mareykanka ayaa udub dhexaad u noqday dhibaatada Covid-19, oo waxaa dalkaas laga xaqiijiyay 735,000 oo kiis halka 40,000 oo qofna ay cudurka u dhinteen, hasayeeshee waxaa jira astaan ah in cudurku uu gaaray heerkii ugu sarraysay oo haatan gobollada qaar waxaa hoos u soo dhacaya heerka dadka uu cudurkaas soo ridanayo.
Barasaabyada dhowr gobol ayaa bilaabay wadaxaajood ku aaddan qorshe dhaqaalaha dib loogu furayo xilli ay jiraan astaamo ah in cudurku uu soo khafiifayo, hasayeeshee gobollada kale ayaa weli waxaa saaran xadidaado adag.
Barasaabka gobolka California, Gavin Newsom, ayaa ahaa midkii ugu horreeyay ee dalkaas Mareykanka ee soo roga amarka ah joog gurigaaga, isagoo sidaas xayiraad adag ugu soo rogay gobolka ugu dadka badan Mareykanka, taas oo saarnayd tan iyo 19-kii bishii Maarso. Gobollada dariska ah ee xeebaha galbeed Washington iyo Oregon ayaa maalmo kaddib go'aan noocaas oo kale ah qaatay, kuwaas oo 11.5 milyan ee qof ee ku nool ku soo rogay inay guryaha joogaan tan iyo 23-kii bishii Maarso.
Barasaabka New York, Andrew Cuomo, ayaa todobaadkan ku dhawaaqay in gobolka uu sii dheeraynayo tallaabooyinkii ahaa guriga joog gaarsiinayana ilaa 15-ka May. Axaddii mar uu bixinayay xogta maalinlaha ah ee fayraska ayuu Mr Cuomo dadka gobolkaas ugu baaqay inay taxadarka badiyaan.
"Waxaa qasab nagu ah inaan cudurkan ba'an xakameyno," Mr Cuomo ayaa sidaasi sheegay. "Dhammaantayo aad ayaannu u danaynaynaa inaan nolosheennii dib u soo ceshanno oo dhaqdhaqaaqno."
Mr Trump, oo ka tirsan Xisbiga Jamhuuriga, ayaa u muuqanayay inuu baritaarayo dibadbaxyada loogaga soo horjeedo tallaabooyinka xadidaadda ah, isagoo Jimcihii sheegay in amarrada lagu soo rogay gobollada Minnesota, Michigan iyo Virginia inay yihiin "kuwo adag".
Tallaabooyinkaas ayaa waxaa looga gol-lahaa in lagu xakameeyo faafitaanka cudurka coronavirus.
Barasaabka gobolka Jay Inslee ayaa taageerada madaxweynaha uu u fididayay dibadbaxayaasha waxa uu ku tilmaamay "mid halis ah", iyo inay dhiirigalinayso "in laga horyimaado" shuruucda gobolka.
"In madaxweyne Ameerikaan ah uu dhiirigeliyo dadka inay sharciga jabiyaan, ma xasuusto waqti waqtiyada ka mid ah oo Mareykanka aannu wax noocaas oo kale ah ku aragno," ayuu Axaddii u sheegay warbaahinta ABC news.
Nancy Pelosi, afhayeenka Kongareeska Mareykanka, kana tirsan Xisbiga Dimuqraadiga, ayaa waxa ay Madaxweyne Donald Trump ku eedaysay inuu wado carqalad maadaama uu baritaaray dibadbaxyada.
"Taageerada madaxweynaha waa carqalad sababtoo ah dhab ahaantii si sax ah uma uusan sameyn baaritaan, daweyn, dabagalka dadka la kulmay dadka xanuunka qaaday iyo karantiilkaba," ayey u sheegta ABC.
Dibadbaxyada loogu yeero "Operation Gridlock" ee ay baritaarayaan kooxaha u janjeera dhinaca liberalka ayaa la filayaa inay soo jiidan doonaan boqollaal qof oo ku sugan caasimadaha gobollada ee Denver, Colorado iyo Phoenix, Arizona.
Denver, dibadbaxayaashu waxa ay isugu yimaadeen caasimadda gobolka si ay uga dibadbaxaan amarrada ah inay dadku kala fogaadaan. Tobannaan gawaari ah ayey ku dhex wareegeen caasimadda, waxaa sidaasi ku warramay warbaahinta maxalliga ah.
Axaddii dibadbaxayaasha ayaa waxa ay isugu tageen waddooyinka Annapolis, Maryland, iyagoo yeerinaya hoonka gawaarida si ay u muujiyaan sida ay uga soo horjeedaan xaddidaadaha lagu soo rogay. In ka badan 200 oo qof  ayaa isugu yimid afaafka hore ee guriga uu deggan yahay barasaabka gobolka Indiana, halka ku dhawaad 200 oo qof ay isugu soo baxeen Austin, Texas.
Utah, Washington state iyo New York state ayaa sidoo kale Sabtidii lagu arkay arrimo noocaas oo kale ah.
Dibadbaxyo dheeraad ah ayaa la filayaa maanta oo Isniin ah.
</doc>
<doc docid='bbc_war-52074716' lang='som' type='mono' source_url='https://www.bbc.co.uk/somali/war-52074716' term='COVID'>
Coronavirus: Maxaa ku dhacay ragga Malaysia markii la yiri reerka u soo adeega?
Go`aankii ay dowladda Malaysia ugu oggolaatay in keliya "qofka madaxda u ah reerka" uu guriga ka baxo si uu qoyska ugu soo adeego, taas oo qeyb ka ah tallaabooyinka looga hortagayo faafitaanka  xanuunka Covid-19, ayaa waxaa ka dhashay jahwareer.
Go`aankii ay dowladda Malaysia ugu oggolaatay in keliya "qofka madaxda u ah reerka" uu guriga ka baxo si uu qoyska ugu soo adeego, taas oo qeyb ka ah tallaabooyinka looga hortagayo faafitaanka  xanuunka Covid-19, ayaa waxaa ka dhashay jahwareer.
Ragga qaar ayay kedis ku noqotay marka ay ogaadeen inay mas`uul ka yihiin adeegga qoyska, waxaana ku adkaatay inay kala saaraan noocyada khudaarta, xawaajiyada cuntada lagu darsado iyo waxyaabo kale.
"In ay dowladdu oggolaato in nin uu qoyska adeeg u doono isagoo aan lala socon? Waa musiibo," ayay haweeney ku soo qortay barteeda Twitter-ka.
Rag badan ayaa la arkayay iyagoo dukaamada ku sugan, isla markaana dhowr jeer hubinaya in adeeggii loo soo diray ay soo iibiyeen.
"Jahwareerka dhabta ah ee wax soo iibsashada waa marka ninka oo reerka madax u ah uu u baxo si uu u soo adeego. Taas waxaa ka sii daran marka uu ninku kala garan waayo noocyada khudaarta kala duwan," ayay tiri haweeney kale.
Rag badan ayaa qirtay inay ku wareereen adeegga qoyska.
" Waan ku wareeray markaan kala saari waayay khudaarta," ayuu nin ku soo qoray bartiisa Twitter-ka. "Waxaa sidoo kale yaallay noocyo kala duwan oo kabaj ah, kuwa dhaadheer,  kuwa gaaban iyo kuwa wareegsan."
Ragga qaar wax dhib ah kuma qabin liiska adeegga loo soo diray, ilaa ay arkeen suufka nadaafadda haweenka.
Saidatul Akhmar Yahya, oo 37 jir ah kana shaqeysa banki ayaa BBC Monitoring u sheegtay in mar walba ay iyada soo iibiso adeegga reerka, isla markaana walaalkeed 30 jirka ah Amirul Shafiq uu soo raaci jiray.
Maaddaama ay toddobaadkan guriga ka shaqeyneysay, waxay walaalkeed u dhiibtay liiska adeegga ay u baahan tahay oo ay ka mid ahaayeen "digirta cagaaran" - misirta qallalan oo ay dooneysay inay maraq ka sameyso.
Balse wuxuu soo laabtay isagoo wada nooc kale oo digir ah "Wax aan ku hadlo ayaan garan waayay, waan iska qoslay," ayay tiri.
Amirul ayaa sheegay in walaashiis ay afka uga sheegtay adeegga, balse marka aan dukaanka tagay, uu ku wareeray nooca digirta loo diray.
Waxay sidoo kale ku qaadatay hal saac iyo bar inuu soo adeego. "Waxay i weydiineysay sababta aan u soo daahay."
Ragga qaar ayaa qiyaasta adeeggii loo diray mid ka badan soo iibiyay.
Balse dukaamada qaar ayaa la yimid hab ay raga ku cusub adeegga ay u kala garan karaan noocyada khudaarta, iyagoo qoraallo ku dul dhejiyay.
Dadka qaar ayaa kula talinayay ragga inay hubiyaan in telefoonkooda uu dab leeyahay marka ay guriga ka baxayaan, si wixii ay ka shakiyaan ay ugala tashadaan xaasaskooda, balse aysan sameecadda kala hadlin.
"Mid ka mid ah ragga soo adeegayay ayay xaaskiisu telefoonka ka canaanatay isagoo sameecadda kala hadlaya ... karooto qaldan ayaad soo iibisay."
</doc>
<doc docid='bbc_war-51447462' lang='som' type='mono' source_url='https://www.bbc.co.uk/somali/war-51447462' term='SARS'>
Coronavirus: Shan arrimood oo aad u baahan tahay in aad ogaato
Khuraafaadka ku gedaaman halista coronavirus ee caalamka ayaa wareegaya. Haddaba halka waxaan idiinkugu soo gudbineynaa xaqiiqooyiin ku saabsan.
Khuraafaadka ku gedaaman halista coronavirus ee caalamka ayaa wareegaya. Haddaba halka waxaan idiinkugu soo gudbineynaa xaqiiqooyiin ku saabsan.
Waxaa suuragal ah in aad aragto dad sanka iyo afka u xiran yahay, balse caddeyn badan looma hayo in ay taa ka caawineyso in xanuunka ay ka badbaadaan.
Waxaa taas ugu wacan in ay maradaas dabacsan tahay, ma qarinayaan indhaha, muddana lama xirnaan karo.
Waa in si joogto la isaga badalo ka dib marka lagu dhidido, waa haddii aad dooneyso in si wanaagsan ay kuu caawiyaan.
Si aad isaga ilaaliso coronavius, hay'adda caafimaadka adduunka ee WHO ayaa ka hadashay waxa muhiimka ah:
Ha dhibsan:
Dhammaan arrimahaas kaama caawinayaan ama kaama ilaalinayaan ka hortagga caabuqa cusub ee corona, sida ay WHO sheegeyso.
Ma jirto caddeyn ah in bisadaha ama eeyaha uu ku dhici karo caabuqa cusub ee corona, sida laga soo xigtay hay'adda WHO.
Laakiin, taas micneheedu ma ahan in gacmahaaga aadan si joogto ah ugu dhaqeynin saabuun, ka dib marka aad taababto.
Xittaa taabashada eeyaha waxaa laga qaadaa jeermis sida midka loo garanayo E.coli iyo salmonella - waana waxyaabo yaryar oo eeyaha iyo bini-aadamka u kala gudba.
Caabuqan cusub ee aan weli magaca loo helin waxaa loo maleynayaa in uu ka yimid suuqa xaywaanka nool ee Wuhan, Shiinaha - iyadoo laga yaabo in uu ka yimid duurjoogta.
Caabuqa wuxuu ku faafi karaa noolaha iyadoo aan la ogaanin ayuuna u gudbi karaa aadanaha, waana sida ay caabuqyo badan ku bilowdeen. Waxaa ka mid ah hargabka avian, Ebola iyo Sars.
Taas micneheedu ma ahan in xaywaanka aysan sida guud ahayn halis ama kuwa cudurro faafiya.
Dadka qaar waxaa suuragal ah in calaamado halis ah ay ka muuqdaan (sida qufac iyo qandho saa'id ah) ayna ka soo kabsadaan, sida dhaqaatiirta UK ay sheegayaan.
Sikastaba, caabuqa wuxuu dadka qaar ka dhigaa kuwo si xun u xanuunsan (oof-wareen, iyo naqaska oo qofka ku dhega) tiro yar oo dad ahna way u dhintaan. Waxay u badan tahay in dhibaato dhanka sambabka ah uu sababo.
Xusuusnow in hargabka soo noqnoqda uu sidoo kale dadka dili karo - celcelis ahaan, 600 oo qof ayaa sannad kasta UK ugu dhimata hergab xumaaday.
"Halista way yartahay marka la is barbardhigo noocyada hergabka ah iyadoo wax kasta oo looga hortagi lahaa ay meesha yaallaan", sida uu sheegay Prof Jonathan Ball, oo ka tirsan Jaamacadda Nottingham.
Wuxuu ku talinayaa in nadaafadda si wanaagsan loo dhowro si la isaga ilaaliyo hergabka iyo coronavirus.
Seynisyahannada weli ma aysan ogaan sida uu caabuqan cusub ku faafo.
"Qunfac goos goos ah iyo san-goror yar oo neefta ku xira qofka ayey u badan tahay in lagu garto," suda uu sheegayo Prof Ball. Haddaba in la karantiilo ama meel cidlo ah la geeyo dadka ka soo noqonaya Wuhan waxay gacan ka geysaneysaa yareynta halistaa.
Helidda tallaalka hergabka weli waa arrinta ay dhaqaatiirta ku talinayaan.
Ma jirto dawo cayiman ama tallaal loo sameeyay caabuqa cusub, sidoo kale antibaayootigga waxba kama tarataan (keliya jeermiska ayey la dagaallamaan).
Waxaa jiro noocyo dawo ah laakiin dadka badankooda way iska soo wanaagsanaadaan dawo la'aan.
Seynisyahannada shaqo adag ayey hayaan si ay tallaal ugu sameeyaan caabuqan, laakiin waa in dawadaas marka hore ay marto dhowr tijaabo, hadaaba wakhti ayey qaadan kartaa ka hor inta aysan diyaar u noqon in dadka lagu daweeyo.
Dadka da'da ah iyo kuwa kale ee xaaladaha caafimaad xumo wajahaya, sida neefta, wadna-xanuunka, kansarka iyo sokorowga ama macaanka, waa kuwa u nugul caabuqa cusub.
In kastoo qof kasta iyo da' kasta uu ku dhici karo, haddana tiro aad u yar ayaa u dhimaneysa xanuunkan.
Uma baahnid in aad iska ilaaliso ama ka fogaato cuntada Shiinaha inkastoo cabsi baahday laga dareemayo baraha bulshada.
WHO waxay dhankeeda sheegeysaa in xitaa aysan dhibaato lahayn in alaab ama warqado lagaaga soo dhiibo Shiinaha.
Waxay u badan tahay in caabuqa uusan ku badbaadi karin safarada dhaadheer dhexdooda iyo gudaha alaabta, waxaana alaabtaas ka mid ah koobabka iyo qataarada albaabada.
Waa inaad si dhow ula xiriirto qof caabuqa uu ku dhacay - waana in aad u jirsato laba mitir muddo 15 daqiiqo ah iyo in ka badan - taas oo halis ku gelin karta, sida ay ku taliyeen dhaqaatiirta faya-dhowrka.
</doc>
<doc docid='bbc_51276306' lang='som' type='mono' source_url='https://www.bbc.co.uk/somali/51276306' term='SARS'>
Tirada dadka u dhintay caabuqa corona oo korodhay

Mas'uuliyiinta dalka Shiinaha ayaa sheegay in dad gaaraya 106 qof ay u dhinteen caabuqa corona, halka afar kun oo kalena uu haleelay xanuunka.
Dadka cudurka u dhintay ayaa waxaa kamid ah dhakhaatiir ku hawlanaa daweynta iyo kahortagga cudurka, waxaana dowladda ay sheegtay in nus milyan shaqaale caafimaad ah ay ka qeyb qaadanayaan dedaalada ku aadan caabuqa corona.
Dowladda Shiinaha ayaa sii xoojisay xayiraad dhanka socdaalka, si looga hortago faafidda cudurka.
Magaalada Wuhan oo ah halkii uu markii hore ka dilaacay caabuqan ayaa haatan go'donsan, waxaana la xiray dhammaan waddooyinka soo gala magaaladaas.
Waxaa sidoo kale sare u kacay dadka ku nool dalalka kale ee caalamka ee uu haleelay caabuqan, oo waxaa kiisas cusub laga soo sheegay dalalka Singapore iyo Jarmalka.
Guud ahaan magaalooyin dhowr ah oo ku yaala dalka Shiinaha, waxaa la hakiyay gaadiidka dadweynaha, waxaana cudurkan uu dilaacay xilli dalka Shiinaha looga diyaar garoobayay dabaaldegga sanadka cusub, xilliyadaas oo dad badan ay aad u safraan.
Dowladda Shiinaha ayaa saddex cisho oo dheeraad ah ku dartay debaaldagga sanadka cusub, si dadkii ka baxay Wuhan aanay dib ugu soo laaban, taas oo yareyn karta kahortagga caabuqa corona.
Dowladda Mareykanka oo dalkeeda laga soo wariyay in lagu arkay hal kiis ah ayaa dalalka caalamka ku boorisay in ay ka fiirsadaan safarada lagu tegayo Shiinaha, gaar ahaan gobolka uu cudurkan ka dilaacay ee Hubei.
Sidoo kale dalal badan ayaa ka digay u safridda Shiinaha, halka wadamada qaarna ay isku dayayaan sidii ay uso samata-bixin lahaayeen muwaadiniintooda ku xaniban Hubei.
Ilaa iyo haddana ma jirto dad la sheegay in caabuqa corona ay ugu dhinteen dalalka  kale ee caalamka.
Dedaalada ku aadan caabuqan ayaa waxaa kamid ah sidii loo hirgelin lahaa isbital u gaar ah dadka qaba caabuqa oo lagu daweyn karo.
Mas'uuliyiinta magaalada Wuhan ee dalka Shiinaha ayaa isbitaal cusub ku dhisaya muddo lix maalmood gudahood ah, si loogu daweeyo bukaannada looga shaki qabo inay qaadeen cudurka coronavirus.
Sida ay tabisay warbaahinta dowladda, isbitaalka cusub ayaa ka koobnaan doona ilaa 1,000 sariir
Muuqaal ay warbaahinta Shiinaha ku shaaciyeen internet-ka ayaa muujinaya baldoosarrada dhulka qoda oo durba sii billaabay shaqada dhismaha isbitaalka, oo ku fadhiisanaya dhul baaxaddiisu la egtahay 25,000 oo labajibbaaran.
Waxaa isbitaalkan loo ekeysiinayaa mid sanadkii 2003 laga dhisay magaalada caasimadda ah ee Beijing, xilligii uu dillaacay cudurka Sars-ka.
"Wuxuu noqonayaa isbitaal dadka xanuunka qaba lagu karantiili doono, qoysaskuna ay u soo diri doonaa xubnaha uu cudurka ka haleelay, waxaana halkaas laga heli doonaa qalabka badbaadada oo dhammeystiran", sidaas waxaa yiri Joan Kaufman, ah macallin caafimaadka ka dhiga iskuulka Harvard.
"Shiinaha wuxuu taariikh u leedahay in mashaariicda noocan ah si dhakhso ah loo fuliyo", ayuu yiri Yanzhong Huang, oo ahmacallin kale oo wax ka dhiga culuumta caafimaadka adduunka iyo xiriirka caalamiga ah.
Wuxuu tusaale ahaan usoo qaatay in isbitaalkii laga dhisay Beijing uu dhismihiisa ku idlaaday 7 maalmood gudahood, sidaas darteedna kooxda dhismaha wadda ay damacsan yihiin inay wakhtigii horay loo asteeyay uga dhakhso bataan.
Mr Huang ayaa sheegay in Injineerrada dhismahan ka qeyb qaadanaya laga kala keenayo guud ahaan qeybaha kala duwan ee waddanka Shiinaha, si dhismaha loogu soo afjaro waqtiga loo qabtay.
Maalintii Jimcada, wargeyska Global Times ayaa xaqiijiyay in 150 dhakhtar oo ka socda milatariga Shiinaha ay gaareen magaalada Wuhan. Hase ahaatee ma kala caddeynin in dhakhaatiirtaas ay ka howl gali doonaan isbitaalka cusub ee la dhisayo iyo inkale.
</doc>
<doc docid='bbc_war-51338362' lang='som' type='mono' source_url='https://www.bbc.co.uk/somali/war-51338362' term='SARS'>
Cudurka Coronavirus ma mid duurjoogta loo soo diray baa?
Saynisyahannada ayaa tuhunsan in ay u badan tahay in cudurka coronavirus uu ka soo faracmay suuq lagu iibiyo kalluunka oo ku yaal magaalada Wuhan ee dalka Shiinaha, cudurkaasi oo ilaa hadda galaaftey nolasha 259 qof.
Saynisyahannada ayaa tuhunsan in ay u badan tahay in cudurka coronavirus uu ka soo faracmay suuq lagu iibiyo kalluunka oo ku yaal magaalada Wuhan ee dalka Shiinaha, cudurkaasi oo ilaa hadda galaaftey nolasha 259 qof.
Suuqani ayaa caan ku ahaa ganacsiga sharci darrada ahi ee duurjoogta sida masaska iyo kashiitada qafis ku jiro oo loo iibsado cunno ahaan ama dawo ahaan, ka hor inta aan gobolkaasi oo dhan la karantiilin.
Shiinaha ayaa ah dalka ugu weyn adduunka ee aad looga cuno xayawaanka duurjoogta ahi, sharci iyo sharci darroba.
Saraakiisha Ururka Caafimaadka Adduunka ee WHO ayaa sheegaya in ay u badan tahay in cudurkani uu ka dhashay fiidmeerta.
Balse waxay u rumeysan yihiin in fayraska dhaliya cudurkaasi uu ku dhacay xayawaan kale oo aan wali la aqoonsan midka uu yahay, ka hor inta uusan bani'aadamka ku faafin.
Dadka dalkaasi Shiinaha ayaa dhaqan ahaan aad u isticmaala hilibka duurjoogta. Xayawaanaadka qaar ayaa cunno ahaan loo cunaa, halka qaar kalena loo cuno dawo dhaqameed ahaan.
Makhaayadaha ku yaal dhowr gobol oo Shiinaha ah ayaa waxaa lagu yaqaan in ay iibiyaan waxyaabaha sida maraqa fiidmeerta oo mararka qaar ayba ku jirto fiidmeer isqabto, maraq laga sameeyay qooraha shabeelka ama xitaa xayawaanaad kale oo dalkaasi laga cuno.
Sidoo kale waxaa halkaasi laga helaa masas la shiilay, khamri laga sameeyay dhuuxa shabeelka.
Suuqyada lagu iibiyo hilibka xayawaanaadka duurjoogta ahi ee ku yaal xaafadaha isku raranta ahi ayaa waxaa ka mid ah jiirka, bisadaha, masaska iyo noocyo badan oo shimbiro ah oo ay ku jiraan kuwo xitaa si dabar go'aya.
Hilibka duurjoogta iyo waxyaabaha kale ee la xiriiri ayaa sidoo kale loo isticmaalaa dawooyin badan oo caan ka ah dalka Shiinaha, waxaana dawooyinkan ay dadku rumeysan yihiin in ay dawo u yihiin cudurro iyo xanuunno kala duwan, sida madhaleysnimada iyo tufta.
Xayawaanaadka qaar ee dadka Shiinaha ay dawo ahaanta u isticmaalaan ayaa hadda dalkaasi ka sii dabar go'aya.  Tusaale ahaan, geesaha wiyisha oo dhaqan ahaan Shiinaha dawo muhiim ah loo arko ayaa halis weyn ku ah jiritaanka wiyisha.
Waxyaabahani oo dhan ayaa dhacaya iyadoo la rumeysan yahay in inkabadan 70% caabuqyada haatan soo ifbaxaya ee bini'aadamka haleelaya ay ka yimaadaan xayawaanka, gaar ahaanna duurjoogta.
Faafidda caabuqani Coronavirus ayaa tooska ku ifinaya Shiinaha oo aad looga ganacsado oonta duurjoogta, waxaana horey aad arrintaasi uga soo horjeeday kooxaha u dhaqdhaqaaqa badbaadinta duurjoogta oo ku doodayay in halis la gelinayo xayawaanaad abdan oo u muuqda in dunida laga cirib tirayo.
Ka dib markii uu dillaacay xanuunkan ugu dambeeyay ayaa mas'uuliyiinta dalkaasi Shiinaha waxay xayiraad ku meel gaar ah ku soo rogeen ka ganacsiga duurjoogta si ay ula dagaallamaan faafitaanka cudurkan.
Haseyeeshee kooxaha u dhaqdhaqaaqa badbaadinta iyo ilaalada duurjoogta ayaa fursadan u adeegsanaya in ay dalbadaan in xayiraad toos ah lagu soo rogo ka ganacsiga duurjoogta.
Haddaba su'aashu waxay tahay faafidda cudurkani ma noqon karaa mid gacan ka geysto dedaallada caalamiga ah ee lagu joojinayo ka ganacsiga sharci darrada ah ee duurjoogta iyo ilaalinta caafimaadka bulshada?
Khubaradu waxay leeyihiin waa arrin culayskeeda leh balse ay suurtagal tahay in arrintaasi ay dhacdo.
Sida ay sheegtay Qaramada Midoobey, fayruska sababa xanuunka daran ee neefsashada (SARS) iyo caabuqa kale ee isaguna neef mareenka ku dhaca ee MERS loo yaqano ayaa iyaguna la rumeysan yahay inay asal ahaan ka dhasheen fiidmeerta balse waxay ku labaduba ku dheceen bini'aadamka. MERS waxaa laga qaadaa xoolaha sida Geela oo kale.
Dr. Ben Embarek oo ka tirsan waaxda nafaqada iyo bad qabka cunnada ee hay'adda Caafimaadka Adduunka  ee WHO ayaa BBC-da u sheegay in bani'aadamku uu haatan cunayo hilibka duurjoog aan horey loo cuni jirin, sidaa darteedna, ay haatan jiraan cudurro cusub oo aan horey loo aqoon.
Daraasad dhawaan lagu sameeyay ku dhawaad 32,000 oo ah noocyada xayawaanka ee ku nool dunida, gaar ahaan xayawaanka leh laf-dhabarta ayaa lagu ogaaday in ku dhawaad 20% ka mid ah xayawaankaasi la iibsado, lagana iibiyo suuqa adduunka, sifo sharci ah ama sharci darro ahba.
Ka ganacsiga sharci darrada ah ee xayawaanka ayaa lagu qiyaasaa in ay ku kacayso 20 bilyan oo doolar, waana ganacsiga afraad ee ugu weyn ee sharci darrada ahi marka laga soo tago mukhaadaraadka, tahriibinta dadka iyo badeecooyinka been abuurka ah ama kotorobaanka ahi.
Ha'adda sanduuqa xannaanada duurjoogta ee magaceeda loo soo gaabiyo WWF ayaa sheegtay in ay habboontahay in la joojiyo ka ganacsiga duurjoogta si loo badbaadiyo noocayada duurjoogta ee dunida ka sii dabar go'ayo.
Haseyeeshee dowladda shiinaha ayaa sheegtay in xayiraadda ay haatan ku soo rogtay ka ganacsiga duurjoogta uu yahay mid ku meel gaar ah.
Xukuumadda Beijing ayaa sidoo kale sanadkii 2002 qaaday tallaabo noocan oo kale ah ka dib markii uu dillaacay cudurka SARS.
Balse kooxaha u ololeeya arrimaha duurjoogta ayaa sheegaya in bilo yar ka dib markii dolwadda Shiinaha ay sanadkii 2002-dii ku dhawaaqday xayiraaddaasi ay suuqyada lagu iibiyo duurjoogta noqdeen kuwo iska caadi ah oo furan.
Bisha Sebteembar ee sanadkan, ayaa Beijing waxay martigelin doontaa shir weyn oo caalami ah oo ku saabsan ilaalinta deegaanka iyo duurjoogta.
Sida lagu sheegay warbixin sanadkii hore ay soo saareen dawladaha caalamka, hal milyan oo ka mid ah noocyada duurjoogta ayaa khatar ugu jira in la baabi'iyo, waana tiradii ugu badnayd taariikhda oo halistaasi wajahdo.
Ka dib markii uu dillaacay fayraska Coronavirus, warbaahinta ay dowladda maamusho ee dalka Shiinaha ayaa dhaleeceeyay suuqa duurjoogta lagu iibiyo ee aan la xakameynin ee ka jira guud ahaan dalkaasi.
Khubaradu waxay sheegayaan in hargabkii shimbiraha ee mar dunida ka dillaacay uu gacan ka geystay ilaalinta iyo badbaadada shimbiro badan oo halis ugu jiray in ay cirib go'a
Waxay sidoo kale tilmaameen guulaha laga gaaray mamnuucidda shiinaha uu mamnuucay dhoofinta iyo ka ganacsiga faan maroodiga, kadib sanado badan oo cadaadis caalami ah oo lagu hayay shiinaha, kaa oo ahaa in la ilaaliyo maroodiga.
haseyeeshee, waxay ku adkeysanayaan in xayiraadda iyo xakameynta waxyaabaha laga sameeyo hilibka, haragga iyo geesaha duurjoogta ay u baahan tahay dedaallo caalami ah oo aan ku koobnayn Shiinaha oo kaliya.
</doc>
<doc docid='bbc_war-51987418' lang='som' type='mono' source_url='https://www.bbc.co.uk/somali/war-51987418' term='SARS'>
Coronavirus: Jawaabaha su'aalaha aad ka qabtaan Corono
Faafitaanka fayraska Corona wuxuu saameeyay  dalal badan oo  adduunka ka mid ah, dadkuna waxay isweydiinayaan su'aalo muhiim ah sida: Ilaa heerkee ayaa la kala qaadaa cudurka? Sideen uga difaaci karnaa nafteena, sideese cudurka u faafaa?
Faafitaanka fayraska Corona wuxuu saameeyay  dalal badan oo  adduunka ka mid ah, dadkuna waxay isweydiinayaan su'aalo muhiim ah sida: Ilaa heerkee ayaa la kala qaadaa cudurka? Sideen uga difaaci karnaa nafteena, sideese cudurka u faafaa?
Waxaan waydiinay dhagaystayaasha BBC-da ee daafaha adduunka waxa ay rabaan inay ogaadaan. Halkan ka akhriso su'aalo xul iyo jawaabahooda:
Waxaa jira caddaymo aad u yar oo muujinaya xirashada maaskarada in ay waxtar leedahay. Khubarada waxay qabaan nadaafadda wanaagsan sida inaad si joogto ah gacmahaaga u dhaqdo iyo in aad gacmaha ku taabanin agagaarka afka - aad ayey u waxtar badan tahay.
Caabuqa Corona malagu kala qaadi karaa taabashada handaraabka albaabka iyo muddo intee la'eg ayuu ku noolaan karaa?
Haddii qof qaba fayraska uu ku qufaco gacantiisa kadibna uu taabto sheey, oogada sheeygaasa waxa ay noqonaysaa mid uu ku hara gudbiyaha fayraska
Gacanka albaabka waa tusaale wanaagsan oo  ku saabsan halista ka dhalankarta dhammaan oogo kasta ama dusha sheey kasta.
Khubarada waxay qabaan in Corona uu ku noolaan karo dusha sare ee sheey kasta muddo maalmo ah.
Markaa waxa ugu fiican waa in aad  gacmahaaga u dhaqdid si joogto ah si aad u yareyso halista caabuqa iyo faafitaankiisa.
Kenya oo ka ducaysaneysa fayraska Corona
Maxaad ka taqaannaa dhakhtarka Soomaaliga ah ee dagaalka Corona ka wada Talyaaniga?
Illaa hadda ma cadda in tani ay tahay hab lagu kala qaadi karo ama uu ku gudbi karo caabuqa, mana ahan in aad ka walaacdo hadda. Waqtigaan la joogo, qufaca iyo hindhisada ayaa loo maleynayaa inay yihiin isha ugu weyn ee faafitaanka.
Waa maxay kala duwanaanshaha u dhexeeyafayraska Corona iyo hargabka?
Corona iyo hargabku waxay wadaagaan astaamo badan, taas oo adkaynaysa in la ogaado waxa qofka haya iyada oo aanan baaritaan la samaynin.
Astaamaha ugu weyn ee  lagu garto Corona waa qandho iyo qufac. Hargabku badanaa wuxuu leeyahay astaamo kale sida cuno xanuun, halka dadka qaba Caabuqa Corona ay dareemi karaan in ay neefsashada dhibto.
Weli waa xilli hore in la sameeyo isbarbardhig toos ah laakiin waxaan ognahay in labaduba ay yihiin kuwa aad loo kala  qaado. Celcelis ahaan, dadka qaba caabuqa Corona waxay qaadsiiyaan labo ilaa saddex qof oo kale, halka kuwa hargabka qaba ay qaadsiiyaan  ilaa hal qof oo kale. Si kastaba ha noqotee, dadka qaba hargabka waxay u muuqdaan inay si dhaqso leh ugu faafiyaan dadka kale, sidaa darteed labada caabuqa ayaa si sahlan u faafa
Qof qaba Corona wuxuu awood u yeelan karaa inuu u gudbiyo qof kale haddii cuntada ay diyaarsadaan aanan loo maamulin si waafaqsan hab-dhaqanka wanaagsan ee nadaafadda iyo dhawrsoonaanta caafimaad.
Caabuqa Corona waxaa lagu faafin karaa dhibco candhuuf ah oo kaso baxay afka oo gaara gacmaha. Gacmahaaga oo aad maydho ka hor taabashada iyo cunidda cunnadu waa talo u fiican qofkasta, si loo joojiyo faafitaanka jeermiska.
Waqtigan xaadirka ah, ma jiro tallaal dadka ka difaaci kara caabuqa Corona ee noocan ah laakiin cilmi-baarayaashu waxay raadinayaan inay mid soo saaraan. Caabuqan ayaa ah nooc cusub oo aan horay loogu arkin aadanaha, taas oo macnaheedu yahay in dhakhaariirta ay wali hayaan waxyaabo badan oo ay ka bartaan.
Weli ma cadda in isbeddelada heerkulka uu saameyn ku leehay  fiditaankiisa. Qaar ka mid ah caabuqyada kale, sida hargabka , waxay raacayaan xilliyada qaar, oo ku soo hagaaga bilaha qabow. Waxaa jira xoogaa cilmi-baaris ah oo tilmaamaya in cudurka neefmareenada ku dhaca  ee Bariga Dhexe (Mers) - caabuq kale oo kaso jeeda isla bahda sida caabuqa Corona - uu saameeyo xaaladaha cimilada, isagoo waxyar ku badan bilaha kuleelka
Caabuqa cusub ee Carona, xaalado kooban ayaa horseedi kara in uu isu rogo cudurka oof-wareenka.
Gaar ahaan dadka qaba xanuunada sambabaha . Laakiin maadaama ay tani tahay nooc cusub oo caabuqa Corona  ah, qofna ma yeelan doono wax difaaca ah.
Sidaas darted haddii aad horey u qabtay xanuunada Sars ama oofwareen, taasi micnaheedu ma ahan in uusan kugu dhici karin xanuunka Carona.
</doc>
<doc docid='bbc_51291376' lang='som' type='mono' source_url='https://www.bbc.co.uk/somali/51291376' term='SARS'>
Shiinaha oo dhameystiray isbitaal lagu dhisay lix maalmood
Waxaa maanta dalka Shiinaha laga furayaa isbitaalkii ugu horeeyay ee loogu talagalay in lagu daweeyo dadka uu haleelay caabuqa Corona ee ka dilaacay dalkaas.
Waxaa maanta dalka Shiinaha laga furayaa isbitaalkii ugu horeeyay ee loogu talagalay in lagu daweeyo dadka uu haleelay caabuqa Corona ee ka dilaacay dalkaas.
Isbitaalkan oo laga dhisay meel aan ka fogeyn halka uu xanuunka ka dilaacay markiisi hore ee Magaalada Wuhan ayaa shaqaalihii ka shaqeeynayay waxay ku qaadatay maalmo, si loo dhiso isbitaal ay seexan karaan kun bukaan.
Mas'uuliyiinta Magaalada Wuhan waxay sheegeen in hawsha ugu badan ee isbitaalka la qabtay 48-dii saac ee ugu horeysay, waxaana ay intaa raaciyeen in ay ka qeyb qaateen injineero ka kala socday shirkadaha dhismaha ee Shiinaha iyo injineerada ciidanka Dowladda.
Muuqaalo ay baahisay dowladda hoose ee Huanggang oo ah gobolka uu cudurka ka dilaacay ayaa muujinaya shaqaalaha dhismaha isbitaalka oo gidaarada gelinaya xargaha korontada, waxaana ay sheegtay in maalin kahor la dhameystiray qeyb ka mid ah isbitaalka, laba geliyay wax walba sida biyaha iyo korontada.
Mas'uliyiinta Magaalada Wuhan ee dalka Shiinaha ayaa horay u ballan qaaday in isbitaal cusub ay ku dhisi doonaan muddo lix maalmood gudahood ah, si loogu daweeyo bukaannada looga shaki qabo inay qaadeen cudurka coronavirus.
Ilaa iyo hadda waxaa Shiinaha gudihiisa laga xaqiijiyay 6,000 oo kiis oo cudurkaas ah, halka 132 ruuxna ay u dhinteen inta la ogyahay.
Cudurkan ayaa markii ugu horreysay ka dillaacay  Wuhan, oo hoy u ah qiyaastii 11 malyan oo ruux. Isbitaallada magaalada ayaa la ciirciiraya dadka deegaanka oo ka walaacsan cudurkan, islamarkaana doonaya inay iska baaraan, halka farmashiyeyaashuna ay daawada kasii dhammaaneyso.
Sida ay tabisay warbaahinta dowladda, isbitaalka cusub ayaa ka koobnaan doona ilaa 1,000 sariir. Muuqaal ay warbaahinta Shiinaha ku shaaciyeen internet-ka ayaa muujinaya dhismaha isbital oo la dhameystiray.
Waxaa isbitaalkan loo ekeysiiyay mid sanadkii 2003 laga dhisay magaalada caasimadda ah ee Beijing, xilligii uu dillaacay cudurka Sars-ka.
"Wuxuu noqonayaa isbitaal dadka xanuunka qaba lagu karantiili doono, waxaana halkaas laga heli doonaa qalabka badbaadada oo dhammeystiran", sidaas waxaa yiri Joan Kaufman oo ah macallin caafimaadka ka dhiga iskuulka Harvard.
Sidey dowladda Shiinaha u awooddaa in isbitaal lagu dhiso lix maalmood?
"Shiinaha wuxuu taariikh u leedahay in mashaariicda noocan ah si dhakhso ah loo fuliyo", ayuu yiri Yanzhong Huang, oo ah macallin kale oo wax ka dhiga culuumta caafimaadka adduunka iyo xiriirka caalamiga ah.
Wuxuu tusaale ahaan usoo qaatay in isbitaalkii laga dhisay Beijing uu dhismihiisa ku idlaaday 7 maalmood gudahood, sidaas darteedna kooxda dhismaha wadda ay damacsan yihiin in wakhti ka yar ay ku dhisaan.
Mr Huang ayaa sheegay in Injineerrada dhismahan ka qeyb qaadanaya laga kala keenayo guud ahaan qeybaha kala duwan ee waddanka, si dhismaha loogu soo afjaro waqtiga loo qabtay.
Maalintii Jimcada, wargeyska Global Times ayaa xaqiijiyay in 150 dhakhtar oo ka socda milatariga Shiinaha ay gaareen Magaalada Wuhan. Hase ahaatee ma kala caddeynin in dhakhaatiirtaas ay ka howl gali doonaan isbitaalka cusub ee la dhisayo iyo inkale.
</doc>
<doc docid='bbc_war-51279984' lang='som' type='mono' source_url='https://www.bbc.co.uk/somali/war-51279984' term='SARS'>
Coronavirus-ka ee Shiinaha: Su'aalahaaga waalaga jawaabay
Caabuqa coronavirus ee Shiinaha waxaa u dhintay 100 qof, wuxuuna ku faafay dhowr gobol oo kale oo Shiinaha ah iyo qeybo ka mid ah caalamka.
Caabuqa coronavirus ee Shiinaha waxaa u dhintay 100 qof, wuxuuna ku faafay dhowr gobol oo kale oo Shiinaha ah iyo qeybo ka mid ah caalamka.
Wuhan, oo ah magaalada xudunta u ah caabuqan oo ah meesha uu ka soo bilowday, waxaa la xiray Khamiistii, lamana ogola in la galo ama laga baxo.
Waxaa laga shakinayaa in uu ka bilowday suuq cunto lagu iibiyo oo "si sharci daro ah loogu gadayay hilibka duurjoogta".
Garoomo badan oo daafaha calamka ku yaalla, waxaa si dhow loogala socdaa diyaaradaha ka soo kacaya Shiinaha iyo dadka saaran.
Weriyeyaasha Caafimaadka iyo seyniska u qaabilsan BBC, Michelle Roberts iyo James Gallagher, ayaa su'aalaha la is weydiinaya ka jawaabaya.
Cadeyn dhab ah looma hayo arrintaas in ay halis tahay. Caabuqyada qaar - sida coronavirus oo sababa feyriska Sars - waxay ku faafaan dhul ama gidaar ay taabteen dadka qaba, ama qufac iyo hindhiso.
Ma muuqato in caabuqan hadda jira uu sidaa ku sii faafayo. Xitaa haddii ay dhacdo, waxaa jiri doono su'aalo ah sida ay maraakiibta caalamka isaga kala gudba ay dhibaatadan u faafin karaan.
Caabuqyada la xiriira hargabka waxay jiri karaan 24 saacadood oo keli ah, marka ay jirka aadanaha ka baxaan, inkastoo caabuqa norovirus (kaas oo caloosha ku dhaca) wuxuu sii jiri karaa dhowr bilood ka dib marka uu ka baxo jirka aadanaha.
Arrinta hadda la xaqiijiyay waxay tahay in xanuunkan uu ku faafo oo keli ah in xiriir dhow uu laba qof dhexmaro - sida qoyska iyo shaqaalaha caafimaadka.
Haa - Bulsho aad u badan ayaa la nool xeywaanka.
Caabuqa corona, waxay aad ugu badan tahay in xaywaanka laga qaaday, waxaana jirto hal arrin oo soo jeedineysa in masas laga qaaday. Cuubaqa Sars, oo ah corona kale, oona asal ahaan ka soo bilowday Shiinaha, waxaa laga qaaday fiidmeerta iyo bisadaha duurjoogta ah.
Kiisaskii ugu horreeyay ee caabuqan waxaa laga helay suuq ku yaalla Koonfurta Shiinaha. Waxaa ku nool duurjoog, waxaana lagu iibiyaa digaag, fiidmeer iyo masas.
Filashadu waxay tahay in caabuqan uu yahay mid si ba'an naqaska ugu dhejiya bukaanka oo sambabada saameeya, mana la mid ahan hargabka caadiga ah. Feyriskan cusub wuxuu u dhow yahay Sars.
Si kastaba, mid ka mid ah su'aalaha waaweyn ee aan laga jawaabin waa, sida ay dadka isugu gudbiyaan caabuqan?
Way adag tahay in la ogaado sida degdegga ah ee caabuqan uu u fidayo.
Waxay u muuqan karta in kiisaska caabuqa ay yihiin wax iska duulaya. Balse waa arrin marin habaabin ah taa.
Qaar ka mid ah kiisaska cusub way jiraan, laakiin cudurka mardhow ayaa la ogaaday, dowladda Shiinaha dhankeeda waxay xoojiyay tallaabooyiinka la socodka arrintan.
Xaqiiqdii, waxaa jiro macluumaad yar oo ku saabsan "sida uu cudurkan u faafayo".
Sars wuxuu ka bilowday fiidmeerta, ka dib wuxuu ku dhacay bisadaha duurjoogta ah oo u soo gudbiyay aadanaha.
Dadka qaar oo si toos ah u taabtay yaanyuurahaas ayuu sidoo kale ku dhacay.
Wuxuu ku fiday istaabashada iyo isku neefsiga dadka, wuxuuna gaaray gidaarada iyo dhulka.
Ma jiro tallaalo looga hortago, aad ayeyna u yartahay in hawada la xiro si halista loo yareeyo.
Dhaqaatiirta waxay isku deyayaan in ay dawo u helaan, iyo in dadka laga halo la karantiilo. Sidoo kale waxay dabagalayaan qof kasta oo xiriir la yeelan karay bukaanka laga helo caabuqa.
Haddii uu sii socdo xanuunkan, uuna dad badan oo Shiinaha ku sugan uu ku dhaco, waxay u badan tahay in kiisas laga helo caalamka, gaar ahaan dalalka Shiinaha tooska ugu xiran.
Waxaa hadda jiro kiisas laga shakiyay oo lagu baarayo Afrika iyo Yurub.
Marka la eego macluumaadka hadda diyaarka ah, Hay'adda caafimaadka Adduunka ee WHO, waxay ku talineysaa in la qaado tallaabooyiin looga hortagayo in uu cudurka ku sii fido dunida, iyadoo si aan loo baahneyn loo xakameyneyn duullimaadyada caalamiga ah.
Kiiskii ugu horeeyay ee cudurkan waxaa laga helay qof ku sugnaa magaalada Wuhan ee Shiinaha, bishii December 2019.
Ma jirin kiis kale oo la soo weriyay illaa laga soo gaaray isbuucii la soo dhaafay.
Iyadoo la eegayo nooca caabuqan, arrinta ku saabsan muddada uu qofka dareemayo astaamaha lagu garto, waxay qaadan kartaa illaa 14 maalmood.
Weli ma cadda muddada u dhexeysa xilliga uu qofka jirkiisa galayo caabuqa iyo xilliga uu dareemayo xanuunkan.
Khubarada waxay aaminsan yihiin in kiiskii ugu horreeyay uu soo gudbiyay xaywaan.
Coronaviruses wuxuu ka kooban yahay caabuqyo badan oo sababa xanuuno kala duwan - laga billaabo hergabka caadiga ah illaa xanuuno halis ah. Weli macadda inta ay gaarsiisan tahay halista xanuunkan Coronavirus.
Haddii bukaanka uu ka caafimaado caabuqa, halis weyn kuma sii ahaanayo dadka kale.
Weli macadda sida cudurkan la isugu gudbiyo. Caabuqyada kale ee corona, sida Sars iyo Mers, waxaa laga qaadaa bisadda duurjoogta ah iyo geela.
Khubarada waxay weli baarayaan in ay helaan meesha rasmiga ah ee uu ka yimid.
Qaababka caadiga ah ee caabuqyada la isaga ilaaliyo waxaa ka mid ah:
Ka fogow qof kasta oo ay ka muuqato cudurada ku dhaca sambabada iyo neef mareenka dhuunta, sida qufac badan iyo qandho.
</doc>
<doc docid='bbc_war-51350047' lang='som' type='mono' source_url='https://www.bbc.co.uk/somali/war-51350047' term='SARS'>
Coronavirus: Sawirrada isbitaalka uu Shiinaha maalmo ku dhisay
Isbitaalkan oo ka kooban  25,000-square-metre waa mid ka mid ah isbitaallada cusub ee la dhisay oo Isniinta xariga laga jari doono.
Magaalada dalka Shiinaha ku taalla ee Wuhan ayaa maalmo kooban ku dhistay isbitaal lagula tacaallo dadka qaba xannuunka coronavirus.
Isbitaalkan oo ka kooban  25,000-square-metre waa mid ka mid ah isbitaallada cusub ee la dhisay oo Isniinta xariga laga jari doono.
24 January aya la billaabay dhismaha isbitaalka.
Masuuliyiinta caafimaadka Shiinaha ayaa sheegay in 304 ay u dhinteen xanuunkan iyadoo 14,000 oo kiis ah la soo wariyay guud ahana dalka Shiinaha.
22 dal ayaa laga soo wariyay in lagu arkay ilaa 100 bukaan oo xannuunkan qabto.
Coronavirus ayaa ka billowday magaallada Wuhan oo hoy u ah 11 milyan oo qof.
Sida ay sheegtay warbaahinta dowlada Shiinaha isbitaalkan Huoshenshan wuxuu leehay 1,000 sariirood.
Telefishinka shiinaha ee  CCTV  ayaa toos u tabinyay dhismaha isbitaalka waxaana la sheegay inay daawatay 40 milyan oo qof oo ku sugan gudaha dalkaasi Shiinaha
Isbitaalka Huoshenshan  wuxuu la naqashad yahay isbitaalkii Xiaotangshan Hospital, oo 2003-dii laga dhisay Beijing si loola dagalamo xanuunkii  Sars virus
Xiaotangshan ayaa amarkaas lagu dhisay muddo 7 maalmood gudahood ah, wuxuuna rikoor u haystay inuu yahay isbitaalkii lagu dhisay muddadi ugu yareyd abid.
Sida isbitaalkii  Beijing, Huoshenshan waxaa loo isticmaalay qalab horay u diyaarsanaa.
.
</doc>
<doc docid='bbc_51321942' lang='som' type='mono' source_url='https://www.bbc.co.uk/somali/51321942' term='SARS'>
Mareykanka oo sheegay in ay dan ugu jirto cudurka Coronavirus

Xoghayaha maaliyadda ee dalka Mareykanka, Wilbur Ross ayaa sheegay in caabuqa dilaaga ah ee ka dilaacay dalka Shiinaha, haatanna ku faafay dalal badan oo caalamka laga yaabo in uu u wanaagsan yahay dhaqalaaha Mareykanka.
Mar uu la hadlayay telefishenka Fox News ee dalka Mareykanka ayaa Wilbur wuxuu sheegay "in cudurka Shiinaha ka dilaacay ay soo dedejin doonta shaqooyin badan oo dib loogu soo celiyo Waqooyiga Mareykanka".
Mar xoghayaha wax laga weydiiyay khatarta cudurkan uu ku yeelan karo dhaqaalaha Mareykanka ayaa waxaa uu yiri: "xaqiiqdii waa arrin u wanaagsan ganacsiga, marka waxay ila tahay inay soo dedejin doonta shaqooyin badan oo dib loogu soo celiyo gudaha Mareykanka, sarena u qaadi doonta dhaqaalaheena".
Hadalka kasoo yeeray xoghayaha maaliyadda ee Mareykanka ayaa waxaa cambaareeyay dadka dhaliila xukuumadda madaxweyne Trump.
Cudurka ka dilaacay Shiinaha ayaa saameyn xoogan ku yeeshay dhaqaalaha wadankaas, maadaama shirkado badan ay shaqaalahooda kala baxeen Shiinaha.
Haseyeeshee hadalka sarkaalkaas ayaa waxaa markii dambe ka hadlay wasaaradda maaliyadda ee Mareykanka oo u muuqatay in ay saluugsan tahay qabaka uu u hadlay.
Wasaaradda maaliyadda ayaa sheegtay in tallaabada koowaad ay tahay sidii loo xakameyn lahaa cudurka, looguna gargaari laha dadka ay dhibaatada kasoo gaadhay.
"Waa muhiim in la eego cawaaqibka ka dhalan kara in ganacsi lala sameeyo dal taariikh dheer u leh  in uu qariyo khatarta dhabta ah ee uu ku hayo dadkiisa iyo dalalka caalamka", ayuu yiri afhayeen u hadlay wasaaradda maaliyadda ee Mareyankanka.
Hadalka xoghayaha maaliyadda, Wilbur Ross ayaa saacadihii lasoo dhaafay qabsaday dalka Mareykanka, waxaana dadkii ka hadlay kamid ahaa Don Beyer oo katirsan aqalka Kongreska.
Don Beyer oo kasoo jeeda xisbiga mucaaradka ee dimuqraadiga ayaa su'aal gelisay ganacsi iyo faaido laga sameeyo cudur dilaa ah oo dhibaato ba'an ku haya dad rayid ah.
Hay'adda caafimmaadka adduunka ee WHO ayaa caabuqa corona ee ka dilaacay dalka Shiinaha u aqoonsatay xaalad caafimaad oo degdeg ah.
Saraakiisha caafimaadka ee Shiinaha ayaa sheegay in dadka uu haleelay xanuunka corona ay haatan tiradoodu gaareyso ku dhawaad toban kun, halka 210 qofna ay u dhinteen.
WHO ayaa walaaca ugu weyn ee ay qabaan ku tilmaamtay haddii cudurkan uu ka dilaaco dalalka hannaankooda caafimmaad uu hooseeyo oo aan awoodin inay ay la tacaalaan. Cudurkan ayaa haatan ku faafay 18 dal oo caalamka.
Khubara dhanka dhaqaalaha ayaa sheegay in cudurka uu saameyn ba'an ku reebi doona dhaqaalaha caalmka, taas oo ay shegeen in ay ka darnaan doonta xanuunkii SARS.
Xanuunka SARS oo 17 sano kahor ka dilaacay isla dalka Shiinaha  ayaa waxa auu haleelay dad gaaraya 8 kun, halka 700 oo qofna ay u dhinteen, waxaana uu caalamka ku keenay khasaaro dhaqaale oo dhan 30 bilyan oo doolar.
Hergabka ama caabuqa corona ayaa shirkado badan oo ka hawlgeli jiray dalka Shiinaha oo ay kamid yihiin kuwa sameeya baabuurta iyo shirkadaha tiknolojiyadda ku qasbay inay xiraan xafiisyadii ay ku lahaayeen Shiinaha.
Shirkado badan oo Mareykan ah ayaa dalka Shiinaha ka furtay xafiisyo waaweyn oo wax soo saar badan leh, maadaama dalka Shiinaha ay shirkadahaas ka helayaan xirfadleyaal ku shaqeeya mushaar ka yar kan Mareykanka.
</doc>
<doc docid='bbc_war-51432532' lang='som' type='mono' source_url='https://www.bbc.co.uk/somali/war-51432532' term='SARS'>
Magaaalada Wuhan cudurka Corona awgii dhawaan aroos kama dhicin
Sanadkii 2003 oo cudurka SARS uu faraha ba'an ku hayay caalamka ayaa dowladda Shiinaha waxay gaadiidka dadweynaha ku buufisay dawooyinka jeermiska dila, waxaana ujeeddadu ahayd in lala dagaalo fayraska cudurkaasi iyo in shacabka loo muujiyo in dowladdu ay ka dadaaleyso sidii ay cudurkaasi ula tacaali lahayd.
Sanadkii 2003 oo cudurka SARS uu faraha ba'an ku hayay caalamka ayaa dowladda Shiinaha waxay gaadiidka dadweynaha ku buufisay dawooyinka jeermiska dila, waxaana ujeeddadu ahayd in lala dagaalo fayraska cudurkaasi iyo in shacabka loo muujiyo in dowladdu ay ka dadaaleyso sidii ay cudurkaasi ula tacaali lahayd.
Rakaabka gaadiidkaasi isticmaala oo aan ogayn in la buufiyay kuraafta ay ku fariisanayaan ayaa marka ay gaadiidkaasi ka gedgaan waxay arkayaan dharkoogi uu riinji baxay.
Balse haatan xaaladdu sidaa waa ay ka duwan tahay. Mas'uuliyiinta dalkaasi Shiinaha ayaa albaabada isugu dhuftay magaalo dhan oo ay ku nool yihiin 11 milyan oo qof, waxa ayna dadka kula talisay in aysan guryaha ka soo bixin. Dadka guryahooga ku go'doonsan ayaa billaabay qaabab cusub oo ay isaga difaacayaan cudurkaasi Corona.
Coronavirus: Sawirrada isbitaalka uu Shiinaha maalmo ku dhisay
Waxyaabaha dadku afka ku duubtaan si ay uga gaashaantaan fayraska cudurkani ayaa dalka Shiinaha ka noqday lagama maarmaan sidaa awgeedna sare kac ayaa ku yimid qiimaha lagu kala iibsado.  Tusaale ahaan magaalada Xiamen oo 1000km koonfur kaga beegan magaalada Wuhan ee uu cudurkaasi ka soo billowday ayaa mas'uuliyiintu waxay billaabeen bakhtiyaanasiib ujeedadiisu tahay in dadku ay safaf u galaan iibsashada qalabkaasi afka lagu xirto ee looga gaashaanto fayraska Corona.
Mid ka mid ah dadka deegaanka ayaa faallo uu ku qoray intarneedka waxa uu ku sheegay in ay la yaab ku noqotay in bakhtiyaanasiib uu u galo sidii uu u heli lahaa qalabkaasi halka waayadii hore uu u gali jiray in uu ku guuleysto guri ama gaari.
Inkastoo qalabkaasi uu dahab ka noqday gudaha Shiinaha, haddana ma cadda in looga badbaadi karayo cudurkaasi iyo in kale.  Hay'adda caafimaadka adduunka ee WHO ayaa sheegeysa in qalabkaasi oo la xirto aysan ku koobnayn ka hortagga fayraskaasi balse ay muhiim tahay in dadku ay gacmaha dhaqdaan.
Heer waxay gaartay dadka deggan xaafadaha qaar ay iska celiyaan dadka kale ee ka yimid xaafadaha kale in ay soo booqdaan, waxaana la arkayay sawirka nin sidii askari janaraal ah u lebbisan oo bannaanka la taagan qoraal muujinaya in dadka xaafadaha kale ka yimid aan laga ogolayn xaafaddooda.
Haddii magaalada wax looga baahdo waxaa qoysaska lagula taliyay in hal qof oo kaliya ay u dirsadaan, qofkaasi oo macluumaadkiisa meel lagu qorayo.
Shirkadaha dadka guryahooga ugu geeya cunnooyinka iyo waxyaabaha kale ee ay dalbadaan ayaa billaabay in adeeggaasi ay sidaan ay dhigaan goobo cayiman si shaqaalaha shirkadahaasi iyo dadka ay u adeegayaan aysan isu arag.
Axaddii la soo dhaafay oo taariikhdu ay ku beegnayd 2-da Febraayo ayaa muhiim u ahayd lamaaneyaasha dalkaasi ee doonaya in ay is-guursadaan. Haseyeeshee, maamulka Beijing ayaa diiday in uu diiwaan geliyo lamaanayeyaasha is-guursanaya si looga fogaado in dad badan ay safaf u soo galaan arrintaasi.
Isla maalintaasi waxa uu dhul gariir ku dhuftay gobolka Sichuan oo qiyaastii 1,000km dhanka galbeed ka xigo magaalada Wuhan. Dadka gobolkaasi ayaa waxaa isu qabtay laba daran mid dooro oo ah in ay bannaanka u cararaan oo ay dad kale la kulmaan ka dibna ay qaadaan cudurkaasi Corona iyo in ay guryahooga ku ekaadaan oo ay ku soo dumaan. Nasiib wanaagse ma jirin guri dumay iyo qof dhintay toona.
Iskuulladii ayaa la xiray, waxaana ardaydu khasab ku noqotay in casharradoodu ay ku qaataan intarneedka.
Saynisyahaannada ayaa sheegaya in fayraska cudurkani uusan dibadda ku noolaan karin muddo badan sida fayraska dhaliya cudurka Sars.
Balse iyadoo khubaradu isku dayayaan in ay tallaal u helaan cudurkani ayaa haddana dadka karantiilka ku jira ee Shiinaha waxay la yimaadeen qaabab kale oo ay kaga hortagayaan faafitaanka cudurkaasi.
</doc>
<doc docid='bbc_war-51270401' lang='som' type='mono' source_url='https://www.bbc.co.uk/somali/war-51270401' term='SARS'>
Sidey Shiinaha isbitaal weyn ugu dhisayaan lix maalmood gudahood?
Mas'uuliyiinta magaalada Wyhan ee dalka Shiinaha ayaa isbitaal cusub ku dhisaya muddo lix maalmood gudahood ah, si loogu daweeyo bukaannada looga shaki qabo inay qaadeen cudurka coronavirus.
Mas'uuliyiinta magaalada Wyhan ee dalka Shiinaha ayaa isbitaal cusub ku dhisaya muddo lix maalmood gudahood ah, si loogu daweeyo bukaannada looga shaki qabo inay qaadeen cudurka coronavirus.
Ilaa hadda waxaa Shiinaha gidihiisa laga xaqiijiyay 830 kiis oo cudurkaas ah, halka 41 ruuxna ay u dhinteen inta la ogyahay.
Cudurkan ayaa markii ugu horreysay ka dillaacay magaalada Wuhan, oo hoy u ah qiyaastii 11 malyan oo ruux. Isbitaallada magaalada ayaa la ciirciiraya dadka deegaanka oo ka walaacsan cudurkan, islamarkaana doonaya inay iska baaraan, halka farmashiyeyaashuna ay daawada kasii dhammaaneyso.
Sida ay tabisay warbaahinta dowladda, isbitaalka cusub ayaa ka koobnaan doona ilaa 1,000 sariir.
Muuqaal ay warbaahinta Shiinaha ku shaaciyeen internet-ka ayaa muujinaya baldoosarrada dhulka qoda oo durba sii billaabay shaqada dhismaha isbitaalka, oo ku fadhiisanaya dhul baaxaddiisu la egtahay 25,000 oo labajibbaaran.
Waxaa isbitaalkan loo ekeysiinayaa mid sanadkii 2003 laga dhisay magaalada caasimadda ah ee Beijing, xilligii uu dillaacay cudurka Sars-ka.
"Wuxuu noqonayaa isbitaal dadka xanuunka qaba lagu karantiili doono, qoysaskuna ay u soo diri doonaa xubnaha uu cudurka ka haleelay, waxaana halkaas laga heli doonaa qalabka badbaadada oo dhammeystiran", sidaas waxaa yiri Joan Kaufman, ah macallin caafimaadka ka dhiga iskuulka Harvard.
"Shiinaha wuxuu taariikh u leedahay in mashaariicda noocan ah si dhakhso ah loo fuliyo", ayuu yiri Yanzhong Huang, oo ahmacallin kale oo wax ka dhiga culuumta caafimaadka adduunka iyo xiriirka caalamiga ah.
Wuxuu tusaale ahaan usoo qaatay in isbitaalkii laga dhisay Beijing uu dhismihiisa ku idlaaday 7 maalmood gudahood, sidaas darteedna kooxda dhismaha wadda ay damacsan yihiin inay wakhtigii horay loo asteeyay uga dhakhso bataan.
Mr Huang ayaa sheegay in Injineerrada dhismahan ka qeyb qaadanaya laga kala keenayo guud ahaan qeybaha kala duwan ee waddanka, si dhismaha loogu soo afjaro waqtiga loo qabtay.
Maalintii Jimcada, wargeyska Global Times ayaa xaqiijiyay in 150 dhakhtar oo ka socda milatariga Shiinaha ay gaareen magaalada Wuhan. Hase ahaatee ma kala caddeynin in dhakhaatiirtaas ay ka howl gali doonaan isbitaalka cusub ee la dhisayo iyo inkale.
Sanadkii 2003-dii, isbitaalka Xiaotangshan ayaa laga dhisay magaalada Beijing, si loola tacaalo tirada dadka uu soo ridanayay cudurka Sars. Waxaa dhismihiisa lagu dhammeystiray muddo toddobo maalmood ah, waxaana la sheegay in uu jabiyay wakhtigii u yaallay dhismaha isbitaalka ugu dhakhsada badan ee caalamka.
Qiyaastii 4,000 oo ruux ayaa ka qeyb qaatay dhismaha isbitaalkaas, waxayna shaqeynayeen habeen iyo maalinba, si aysan wakhtiga la qabtay u dhaafin, sida lagu daabacay China.com.cn.
Gudaha wuxuu ku lahaa adeegyada Raajada, CT-ga iyo qeybta loogu tala galay bukaannada ay xaaladdoodu liidato. Qeyb kasta oo isbitaalka ka mid ah waxaa loo sameeyay musqulaheeda gaarka ah.
Labo bilood gudahood, waxaa isbitaalkaas laga diiwaan galiyay toddoba meelood hal meel oo ka mid ah bukaannada uu ku dhacay xanuunka Sars-ka ee guud ahaan wadanka Shiinaha.
Warbaahinta Shiinaha ayaa arrintaasa ku qeexday mid mucjiso ah.
Sida uu sheegay Mr Huang, isbitaakaas "si tartiib ah ayaa loo dayacay ka dib markii uu cudurkii dhammaaday".
</doc>
<doc docid='bbc_war-51435851' lang='som' type='mono' source_url='https://www.bbc.co.uk/somali/war-51435851' term='SARS'>
Kumannaan qof oo markab laga fasaxay kaddib markii laga waayay Coronavirus
Kumannaan qof oo muddo shan maalmood ah ku xayirnaa markab ku sugnaa Hong Kong ayaa waxaa loo ogolaaday inay markabka ka dagaan kaddib markii laga waayay caabuqa coronavirus.
Kumannaan qof oo muddo shan maalmood ah ku xayirnaa markab ku sugnaa Hong Kong ayaa waxaa loo ogolaaday inay markabka ka dagaan kaddib markii laga waayay caabuqa coronavirus.
Ilaa 3,600 oo qof oo isugu jira rakaab iyo howlwadeenno la shaqeynayay markabka World Dream ayaa la karantiilay xilli laga cabsi qabay in qaar ka mid ah shaqaalaha ay safar hore ku qaadeen caabuqa.
Markab kale oo laga helay tobannaan kiis oo coronavirus ah ayaa weli ku karantiilan meel ka baxsan xeebaha Japan.
Cudurka ayaa waxa uu dilay 813 qof, dhammaan dadkaasi waxa ay ku dhinteen dhulwayaha Shiinaha laba qof ma ogiyee.
Coronavirus ayaa haatan waxa uu dilay in ka badan dadkii u dhintay cudurka Sars. 2003 cudurkaasi waxa uu dilay 774 qof kuwaas oo ku kala dhintay in ka badan labaatan dal.
Gobolka Shiinaha ee Hubei oo kaliya, oo ah halka uu cudurkaasi coronavirus ka dilaaca, dhimashadu waxa ay maraysaa 780 si ay sheegeen mas'uuliyiinta caafimaadka ee gobolkaas. Caalamka oo dhan in ka badan 34,800 oo qof ayuu cudurkaasi ku dhacay, kuwaas oo intooda badan ay ku nool yihiin waddanka Shiinaha.
Markabka World Dream ayaa Arbacadii la karantiilay kaddib markii ay soo baxday in saddex rakaab ah oo hore ugu safray markii dambe la ogaaday inay cudurka qaadeen.
Madaxa caafimaadka ee dekadda Leng Yiu-Hong ayaa sheegay in dhammaan shaqaalaha markabka - oo gaaraya ilaa 1,800 oo qof - laga waayay cudurka coronavirus, iyadoo qofwalba loo ogolaaday inuu markabka ka dego iyadoo aanan loo baahnayn in qofka uu is karantiilo.
Jimcihii, wasiirka caafimaadka ee Hong Kong ayaa sheegay in 468 qof lagu amray inay joogaan guryahooda, qolalka hoteellada ay deggan yihiin ama xarumo ay dowladda maamusho, maalin kaddib markii saraakiishu ay fuliyeen amar qasab dadka uga dhigayay in laba todobaad la karantiilo qofkasta ee ka yimaada dhulwaynaha Shiinaha.
Dhulwaynaha Shiinaha, malaayiin qof ayaa waxa ay isu diyaarinayaan inay dib ugu laabtaan shaqooyinka, kaddib markii la dheereeyay fasaxa sanadka cusub ee dalkaas ee Lunar-ka, taas oo ay dowladdu ku doonaysay inay ku joojiso in caabuqu uu faafo. Sikastaba xaalku ha ahaadee, tiro sare oo shirkado iyo ganacsiyo ah ayaa weli xiran dad badan ayaana la filayaa inay guryaha ka soo shaqeeyaan.
Gobolk Hebei, ee dariska la ah caasimadda dalkaas ee Beijing, ayaa warbaahinta dowladda waxa ay ku warramaysaa in dugsiyada ay sii xirnaan doonaan ugu yaraan ilaa 1-da Maarso, halka qeyba badan oo gobolka Hubei ah ay weli xiran yihiin. Deegaannada kale ayaa waxaa lagu soo rogay xayiraado adag oo dhinaca socdaalka iyo kulanka ah.
Hay'adda caafimaadka adduunka ee WHO ayaa ka digtay wararka been abuurka iyo xogaha khaldan ee la isla dhexmarayo ay caqabad ku noqdaan jawaab ka bixinta cudrkan cusub ee coronavirus.
Agaasimaha guud ee hay'adda caafimaadka adduunka ee WHO ,Dr Tedros Adhanom Ghebreyesus ayaa warfidiyeennada u sheegay wararkaasi been abuurka iney saameeyeen shaqaalaheenna har iyo habeen ku howlan xal u helista cudurkan.
Caalamka oo dhana waxaa cudurkan cusub coronavirus laga helay dad ka badan 34,800, iyada oo tirada ugu badan ee dadkaasi ay yihiin dad u dhashay Shiinaha.
Dalka Shiinaha oo keli ah waxaa cudurkaasi u dhimatay dad ka badan 723, waddanka kale ee Shiinaha ka baxsan ee cudurkaasi looga dhintayna uu yahay dalka Philippines.
Dr Tedros wuxuu intaa ku daray cudurka inuu dalka Shiinaha oo keli ah uu ku haleelay 34,598 qof, ku dhawaad 25,000 oo dadkaasi ka mid ahna ay yihiin kuwa ku nool gobolka Hubei, ee dalka Shiinaha gobolkaasi oo ah halki ugu horreeyey oo cudurka cusub uu ka dillaacay.
"Waxaa kale oo aan doonayaa inaan si tifatiran uga hadlo muhiimadda ay leeyihiin xogaha rasmiga ah, Sahacabkuna waa iney helaan fursad ay ku heli karaan xogaha dhabta ah ee la xidhiidha sida uu qofka isaga ilaalin karo cudurkan iwm" ayuu yiri.
"Hay'adda WHO ahaan lama dagaallameyna oo keli ah caabuqa corona, balse waxay sida oo kale la dagaallameysay wararka been abuurka ah ee caqabadda ku noqon kara mas'uuliyadda na saaran.
"Wargeyska the Guardian oo boggiisa hore cinwaan uga dhigay, "Xogaha Khaldan ee ku saabsan cudurka coronavirus iney noqon karaan xogaha ugu khatarta badan ee cudurka laga faafiyo."
Wargeyska The Guardian qaybta uu kaga faalloodo araa'da, wuxuu ku daabacay qoraal uu Dr Adam Kucharrski uu ku doodayo sida ugu wanaagsan ee wararka been abuurka ee la faafiyo looga hortagi karo iney tahay "in caabuqan loo daweeya si la mid ah faayrasyada caadiga ah."
Toddobaadyadi la soo dhaafay oo keli ah waxaa caalamka ku baahay xogo khaldan oo ku saabsan faayrsakan cusub.
</doc>
<doc docid='bbc_war-51813577' lang='som' type='mono' source_url='https://www.bbc.co.uk/somali/war-51813577' term='SARS'>
Corona Virus: Maxaa ka jira in filimkan uu sii saadaaliyay caabuqan?
Tan iyo markii uu soo shaac baxay caabuqa Corona ayaa waxaa si weyn ay sare ugu kacday daawashada filim la sameeyay 2011, kaasoo ka hadlaya cudur aan la aqoon oo ka soo bilowday Shiinaha.
Tan iyo markii uu soo shaac baxay caabuqa Corona ayaa waxaa si weyn ay sare ugu kacday daawashada filim la sameeyay 2011, kaasoo ka hadlaya cudur aan la aqoon oo ka soo bilowday Shiinaha.
Filimka oo lagu magacaabo Contagion ayaa qaabab badan u shabaha xaaladda rasmiga ah ee maanta taagan iyo qaabka uu u faafayo xanuunka.
In kastoo ay jileen shkahsiyaad filimaanta Maraykanka caan ku ah sida Matt Damon, Jude Law, Gwyneth Paltrow, Kate Winslet iyo Michael Douglas, ayaa haddana xilliga uu soo baxay uusan filimkaasi gaarin halkii laga filayay.
Hase yeeshee Contagion ayaa hadda kamid noqday kuwa loogu daawasho badan yahay gudaha Maraykanka, waxaana dad badan ay Google ka raadiyeen magaciisa.
Wasiirkii qariyay in Iran uu Coronavirus ka jiro oo isagii laga helay caabuqa
Kuuriyada Koonfureed oo la timid farsamo fudud oo lagu baaro Caabuqa Corona
Kenya oo ganaaxeysa dadka faafiya wararka beenta ah ee ku saabsan Corona
Warner Bros. - oo ah istuudiyaha soo saaray filimka - ayaa sheegay in bishii December uu kaalinta 270-aad uga jiray filimaanta caanka ah, halka uu hadda soo gaaray kaalinta 9-aad.
Sababta uu sidaa ugu soo caan-baxay ayaa lagu sheegay inay tahay sida uu filimka ugu muuqdo mid saadaaliyay caabuqa Corona in kastoo la sameeyay ku dhawaad toban sano ka hor.
Sida lagu jilay, haweeney ganacsato ah ayaa u dhimatay xanuun aan la aqoon kadib markii ay u safartay dalka Shiinaha, waxaana ka dhashay xaalad degdeg ah oo saamaysay caalamka oo dhan.
Waxaa filimka xiiso gaar ah u yeelay gabadha ku matelaysay haweeneyda ganacsatada ah, Gwyneth Paltrow, oo 26-kii February baraheeda bulshada soo dhigtay sawir iyadoo uu afka u duuban yahay.
"Horay ayaan uga qeyb qaatay filimkan. Badqabkiina ka shaqeeya. Gacmaha ha isku salaamina. Si joogta ahna gacmaha u dhaqda," ayay tiri atirishaddan oo ay malaayiin qof ku taxan yihiin baraheeda bulshada.
Xogtan si joogto ah ayaa wixii kusoo kordha loogu baddalaa laakiin waxaa laga yaabaa inaan lagu sheegin hadba halka ay mareyso isku darka tirada dal walba.
Gudbi si aad u aragto khariidadda
Xigasho: Jaamacadda Johns Hopkins (Baltimore, Mareykanka), BBC
Wararkii ugu dambeeyay ee 21 Bisha Saddexaad 2020 9:00 gn. GMT+3.
Filimka Contagion iyo caabuqa Corona ee hadda faraha ba'an ku haya caalamka ayaa dhinacyo badan isaga eg.
Haweeneyda ganacsatada ah ayaa cudurka oo lagu magacaabo MEV-1 waxa ay qaaday kadib markii uu gacanta ku salaamay cunno kariye ku sugan Hong Kong, kaasoo diyaariyay hilibka doofaar caabuqa ay u gudbisay fiid-meer.
Maraykanka ay dib ugu soo laabatay, waxaana xanuun daran kadib uu cudurka galaaftay iyada iyo wiilkeeda, balse waxaa ka badbaaday oo uu kari waayay seygeeda oo uu jilayay Matt Damon.
Khubarada caafimaadka ayaa rumaysay in caabuqa Corona uu ka yimid xayawaanka kana bilowday magaalada Wuhan bishii December 2019.
Waxaa sidoo kale la rumaysan yahay in caabuqa hadda jira uu ka soo bilowday fiid-meerta si lamid ah xanuunkii Sars ee saf-marka noqday sanadihii 2002 iyo 2003.
Si lamid ah caabuqa Corona ayaa kan filimka lagu dhigayo waxa uu ku faafaa taabashada bani'aadanka iyo walxaha uu saameeyay.
Caabuqa Filimka lagu jilay iyo xanuunka dhabta ah waxay ka siman yihiin inay bani'aadanka uga dhacaan neef-mareenka.
Arinta ay ku kala duwan yihiin ayaa ah in caabuqa filimka lagu dhigay ay caalamka oo dhan ugu "dhimanayaan" 26 milyan oo qof muddo bil gudaheed ah. Hase yeeshee saddex bilood oo uu faafayay Corona ayaa ilaa hadda waxaa u dhintay 4,000 oo qof.
</doc>
<doc docid='bbc_war-51369281' lang='som' type='mono' source_url='https://www.bbc.co.uk/somali/war-51369281' term='SARS'>
Maxaa loogu hanjabay dhakhtarkii ugu horreeyay ee ogaaday caabuqa Corona?
Horraanti bishii January, hay'adaha dowliga ee magaalada Wuhan ee dalka Shiinaha ayaa isku dayay iney qariyaan warka ku saabsan cudurka Cornavirus. Mid ka mid ah dhakhaatiirta magaaladaasi ayaa isku dayay inuu dhakhaatiirta kale ku wargaliyo halista cudurka dillaacay. Laakiin ciidamo ka tirsan booliska ayaa dhakhtarkaas u tagay, waxayna u sheegeen inuu joojiyo digniinta.
Horraanti bishii January, hay'adaha dowliga ee magaalada Wuhan ee dalka Shiinaha ayaa isku dayay iney qariyaan warka ku saabsan cudurka Cornavirus. Mid ka mid ah dhakhaatiirta magaaladaasi ayaa isku dayay inuu dhakhaatiirta kale ku wargaliyo halista cudurka dillaacay. Laakiin ciidamo ka tirsan booliska ayaa dhakhtarkaas u tagay, waxayna u sheegeen inuu joojiyo digniinta.
Bil kaddib dhakhtarkii laftiisa waxaa haleelay cudurkii, isaga oo oo sariirta bukaanka saaran ayuu sheekadiisa la wadaagay bulshada, waxaana lagu tilmaamay halyeey.
Farriinta uu dhakhtarka gudbiyay waxay ku billaabmeysay sidan: "dhammaantiin waad salaaman tihiin, waxaan ahay Li Wenliang, oo ah dhakhtar ku takhasusay cudurrada indhaha oo ku sugan isbitaalka guud ee magaalada Wuhan".
Waa fajaciso layaab leh oo ku saabsan jawaabta ay ka bixiyeen mas'uuliyiinta maamulka Wuhan markii ugu horreysay uu cudurka Coronavirus dillaacayba.
Dr Li wuxuu ka shaqeynayay isbitaalkaas markii uu bishi December cudurkaasi dillaacay, xilligaas oo uu arkay  ilaa 7 bukaan oo qaba calaamado u eg caabuqa Sars, oo ah cudurkii dunida khalkhal galiyay sanadkii 2003-dii.
Waxaa xilligaaasi la sheegayay in cudurka uu ka yimid suuqa lagu iibiyo hilibka xayawaannada badda, oo ku yaalla Wuhan, iyada oo bukaanada cudurka laga helayna Isbitaalka lagu karantiilay.
30-kii bisha December wuxuu farriin u diray dhakhaatiirta ay shaqa wadaagga yihiin isaga oo farriintiisa ku sheegay cudurka dillaacay waxa uu yahay, si ay isaga ilaaliyaanna ay xirtaan dharka iyo qalabka cudurkaasi looga hortagi karo.
Balse dhakhtarku xilligaasi ma ogeyn in cudurkaasi uu yahay caabuqa cusub ee coronavirus.
Afar maalmood kaddib waxaa booqday mas'uuliyiin ka socday xafiiska sirdoonka bulshada iyaga u sheegay inuu saxiixo warqad ay sideen. Waxaana warqadda inuu saxiixa laga dalbaday lagu soo eedeeyey "Inuu warar been abuur ah oo khaldan faafinayay" taasoo wax u dhintay "xasiloonida bulshada".
"Waxaan kaaga digeynaa: haddii aad ku sii socota bulshada inaad marin habaabiso, dhaqan xumida iyo inaad falkan sharci darrada ku sii socoto in caddaaladda lagu horgeynayo ma fahantay? Warqadda qaybteeda hoosana Dr Li ayaa ku qoray "Haa, waxa aad iga dalbateen waan sameeynayaa."
Wuxuu Dr Li ka mid yahay siddeed qof oo ay booliska baaritaan ku sameeyeen oo ay ku eedeeyeen "iney baahiyeen warar aan jirin".
Dhammaadkii bishi January Dr Li wuxuu barta xiriirka bulshada ee Weibo ku daabacay nuqul ka mid ah warqadda ay booliska u geeyeen, isaga oo weliba sharraxaad ka bixiyay waxa dhacay. Waxyar kaddibna laamaha ay quseyso wey ka raalligeliyeen wixi dhacay isaga oo sheegay iney raalli gelintooda la soo daaheen.
Markii uu 10-kii January warqadda soo dhigay bartiisa Weibo wuxuu billaabay inuu qufaco, maalintii xigtayna xummad ayaa qabatay, laba maalin kaddibna isbitaalka ayaa la dhigay. Sidoo kale waalidiintiisa oo iyaguna bukooday waxaa la dhigay isbitaalka.
10 maalmood kaddib oo ku beegneyd 20-ka January Shiinaha wuxuu shaaaciyey inuu dalkiisu ka dillaacay cudurka coronavirus, islamarkiina waxaa billowday howlaha gurmadka.
Dr li wuxuu sheegay in marar badan laga baaray cudurka Cornovirus balse baaritaannada lagu sameeyey oo dhan looga waayay cudurka.
30-kii bishii January wuxuu mar kale baahiyey farriin: "Baaritaan kale oo lagu sameeyey ayaa lagu ogaaday inuu cudurkii uu markii ugu horreysay ka digayay haleeyay, kaddibna sidaa ayaa dawo loogu billaabay."
Farrinta ugu dambeysay ee uu baahiyeyna kumannaan dad ah ayaa ka tala dhiibtay iyada oo dad badanna ay taageero u muujiyeen.
</doc>
<doc docid='bbc_war-51249637' lang='som' type='mono' source_url='https://www.bbc.co.uk/somali/war-51249637' term='SARS'>
Halista feyriska dilaaga ah ee Shiinaha ka dilaacay oo sii kordhaysa
Faafidda feyriska ku dhaca neef mareen ayaa si xawli ah ugu sii fidaya dalka Shiinaha, waxaa sidaasi ka digay madaxwaynaha Shiinaha Xi Jinping.
Faafidda feyriska ku dhaca neef mareen ayaa si xawli ah ugu sii fidaya dalka Shiinaha, waxaa sidaasi ka digay madaxwaynaha Shiinaha Xi Jinping.
Mdaxwaynaha ayaa kulan degdeg ah isugu yeeray sarakiisha dowladda xilli dalkaasi looga dabaaldagayo snadka cusub ee Shiinaha ee Lunar.
Dalka waxa uu wajahayaa "Xaalad qalafsan" waxaa uu Mr Xi sidaasi u sheegay saraakiisha sarsare.
Feeriska ayaa waxaa ilaa iyo imika u dhintay ugu yaran 56, halka uu guud ahaan Shiinaha uu soo ritay dad gaaraya 2,000.
Waxaa aqlabiyada dadka uu cudurkan soo ritay ay ku nool yihiin magaalada  Wuhan.
Seynisyahano ayaa sheegaya in dowladda Shiinaha laga doonaya in ay dhinto heerka isu gudbinta feeriskan faraha ba'an ku haya dalkaasi ee neef mareenka ku dhaca %60 waa haddii ay tahay in cudurka la joojiyo.
Digniintan ka timid xarunta xakamaynta cudurada ee UK ayaa imanaysa xilli ay dowladda Shiinaha ku dhawaaqday in tirada dhimashada cudurkan ay sii koradhay.
Mas'uuliyiinta waddanka Shiinaha ayaa joojiyay adeegyadii diyaaradaha iyo tareennada ee magaalada Wuhan - oo ah magaalo ay ku nool yihiin 11 malyan oo ruux - waxaana sidoo kale la hakiyay gaagiidkii dadweynaha ee ka dhex shaqeynayay gudaha magaalada.
Cudurkan oo hadda loo yaqaanno 2019-nCoV, waxaa la aaminsan yahay inuu yahay nooc caabuq ah oo ka mid ah xanuunka coronavirus, kaasoo aan horay loogu arkin bani'aadanka.
Sars, oo ah caabuq aad u xun oo neef mareenka ku dhaca ayaa ku dhawaad 800 oo ruux ku dilay caalamka horaantii sanadihii ka dambeeyay 2000, wuxuuna qudhiisa qeyb ka ahaa cudurka coronavirus.
Tijaabooyin badan oo laga qaaday bukaannada ayaa lagu baaray sheybaarka.
Saraakiisha Shiinaha iyo WHO ayaana sheegaya inay baaritaanka ku heleen in caabuqu uu yahay coronavirus.
Calaamadaha qofka ay ku dhacaan caabuqyadan waxaa ka mid ah hargab, iyo sidoo kale xanuun dhanka sambabbada ah, coronavirus ayaa 774 qof oo ka tirsanaa 8,098 qof oo fayrasku uu ku dhacay ku dilay Shiinaha sanadkii 2002.
Tallaabooyin noocaas ah ayaa hadda laga hirgalinayaa magaalada u dhow Wuhan ee lagu magacaabo Huanggang, oo ay ku nool yihiin in ka badan 7 malyan oo qof.
Cudur-sidahan oo lagu magacaabay "coronavirus" ayaa la aaminsan yahay inuu markii ugu horreysay ka dillaacay suuqa magaalada Wuhan.
</doc>
<doc docid='bbc_51399325' lang='som' type='mono' source_url='https://www.bbc.co.uk/somali/51399325' term='SARS'>
Canuggii ugu yaraa oo 30 saacadood jir ah oo laga helay caabuqa corona
Warbaahinta dawladda ayaa ku warantay in ilmo yar oo ku dhashay Shiinaha laga helay cudurka Coronavirus 30 saacadood uun ka dib markii uu dhashay, waxaanu sidaa ku noqonayaa qofkii ugu da'da yaraa ee ilaa haatan uu ku dhacay cudurkaasi.
Warbaahinta dawladda ayaa ku warantay in ilmo yar oo ku dhashay Shiinaha laga helay cudurka Coronavirus 30 saacadood uun ka dib markii uu dhashay, waxaanu sidaa ku noqonayaa qofkii ugu da'da yaraa ee ilaa haatan uu ku dhacay cudurkaasi.
Ilmuhu wuxuu ku dhashay 2 Feeberweri magaalada Wuhan oo ah halkii uu ka bilaabmay cudurku.
Ilmaha hooyadii ayaa intii aanay umulin laga helay cudurka. Ilaa haatan ma cadda sida cudurka ay u qaadsiiyey . Ma intuu uurka ku jiray baa mise waa markuu dhashay.
Waxay ahaayeen faro ku tiris caruurta uu ku dhacay cudurkan ay ilaa haatan u dhinteen 563 qof 28,018 kalana u jiifaan.
Wakaaladda wararka dawladda ee Xinhua ayaa warka ilmahaa yar inuu ku dhacay cudurkani Arbacadii tebisay.
Waxaanay intaa ku dartay in ilmaha oo markuu dhashay miisaankiisu ahaa 3.25 kg ay haatan xaaladiisu degantahay oo dhakhaatiirtu gacanta ku hayaan.
Khubarada caafimaadku waxay sheegeen in ay suurto gal tahay in ilmuhu ku dhashay cudurka oo hooyadii ugu gudbisay uurka.
''Dhacdadani waxay i xasuusinayaa in ay muhiim tahay in loo dhug yeesho in hooyada uurka lihi u gudbin karto cudurka ilmaha ay sido" ayuu yidhi Zeng Lingkong oo ah dhakhtarka madaxa ka ah isbitaalka caruurta ee Wuhan oo wakaalada wararka Rueters la hadlay.
Laakiin waxa kale oo suurto gal ah in ilmaha cudurku ku dhacay markuu dhashay ka dib oo uu qaaday markay hooyadii bogga gelisay.
''Aad bay suurto gal u tahay in ilmuhu cudurka ku qaaday sida caadiga ah oo hooyadii markay qufacaysey Virus-kii hadawada ay ku sii daysay uu neefsaday" ayuu yidhi Stephen Morse oo ah dhakhtar ka tirsan jaamacadda Colombia ee dalka Maraykanka oo la hadlay wargeyska Business Insider.
Caruur faro ku tirs ah ayaa laga helay Virus-kan tan iyo intii uu dilaacay, waana sidii cudurradii la midka ahaa ee muddooyinkii la soo dhaafay dilaacay ee ay ka midka ahaayeen Sars iyo Mers.
Warbixin lagu baahiyey majallada Journal of the American Medical Association (JAMA) ayaa lagu sheegay in celcelis ahaan da'da bukaanka uu ku dhacay cudurkani u dhaxayso 49 iyo 56 jir, waxaanay intaa ku dartay in xaaladaha caruurta uu ku dhacay ''naadir yihiin''.
Sidaas oo kale ayaa cudurka Mers markii uu dillaacay sannadkii 2016 majallada World Journal of Clinical Paediatrics sheegtay in Virus-kaasi caruurta naadir ku ahaa, in kasta oo ay intaa ku dartay in ''sababta aan la garanayn''.
Ilmo lix bilood jira oo reer Singapore ah yaa laga helay cudurkan Coronavirus ee cusub iyo sidoo kale ilmo yar oo sideed jir ah oo ka tagay Wuhan oo haatan jooga Australia.
Cudurku wuxu ku fiday dunida oo waxa ilaa haatan xaqiijiyey 25 dal oo 191 qof oo uu ku dhacay laga soo sheegay inkasta oo tirada dadka ugu dhintay cudurkaa dalalka aan Shiinaha ahayn ay tahay  laba keliya.
Coronavirus wuxu keenaa cudur ku dhaca neefmareenka calaamadihiisuna waxay badnaa ku bilaabmaan xumad iyo marka dambe oo qufac engegan ah. Dadka uu ku dhacay badankoodu waxay u badan tahay in ay uga bogsadaan sida ay hargabka caadiga ah uga kacaan oo kale.
Hay'adda caafimaadka dunida ee WHO ayaa ku dhawaaqday in cudurkani halis caafimaad ku yahay dunida.
Madaxa hay'addaas, Tedros Adhanom Ghebreyesus, ayaa Arbacadii codsaday in dunidu siiso hay'adda 675 milyan oo doolar oo saddexda bilood ee soo socda ay hay'addu kula dagaalanto cudurkan.
Qaadhaankaa badankiisa waxa lagu caawin doonaa dalalka u baahan in gacan laga siiyo la dagaalanka Virus-kan. Qiyaastii 500,000 oo masks ah iyo 40,000 oo qalabka neefsiga kalkaala ah ayaa loo diri doonaa 24 dal.
Saraakiisha Shiinaha ayaa sheegay in ay kordhiyeen dadaalka ay ku kaxamaynayaan cudurkan, gaar ahaan gobolka Hubei oo ay ku taal magaalada Wuhan. Laba isbitaal ayaa si dhakhso ah lagu dhisay iyo 11 waadh oo fudud.
Sarkaal jooga Wuhan ayaa Arabacadii ka dayriyey sariiraha iyo agabka caafimaadka oo gabaabsi ah waxaanu sheegay in maamulku ka fiirsanayo in uu hudheelada iyo iskuulada magaalada ku yaal ka dhigo xarumo caafimaad.
Malaayiin qof oo ku nool gobolada Hubei iyo Zhejiang ayaa amar lagu siiyay in qoyskiiba hal qof mar dibada ugu bixi karo labadii maalmood ba mar keliya.
</doc>
<doc docid='bbc_war-51350016' lang='som' type='mono' source_url='https://www.bbc.co.uk/somali/war-51350016' term='SARS'>
Coronavirus: Maxay tahay sababta ay cudurrada laga qaado xayawaanka u sii kordhayaan?

Dunida ayaa la legdamaysa fayruska Coronavirus, kaasoo ay faafistiisu kasoo bilaabatay dalka Shiinaha balse iminka gaarey ilaa 16 dal oo kale, oo ku jira dalka UK.
Balse fayruskan cusub - ayaa la rumaysan yahay inuu kasoo bilowday duur-joogta - waxayna taasi hoosta ka xarriiqaysaa halista loogu jiro cudurrada ka dhasha xayawaanka. Waxaa laga yaabaa inay arrintani dhibaato keento mustaqbalka maadaama ay cimilada is bedelaysa iyo carra-edegayntu ay bedeleen qaabka ay u fal-galaan dadka iyo xayawaanku.
50-kii sanadood ee tegey, waxaa dhacay dhowr caabuq oo dhaqse ku faafa ayaa iyagoo xayawaanka kasoo bilowday dadwaynaha gaarey.
Xasaraddii cudurka dilaaga ah ee HIV/Aids ee1980-meeyadii wuxuu kasoo billowday daanyeerrada waawayn, intii u dhaxaysey 2004-07-dii cudurkii hargabkii shimbiraha ee Avian Flu, iyo doofaarrada oo keenay hargabkii doofaarka ee sanaddii 2009-kii. Waxaa ka dambeeyay curudkii halista ahaa ee oof wareenka ahaa ee Sars oo laga qaaday Fiid-meerta, fiid meerta oo sabab u noqotay cudurka halista ah ee Ebola.
Cudurradaa oo dhan baa insaanka uga yimi dhanka xayawaanka, balse isbedelka bay'ada ayaa sii karaarinaysa geeddi socodka meertadan, halka safarrada caalamiga ah oo sii kordhayaa ay ka dhigan yihiin in marka uu cudur yimaado uu dhaqse u faafayo.
Inta badan xayawaanku waxay sidaan jeermisyo iyo fayrusyo cudurro sababi kara.
Isbeddelka uu sameeyo si uu u noolaado waxay ku xiran tahay inuu ku dhoco noole cusub
Hannaanka difaaca ee noolaha uu dulinkan cusubi galay ayaa kaddib difaac gelaya si uu u dilo jeermiska ama fayruska cusub, taasoo ka dhigan inuu halkaa ka bilowdo isbadel  uu midba isku dayayo inuu kan kale ka adkaado.
Tusaale ahaan, qiyaastii 10% ka mid ah dadka ay cuduradani haleeleen ayaa dhintay intii uu socdey cudurkii SARS ee 2003-dii, marka la barbar dhigo wax ka yar 0.1% oo u dhintay cudurradii faafayey ee hargabyada.
Isbedellada bay'ada iyo cimilada ayaa bedelaya dabciga xayawaanka, sida ay u nool yihiin, halka ay ku nool yihiin, iyo wixii iyaga cuna.
Waxaa sidoo kale is bedeshey nolosha xayawaanka - 55% ka mid ah dadka dadwaynuhu waxay haatan ku nool yihiin magaalooyinka, iyagoo kasoo kacay 35% oo ay boqolleeydu ahayd 50 sanadood kahor.
Waxaa sidoo kale magaalooyinka soo galay oo ku nool xayawaanno cusub - jiirar, doolliyo, dabagaalle, dawaco, shimbiro, daanyeerro - waxay ku noolaan karaan jirdiinooyinka iyagoo quudanaya reereebka insaanka.
Mararka qaar, duurjoogtu waxay si wanaagsan ugu noolaan karaan magaalooyinka in ka badan duurka ama kaynta, maadaama ay quud badan magaalooyinka ka heli karaan, taasoo keenta inay magaalooyinku noqdaan goob ay cudurradu ka faafaan.
Cudurro cusub oo haleela dulin side aanu horay ugu dhici jirin, inta badan waa mid aad u halis ah, waana sababta soo bixitaanka cudurradan cusubi ay u walaac badan tahay.
Dadka qaar ayaa weliba qaadista cudurradan uga nugul qaar kale. Dadka faqriga ah ee magaalooyinka ku nool ayay badiyaa dhacdaa inay ka shaqeeyaan nadaafadda iyo faya dhowrka, taasoo kordhisa fursadaha ay ku qaadi karaan cudurradan cusub.
Waxaa sidoo kale dhacda inuu daafaca jirkoodu daciif yahay maadaama ay nafaqadu ku yar tahay isla markaana ay qaataan hawo liidata ama ku nool yihiin faya dhowr liita. Waxaa dheer in haddii ay jirradaan aysan goyn karin dawooyinka iyo daryeelka caafimaadka.
Caabuqyadan cusub ayaa sidoo kale magaalooyinka dadka badan ugu faafi kara si deg deg ah - waayo qofku wuxuu ku neefsanayaa hawo isku mid ah wuxuuna taabanayaa oogo isku nooc ah.
Dhaqamada qaar, dadku waxay cunto ahaan u quutaan xayawaanka duurjoogta ah ee magaalooyyinka jooga - iyagoo cuna xayawaannadaas oo lasoo qabtay ama hilibka iyaga oo laga keenay dhulalka ama kaymaha u dhow magaalooyinka.
Ilaa maanta, ku dhowaad 8,000 oo kiis oo fayruska Corona ah ayaa la xaqiijiyey, iyadoo la rumaysan yahay in 170 qofi ay u dhinteen cudurkan.
inkastoo ay dalalku qaadayaan tillaabooyin ay cudurkan ku xakamaynayaan, waxaa suurtagal ah inay ka dhalato cawaaqib dhaqaale.
Waxaa haatan jira safarro la hakiyey misna iyadoo ay taasi jirto waxay dadku weli ka cabsi qabaan inuu usoo gudbo fayruskani, taasoo bedelaysa caadooyinkooda. Waxaa adkaanaya in xuduudaha la iskaga tillaabo, sidoo kale musaafuriinta xilli-leeyada ah ayay ku adkaanaysaa inay saanad helaan.
Taasi waa astaamaha lagu yaqaanno cudur faafa oo noocan ah. Sanaddii 2003-dii, cudurkii SARS ee faafayey wuxuu dunida ugu kacay $40bilyan (£30.5bn) muddo 6 bilood ah. Waxaa qayb ahaan ugu wacnaa lacago ku baxay dawaynta, balse sidoo kale waxaa dhaqaalaha dhaawacay howlihii ganacsi iyo isu socodkii oo hakaday.
Bulshada iyo dowladuhu waxay caabuq kasta oo cusub ula dhaqmayaan sidii xasarad gaar ah, halkii ay u qaadan lahaayeen inay tahay astaan cusub oo muujinaysa sida uu caalamku isu bedelayo.
Markasta oo aannu degaanka bedelno, waxaan kharribaynaa hannaanka dhulka annagoo sidaa fursad ku siinayna inay cudurro cusubi soo baxaan.
Kaliya qiyaastii 10% ka mid ah wakiil-cudureedyada adduunka ayaa la diiwaan geliyey, sidaa darteed waxaa loo baahan yahay kharashaad badan si loo bar garto inta hartay - iyo xayawaannada sida.
Tusaale ahaan, imisa jiir ayaa London jooga, waase noocee cudurrada ay sidaan?
Imisa qof oo magaalada deggan ayaa jecel duur-joogta magaalooyinka ku nool, sidoo kale waa inaannu garannaa nooca uu yahay halisaha ay xambaarsan yihiin.
Micne ayay samaynaysaa in la raad raaco nooca xayawaannada ku cusub magaalooyinka iyo haddii ay dadku xayawaankii cunayaan ama ay ka keenayaan meelaha magaalooyinka u dhow?
In la wanaajiyo faya-dhowrka, haraadiga qashinka iyo buufinta cayayaanku waa habab aannu ku joojin karno faafista cudurradan. Waxaa kasii muhiimsan, inaan wax ka bedelno sida aannu bay'ada u maarayno iyo sida ay dadkeennu ula fal-galaan.
Qirista cudurro badan oo cudub iyo faafistoodu waxay na taageeysaa mowqif adag oo aannu kula dagaalno cudurradan faafaya, kuwaasoo ay lagama fursadaan tahay inay ka mid noqdaan mustaqbalkeenna.
Qarni kahor, hargabkii Spanish-ku wuxuu ku dhacay nus bilyan dad ah, wuxuuna qudha ka jaray 50-100 milyan oo qof caalamka oo idil.
Horumarka cilmiga iyo maalgelin ballaaran oo lagu sameeyay caafimaadka dunida ayaa ka dhigan sida qura ee cudurradan lagula tacaali karo mustaqbalka.
Yeelkeede, halistu waa dhab waana mid musiibo noqon karta - haddii wax taa u dhigmaa ay markale dhacaan, waxay dib u qaabayn kartaa caalamka.
Bartamihii qarnigii tegey, qaar ka mid ah reer Galbeedka ayaa sheegay in cudurrada faafa la xakamayn karo.
Balse maadaama ay korayaan magaalaynta iyo sinnaan la'aantu, isla markaana ay cimilada is beddelaysaa sii waxyeellaynayso hannaan-dhuleedka, waa inaannu garowsannaa in cudurrada soo baxayaa ay yihiin halis soo koreeysa.
Waxaa qoray Prof Tim Benton waa maareeyaha daraasaadka ee kooxda Emerging Risks ee Chatham House, isagoo hoggaaminaya barnaamijyada Tamarta, Degaanka iyo Khayraadka. Waana urur madax bannaan waxaa se barnaamijkan u xil saaratay BBC News.
</doc>
<doc docid='bbc_140915_saudi_mersvirus' lang='som' type='mono' source_url='http://www.bbc.co.uk/somali/war/2014/09/140915_saudi_mersvirus' term='MERS'>
Sacuudiga oo wax ka qabanaya caabuqa MERS
Saraakiisha Cafimaadka ee Sacuudi Carabiya ayaa sheegay in ay samaynayaan waxkaste oo ay awoodaan si ay uga hortagaan kiisas kale oo dheeri ah oo ku saabsan caabuqa dilaaga ah MERS kahor xajka.
Saraakiisha Cafimaadka ee Sacuudi Carabiya ayaa sheegay in ay samaynayaan waxkaste oo ay awoodaan si ay uga hortagaan kiisas kale oo dheeri ah oo ku saabsan caabuqa dilaaga ah MERS kahor xajka.
Xaramka ayay sanad walba isugu tagaan dad aad u badan oo muslimiin ah oo gudanaya waajibaadka xajka.
Caabuqaas ayaa sababa qandho iyo qufac, waxa uuna Sacuudi Carabiya ku dilay in kabadan saddex boqol oo qof laba dii sano ee u dambaysay.
</doc>
<doc docid='bbc_150605_dr_mers' lang='som' type='mono' source_url='http://www.bbc.com/somali/war/2015/06/150605_dr_mers' term='MERS'>
Dhakhtar qaba Mers oo dadka dhex galay
Dakhtar u dhashay Kuuriyada Koofureed ayaa jebiyay amar ahaa in uu ka fogaado goobaha bulshada isugu timaado, kaddib markii uu dhakhtarkaasi ku dhacay cudurka neefmareenka ku dhaca ee loo yaqaano Middle East Respiratory Syndrome (mers), oo uu ka qaaday qof uu ka daweynayay.
Dakhtar u dhashay Kuuriyada Koofureed ayaa jebiyay amar ahaa in uu ka fogaado goobaha bulshada isugu timaado, kaddib markii uu dhakhtarkaasi ku dhacay cudurka neefmareenka ku dhaca ee loo yaqaano Middle East Respiratory Syndrome (mers), oo uu ka qaaday qof uu ka daweynayay.
Saraakiil ku sugan caasimadda Seoul ayaa sheegay in dhakhtarka uu amarka kaddib sii shaqeynayay, oo uu ka qeyb galayay shirar ay qeyb ka yihiin dad ka badan 1,500 oo qof.
Afar qof ayaa dalka Kuuriyada Koonfureed ugu dhintay Mers, 41 kalana waxay qaadeen cudurkaasi.
Safmarkan ayaa ah kii ugu ballaarnaa ee ka dilaaca meel ka baxsan bariga dhexe, iyadoo dalka Sacuudi Carabiya uu yahay halka cudurkaasi lagu arkay markii ugu horeysay 2012-kii.
Saraakiisha Seoul ayaa sheegaya in dhakhtarka lagu arkay calaamadaha cudurka Axadii lasoo dhaafay, isla markaana loo sheegay in aanu dadka dhex gelin.
Weriyaha BBC uga soo warrama Kuuriya ayaa sheegaya in hadda laga cabsi qabo in dhakhtarka uu cudurka u gudbiyay dad badan oo aan la xadidi karin.
Duqa caasimadda Seoul, Park Won-Soon, ayaa ku dhaliilay dowladda dhexe in aanay macluumaad badan ka bixin cudurka.
</doc>
<doc docid='bbc_160113_africa_diseases' lang='som' type='mono' source_url='http://www.bbc.com/somali/aqoon_guud/2016/01/160113_africa_diseases' term='MERS'>
Barnaamijka cudurada Afrika
Barnaamij caalami ah oo lagu baarayo cudurada xoolaha ee ku faafa bini'aadanka ayaa laga bilaabay Kenya. Hayadda Qaramada Midoobay ee cuntada iyo beeraha ee FAO ayaa sheegay in cudurada ay ku jiraan Ebola, MERS, Avian flu iyo SARS.
Barnaamij caalami ah oo lagu baarayo cudurada xoolaha ee ku faafa bini'aadanka ayaa laga bilaabay Kenya. Hayadda Qaramada Midoobay ee cuntada iyo beeraha ee FAO ayaa sheegay in cudurada ay ku jiraan Ebola, MERS, Avian flu iyo SARS.
Waxay sheegtay virasyada ka imaada xayawaanka ayaa ah in ka badan toddobaatan iyo shan boqolkiiba caabuqyada (infections) adduunka.
Barnaamijka cusub ayaa laga bilaabi doonaa kow iyo labaatan waddan Afrika.
Hayadda gargaarka caalamiga ee Maraykanka ee USAID ayaa sheegtay inay ugu tala gashay barnaamijka inay ku taageerto siddeed milyan oo dollar.
</doc>
<doc docid='bbc_140526_camel' lang='som' type='mono' source_url='http://www.bbc.co.uk/somali/war/2014/05/140526_camel' term='MERS'>
Xanuun Geela ku dhaca oo la baarayo
Cilmi-baarayaal, ayaa baaritaanno ku samaynaya cudur ka Habdhiska-Neefsashada ku dhaca ee Mers oo Bariga Dhexe dad badan ku laayay.
Cilmi-baarayaal, ayaa baaritaanno ku samaynaya cudur ka Habdhiska-Neefsashada ku dhaca ee Mers oo Bariga Dhexe dad badan ku laayay.
Waxay isu diyaarinayaan in ay ka baaraan bisadaha iyo Eeyda bal in iyaguna ay cudurkaasi qabaan.
Saynis yahanada ka qayb qaadanaya shirka Caafimadka xoolaha oo ka socda caasimada Faransiiska ee Paris, ayaa BBC u sheegay in cilmi-baaristooda ay ku kordhin doonaan xayawaanada dab-joogta ah.
Cudurka MERS, oo markii u horaysay la helay labo sano ka hor, ayaa adduunka oo dhan ku dilay labo boqol oo qof.
Virus-kaasi dhaliya caabuqa, waxaa la og yahay in bilowgiisii lagu arkay Geela, laakiin Saynisyahanadu hadda waxaa ay aaminsan yihiin in mid ka halissan uu ku jiro xayawaano kale.
</doc>
<doc docid='bbc_130806_geela' lang='som' type='mono' source_url='http://www.bbc.co.uk/somali/war/2013/08/130806_geela' term='MERS'>
Geela oo lagu arkay jeermis dilaa ah
Saynisyahanno baaraya halka uu ka yimid jeermis dilaa ah oo Sacuudiga lagu arkay ayaa sheegay in geela laga helay jeermiskaas.
Saynisyahanno baaraya halka uu ka yimid jeermis dilaa ah oo Sacuudiga lagu arkay ayaa sheegay in geela laga helay jeermiskaas.
Cilmi baaris ayaa soo jeedineeysa in laga yaaba in geela uu gudbiya cudurka lagu arkay meelo ka mid ah bariga dhaxe ee loo yaqaanno MERS.
Saynisyahannada ayaa jeermiska ka helay geel ku nool dalka Urdun, waxayna doonayaan inay baaraan geela ku nool dalka Sacuudiga.
Dhowr ruux ayaa Jeermiskan ugu dhintay dalka Sacuudiga.
Cudurkan ayaa ilaa haatan ku dhacay 100 ruux, isagoo dilay kala bar tiradaas.
Mas'uuliyiinta dalka Sacuudiga ayaa ugu baaqey dadka Xajka tegaya sanadka inay cudurka ka taxadaraan, oo ay qaadaan tallaabooyin ay ku sugayaan caafimaadkooda.
Dadka da'da ah ee u nugul cudurrada ayaa laga codasaday in aanay sanadkan tegin Sacuudiga, oo Xajkooda ay dib u dhigtaan.
</doc>
<doc docid='bbc_150604_kuuriyada_koonfureed_mers' lang='som' type='mono' source_url='http://www.bbc.com/somali/war/2015/06/150604_kuuriyada_koonfureed_mers' term='MERS'>
Kuuriyada Konfureed oo la tacalaysa cudurka MERS
In kabadan todobo boqol oo iskuul oo ku yaala dalka Koonfuriyada koonfureed ayaa la xiray, si looga hortago faafidda caabuqa neefmareenka ku dhaca ee MERS loo yaqano.
In kabadan todobo boqol oo iskuul oo ku yaala dalka Koonfuriyada koonfureed ayaa la xiray, si looga hortago faafidda caabuqa neefmareenka ku dhaca ee MERS loo yaqano.
Saddex qof ayaa u dhintay, waana saamayntii ugu waynayd ee uu xanuunkaasi ka gaysto meel ka baxsan Sacuudi Carabiya oo ah meeshii markii u horaysay lagu arkay.
Wasiirka caafimaadka ee Kuuriyada Koonfureed ayaa sheegay in la xaqiijiyey ilaa 35 qof oo uu ku dhacay cudurkaasi. waxa uu intaasi ku daray in la karantiilay 1,667 qof.
</doc>
<doc docid='bbc_141215_un_ebola' lang='som' type='mono' source_url='http://www.bbc.co.uk/somali/war/2014/12/141215_un_ebola' term='ebola'>
UNECA oo ku baaqday dayn cafis
Warbixin ay soo saartay Qaramada Midoobay ayaa waydiisanaysa in ammaah bixiyayaasha caalamiga inay ka cafiyaan amaahda ku leeyihiin saddex waddan oo ay saamaysay Ebola.
Warbixin ay soo saartay Qaramada Midoobay ayaa waydiisanaysa in ammaah bixiyayaasha caalamiga inay ka cafiyaan amaahda ku leeyihiin saddex waddan oo ay saamaysay Ebola.
Warbixinta oo ay soo saartay  Hayadda Qaramada Midoobay  ee Gudiga Dhaqaalaha  ee Africa (UNECA), ayaa sheegtay in Sierra Leone, Liberia, iyo Guinea ay fiican tahay inaan ammaah lagu lahayn markii ay cudurka la dagaalamaan.
Waxay sheegtay warbixinta in cudurka uu saamayn ku yeeshay waddamada dhaqaalahooda, gaar ahaan dhinacyada dalxiiska, maalgalinta, adeega bulshada iyo shaqaalaha.
</doc>
<doc docid='bbc_140815_ebola_msf_who' lang='som' type='mono' source_url='http://www.bbc.co.uk/somali/war/2014/08/140815_ebola_msf_who' term='ebola'>
MSF: Ebola lix bil ayaa looga hortagayaa
Hay’adda dhaqaatiirta aan xuduuda lahayn ee MSF ayaa sheegtay in lix bil ay qaadan doonto in xanuunka Ebola la xakameeyo.
Hay’adda dhaqaatiirta aan xuduuda lahayn ee MSF ayaa sheegtay in lix bil ay qaadan doonto in xanuunka Ebola la xakameeyo.
Mar uu weriyayaasha kula hadlaayay magaalada Geneva, madaxada MSF ayaa qeexay in ka hortagidda Ebola ay lamid tahay dagaal hub la isu adeegsanayo. Wuxuuna ku baaqay in maamul wanaag ay la imaadaan shaqaalaha WHO.
Hadalkan ayaa imaanaya saacado kaddib markii WHO ay sheegtay in qiyaasta tirada Ebola inay xad dhaaf noqotay.
MSF ayaa ka digeysa halista bilaabashadii Ebola, iyadoo farta ku fiiqday walwalka tirada la arkay iyo sida uu ugu fiday dhul ballaaran.
Dhowaanahan, hay’adda caafimaadka adduunka ee WHO ayaa si caadi ah uga hadlaysay fididda kiisaska, waxayna sheegtay in Ebola aan la xakameyn karin.
Hadda, in kabadan 1000 qof ayaa u dhintay, MSF ayaa sheegtay in hay’adda ugu wayn dhanka caafimaadka adduunka ee WHO inay waxbadan sameyso si looga hortago Ebola.
Iyadoo dalal badan ay ka qeybgalayaan ka hortagidda Ebola, hadana waxa uu saameyn weyn u geystay ganacsiga iyo hormarada dalalka uu kajiro cudurka.
</doc>
<doc docid='bbc_141019_eu_ebola' lang='som' type='mono' source_url='http://www.bbc.co.uk/somali/war/2014/10/141019_eu_ebola' term='ebola'>
Yurub oo ka shireysa faafida Ebola
Wasiiradda arrimaha dibada ee Yurub ayaa maanta ka shiraya sidii ay xoojin lahaayeen jawaabtooda ku aaddan faafida cudurka Ebola.
Wasiiradda arrimaha dibada ee Yurub ayaa maanta ka shiraya sidii ay xoojin lahaayeen jawaabtooda ku aaddan faafida cudurka Ebola.
Dad ay tiradooda ka badan tahay 4,500 oo qof ayaa u dhintay cudurka, waxaana badankood ay ku dhinteen galbeedka Afrika, walow ay jireen dhowr qof oo cudurka ugu dhintay Yurub iyo Mareykanka.
Iyada oo ay sii kordheyso tirada dadka uu cudurka ku dhacayo, ayaa waxa uu Ebola hadda noqday dhibaatada ugu weyn ee soo wajahday wasiiradda arrimaha dibada ee dalalka Yurub.
Waxa ay maanta kulan ku leeyihiin caasimada Luxembourg, iyaga oo dareensan baahida loo qabo in si degdeg ah cudurka loogu xakameeyo Galbeedka Afrika, si aanu ugu faafin dunida inteeda kale.
Guud ahaan dalalka Yurub ayaa ku bixiyay dadaalada lagu xakameynayo cudurka lacag ka badan 400 milyan oo pound.
Ra’iisul wasaaraha UK, David Cameron ayaa doonaya in lacagtaasi la laba-laabo.
Lacagtaasi ayaa ka caawin doonta dalalka Liberia, Sierra Leone iyo Guinea in ay xoojiyaan daryeelkooda caafimaadka, ayna ka gaashaantaan dhibaatada uu cudurka Ebola ku keeni karo dhaqalaahooda.
Balse waxaa xoogeysanaya fikirka ah in loo baahan yahay howlwadeeno caafimaad iyo ciidamo loo diro Galbeedka Afrika, isla markaa gobolkaasi laga dhiso cisbitaalo qalabeysan si cudurka loola dagaallamo.
Ujeedka ayaa ah in la go’doomiyo cudur sidaha, balse aan xiriirka loo jarin dalalka uu saameeyay.
</doc>
<doc docid='bbc_141019_nigeriaebola' lang='som' type='mono' source_url='http://www.bbc.co.uk/somali/war/2014/10/141019_nigeriaebola' term='ebola'>
Nigeria oo laga waayey Ebola
In kasta uu cudurka Ebola, uu fara ba'an ku hayo dalalka Sierra Leone, Liberia iyo Guinea, ayaa maanta waxa ay maalin weyn u tahay wadanka Nigeria.
In kasta uu cudurka Ebola, uu fara ba'an ku hayo dalalka Sierra Leone, Liberia iyo Guinea, ayaa maanta waxa ay maalin weyn u tahay wadanka Nigeria.
Hay'ada caafimaadka aduunka ee WHO ayaa maanta lagu wadaa in ay si rasmi ah ugu dhawaaqdo in cudurka Ebola haatan uusan ka jirin dalka Nigeria, oo muddo 6 todobaad ah aanan lagu arkiin kiisaska cudurkaasi.
Bishii July ayaa dalkaasi waxa ka jiray walaac weyn, kaddib markii diblumaasi Liberian ah oo qaba cudurkaasi uu tagay dalkaasi Nigeria.
Dalkaasi ayaa waxaa cudurkan ugu dhintay 8 qof halka kiisaska lagu arkayna ay ahaayeen 20-kiis.
Walaacii laga qabay in cudurkan uu ku faafo dalkan ballaran oo ay ku noolyihiin 170 milyan ee qof ayaa hadda laga hortagay. Balse khubarada caafimaadka ayaa ka digaya in dalka Nigeria uu weli u baahan yahay in uu aad ugu diyaar garoobo haddii uu soo noqdo Ebola, oo ay tahay mid suuragal ah.
Bishii July markii nin Liberian ah oo qabo cudurkaasi uu tagay magaalada Lagos, dalka ma uusan u diyaarsaneyn cudurkaasi, balse iyaga oo kaashanaya gargaar kaga yimi caalamka ayaa waxa ay sameeyeen jawaab celin aad u wanaagsan.
Ku dhawaad 900 oo qof oo suuragal ay aheyd in cudurka ay qaadeen ayaa xaalkooda si dhaw loola socday.
Doctor Stella Ameyo Adadevoh ayaa dalkeeda Nigeria abaal badan u gashay, kaddib markii ay cudurka ka heshay diblumaasigii Liberia u dhashay ayna xaqiijisay in la karantiilo.
Dhakhtaradaasi iyo todoba qof oo kale oo uu ka mid yahay diblumaasiga ayaa Nigeria ugu dhintay cudurka Ebola.
Dadaalka Nigeria ayaa u muuqda mid mira dhalay, balse dagaalka lagula jiro Ebola ee wadankaasi weli ma dhamaan.
</doc>
<doc docid='bbc_140817_liberia' lang='som' type='mono' source_url='http://www.bbc.co.uk/somali/war/2014/08/140817_liberia' term='ebola'>
Liberia:Dad weeraray xarun Ebola
Xarun lagu hayay dad looga shakisan yahay inay qabaan cudurka Ebola, ayaa magaalo madaxda Liberia ee Monrovia ayaa dad banaanbaxaya ay weeraraeeen, sida uu boliisku sheegay.
Xarun lagu hayay dad looga shakisan yahay inay qabaan cudurka Ebola, ayaa magaalo madaxda Liberia ee Monrovia ayaa dad banaanbaxaya ay weeraraeeen, sida uu boliisku sheegay.
Arrintan  ayaa ka dhacday meel dad badan ay degan yihiin ee West point Sabtidii habeenimo.
Ugu yaraan labaatan bukaan oo la ilaalinayay inay cudurka qabaan ayaa ka baxsaday xarunta.
Dadka banaanbaxaya ayaan ku faraxsanayn xarunta laga soo raray magaalada dhinayadeeda kale, ayuu sheegay ku xigeenka wasiirka caafimaadka.
Wararka kale ayaa sheegaya inay Ebola tahay been oo ay rabaan inay qasab ku xiraan xarunta.
Xarunta ayaa la furay si loo ilaaliyo bukaanka looga shakisan yahay inay qabo Ebola, kadibna loo gudbiyo xarunta wayn hadii cudurka lagu helo, ayuu BBC u sheegay wasiir ku xigeenka caafimaadka ee Liberia.
Wali lama oga in dadka joogay xarunta ay qabeen Ebola, laakiin wararka qaar ayaa sheegaya inay qabeen cudurka.
</doc>
<doc docid='bbc_140823_ebolaivory' lang='som' type='mono' source_url='http://www.bbc.co.uk/somali/war/2014/08/140823_ebolaivory' term='ebola'>
Ivory Coast oo xadkeeda xiratay
Ivory Coast ayaa xirtay xadadka dhulka ah ay la leedahay dalalka Liberia iyo Guinea si ay uga hortagto faafidda cudurka dilaaga ee Ebola.
Ivory Coast ayaa xirtay xadadka dhulka ah ay la leedahay dalalka Liberia iyo Guinea si ay uga hortagto faafidda cudurka dilaaga ee Ebola.
Dowladda ayaa sheegtay inay uga jawaabeysay faafidda cudurka Ebola ee ka sii socota dalalka dariska la ah.
Waa dalkii ugu dambeeyay qaaradda Africa ee adkeeya xanibaadda safarka iyadoo ay jirto digniin ka timid hey'adda caafimaadka adduunka ee WHO oo ka digeysay adkeyntan inay sare u qaadeyso cuno yari ka dhacday dalalka uu saameeyay cudurka.
In ka badan kun iyo saddax boqol (1300) ayaa cudurka Ebola ugu geeriyooday dalalka Liberia, Guinea iyo Sierra Leone, waxaana jirtay shan dhimasho ah oo ka dhacday Nigeria.
</doc>
<doc docid='bbc_141127_ebola_vaccine_trail' lang='som' type='mono' source_url='http://www.bbc.co.uk/somali/war/2014/11/141127_ebola_vaccine_trail' term='ebola'>
Tijaabadda tallaalka Ebola oo muujiyay natiijo wanaagsan
Khubarada caafimaadka ayaa ammaanay natiijada kasoo baxday tallaal tijaabo ah oo loo sameeyay cudurka Ebola, iyaga oo sheegay in uu noqon karo mid jirka bani'aadamka u sahla in uu aqoonsado oo ka hortago cudur sidaha Ebola.
Khubarada caafimaadka ayaa ammaanay natiijada kasoo baxday tallaal tijaabo ah oo loo sameeyay cudurka Ebola, iyaga oo sheegay in uu noqon karo mid jirka bani'aadamka u sahla in uu aqoonsado oo ka hortago cudur sidaha Ebola.
Labaatan qof oo mutadawiciin ah ayaa tallaalka lagu siiyay dalka Mareykanka, waxaana jirkooda uu yeeshay difaac uu uga hortagi karo cudurka.
Cilmi baarayaasha ayaa sheegaya in natiijada aanay weli cadeyn buuxda u ahayn, in dawada ay waxtar buuxda leedahay, balse la sii wadi doono tijaabada, haddii lagu guuleystana, tallaalka la siin doono kumannaan ah shaqaalaha cafimaadka oo ku sugan galbeedka Afrika, marka la gaaro bisha January.
Dhanka kale shaqaalaha caafimaadka ee cudurka Ebola kula dagaallamaya koonfur bari dalka Guinea, oo ah halka uu cudurka ka bilowday, ayaa BBC-da u sheegay in dhowrkii todobaad ee lasoo dhaafay ay sii kordhayso tirada dadka uu cudurka haleelay.
BBC-da ayaa booqatay mid ka mid ah xarumahaasi cusub oo howl wadeennada caafimaadka ay joojiyeen in ay aqbalaan bukaanno cusub, maadaama ay ka tan bateen kuwii horray ugu jiray.
Xarun kale oo caafimaad ayaa mudo hal todobaad ah waxaa soo gaaray in ka badan boqol qof oo qabta Ebola.
</doc>
<doc docid='bbc_150609_ebola_un' lang='som' type='mono' source_url='http://www.bbc.com/somali/war/2015/06/150609_ebola_un' term='ebola'>
Xaruntii Qaramada Midoobay ee Ebola oo la xirayo
Waaxda si dagdag ah uga jawaabida caabuqa ebola oo xaruntoodu ahayd caasimadda Ghana ee Accra ayaa la xirayaa iyada oo Guniea iyo Sierraleaone uu xanuunku ka sii yaranayo.
Waaxda si dagdag ah uga jawaabida caabuqa ebola oo xaruntoodu ahayd caasimadda Ghana ee Accra ayaa la xirayaa iyada oo Guniea iyo Sierraleaone uu xanuunku ka sii yaranayo.
Koox yar ayaa ku hari doonta dalka ilaa dhamaadka bishan June ee sanadkan, kuwaas oo xiriirin doona hawlaha duullimaadyada.
Markii septembartii hore cudurka Ebola uu marayey halkii ugu darnayd Qaramada Midoobay waxay sameeyeen guddi deg deg ah oo gacan ka gaysta jawaabta laga bixinayey cudurka.
Guddiga waxa uu xaruntiisa ka samaystay wadamo ka baxsan kuwii uu ka dilaacay cudurka balse aan wadamadaasi aad uga fogeyn sababtoo ah wadamada uu cudurka ka dilaacay waxa lagu soo rogay xayiraado dhinaca dhaq-dhaqaaqa ah.
Kullan uu la yeeshay madaxweynaha Ghana oo ah kan uu dalkiisa marti-geliyey xarunta gudiga deg deg ah ayaa madaxa Qaramada Midoobay ee gudigaasi Peter Graaff waxa uu sheegay in Ghana ay noqotay wadada keli ah ee loo marayey wadamada Guinea, Liberia iyo Serra leone waxayna taasi suurtagelisay ayuu yiri in kumanaan kun oo qof oo ka jawaab bixinayey Ebola ay halkaasi xarun ka dhigtaan.
Madaxweynaha Ghana John Mahama waxa uu sheegay in xaruntaasi hawsheedii hoos loo dhigay in ay ka turjumayso in guul la gaaray.
Inta badan shaqaalihii iyo qalabkii xaruntaasi ayaa waxa loo wareejiyey dalka Serra leone iyo Guinea, halkaasi oo 24 kiis oo cusub oo Ebola ah laga soo sheegay todobaadkii hore
</doc>
<doc docid='bbc_150329_guinea_ebola' lang='som' type='mono' source_url='http://www.bbc.co.uk/somali/war/2015/03/150329_guinea_ebola' term='ebola'>
Guinea oo qaadaysa tallaabooyin cusub oo ka dhan ah Ebola
Madaxweynaha dalka Guinea, ayaa waxa uu ku dhawaaqay in shan gobal oo ka tirsan dalkaasi lagu soo rogayo xalaad caafimaad oo deg deg ah.
Madaxweynaha dalka Guinea, ayaa waxa uu ku dhawaaqay in shan gobal oo ka tirsan dalkaasi lagu soo rogayo xalaad caafimaad oo deg deg ah.
Tallaabadan ayaa waxa ay qeyb ka tahay isku day cusub oo lagu cirib tirayo cudurka Ebola.
Madaxweyne Alpha Conde, ayaa sheegay in cudurka ay adag tahay in la cirib tiro, waxa uuna ku dhawaaqay xayiraado cusub.
Xayiraadahan cusub ayaa waxaa ka ah in la karantiilo xarun caafimaad oo howlwadeenadii caafimaadka ay cudurka qaadeen, shuruuc cusub oo ku aadan aaska iyo tacsida loo sameeyo dadk iyo in haddii loo baahdo ay xaq u leeyihiin in ay soo rogaan xayiraad guud oo dhanka isu socodka ah.
</doc>
<doc docid='bbc_150212_us_ebola_troops' lang='som' type='mono' source_url='http://www.bbc.co.uk/somali/war/2015/02/150212_us_ebola_troops' term='ebola'>
US oo ciidankeeda ka saaraysa Galbeedka Afrika
Madaxweynaha Maraykanka Barack Obama ayaa sheegay in 100 askeri oo maraykan ah keliya lagu reebi doono galbeedka Afrika meesha lagu gaaro dhamaadka bisha April.
Madaxweynaha Maraykanka Barack Obama ayaa sheegay in 100 askeri oo maraykan ah keliya lagu reebi doono galbeedka Afrika meesha lagu gaaro dhamaadka bisha April.
2,800 oo Ciidamadan oo Maraykankan ah ayaa loo geeyey galbeedka Afrika si ay gacan uga geystaan xakameynta cudurka Ebola.
Talaabadan ayaa waxa ay daba socotaa warka ku saabsan in ay sara u kacday tirada cusub ee dadka uu ku dhacay cudurka Ebola labadii todobaad ee la soo dhaafay taasi oo soo afjartay warkii wanaagsanaa ee dhiirigelinta lahaa ee ahaa in ay hoos u dhacayso tirada dadka uu ku dhacayey cudurka.
Hay’adda caafimaadka aduunka ee WHO ayaa waxa ay sheegtay in dalka Sierra Leone laga helay 76 kiis oo cusub halka Guinea laga helay 144, Liberia laga diiwaan geliyey 3 qof.
Ku dhowaad 1,500 oo askeri oo marakan ah ayaa hore uga laabtay galbeedka afrika. Dhamaan ciidamada maraykanka ee ka laabanaya Galbeedka afrika lagu qasbayo in ay in ay galaan 21 maalmood oo karantiil ah.
Ku dhowaad 23 kun oo qof ayuu ku dhacay cudurka galbeedka Afrika tan iyo markii uu cudurka ka dilaacay dalka Guinea dhamaadkii 20013-dii. 9 kun oo qof ayaa u dhintay cudurka.
</doc>
<doc docid='bbc_141210_equatorial_guinea_afcon_2015' lang='som' type='mono' source_url='http://www.bbc.co.uk/somali/cayaaraha/2014/12/141210_equatorial_guinea_afcon_2015' term='ebola'>
Diyaar-garowga Koobka Qaramada Africa oo gebagaba maraya
Shan todobaad oo kaliya ayaa ka harsan ka hor inta aanu si rasmi ah u bilaaban Koobka Qaramada Afrika ee 2015-ka.
Shan todobaad oo kaliya ayaa ka harsan ka hor inta aanu si rasmi ah u bilaaban Koobka Qaramada Afrika ee 2015-ka.
Tartankan ayaa inay martigaliso waxaa u soo istaagtay Equatorial Guinea, kaddib markii ay Morocco isaga baxday martigalinta tartanka cabsi ay ka qabto cudurka Ebola daraadeed.
Equatorial Guinea ayaa haatan la daalaa dhacaysa sidii ay diyaar uga dhigi lahayd garoomada ay ka dhici doonaan ciyaaraha.
Waxayna leedahay labo garoon oo kubada cagta oo ku kala yaalla caasimadda Malabo iyo magaalada labaad ee dalkaasi ee Bata.
Balse waa in ay dhistaa laba garoon oo cusub oo hadda la bilaabayo, kuwaasi oo laga dhisayo gobollada Mongomo iyo Ebebiyin, ee waqooyiga dalka.
Weriyayaasha BBCda oo booqday garoomadaasi, ayaa sheegaya inay arkeen rag ku howlan dhismaha oo isku dayaya in ay hagaajinayaan barxadda garoonka, oo ay dhameystiraan qeybaha kore ee garoonka, sidoo kalana waxa ay rakibayeen albaabada, daaqadaha, musqulaha iyo goobaha lagu qubeysto.
Culeyska shaqada ee haysata raggaasi ayaa waxaa laga dheehan karaa wajiyadooda.
Inkastoo shirkado kala duwan la siiyay dhismaha qeybaha garoonka si ay howsha u dhameeyaan, ayaa haddana waxa ay u muuqataa in howsha ay si tartiib ah u socoto.
Arrinta laga walaacsan yahay ayaa ah in baaxadda garoonka Mongomo ee qaada 10,000 ee qof, inuu diyaar ku noqon doono waqtigii loogu talagalay, si uu u martigaliayo ciyaaraha group-ka C, halkaasi oo ay isku arki doonaan qaar ka mid ah kooxaha ugu fiican uguna adag Qaaradda Afrika.
Inkastoo Equatorial Guinea ay horay u marti galisay tartanka, haddana waxaa ku wehlinayay martigalinta waddanka ay dariska yihiin ee Gabon.
</doc>
<doc docid='bbc_150701_liberia_ebola' lang='som' type='mono' source_url='http://www.bbc.com/somali/war/2015/07/150701_liberia_ebola' term='ebola'>
Liberia oo diiwaan gelisay kiiskii labaad ee cudurka Ebola
Kiiskan labaad waxa uu ka dhacay isla magaaladii markii hore laga soo sheegay ee Nedowein, sida uu ku warramay wasiir kuxigeenka wasaaradda caafimaadka iyo madaxa guud ee la dagaalanka cudurka Ebola, Tolbert Nyenswah.
Kiiskan labaad waxa uu ka dhacay isla magaaladii markii hore laga soo sheegay ee Nedowein, sida uu ku warramay wasiir kuxigeenka wasaaradda caafimaadka iyo madaxa guud ee la dagaalanka cudurka Ebola, Tolbert Nyenswah.
Qofka labaad ee dhibanaha ah ayaa la sheegay inuu yahay rag laakiin da’diisa ilaa hadda lama shaacin, waxaana laga helay cudurka maalintii Talaadada iyadoo loo soo qaaday goob lagu daweeyo.
Wasiir kuxigeenku waxa uu sheegay in labada qof ee uu cudurku ku dhacay iskumeel aanay gedanayn.
Islamar ahaantaa meydka qofkii hore ayaa la soo faagay, si baaritaan dheeraad ah loogu sameeyo kaddibna markale dib loogu duugo.
Dhimashada labadan qof oo ay dhowr maalmood un u dhaxaysay ayaa waxa ay markale gelisay shaqaalaha caafimaadka heegan buuxa oo dalka oo dhan ah.
Laakiin dowladdu waxa ay ku adkaysanaysaa mowqifkeedii ahaa in aanay marnaba xiri doonin soohdimaha ay la wadaagto dalalka Guinea iyo Sierra Leone, labadaasi dal oo laga soo tabiyay kiisas cusub.
Dadka ayaa lagu booriyay in ay sii wadaan tallaabooyinka ay kaga hortagayaan cudurka sida in gacmaha ay dhaqdaan.
Dhinaca kalana, inta u dhaxaysa 100 ilaa 200 oo ah shaqaalihii horay ula dagaalami jiray cudurka Ebola ayaa Arbacadii ku xoomay Wasaaradda Caafimaadka ee ku taalla magaalada Monrovia iyagoo halkaasi ku qabsaday saraakiishii halkaa joogtay.
Dadka banaanbaxayay ayaa waxa ay dalbadanayeen in la siiyo lacagaha dheeraadka ee ay aheyd in ay qaataan markii ay daweynayeen cudurkaasi halista ah.
Waddanka Liberia ayaa 9-kii bishii May waxaa looga dhawaaqay in cudurka Ebola uu ka dhamaaday.
Hasayeeshee Wasiirka Caafimaadka Bernice Dahn ayaa sheegay in Liberia ay bixisay boqolkiiba 99 lacagaha loogu tagalay khatarta ee la siinayay shaqaalaha, taasi oo ay usii dheerayd mushaar joogta ah oo la siinayay.
</doc>
<doc docid='bbc_141024_mali_ebola' lang='som' type='mono' source_url='http://www.bbc.co.uk/somali/war/2014/10/141024_mali_ebola' term='ebola'>
Caabuqa Ebola ayaa lagu arkay wadanka Mali
Dowladda Mali ayaa ku dhawaaqday kiiskii ugu horeeyay ee Ebola ee dalkeeda lagu arko.
Dowladda Mali ayaa ku dhawaaqday kiiskii ugu horeeyay ee Ebola ee dalkeeda lagu arko.
Gabadh laba-sano jir ah ayaa laga helay caabuqa, waxaana hadda lagu daweynayaa galbeedka dalkaasi.
Gabadhan yar ayaa dhowaan soo gaartay dalka Mali, waxayna ka tka soo gashay dalka ay jaarka yihiin ee Guinea - oo ka mid ah seddaxda dal ee xuddunta u ah Ebola.
Waxaa loo qaaday magaalada Kaay ee galbeedka Mali, kaddib markii ay xanuunsatay.
Dhiig laga qaaday gabadhan ayaa lagu soo baaray caasimadda dalkaasi ee Bamako, oo 600km u jirta meesha lagu dabiibayo.
Dowladda Mali ayaa shaaca ka qaaday in natiijada baaritaanka ay ka soo baxday in gabadha uu ku jiro jirkeeda caabuqa Ebola, waxaan arrintaasi looga dhawaaqay TV-ga qaranka.
Isbuucii hore Mali waxaa tagay dhaqaatiir ka socotay WHO, oo qiimeyn ku sameeyay sida dalkaasi ugu diyaargaroobay ka hortagga Ebola.
Mali ayaa xuduud la leh seddaxda dal ee cudurka uu ku dhuftay ee Guinea, Sierra Leone iyo Liberia, waxayna feejignaan heersare ah uga jirtaa kiiskas Ebola ah oo dibadda kaga yimaada.
</doc>
<doc docid='bbc_140803_ebola_usa' lang='som' type='mono' source_url='http://www.bbc.co.uk/somali/war/2014/08/140803_ebola_usa' term='ebola'>
Bukaan qaba Ebola oo la geeyay USA
Mid ka mid ah laba qof oo Ameerikaan oo ah kii ugu horreyay oo la xanuunsanaya cudurka Ebola ayaa gaaray waddanka Mareykanka si halkaasi loogu daweeyo.
Mid ka mid ah laba qof oo Ameerikaan oo ah kii ugu horreyay oo la xanuunsanaya cudurka Ebola ayaa gaaray waddanka Mareykanka si halkaasi loogu daweeyo.
Taasi ayaa noqonaysa markii ugu horreysay oo qof qaba cudurkaasi inta la ogyahay uu dalka Mareykanka galo.
Kent Brantly, oo ah dhakhtar ka tirsan hay'ad samafal ah oo fadhigeedu yahay Mareykanka oo lagu magacaabo Samaritans Purse ayuu cudurkaasi ku dhacay isaga oo ka shaqaynaya dalka Liberia.
Diyaaradda Khaaska ah ee sidday Kent Brantly ayaa soo caga dhigatay saldhig ay ciidammada cirka Mareykanka ku leeyihiin gobolka Georgia wax yar un ka hor lix saac wakhtiga dalkaasi Mareykanka.
Muddadii lagu guda jiray duulimaadkaasi ayaa Kent waxaa lagu hayay gudaha teendho lagu karantiilay, waxaana haatan lagula tacaalayaa cusbitaal khaas ah oo ku yaalla magaalada Atlanta.
Dhakhtar ku takhasusay cudurada faafa oo ka howlgala xaruntaasi lagu dabiibayo ninkani qaba cudurka Ebola ee lagu magacaabo Dr Jay Varkey ayaa difaacay go’aanka loogu ogolaaday in ninkani bukaanka ah uu dalka soo galo, iyada oo la ogsoon yahay halista ka dhalan karta arrintaasi, waxa uuna sheegay in ninkaasi uu u baahnaa in la daweeyo.
Bukaanka labaad oo Mareykan ah isla markaana ay saaxibo yihiin Dr Brantly ayaa wali ku sugan dalka Liberia.
Nancy Writebol, ayaa lagu wadaa in loo soo duuliyo magaalada Atlanta maalmaha soo socda.
Labadani bukaan ayuu cudurkani soo ritay kaddib markii ay caawiyeen dad qaba cudurka Ebola oo ku sugan mid ka mid ah dalalka ugu xun ee uu cudurkani ka dillaacay.
Cudurkaasi Ebola ayaa bilihii ugu dambeeyay waxa uu galaaftay noolasha 700 oo qof.
</doc>
<doc docid='bbc_140822_southafrica_ebola' lang='som' type='mono' source_url='http://www.bbc.co.uk/somali/war/2014/08/140822_southafrica_ebola' term='ebola'>
K/Africa iyo Senegal  oo mamnuucay safarada Liberia
Koonfur Afrika iyo Senegal ayaa wadamadooda ka mamnuucay in ay soo galaan dadka aan u dhalan ee ka soo socdaalaya wadanka Liberia, oo ka mid ah wadammada uu aadka u saameeyay cudurka Ebola ee dhawaan dilaacay.
Koonfur Afrika iyo Senegal ayaa wadamadooda ka mamnuucay in ay soo galaan dadka aan u dhalan ee ka soo socdaalaya wadanka Liberia, oo ka mid ah wadammada uu aadka u saameeyay cudurka Ebola ee dhawaan dilaacay.
In kabadan kun iyo saddex boqol oo qof ayaa cudur kaasi u geeriyooday.
Dad kaasi intooda badan waxa ay ku geeriyoodeen Liberia, Guinea iyo Sierra Leon.
</doc>
<doc docid='bbc_140731_ebola_liberia' lang='som' type='mono' source_url='http://www.bbc.co.uk/somali/war/2014/07/140731_ebola_liberia' term='ebola'>
Ebola: Liberia oo la xiray iskuulada
Dalka Liberia waxa looga dhawaaqay talaabooyin la doonayo in wax looga qabto cudurka Ebola. Waxa la amray in la xiro dhamaan Iskuulada, iyo in la fasaxo shaqaalaha laga maarmo ee dowladda.
Dalka Liberia waxa looga dhawaaqay talaabooyin la doonayo in wax looga qabto cudurka Ebola. Waxa la amray in la xiro dhamaan Iskuulada, iyo in la fasaxo shaqaalaha laga maarmo ee dowladda.
Xooggaga amaanka ayaa lagu amray in ay meelmariyaan talaabooyinka lagu dhawaaqay.
Madaxweynaha dalkaasi Liberiya Ellen Johnson Sirleaf, ayaa waxay sheegtay in shacabka laga doonayo in ay u hoggaansamaan tallaabooyinkan.
In ka badan 670-qof ayuu cudurka Ebola ku dilay Galbeedka Afrika tan iyo markii lagu arkay bishii Feberaayo.
Dadaalada caalamiga ah ee lagu joojinayo faafida Ebola ayaa la sii xoojiyey.
Hay'adda gargaarka ee saldhigeedu yahay maraykanka ee la yiraahdo Peace Corps ayaa sheegtay in ay kala baxayso shaqaala gaaraya 340 dalalka Liberia, Sierra Leone iyo Guinea.
</doc>
<doc docid='bbc_141013_liberia' lang='som' type='mono' source_url='http://www.bbc.co.uk/somali/war/2014/10/141013_liberia' term='ebola'>
Shaqo joojinta caafimaadka Liberia
Kalkaaliyayaasha iyo shaqaalaha caafimaadka ee wadanka Liberia ayaa sheegaya in ay sameynayaan shaqa joojin qaran iyadoo oo uu cudurka Ebola uu sii faafayo.
Kalkaaliyayaasha iyo shaqaalaha caafimaadka ee wadanka Liberia ayaa sheegaya in ay sameynayaan shaqa joojin qaran iyadoo oo uu cudurka Ebola uu sii faafayo.
Ururada  shaqaalaha caafimaadka ayaa waxa ay doonayaan in loo kordhiyo gunooyinka ay bishii qaataan howlwadeenada daweynaya dadka uu ku dhaco Ebola.
Shaqaalaha caafimaadka ayaa sidoo kale doonaya qalab dheeraad ah oo ay kaga gaashaantaan cudurka Ebola iyo in ay ceymis helaan.
Ilaa iyo hadda 95 shaqaale caafimaad ah ayaa ugu dhintay cudurka Ebola waddanka Liberia.
Dowladda ayaa sheegeysa heerka uu hadda cudurka Ebola marayo awgeed, aanay bixin karin lacagihii ay horay ula meel dhigtay shaqaalaha caafimaadka ee ay khatarta kasoo wejahdo cudurkan.
Robbie McIntyre, waxa uu ka tirsan yahay hay'ada Save the Children ee caasimada Monrovia. Waxa uu sheegayaa in carruurta ay yihiin kuwa saameynta ugu ba'an uu ka soo gaaray. cudurkan.
</doc>
<doc docid='bbc_141015_ebola' lang='som' type='mono' source_url='http://www.bbc.co.uk/somali/war/2014/10/141015_ebola' term='ebola'>
Obama: Waa in laga hortagaa Ebola
Madaxweynaha Mareykanka Barack Obama ayaa ku baaqay in jawaab deg deg ah oo xooggan laga bixiyo cudurka Ebola ee hadda caalamka walwalka ku haya.
Madaxweynaha Mareykanka Barack Obama ayaa ku baaqay in jawaab deg deg ah oo xooggan laga bixiyo cudurka Ebola ee hadda caalamka walwalka ku haya.
Obama iyo madaxda dalalka Britain, Faransiiska, Jarmalka iyo Talyaaniga ayaa ku heshiiyay in ay kawada shaqeeyaan sidii loo heli lahaa taageero ballaaran oo ay dalal badan kula dagaallamaan cudurka Ebola ee Galbeedka Afrika.
Madaxweyne Obama ayaa sheegay in uu ka codsaday xarunta ka hortaga cudurada ee dalkiisa in ay gacan ka geysato dardar gelinta baaritaanka cudurka.
Xilli sii horreeyayna, Mareykanka ayaa xaqiijiyay in kalkaaliso labaad oo ku sugan gobolka Texas uu ku dhacay cudurka, kaddib markii ay daweysay nin Liberia u dhashay oo markii dambe cudurkaasi u dhintay.
Balse Obama ayaa sheegaya in khatarta uu cudurka ku hayo bulshada ay weli heer hoose tahay.
</doc>
<doc docid='bbc_war-49296611' lang='som' type='mono' source_url='https://www.bbc.co.uk/somali/war-49296611' term='ebola'>
Cunugii Youtube-ka laga jeclaa oo geeriyooday
Wiil 6 sano jir ah oo xiddig ka ahaa barta Youtube-ka, isla markaana muuqaalladiisa majaajilada ah si weyn looga jeclaa dalka Burundi iyo meelo kale oo ka tirsan caalamka ayaa u geeriyooday cudurka malaariyada.
Wiil 6 sano jir ah oo xiddig ka ahaa barta Youtube-ka, isla markaana muuqaalladiisa majaajilada ah si weyn looga jeclaa dalka Burundi iyo meelo kale oo ka tirsan caalamka ayaa u geeriyooday cudurka malaariyada.
Darcy Irakoze, oo caan ku ahaa naaneysta Kacaman, ayaa dhiganayay dugsiga hoose, waxaana uu ka qeyb qaadan jiray bandhigyo online ah iyo kuwo laga sameyn jiray masraxyada.
Xanuunka Malaariyada ayaa ku dhacay maalintii Arbacada, wuxuuna geeriyooday hal maalin ka dib.
Cudurka Malaariyada ayaa dalka Burundi ku dilay in ka badan 1,800 oo ruux sanadkan oo kaliya, sida ay sheegtay Hay'adda Caafimaadka Adduunka ee magaceeda loo soo gaabiyo WHO.
In ka badan 5 malyan oo kiis, oo Malaariya ah ayaa waddankaas laga diiwaan galiyay tan iyo bishii Janaayo.
Cudurkan ayaa ka mid ah kuwa ugu waaweyn ee laaya carruurta qaaradda Afrika, waxaana maalin walba qaaradda gudaheeda ugu dhinta 2,500 oo carruur ah, sida laga soo xigtay hay'adda arrimaha carruurta u qaabilsan Qaramada Midoobay ee Unicef.
Darcy wuxuu bandhiggiisii majaalilada ee ugu dambeeyay sameeyay 2-dii bishan Agoosto, waxaana ku wehlinayay majaajiliistaha caanka ah ee reer Burundi ee lagu magacaabo Kigingi.
Waxaa jiray bandhig kale oo Kigingi uu qorsheynayay inuu dhawaan lasoo sameeyo cunugan lix jirka ahaa.
Kigingi ayaa BBC-da u sheegay in geeridan ay khasaare weyn ku tahay isaga shakhsi ahaan iyo guud ahaan waaxda madadaalada ee dalka Burundi.
Dhimashada Darcy ayaa kicisay dood xoog leh oo laga sameynayo kiisaska malaariyada ee sanadkan sare u kacay.
Tirada dadka Malaariyada ugu dhinta dalka Burundi ayaa la baratameysa tirada dadka uu cudurka Ebola ku dilo waddanka ay dariska yihiin ee Koongada Dimuqraaddiga, sida ay sheegtay hay'adda WHO.
Kiisaska Malaariyada ayaa heer aad u sarreeya ka gaaray waddankaas, inkastoo dowladda Burundi ay muran galisay qiyaasta.
Wasiirka Caafimaadka Thaddée Ndikumana ayaa warfidiyeenka u sheegay in tiradu ay intaas ka yartahay, oo ay tahay 4.3 milyan oo kiis iyo 1,400 oo dhimasho, sanadkan gudihiisa.
Wuxuu intaas ku daray in hoos u dhac uu jiro, maadaama sanadkii 2017-kii ay tiradu ahayd 4.9 malyan oo kiis iyo 4,300 oo dhimasho.
Laakiin WHO ayaa diiwaan galisay in sanadkii 2017-kii guud ahaan dunida ay kiisaska cudurkan gaareen 220 malyan iyo 435,000 oo dhimasho.
In ka badan 90% ka mid ah tiradan ayaa gaar ku ah qaaradda Afrika oo kaliya.
</doc>
<doc docid='bbc_160401_ebola_liberia' lang='som' type='mono' source_url='http://www.bbc.co.uk/somali/war/2016/04/160401_ebola_liberia' term='ebola'>
Cudurka Ebola oo mar kale lagu arkay dalka Liberia
Saraakiisha caafimaadka ee dalka Liberia ayaa sheegaya in qof dumar ah ay u dhimatay cudurka Ebola, bil kaddib markii cudurkaasi la sheegay in uu ka dhammaaday dalkaasi.
Saraakiisha caafimaadka ee dalka Liberia ayaa sheegaya in qof dumar ah ay u dhimatay cudurka Ebola, bil kaddib markii cudurkaasi la sheegay in uu ka dhammaaday dalkaasi.
Haweeneydaasi oo 30 jir ahayd ayaa ku dhimatay isbitaal ku yaala deegaan ka tirsan magaala madaxda dalkaasi ee Monrovia, oo ay ku nool yihiin dad aad u tiro badan.
Hay’adda caafimaadka adduunka ee Qaramada Midoobey ayaa xaqiijiyay in haweeneydaasi ay u dhimatay cudurka Ebola, haatanna baaritaan uu socdo.
Bishii janaayo ayay ahayd markii dalkaasi lagu dhawaaqay in cudurka Ebola uu ka dhamaaday balse waxaa jiray dad uu cudurkaasi ku soo ritay gobolka.
Dalka deriska ah ee Guinea ayaa usbuucyadii la soo dhaafay lagu arkay dhowr qof oo la xanuunsan cudurkaasi.
In kabadan 11,300 oo qof ayaa u dhintay cudurka Ebola labadii sano ee la soo dhaafay, waxaana dhammaantood dadkaasi ay ku kala dhinteen waddamada Liberia, Sierra Leone iyo Guinea.
</doc>
<doc docid='bbc_140917_obama_ebola' lang='som' type='mono' source_url='http://www.bbc.co.uk/somali/war/2014/09/140917_obama_ebola' term='ebola'>
Obama oo Ebola ku tilmaamay “halis amni”
Madaxweyne Obama ayaa cudurka Ebola ee faraha ba’an ku haya galbeedka Afrika halis ku tilmaamay halis oo wajahday amniga caalamka isla markaana u baahan jawaab caalami ah.
Madaxweyne Obama ayaa cudurka Ebola ee faraha ba’an ku haya galbeedka Afrika halis ku tilmaamay halis oo wajahday amniga caalamka isla markaana u baahan jawaab caalami ah.
Obama waxa uu ku dhawaaqay doorka mareykanka ee la dagaalanka cudurkani dilaaga ah.
Tallaabooyinka uu Obama shaaciyay wax aka mid ah 3,000 oo askari oo loo dirayo gobolka iyo in la dhiso xarumo caafimaad oo cusub.
Cudurka Ebola ayaa sanadkan oo kaliya waxa uu galaaftay nolasha 2,461 oo qof halka kala bar intaa oo kale ay qabaan caabuqa dhaliya cudurkani, sida ay sheegtay hay’adda WHO.
Madaxweyne Obama waxa uu sheegay in faafidda cudurkani uu faraha ka baxay isla markaana dadka bukaanka ah ay iska dhimanayaan.
Obama waxa uu ugu baaqay waddamada kale ee caalamka in ay la yimaadaan tallaabooyin ay uga hortagayaan cudurkani maadaama uu sababi karo saameyn siyaasadeed, mid dhaqaale iyo mid amni.
</doc>
<doc docid='bbc_150214_ebola_sierra_leon_' lang='som' type='mono' source_url='http://www.bbc.co.uk/somali/war/2015/02/150214_ebola_sierra_leon_' term='ebola'>
lacag lagula dagaalayo Ebola oo la lunsaday
Dowladda Sierra Leone waxa ay sheegeysaa inay si dhab ah u qaadaneyso warbixin rasmi ah loo soo saaray oo sheegeysa inay in ugu yaraan 14 milyan oo dollar oo loogu talagalay in lagula dagaallamo Ebola la lunsaday.
Dowladda Sierra Leone waxa ay sheegeysaa inay si dhab ah u qaadaneyso warbixin rasmi ah loo soo saaray oo sheegeysa inay in ugu yaraan 14 milyan oo dollar oo loogu talagalay in lagula dagaallamo Ebola la lunsaday.
Afhayen u hadlay dowladda oo lagu magacaabo Cabdulahi Bayraytay, waxa uu BBC-da u sheegay in qof kastoo lagu helo dembi musuqmaasuq la ciqaabi doono.
Waxa uu intaasi ku daray afhayeenkan, in dowladda Sierra Leon ay ka go’an tahay inay la shaqeyso waaxda hanti dhowrka oo warbixinta soo saartay.
Waxa uu xaqiijiyay in isla xisaabtan iyo daahfurnaan ay xudun u tahay jiritaanka xukuumadda.
Hanti dhowrka guud ee Sierra Leon ayaa ku eedeeyay wasaaradda caafimaadka iyo xarunta la dagaallanka Ebola ee dalkaasi inay muujiyeen tixgelin la’aanta sharciga.
Hanti dhowrka waxa uu sheegay in labadaasi xafiis ay ku guul dareysteen inay soo bandhigaan dikumiintiyo cadeynaya heshiisyada lagu iibinayay gawaari ambalaas ah iyo dhismaha xarun lagu daaweeyo dadka qaba Ebola.
</doc>
<doc docid='bbc_150224_sierraleone_economy' lang='som' type='mono' source_url='http://www.bbc.co.uk/somali/war/2015/02/150224_sierraleone_economy' term='ebola'>
Dib u dhiska dhaqaalaha Sierra Leone oo laga shiray
Wasiirka arrimaha dibadda ee Sierra Leone, ayaa sheegay in hannaanka dib loogu dhisayo dhaqaalaha dalkiisa, aanu sugi karin ilaa iyo inta uu ka dabar go’ayo cudurka Ebola.
Wasiirka arrimaha dibadda ee Sierra Leone, ayaa sheegay in hannaanka dib loogu dhisayo dhaqaalaha dalkiisa, aanu sugi karin ilaa iyo inta uu ka dabar go’ayo cudurka Ebola.
Samura Kamara ayaa BBC-da u sheegay in kobaca dhaqaalaha dalkiisa uu keeni doono kharashaadka loo baahan yahay, si loo tayeeyo adeega caafimaad ee dalkaasi.
Waxa uu intaa ku daray in Sierra Leone ay cashar ka baratay cudurka Ebola, loona baahan yahay in maalgalin ballaaran lagu sameeyo adeega caafimaadka ee dalkiisa.
Hadalka wasiirka ayaa kusoo beegmaya xilli magaalada London uu ka dhacay, shir looga arrinsanayo dib u dhiska dhaqaalaha Sierra Leone, oo kasoo kabanayay dagaal sokeeye markii uu dalkaasi ku dhuftay cudurka Ebola.
</doc>
<doc docid='bbc_war-44149839' lang='som' type='mono' source_url='http://www.bbc.co.uk/somali/war-44149839' term='ebola'>
Kiisas cusub oo xanuunka Ebola ah oo laga helay dalka Congo
Wasiirka caafimaadka Jamhuuriyadda Dimuqraadiga ee Koongo ayaa xaqiijiyay in kiis caabuqa Ebola ah lagu arkay magaalada Mbandaka ee Waqooyi Galbeed, halkaas oo ay ku nool yihiin hal milyan oo qof.
Wasiirka caafimaadka Jamhuuriyadda Dimuqraadiga ee Koongo ayaa xaqiijiyay in kiis caabuqa Ebola ah lagu arkay magaalada Mbandaka ee Waqooyi Galbeed, halkaas oo ay ku nool yihiin hal milyan oo qof.
Heer cusub ayey arrintaasi galinaysaa cudurka Ebola ee haatan ka dilaacay magaalooyinka, taas oo ah xaalad ay durbaba walaac ka muujisay Hay'adda Caafimaadka Adduunka ee WHO.
Ka hor xitaa inta uusan xaqiijinin wasiirka caafimaadka ee Congo kiiskaan cusub ee xanuunka Ebola, ayaa waxaa jiray warar sheegaya in nin kasoo laabtay aas ka dhacay baadiyaha oo u kusoo laabanayay magaalada ku taalla waqooyi galbeed ee Mbandaka, laga helay xanuunka.
Ururka Caafimaadka Adduunka ee WHO ayaa sheegay in ay ka cabsi qabaan xaaladdo xun oo kiisaska xanuunka Ebola ah.
Maalintii Arbacada ee shalay in ka badan afar kun oo dawooyinka talaalka tijaabada ah ee xanuunka Ebola, ayaa  hay'adda Caafimaadka Adduunka ee WHO waxa ay gaarsiisay dalka Congo, taasi oo ah qeybtii ugu horeysay sideed kun oo dawooyin ah oo ay hay'addu horey u balan qaaday.
Wasiirka caafimaadka ee Congo, Oly Ilunga Kalenga, ayaa sheegay in barnaamij nidaamsan oo wax looga qabanayo xanuunka Ebola uu bilaaban doono maalmaha fooda inagu so ohayo.
Dawooyinka ay hay'adda WHO balan qaaday ayaa qeyb ka ahaa tijaabooyiin isku day oo soconayay xiligii uu xanuunka Ebola uu ku faafayay dalal badan oo galbeedka Afrika ah dhowr sanno ka hor.
Dadka dalka Congo iyo saraakiisha caafimaadka ee WHO ayaa doonaya in la talaallo bukaanka uu soo ritay xanuunkan Ebola iyo tiro badan oo ah dadka ay la sameeyeen xiriir sida ugu dhaqsiyaha badan.
</doc>
<doc docid='bbc_140704_ebola_meeting' lang='som' type='mono' source_url='http://www.bbc.co.uk/somali/war/2014/07/140704_ebola_meeting' term='ebola'>
Qorshaha looga hortagayo Cudurka Ebola
10 milyan oo doolar ayaa lagu isticmaali doonaa in lagu dhiso xarun lagula socon doono cudurka Ebola. xaruntaas waxa laga dhisi doonaa dalka Guinea, waxaana loo adeegsan doonaa in lagu sameeyo baaritaano iyo in lagula socdo cudurka si loo xakameeyo cudurkan.
10 milyan oo doolar ayaa lagu isticmaali doonaa in lagu dhiso xarun lagula socon doono cudurka Ebola. xaruntaas waxa laga dhisi doonaa dalka Guinea, waxaana loo adeegsan doonaa in lagu sameeyo baaritaano iyo in lagula socdo cudurka si loo xakameeyo cudurkan.
Wasiirada caafimaadka ayaa ka dalbanaya madaxweynayaasha galbeedka Afrika in ay sameeyaan wax intaasi ka badan. Waxay doonayaan in madaxda galbeedka afrika ay mudnaanta kowaad siiyaan sidii wax looga qaban lahaa cudurka Ebola marka ay ku kulmayaan Accra ee dalka Ghana, shir madaxeedkooda waddamada ECOWAS.
Waxay sidoo kale doonayaan in la kordhiyo shaqaalaha caafimaadka goobaha uu cudurkani ka jiro. Waddan kasta waxa laga doonayaa in uu lacago ku biiriyo qasnada deg dega ah ee loogu talagalay in wax looga qabto cudurka Ebola. Agaasimaha hay'adda caafimaadka ee aduunka ee WHO Dr. Lius Sambo ayaa sheegaya in hay'adiisa ay u baahantahay taageero ay ka hesho deeq bixiyaasha iyo hay'adaha caalamiga ah si ay u helaan lacagaha ay u baahan yihiin in ay wax uga qabtaan virus-ka ebola.
Waddamada uu saameeyey cudurkan ee ay ka mid yihiin Guinea, Liberia, iyo Sierra Leone ayaa sheegay in dhaqanka iyo lacag la'aan yihiin caqabadaha hortaagan in ay la tacalaan cudurkan. Kullankan oo socday laba maalmood haddana kama uusan soo bixin xal deg deg ah. Kullanka ayaa sidoo kale u saaray hay'adda WHO in ay isku dubarido dadaalada wax looga qabanayo guud ahaan waddamadan.
</doc>
<doc docid='bbc_141014_ebola_germany' lang='som' type='mono' source_url='http://www.bbc.co.uk/somali/war/2014/10/141014_ebola_germany' term='ebola'>
Qof UN u shaqaynayay ayaa Germanka Ebola ugu dhintay
Qof u shaqaynayay Qaramada Midoobay oo qaaday cudurka Ebola ayaa ku geeriyooday Germanka sida ay wararku shegayaan.
Qof u shaqaynayay Qaramada Midoobay oo qaaday cudurka Ebola ayaa ku geeriyooday Germanka sida ay wararku shegayaan.
Qofkaas ayaa lagu daweeynayay Isbitaalka Leipzig waxa uu na geeriyooday saacadihii hore ee Talaadada.
Cudurkaasi dilaacay ayaa dilay in kabadan 4,000 oo qof dadkaas oo badankoodu ay ku dhinteen Liberia, Sierra Leone, Guinea iyo Nigeria tan iyo bishii saddexaad ee sanadkan.
Hay'adda caafimaadka adduunka ayaa xanuunkan ku tilmaantay 'halistii ugu xumayd caafimad ee la arko taariikhda cusub ee adanaha'. Maraykanka iyo UK ayaa ka mid ah wadammada bilaabay in ay dadka kaga baaraan caabuqa Ebola garoomadooda diyaaradaha.
</doc>
<doc docid='bbc_150630_liebria_ebola' lang='som' type='mono' source_url='http://www.bbc.com/somali/war/2015/06/150630_liebria_ebola' term='ebola'>
Qof qaba Ebola oo lagu arkay Liberia
Todobo usbuuc kaddib markii dalka laga dhameeyay Ebola, ayaa la soo sheegayaa in qof qaba xanuunka lagu arkay Liberia.
Todobo usbuuc kaddib markii dalka laga dhameeyay Ebola, ayaa la soo sheegayaa in qof qaba xanuunka lagu arkay Liberia.
Wasiir ku xigeenka caafimaadka, Tolbert Nyenswah, ayaa sheegay in baaris lagu ogaaday wiil 17 jir ah inuu u dhintay xanuunka. Wuxuu sheegay in kooxaha ay baarayaan dhaq dhaqaaqii uu sameeyay qofkaasi maalmo ka hor dhimashadiisa. Wuxuuna faray dadka Liberia inay feejignaadaan balse aysan cabsan.
Labada dal ee galbeedka Afrika ee Guinea iyo Sierra Leone, ayaa laga soo sheegayaa inuu kordhay xanuunka isagoo ku soo aaday xilli roobaadka.
</doc>
<doc docid='bbc_141018_sierraleonebola' lang='som' type='mono' source_url='http://www.bbc.co.uk/somali/war/2014/10/141018_sierraleonebola' term='ebola'>
Sierra Leone oo Ebola koox u sameysay
Madaxweynaha Sierra Leone, Ernest Bai Koroma, ayaa magacaabay koox cusub oo jawaab qaran ah oo la tacaasha faafidda xanuunka Ebola kaas oo dalka ku dilay boqol ilaa labo boqol oo ruux.
Madaxweynaha Sierra Leone, Ernest Bai Koroma, ayaa magacaabay koox cusub oo jawaab qaran ah oo la tacaasha faafidda xanuunka Ebola kaas oo dalka ku dilay boqol ilaa labo boqol oo ruux.
Kooxda cusub ma hoos tagi doonaan wasiirka caafimaadka, waxay toos ugu warin doonaan madaxweyne Koroma. Madaxa cusub, xarunta qaran ee ka jawaabidda Ebola ee dib loo magacaabay, ayaa ah wasiirkii hore ee difaaca, Major Alfred Palo Conteh.
Hadalka ka soo baxay madaxweynaha ayaa sheegay in isbadalka uu lagama maarmaan ahaa sababtoo ah qadarta shaqo ee loo baahan si loo lala tacaalo faafidda Ebola ee Sieera Leone.
</doc>
<doc docid='bbc_war-39899813' lang='som' type='mono' source_url='http://www.bbc.co.uk/somali/war-39899813' term='ebola'>
Cudurka Ebola oo ka dillaacay Jamhuuriyadda Dimuqraadiga Kongo
Hay'adda caafimaadka adduunka ee WHO ayaa ku dhawaaqday in cudurka Ebola  uu ka dillaacay Jamhuuriyadda Dimuqraadiga Kongo. Ugu yaraan hal qof ayuu cudurkaasi ku dilay  waqooyi bari dalkaasi sida ay sheegtay hay'adda WHO.
Hay'adda caafimaadka adduunka ee WHO ayaa ku dhawaaqday in cudurka Ebola  uu ka dillaacay Jamhuuriyadda Dimuqraadiga Kongo. Ugu yaraan hal qof ayuu cudurkaasi ku dilay  waqooyi bari dalkaasi sida ay sheegtay hay'adda WHO.
Wuxuu ka dilaacay gobolka Bas-Uélé oo qiyaastii 1,000 km u jira caasimadda Kinshasa.
Wasaaradda caafimaadka ee Congo ayaa ku wargalisay  hay'adda jiritanaka baaritaan lagu sameeyay bukaanka geeriyooday.
50 ku dhimatay daadad ku dhuftay Jamhuuriyadda Dimuqraadiga Kongo
Dowladda Kongo ayaa dalbatay kaalmod deg deg ah oo lala soo gaaro si looga baaqsado inuu sii fido cudurkan.
Sanaddii 2014, ayaa Jamhuuriyadda Dimuqraadiga Congo waxaa lagu amaanay sida ay ula tacaashaan kiisas cudurka Ebola oo dalkaasi lagu arkay. 5o qof ayaa marakasi cudurkan u dhimatay.
In ka badan 11 kun oo qof ayaa u dhintay cudurka  Ebola oo ka dilaacay galbeedka Afrika sanaddii 2014 gaar ahaan dalalka Guinea, Sierra Leone iyo Liberia.
</doc>
<doc docid='bbc_war-51320048' lang='som' type='mono' source_url='https://www.bbc.co.uk/somali/war-51320048' term='ebola'>
Coronavirus: WHO oo ku dhawaaqday xaalad caafimaad oo deg-deg ah
Caabuqa cusub ee corono ayay hay'adda caafimaadka ee WHO ugu dhawaaqday inuu yahay xaalad caafimaad oo deg-deg ah oo caalami ah iyadoo oo uu xanuunkan ku sii faafaya dalalka caalamka.
Caabuqa cusub ee corono ayay hay'adda caafimaadka ee WHO ugu dhawaaqday inuu yahay xaalad caafimaad oo deg-deg ah oo caalami ah iyadoo oo uu xanuunkan ku sii faafaya dalalka caalamka.
''Sababta ugu weyn ee loogu dhawaaqay xaaladda deg-degga ah ayaanan ahayn waxa ka dhacaya shiinaha balse sababtu ay tahay sida uu xanuunka ugu sii faafaya dalalka kale.'' ayuu yiri madaxa WHO Tedros Adhanom Ghebreyesus.
Walaaca ayaa ah in caabuqa uu ku faafo dalalka aan lahayn hab caafimaad oo tayasan. Dhimashada xanuunkan ayaa haatan gaartay 170 qof.
Hay'adda ayaa sheegtay in 98 kiis laga sheegay 18 dal oo aanu Shiinaha ka mid ahayn, balse ma jirto cid ilaa haatan u dhimatay.
Inta badan kiisaska caabuqan ayaa lagu arkay dadkii ka soo safray magaalada Wuhan oo ah halkii uu markii horeba ka soo bilwoday xanuunkan dunida walaaca badan ku abuuray.
Laakinse waxaa jiray 8 kiis oo ay dadka isku gudbiyeen kuwaasi oo ka dhacay dalalka Jarmalka, Japan, Vietnam iyo Mareykanka.
Tedros Adhanom Ghebreyesus oo ka hadlayay magaalada Geneva ayaa Shiinaha ku amaanay tallaabooyinka looga hortagayo faafidda caabuqa Corona ee ay qaadeen.
Hay'adda WHO ayaa ku dhawaaqda xaalad caafimaad oo deg-deg oo caalami ah mar allaale markii ay soo baxdo xaalad caafimaad oo kheyralcaadi ah. Waxaana xanuunadaasi ka mid ahaa:
</doc>
<doc docid='bbc_141025_mali_ebola' lang='som' type='mono' source_url='http://www.bbc.co.uk/somali/war/2014/10/141025_mali_ebola' term='ebola'>
Labo jirkii Caabuqa Ebola qabtay oo geeriyootay
Dowladda Mali ayaa xaqiijisay in gabar 2-sano jir ahayd oo uu ku dhacay Ebola ay dhimatay.
Dowladda Mali ayaa xaqiijisay in gabar 2-sano jir ahayd oo uu ku dhacay Ebola ay dhimatay.
Gabardha ayaa ka soo safartay dalka Guinea, waxayna la socotay ayeeyeed xilligii lagu arkayay calaamadaha cudurka.
Wa kiiskii ugu horeeyay ee Ebola ee lagu arko dalka Mali. Waxaa la aaminsan yahay in Hooyadeed ay cudurka ugu dhimatay dalka Guinea oo ah mid ka mid ah dalalka uu sida xun u saameeyay xanuunku. Ayeydeed oo ka qeyb-gashay duugta ama aaska, ayaa markii dambe gabadhan yar u soo kaxeysay dalka Mali.
Safar 700-mile ah oo ay gashay gabadhan ayaa soo raacday gawaarida dad weynaha ayaa walaac aad u ballaaran abuuray.
Sankeeda dhiig ayaa ka socday markii gabadha lageeynayay Isbitaalka, WHO ayaa sheegtay in ay suura-gal tahay in gabadhu ay dad badan ay qaadsiisay caabuqa. In kabadan afartan qof oo ay ku jiraan 10-shaqaale caafimaad ayaa la baaray.
Balse baadi goobka dad kale oo laga yaabo in bukaanta jirkoodu ay taabteen xilligii ay safarka ku jirtay ayaa caqabad noqon karta.
Kiiskan lagu arkay Mali layaab malahan, sababtoo ah xuduudaha gobolka ayaa weli isufuran, waana caadi in ay qoysasku isaga gudbaan labo dal.
Si kastaba ha ahaatee dalalka galbeedka afrika ayaa feejignaan sare ku jira, dalalka uusan Ebola saameynina isha ayay ku hayaan inay ogaadaan kiiskaste xilli hore ayna xakameeyaan faafidda cudurka.
</doc>
<doc docid='bbc_141015_ebola_winnintherice' lang='som' type='mono' source_url='http://www.bbc.co.uk/somali/war/2014/10/141015_ebola_winnintherice' term='ebola'>
UN: 'dunidu way ku guul daraysatay xakamaynta Ebola'
Masuulka Qaramada Midoobay u qaabilsan Ebola ayaa sheegay in adduunku ku guuldaraystay dadaalkii uu ku doonayay in cudurkaasi uu ku xakameeyo, iyada oo la qiyaasayo in ay soo baxaan kumanaan kiis oo cusub oo cudurka Ebola ah bishan December.
Masuulka Qaramada Midoobay u qaabilsan Ebola ayaa sheegay in adduunku ku guuldaraystay dadaalkii uu ku doonayay in cudurkaasi uu ku xakameeyo, iyada oo la qiyaasayo in ay soo baxaan kumanaan kiis oo cusub oo cudurka Ebola ah bishan December.
Anthony Banbury ayaa Gollaha Ammaanka ee Qaramada Midoobay u sheegay 'in tartankii ay ugu jireen in ay cudurka ku xakameeyaan in uu cudurku ka raayay ama ka badiyay'
Hay'adda Caafimaadka Adduunku waxa ay sheegtay in caabuqaasi dilaacay ay u dhinteen 4,447, dadkaas badan kooduna waxa ay ku dhinteen galbeedka Afrika.
Sierra Leone, Liberia iyo Guinea ayaa ah wadammada uu waxyeelada ugu wayn u gaystay caabuqu, kaas oo bilawday bishii December ee 2013 laakiin la xaqiijiyay bishii March ee sanadkan.
</doc>
<doc docid='bbc_141128_hollande_visits_guinea' lang='som' type='mono' source_url='http://www.bbc.co.uk/somali/war/2014/11/141128_hollande_visits_guinea' term='ebola'>
Hollande oo Guinea booqanaya
Madaxwaynaha Faransiiska Francois Hollande, ayaa Maanta noqon doona Madaxwaynihii ugu horeeyay ee aan Afrikaan ahayn ee booqda qaar kamid wadamada uu ku dhuftay caabuqa Ebola, ee galbeedka Afrika.
Madaxwaynaha Faransiiska Francois Hollande, ayaa Maanta noqon doona Madaxwaynihii ugu horeeyay ee aan Afrikaan ahayn ee booqda qaar kamid wadamada uu ku dhuftay caabuqa Ebola, ee galbeedka Afrika.
Waxa uu booqanayaa dalka uu horay u gumeysan jiray Faransiiska ee Guinea.
Markii adduunku uu bilaabay in jawaab uu ka bixiyo cudurka Ebola dhawr bilood kahor, quwadaha reer galbeedka waxa ay u kala qayb sameen sidii ay u kala gumayan jireen dalalka uu xanuunkaasi saameeyay.
Britain waxa ay caawisay Sierra Leone, Maraykankana waxa uu diiradda saaray Liberia, wadankaas oo ay cagaha utaageen dad la adoonsanayay oo la xoreeyay qarnigii sagaal iyo tobanaad.
Faransiiskuna waxa u jihaystay wadanka Guinea.
Wadamada galbeedka Afrika, waxa ay aad ugu baahnaayeen in gacan loo fidiyo, sababtuna waxa ay aheyd in kumannaan qof ay dalalkaasi uga dhimanayeen caabuqa Ebola.
Waxa ayna dhinac iska dhigeen xulafaysi oo waxa ay soo dhaweeyeen caawimaada.
Ebola waxa uu ka bilawday wadanka Guinea, bilawgii sanadkan, isaga oo markii dambe kufiday xadka oo gaaray wadamada Liberia iyo Sierra Leone.
Madaxwayne Hollande waxa uu dib u eegi doonaa caawimaada caafimaad ee Faransiiska uu siiayay dalkaasi, waxaana shaki ku jirin in uu balanqaado dawo dheeri ah, arrimaha noocaas oo kale ahna waxa ay lama huraan u yihiin socdaalada noocan oo kale ah, Waxa ayna wax weyn uga dhigan tahay wadanka Guinea.
Muwaadiniinta saddexdaasi wadan ee uu aadka u saameeyay cudurka Ebola, ayaa kala kulmay faquuq inta badan wadamada aduunka.
Madaxwaynaha Guinea Alpha Conde, ayaa isaga oo hadlahaya booqashada Mr Hollande, waxa uu sheegay 'hadiiba uu halkan iman karo Madaxwayne Francois Hollande, qof kaste wuu imankaraa'.
Iyada oo ay taasi jirto hadana waxaa laga yaabaa inta badan in dadka ajaaniibta ah ay iska ilaalin doonaan booqashada melaha uu kajiro Ebola.
Balse booqashada madaxwaynaha Faransiiska waxa ay kor u qaadi doonta niyadda dawladda Guinea, oo xanuunkaasi la daalaa dhacaysa.
</doc>
<doc docid='bbc_140926_ebola_rising' lang='som' type='mono' source_url='http://www.bbc.co.uk/somali/war/2014/09/140926_ebola_rising' term='ebola'>
In ka badan 3,000 oo Ebola u dhimatay
Hay'adda caafimaadka adduunka ee magaceeda loo soo gaabiyo WHO, ayaa sheegtay in dad ka badan saddex kun oo qof ilaa hadda la ogsoon yahay in ay u dhinteen cudurka Ebola ee ka dilaacay qaar ka mid ah dalalka Galbeedka Afrika.
Hay'adda caafimaadka adduunka ee magaceeda loo soo gaabiyo WHO, ayaa sheegtay in dad ka badan saddex kun oo qof ilaa hadda la ogsoon yahay in ay u dhinteen cudurka Ebola ee ka dilaacay qaar ka mid ah dalalka Galbeedka Afrika.
Dad tiradooda lagu sheegay lix kun iyo shan boqol oo qof oo ku nool shan dal oo ku yaalla Galbeedka Afrika ayuu ku dhacay cudurkan dilaaga ah.
Dalka Liberia ayaa ah kan uu ugu saameynta badan yahay cudurka, waxaana hay'adda WHO ay sheegtay in dad ka badan 150 qof ay Liberia Ebola ugu dhinteen laba maalmood gudahood.
Tirada dadka cudurka u dhimanaya ayaa laga cabsi qabaa in ay sare u kacdo.
Hay'adda lacagta adduunka ee magaceeda loo soo gaabiyo IMF ayaa ku yaboohday lacag dhan 130 milyan oo dollar si ay dalalka Liberia, Guinea iyo Sierra Leone cudurkan wax uga qabtaan.
</doc>
<doc docid='bbc_140804_ebola_world_bank' lang='som' type='mono' source_url='http://www.bbc.co.uk/somali/war/2014/08/140804_ebola_world_bank' term='ebola'>
Ebola oo loo qoondeeyay 200m oo doolar
Bangiga Adduunka ayaa shaaciyay in uu u qorshaynayo in lacag gaaraysa 200 oo milyan oo doolarka Mareykanka ah, oo loogu talagalay gurmad deg deg ah lagu caawiyo wadammada Galbeedka Afrika, si loo xakameeyo cudurka dilaaga ah ee Ebola.
Bangiga Adduunka ayaa shaaciyay in uu u qorshaynayo in lacag gaaraysa 200 oo milyan oo doolarka Mareykanka ah, oo loogu talagalay gurmad deg deg ah lagu caawiyo wadammada Galbeedka Afrika, si loo xakameeyo cudurka dilaaga ah ee Ebola.
Tallaabadan ayaa timid maalintii koobaad ee shirweynaha madaxda Afrika iyo Mareynka ee ka dhacaya magaalada Washington.
Dhaqaalahani ayaa waxaa loo qeybin doonaa dowladaha Liberia, Sierra Leone, iyo Guinea; iyo sidoo kale Hay’adda Caafimaadka Adduunka ee WHO.
Mustaqbalka dhaw, lacagtani ayaa loo adeegsan doonaa in lagu bixiyo kharashaadka howlwadeenada caafimaadka, islamarkaana meesha laga saaro wararka ku saabsan cudurkani oo ay bulshada isla dhexmarayso, iyo in wax looga qabto baahida degdega ah ee loo qabo in dadka la xanuunsan cudurkani la geeyo goobaha caafimaadka.
Mustaqbalka fogna, lacagtani waxaa loo isticmaali doonaa in lagu caawiyo wadammada in ay kula tacaalaan saameynta dhaqaale ee uu cudurkan reebay, iyo in lagula socdo faafitaanka cudurkani.
Dhaqaalahan ayaa haatan waxaa la sugayaa in uu meelmariyo guddiga maamula Bangiga Adduunka, inkastoo saraakiishu ay sheegayaan in meelmarinta la sameyn doono xilliga ugu dhaqsaha badan oo ah todobaadkan gudahiisa.
</doc>
<doc docid='bbc_140806_barashadaebola' lang='som' type='mono' source_url='http://www.bbc.co.uk/somali/maqal_iyo_muuqaal/2014/08/140806_barashadaebola' term='ebola'>
Maxaad ka taqaan cudurka Ebola?
Cudurka Ebola ee ka dilaacay galbeedka Afric,a ayaa ilaa iyo haatan ah kan ugu halista badan.
Cudurka Ebola ee ka dilaacay galbeedka Afric,a ayaa ilaa iyo haatan ah kan ugu halista badan.
Sida laga soo xigtay Qaramada Midoobay ku dhawaad 887 qof, ayaa u dhintay cudurka,
Dhaqaatiirta, ayaa dadaalaysa in la xakameeyo cudurka saraakiisha caafimaadka dalalka Guinea, Liberia iyo Sierra Leone.
Ebola waa xanuun Virus ah oo calaamadaha lagu garan karo ay ka mid tahay: 1) Qandho deg deg ah, 2) tabardaro daran, 3) murqaha oo xanuuna 4) iyo cunaha oo xanuuna qofka. Sida laga soo xigtay hey’adda caafimaadka adduunka WHO, taasi waa marka uu bilowga yahay. Marxaladda xigta waa 1) matag isbadajoog ah, 2) fuuqbax iyo mararka qaar dhiigbax gudaha iyo dibadda ah.
Cudurka waxa uu bani'aadamku ka qaadaa markii uu la xiriiro xayawaanka qaba cudurka sida daanyeerka sida Jimbansiiga, xayawaanka kibiliga iyo gari-nuugta.
Xitaa qofka u geeriyooda Ebola meydkiisa ayaa halis ah oo cidii u dhawaata ay ka qaadi kartaa cudurka.
Muddada cudurka ku qarsan yahay jirka qofka, ayaa noqon karta inta u dhexeysa labo maalin ilaa iyo seddax todobaad, waxaana adag in la ogaado.
Cudurkan, oo ku kooban Africa ayaa hal kays, waxaa lagu arkay dalka Philippine.
Shaqaalaha caafimaadka qatar ayay ku jiraan hadii ay la macaamilaan bukaanka, iyagoon qaadan taxadar dheeraad ah oo ay uga fogaanayaan qaadista cudurka.
Sida ay sheegtay WHO cudurka Ebola ugu horeyn, wuxuu ka dilaacay tuulooyinka fog ee Africa-da dhexe iyo tan galbeed una dhaw keymaha kuleylaha.
Markii ugu horeysay waxaa lagu arkay cudurka Jamhuuriyadda Dimuqraadiga Congo (DRC) sanadkii 1976dii, kaddibna wuxuu u sii gudbay dalalka Uganda iyo Sudan.
Cudurka haatan waxa uu ka bilowday Guinea oo uusan horay uga dilaacin taasina ay ka dhigeyso mid aan caadi aheyn.
Dilaacidda cudurka Ebola ee Africa-da galbeed ee la soo saaray 4 August Xigasho: WHO.
· Guinea - 358 Dhimashada, Ku dhacay 485 ruux · Liberia - 255 Dhimashada, Ku dhacay 468 ruux. · Sierra Leone - 273 Dhimashada, Ku dhacay 646 ruux. · Nigeria - 1 Dhimashada, Ku dhacay 4 ruux.
WHO, waxay ku talineysay inaad ka fogaato xiriir aad la sameyso bukaanka cudurka Ebola. Ha taaban waxba, sida shukumaanada la wadaago kuwaasi oo noqon kara kuwa cudurka lagu kala qaado meelaha guud.
Shaqaalaha xanaanada waa inay xirtaan qalabka ka hortagga sida gloves-ka gacmaha la gashto iyo qalabka kale ee wajiga lagu xirto, waana inay joogto u dhaqaan gacmahooda.
Maxaa laga qaban karaa hadii uu cudurku igu dhaco?
Waa inaad is dadka ka fogaataa, oo aad raadsataa kaalmo caafimaad. Bukaanka wuxuu haysta fursad wanaagsan uu ku badbaadi karo hadii uu helo daawo dhaqso ah. Ma jiro wax tallaal ah inkastoo tijaabo jirto.
Bukaanada si joogto ah, ayey u fuuq-baxayaan waa inay cabaan biyaha leh cusbada ama ay xididka ka qaataan faleembo.
Dadka uu soo ritay cudurka 50% illaa iyo 60% ayaa u geeriyooda, lamana oga wax keena in dadka qaar ay ka soo kabtaan halka kuwa bandanna aysan badbaadin.
</doc>
<doc docid='bbc_141009_ebola-appeal' lang='som' type='mono' source_url='http://www.bbc.co.uk/somali/war/2014/10/141009_ebola-appeal' term='ebola'>
Dalal laga gargaarayo ebola
Madaxweynayaasha Liberia, Sierra Leone iyo Guinea oo ka socda dalalka uu sida ba'an u saameyay xanuunka Ebola ayaa codsaday in la siiiyo gargaar badan oo ka caawiya dagaalka ay kula jiraan cudurka.
Madaxweynayaasha Liberia, Sierra Leone iyo Guinea oo ka socda dalalka uu sida ba'an u saameyay xanuunka Ebola ayaa codsaday in la siiiyo gargaar badan oo ka caawiya dagaalka ay kula jiraan cudurka.
Madaxweynaha Sierra Leone, Ernest Bai Koroma, ayaa kulanka Washington ee baanka adduunka ka sheegay in dunida aysan deg deg ku filan uga jawaabeynin iyadoo caruur ay agoontoobeen dhaqaatiir iyo kalkaaliyayaalna ay geeriyoodeen.
Ku xigeenka madaxa heyadda caafimaadka adduunka (WHO), Bruce Aylward, ayaa isla kulankaasi ka sheegay in Ebola ku xoogeystay magaalooyinka waaweyn ee sadaxda dal uu cudurka saameeyay, wuxuuna ku socda xawaare sare.
Dadaalo lagu hakinayo cudurka ayaa socda. Wadanka Nigeria labo boqol oo shaqaalaha caafimaadka ayaa isu diwaangaliyay inay aadan dalalka Afrikada Galbeed uu cudurka ku dhuftay.
Wadanka Liberia doorashooyinka sanateka ayaa dib loo dhigay si uusan cudurka u faafin. Dalka Spain lix ruux ayaa la karantiilay kaddib markii la ogaaday kalkaaliso ay la xiriireen in cudurka laga helay.
</doc>
<doc docid='bbc_160114_ebola_who' lang='som' type='mono' source_url='http://www.bbc.com/somali/war/2016/01/160114_ebola_who' term='ebola'>
Cudurka Ebola oo ka dhamaaday G/Afrika
Hay'adda caafimaadka adduunka ee WHO ayaa ku dhawaaqday in xanuunka Ebola ee ka jiray galbeedka Afrika uu dhamaaday.
Hay'adda caafimaadka adduunka ee WHO ayaa ku dhawaaqday in xanuunka Ebola ee ka jiray galbeedka Afrika uu dhamaaday.
Xanuunkan safmarka ah ayaa ahaa kii ugu darnaa ee abid la arko, kaasoo dilay in ka badan 11,000 oo qof.
WHO ayaa qirtay in qaabkii loola tacaalay xanuunka uu ahaa mid aad gaabis u ah, waxayna ka digtay inay dhici karaan in mararka qaar kiis soo booddo ah in la arko.
Liberia oo ka mid ah saddexda dal ee uu aadka u saameeyay cudurkaasi ayaa la shaaciyay inuu ka dhamaaday bishii hore.
Labada dal ee kale ayaa ah Sierra Leone iyo Guinea, waxaana horay loo shaaciyay in aanuu cudurkaasi ka dhamaaday.
</doc>
<doc docid='bbc_war-45073051' lang='som' type='mono' source_url='https://www.bbc.co.uk/somali/war-45073051' term='ebola'>
Ebola oo dib uga dillaacay koongo
Fayraska Ebola ayaa mar kale dib uga dillaacay Bariga Jamhuuriyadda dimuquraadiga ah ee Koongo, waxaana la rumaysan yahay in ay ku dhinteen dad kor u dhaafaya soddon qof.
Fayraska Ebola ayaa mar kale dib uga dillaacay Bariga Jamhuuriyadda dimuquraadiga ah ee Koongo, waxaana la rumaysan yahay in ay ku dhinteen dad kor u dhaafaya soddon qof.
Wasaaradda Caafimaadka ayaa sheegaysa in kiisas cusub oo cudurkaas ah laga shakisan yahay in ay kajiraan waqooyiga gobollada Kivu iyo Ituri ee u dhow xuduudda dalka Uganda.
Waa deegaan uu ka jiro ganacsi fara badan iyo  kaamam qaxooti oo isku raran ah, hay'adda caafimaadka adduunkuna waxay sheegaysaa in ay adag tahay in la xakameeyo haddii cudurkaasi uu halkaasi ka dillaaco.
Todobaadkii hore ayay dawladdu ku dhawaaqday in xanuunkaas oo ka dillaacay waqooyi galbeed dalkaasi uu dhammaaday.
Saddex iyo soddon qof ayaa dhintay - tiradaas oo nisbo ahaan aad u yar taas oo loo aanaynayo adeegsigii guulaystay ee tallaal tijaabo ahaa.
</doc>
<doc docid='bbc_140911_ebola_gates' lang='som' type='mono' source_url='http://www.bbc.co.uk/somali/war/2014/09/140911_ebola_gates' term='ebola'>
Hay'adda Gates ayaa malaayiin ku deeqday
Hay'adda Bill and Melinda Gates, ayaa ku deeqday konton milyan oo doolar si wax loogaga qabto cudurka Ebola ee ku dhuftay qaybo ka mid ah galbeedka Afrika.
Hay'adda Bill and Melinda Gates, ayaa ku deeqday konton milyan oo doolar si wax loogaga qabto cudurka Ebola ee ku dhuftay qaybo ka mid ah galbeedka Afrika.
Ninka hogaaminaya dadaalka Qaramada Midoobay ee wax looga qabanayo dilaacidda cudur kaasi ayaa BBC u sheegay in cudurku uu si isa soo taraysa uga sii darayo, isla markaasna in cudurka la xakameeyo ay dadaal dheer qaadan doonto.
</doc>
<doc docid='bbc_141222_imf' lang='som' type='mono' source_url='http://www.bbc.co.uk/somali/war/2014/12/141222_imf' term='ebola'>
Hay'adda Lacagta ee IMF oo la eedeeyay
Cilmi Baarayaal Britain jooga ayaa sheegay in laga yaabo isbadaladii ay u ololaynaysay Hay'adda Lacagta Adduunka ee IMF in ay gacan ka gaystay in uu si aad ah ugu fido caabuqa Ebola wadamada Galbeedka Afrika.
Cilmi Baarayaal Britain jooga ayaa sheegay in laga yaabo isbadaladii ay u ololaynaysay Hay'adda Lacagta Adduunka ee IMF in ay gacan ka gaystay in uu si aad ah ugu fido caabuqa Ebola wadamada Galbeedka Afrika.
Waxa ay sheegeen in nidaamyada caafimaadka ee wadamada Guinea, Sierra Leone iyo Liberia in ay wiiqeen shuruudaha ay IMF ku xirtay wadamadaasi ee ahaa in ay yareeyaan kharash garaynta. Afhayeen u hadlay IMF ayaa diiday in arimahaasi ay is khuseeyaan.
</doc>
<doc docid='bbc_150117_afcon_2015' lang='som' type='mono' source_url='http://www.bbc.co.uk/somali/war/2015/01/150117_afcon_2015' term='ebola'>
Tartamada AFCON oo maanta bilaabanaya
Tartamada ciyaaraha qaramada Afrika ayaa maanta ka bilaabanaya dalka Equatorial Guinea.
Tartamada ciyaaraha qaramada Afrika ayaa maanta ka bilaabanaya dalka Equatorial Guinea.
Ciyaarahan ayaa markii hore la filaayay inay ka dhacaan dalka Morocco, balse dhammaadkii sanadkan ayey diideen kaddib markii ay ka baqeen xanuunka Ebola in uu ku faafo dalkooda.
Ciyaarta lagu furayo tartamada ciyaaraha qaramada Afrika oo dhexmari doonto dalka Martigelinaya ee Equatorial Guinea iyo Congo Brazaville ayaa ka dhicidoonta magaalada ugu wayn ee Bata.
Hoteellada oo aad u buuxsamay oo aan laga heleynin qolal la seexo iyo adeegyada kale oo ciriiri ah ayaa walaac badan abuuraya ka hor ciyaaraha.
Arrintan ayaa dalka Equatorial Guinea uu u hayaa cudurdaar, sababtoo ah dalkan yar ee qaniga ku ah saliidda ayaa todobo isbuuc ugu diyaar garooway inuu martigeliyo tartamada ciyaaraha kubadda cagta ee Afrika.
Afar garoon ayaa lagu ciyaarayaa kulamada, labo ka mid ah waxay ku yaallaan magaalooyiin yaryar oo ku dhow xuduudda dhanka bari halkaas oo laga keeno cawska garoomada la dhigo.
Layrarka ama nalalka iyo kuraasta ayaa la geliyay garoomadaasi, halkaasi oo mid ka mid ah kooxaha ay ku sheegtay inay la mid tahay guryaha bulshada.
Way ka fogtahay dhameystirnaan, waxaa soobaxaya cabashooyiin, balse xiriirka kubadda cagta ee Afrika ayaa ku baaqaya dulqaad.
Guddigan ayaa diiday codsi ahaa in dib loo dhigo qabashada ciyaaraha kaddin markii Morocco ay diiday inay martigeliso.
Weli waxa ay ku niyadsan yihiin go’aankaasi oo aysan weligood ka shalayndoonin.
</doc>
<doc docid='bbc_war-49356143' lang='som' type='mono' source_url='https://www.bbc.co.uk/somali/war-49356143' term='ebola'>
Warkii toddobaadkan ugu wanaagsanaa caalamka ee dad badan ka farxiyay
Muddo tobannaan sano ah, caabuqa cudurka Ebola ayaa cabsi badan ku hayay dad badan oo ku nool caalamka, tira yar oo uu cudurkaas ku dhacay ayaa ka badbaaday.
Muddo tobannaan sano ah, caabuqa cudurka Ebola ayaa cabsi badan ku hayay dad badan oo ku nool caalamka, tira yar oo uu cudurkaas ku dhacay ayaa ka badbaaday.
Balse hadda waxaa muuqata in taas ay is badeshay, ka dib markii seynisyahanada ay ku dhawaqeen talaal tijaabo ah oo la siinayo dadka qaba cudurka Ebola ee ku sugan dalka Jamhuuriyadda Dimuqraadiga ee Congo, waxayna taas sare u sii qaaday rajadii laga qabay in dadka qaba cudurka Ebola ay ka badbadaan.
Daraasad la sameeyay ayaa muujineysa in ku dhawaad boqolkiiba 90 dadka qaba cudurka ay ka caafimaadi karaan caabuqaas, haddii marka hore ee uu cudurka haleelo la siiyo daawadan waxtarka leh.
Barafasoor Jean Jacques Muyembe, oo ah isuduwaha ka jawaabidda xaaladaha cudurka Ebola ee dalka DRC ayaa ku dhawaaqay arrintan, isagoo sheegay in dhawaan cudurka laga hortagi doona, lana daaweyn doona dadka uu ku dhaco, wuxuuna tijabada cusub ku tilmaamay "warka ugu wanaagsan sanadkan".
"Aad ayaa ugu faraxsanahay arrintaas, waxaana 40 sano oo nolosheyda ka mid ah ka fikirayay sidii aan u daweyn lahaa caabuqa Ebola, marka tani waa guul aan gaaray", ayuu yiri Jean oo la hadlayay BBC-da.
Daraasadda la xiriirta cudurkan ayaa laga sameeyay dalka DRC oo ay cudurkan ugu dhinteen 1,800 oo qof tan iyo bishii Agosto ee sannadkii hore.
Tijaabooyinka ayaa bilawday bishii Nofembar ee sannadkii hore, waxayna xilligaas ahaayeen afar daawo oo kala duwan. 700 oo qof ayaa loo shaqaaleysiiyay la tacaalidda cudurkan, waxaana natiijada dadkii ugu horeeyay oo gaaraya 499, lana siiyay daawadaas ay yihiin dad la garanaya.
Dr Muyembe oo ka mid ah dhaqaatiirta ku hawlan daweynta cudurkan ayaa sheegay in laba ka mid ah daawooyinka oo loo yaqaano REGN-EB3 iyo mAb114,  ay yihiin kuwa si adag uga hortaga caabuqa Ebola.
Daawooyiinkan waxay ka mid yihiin kuwa adkeeya difaaca jirka, kuwaas oo loo qalabeeyay inay ka hortagaan caabuqa keena cudurka Ebola.
Qaar ka mid ah dadkii la siiyay dawada REGN-EB3 ee la sheegay inay daweyso Ebola, waxay ka faa'ideen in khatartooda ay hoos u dhacday 29 boqlkiiba, marka loo eego kuwii aan daawooyinka helin ee ay khatartoodu gaartay 60-67 boqolkiiba.
Sidoo kale dawada kale ee ah mAb114  ayaa la sheegay in ayaduna ay hoos u dhigeyso khatarta cudurka boqolkiiba 34.
Balse arrintan la yaabka leh ayaa ah in dawada la hindisay ay boqlkiiba 6 hoos u dhigtay dadka halista cudurka uu ku yar yahay, kuwaas oo horay loo siiyay dawada REGN-EB3, halka marka la siiyay dawada kale ee mAb114 ay yareysay khatarta boqolkiiba 11.
"Waa muhiim, sababtoo ah Ebola wax dawo ah malahan, wax talaal ahna na horay uma lahayn, marka tani waa war wanaagsan," ayuu yiri Dr Muyembe.
Joojinta cudurka Ebola
Dr Muyembe oo ka mid ah dhaqaatiirtii ogaaday cudurkan sannadkii 1976 ayaa intaa raaciyay in bukaanadii la siiyay dawoyiinka xojiya awooda jirka ay xaaladdooda ku soo hagagtay saacad gudaheed, waxaana uu hoosta ka xariiqay in dawadaas ay tahay mid daweyso cudurka, balse aysan ahayn mid ka hor tagta cudurka Ebola, laba asbuuc gudaheedna uu caabuqaas ka baxayo dhiigga qofka qaba.
"Waa in aan taxadarnaa, si aysan bukaanada gacanta ugu dhigin dawada dareeraha ah. Daweynta waa mid lagaga hortagayo caabuqa, mana ahan tallaal", ayuu yiri.
Natiijada kama dambeysta ah ee dawooyiinka tijaabada ah ayaa la filayaa bilaha Septembar iyo Oktobar ee sannadkan. Khubarada caafimmaadka ayaa sidoo kale sheegay in helitaanka dawooyinka cusub ay gacan ka geysaneysan doonaan sidii loo joojin lahaa faafidda caabuqa oo fara ba'an ku haya dad badan oo ku nool qaaradda Afrika.
"Saameynta waa mid kheyrul caadi ah, sababtoo ah dadku way ka soo horjeesteen dawada cudurka Ebola, waxayna xarumaha lagu daaweeyo u aqoonsadeen inay yihiin meelo lagu dhinto," Sidaas waxaa BBC-da u sheegay Dr Muyembe.
"Ma arki karaan dad halkas aadaya, ka dibna dib ugu laabanaya qoysaskooda iyo bulshadii ay ka yimaadeen, waxaa ugu wacan dawada la hirgeliyay, marka waa in meesha laga saraa qaabka uu cudurka ku faafi karo", ayuu raaciyay.
Dhaqaatiirta ku sugan Magaalada Goma oo ku taala xadka dalalka Uganda iyo Rwanda waxay dhowaanahan la tacaalayeen sidii xal loogu heli lahaa cudurkaas.
Maalmo kahor, hooyo iyo ilmo yar oo ay dhashay oo ka badbaaday cudurka Ebola ayaa dib loogu celiyay halkii ay deganaayeen, ka dib markii loo arkay in laga daweeyay cudurka.
Esperance Nabintu iyo canugeeda oo hal sano jir ah waxaa laba asbuuc kahor la geeyay isbital, si looga daweeyo cudurka oo horay u galaaftay nolosha seygeeda.
"Ilaahay ba ku mahdinayaa", ayay tiri, "waxan la xanuunsanaa cudurka Ebola, balse hadda waa la iga daweeyay, inkastoo ninkeyga uu u dhintay, sababtuna waxay ahayd in xarumaha lagu daweeyo cudurka la geeyay xilli dambe".
Waxay intaas ku dartay in cudurka Ebola uu wali jiro, "jirkeyga ayaa ka dareemay cudurkan, waa dilaa balse si dhaqsi leh ayaa loo daweyn karaa."
</doc>
<doc docid='bbc_140701_ebola_westafrica' lang='som' type='mono' source_url='http://www.bbc.co.uk/somali/war/2014/07/140701_ebola_westafrica' term='ebola'>
Afrika: Cudurka Ebola oo laga Shirayo
Hay'adda caafimaadka aduunka ee magaceeda loo soo gaabsho WHO ayaa dalka Ghana ku marti-gelinaysa kulan deg deg ah oo ku saabsan sidii wax looga qaban lahaa faafida cudurka halista ah ee EBOLA ee ka dilaacay galbeedka Afrika.
Hay'adda caafimaadka aduunka ee magaceeda loo soo gaabsho WHO ayaa dalka Ghana ku marti-gelinaysa kulan deg deg ah oo ku saabsan sidii wax looga qaban lahaa faafida cudurka halista ah ee EBOLA ee ka dilaacay galbeedka Afrika.
Saraakiisha caafimaadka oo ka socda 11 waddan ayaa magaalada Accra ee Ghana ku kulmaya, waxayna ka tashanayaan sidii loo soo afjari lahaa mushkiladan.
Wasiirada caafimaadka ee saddexda waddan ee uu cudurkan ka jiro ayaa waxa ku biiraya saraakiisha caafimaadka ee waddamada deriska la ah ee Ivory Coast, Mali, Guinea Bissau iyo senegal.
Kullankan oo dhacaya maanta oo arbaca ah waxa sidoo kale lagu casuumay Uganda, DRC Congo Gambia. Dhamaan waddamadan ayaa waxa loo aqoonsaday in ay cudurkan Ebola uu halis ku yahay.
Ebola waa mid ka mid ah cudurada ka dhasha virus-ka oo dunida dhibaato ba'an ku haya waayo si dhaqsa ah ayuu u dilayaa qofkii uu ku dhoco.
Khubarada caafimaadka ayaa sheegaya in sababta uu sida dhaqsada ah ugu faafayo galbeedka afrika in ay tahay cabsida ay dadka ka muujinayaan cudurka iyo dadka qaar oo aan aaminsanayn ama dafirsan jiritaanka cudurkan.
Qaar ka mid ah bulshooyinka ayaa bukaanada uu ku dhoco cudurka ku dhax haya xaafadaha halkii ay ka geyn lahayeen isbitaalada, arrintaas oo sabab u ah in cudurka uu fido.
Sababta kale ayaa waxay tahay in dadka kunool waddamadan ay si xor ah isaga kala gooshaan xuduudaha arrintaas oo fududenaysa in viruska uu u kala gudbo waddamada.
Hay'ada WHO ayaa in ka badan 150 khabiir u dirtay galbeedka afrika bilooyinkii la soo dhaafay si ay isugu deydo In ay joojiso cudurkan.
Balse waxay hay'addu sheegaysaa in loo baahanyahay in la helo dadaal siyaasadeed oo ay muujiyaan waddamada gobolka si loo xaqiijiyo in la cirib tiro virus-kan.
</doc>
<doc docid='bbc_160318_ebola_guinea' lang='som' type='mono' source_url='http://www.bbc.com/somali/war/2016/03/160318_ebola_guinea' term='ebola'>
Ebola oo markale lagu arkay dalka Guinea
Laba qof ayaa laga helay cudurka Ebola dalka Guinea, kaddib ku dhowaad 3 bil oo dalkaasi aan lagu arkin xanuunkaasi.
Laba qof ayaa laga helay cudurka Ebola dalka Guinea, kaddib ku dhowaad 3 bil oo dalkaasi aan lagu arkin xanuunkaasi.
Labada bukaan waxaa lagu daaweynayaa xarun caafimaad oo ku taalla koofurta dalkaasi.
Goobta dadkan laga helay waxay ku dhowdahay meeshii 2 sano ka hor, markii ugu horeysay lagu arkay cudurka caalamka looga dhawaaqay kii ugu xumaa.
Waxaa la fahamsanyahay in seddax qof oo kamid ah qoyska labadan bukaan ay dhowaantan u dhinteen xanuun lahaa calaamadaha Ebola.
Dowladda waxa ay sheegtay in deegaankooda hadda la karantiilay, tallaalna deegaankaasi laga billaabay si looga hortago halista.
Hay’adda caafimaadka adduunka ee WHO waxa ay ka digtay kiisaas isku xigxiga oo Ebola ah, maadaama caabuqa uu ku haray jirka qaar kamid ah bukaanada ka badbaday.
Labada dal ee deriska la ah ee Liberia iyo Sierra Leone ayaa laga soo sheegayaa kiisas cusub kaddib markii looga dhawaaqay inuu xanuunkaasi ka dhammaaday.
Laakiin tani waxay dhabarjab weyn ku tahay dagaalka socda weli eek a dhanka ah Ebola.
</doc>
<doc docid='bbc_160114_serraleone' lang='som' type='mono' source_url='http://www.bbc.com/somali/war/2016/01/160114_serraleone' term='ebola'>
Ebola oo markale lagu arkay Sierraleone
Wararka ka imanaya dalka Serraleone ayaa sheegaya in la helay qof u dhintay cudurka Ebola
Wararka ka imanaya dalka Serraleone ayaa sheegaya in la helay qof u dhintay cudurka Ebola
Hadalkan ayaa soo baxaya maalin ka dib markii WHO ay sheegtay  in Ebola uu ka dhamaaday dalal galbeedka Afrika
Saraakiisha caafimaadka ayaa sheegaya in qofkan bukaanka ah uu dhintay, lana ogaaday inuu cudurkaasi sababsaday
Dalka Serraleone ayaa ka mid ahaa wadamadii uu aafeeyey cudurka Ebola oo kumanaan qof dilay
</doc>
<doc docid='bbc_141019_ebola' lang='som' type='mono' source_url='http://www.bbc.co.uk/somali/war/2014/10/141019_ebola' term='ebola'>
Madaxweynaha Liberia oo ka digtay Ebola
Madaxweynaha Liberia, Ellen Johnson Sirleaf, ayaa ka digtay dhammaan da'yarta Africa inay qatar ugu jiraan inay ku lumaan masiibo dhaqaale oo ay sababtay cudurka Ebola, iyadoo dalag aanan la helin, suuqyada iyo xuduudahana ay xirmeen.
Madaxweynaha Liberia, Ellen Johnson Sirleaf, ayaa ka digtay dhammaan da'yarta Africa inay qatar ugu jiraan inay ku lumaan masiibo dhaqaale oo ay sababtay cudurka Ebola, iyadoo dalag aanan la helin, suuqyada iyo xuduudahana ay xirmeen.
Warqad ay BBC-da heshay ayey ku codsatay in dalalka oo dhan ay ka kaalmeeyaan la dagaalnka faafidda Ebola, waxayna sheegtay in dunida oo dhan ay tahay inay daneyso dagaalka Ebola.
Qaramada Midoobay ayaa sheegtay inay qaadaneyso hab mideysan oo caalami ah oo looga hortago Ebola, taas oo lagu diyaariyay intii uu socday kulan afarta maalin ee ka dhacayay xarunta Ghana ee Accra.
</doc>
<doc docid='bbc_141017_ebolamsf' lang='som' type='mono' source_url='http://www.bbc.co.uk/somali/war/2014/10/141017_ebolamsf' term='ebola'>
MSF oo weli qaadeysa culeyska Ebola
Hey'adda MSF ayaa sheegtay ballanqaadyadii kaalmo ee dhawaan iyo geynta shaqaale galbeedka Africa inaysan wax sameyn ah ku yeelan xanuunka safmarka ee Ebola.
Hey'adda MSF ayaa sheegtay ballanqaadyadii kaalmo ee dhawaan iyo geynta shaqaale galbeedka Africa inaysan wax sameyn ah ku yeelan xanuunka safmarka ee Ebola.
Msf- oo ah ururka ugu weyn ee la tacaalaya Ebola- ayaa sheegay inay tahay wax lagu qoslo in mutadawaciinteeda ay weli qaadayaan culeyska.
Xoghayaha guud ee QM Ban Ki-moon ayaa sameeyey yabooh kale oo deg deg ah uu ku raadinayo deeq gacan ka geysan karta la dagaalanka cudurka dilaaga ah ee Ebola.
Waxa uu sheegay in qeylodhaan uu diray bishii hore uu ku baaqay in gargaar hal bilyan oo dollar beesha caalamka ay ugu deeqdo sanduuqa Ebola, uu helay oo kaliya boqol kun oo doolar. Deeq bixiyayaasha ayaa siiyay afar million oo doolar hey'adaha kale ee QM iyo ururada gargaarka. Dhinaca kale WHO ayaa ku dhawaaqday in Ebola uu ka dhamaaday Senegal.
</doc>
<doc docid='bbc_141023_ebolacompansation' lang='som' type='mono' source_url='http://www.bbc.co.uk/somali/war/2014/10/141023_ebolacompansation' term='ebola'>
Magdhaw la siinayo shaqaalaha Ebola
Dowladda Guinea ayaa bilowday bixinta magdhow la siinayo qoysaska dadkii u geeriyooday ayagoo caawinayay bukaanada Ebola.
Dowladda Guinea ayaa bilowday bixinta magdhow la siinayo qoysaska dadkii u geeriyooday ayagoo caawinayay bukaanada Ebola.
Qaraabada in ka badan 40 dhakhtar, kalkaaliyayaal, xamaaliyayaal iyo kuwa kale ayaa midkiiba heli doona 10kun oo doolar. Badi shaqaalaha caafimaadka ayaa geeriyooday markii ay qaadeen xanuunka Ebola ayagoo daaweynayay ama caawinayay kuwa kale.
Qoysaska 8 ruux oo ay dileen dadka deegaanka ayagoo sameynayay iskuday ay kaga wacyigalinayeen dad Ebala ayaa heli doona magdhaw.
Safmarka Ebola wuxuu dilay in ka badan afar kun iyo sideed boqol oo ruux isagoo ka bilaabmay Guinea.
</doc>
<doc docid='bbc_140823_ebola_british_citizen' lang='som' type='mono' source_url='http://www.bbc.co.uk/somali/war/2014/08/140823_ebola_british_citizen' term='ebola'>
Qof British oo uu ku dhacay Ebola
Qof u dhashay Britain oo ku nool dalka Sierra Leone ayaa laga helay Caabuqa Ebola.
Qof u dhashay Britain oo ku nool dalka Sierra Leone ayaa laga helay Caabuqa Ebola.
Waaxda caafimaadka ee Dalkaasi ayaa xaqiijiyey arrintaasi.
Tan iyo bishii Maarso in ka badan 1,400 oo qof ayaa ugu dhintay cudurkaasi Dalalka Galbeedka Afrika.
Waxa go'aan laga gaari doonaa in bukaankan loo duuliyo Britain iyo in kale.
Afar waddan oo ku yaala Galbeedka Afrika ayuu ka jiraa haatan cudurka Ebola, in ka yar kala bar dadka uu cudurkan ku dhacay ayaa ka badbaaday.
</doc>
<doc docid='bbc_150710_ebola_cases' lang='som' type='mono' source_url='http://www.bbc.com/somali/war/2015/07/150710_ebola_cases' term='ebola'>
Kiisas cusub oo ah cudurka Ebola
Hirar cusub oo cudurka Ebola ah ayaa laga helay todobaadkii hore meel ka baxsan caasimadda, ilaa hadda lama hayo halka uu ka soo askumay.
Hirar cusub oo cudurka Ebola ah ayaa laga helay todobaadkii hore meel ka baxsan caasimadda, ilaa hadda lama hayo halka uu ka soo askumay.
Bukaanada ugu dambeeyay, ayaa ah wiil iyo gabar ka yimid Nedowein, waana halka markii hore laga soo sheegay kiiskan cusub.
Warkan ma aha mid ay la yaabeenn maamulka dalkaasi.
Dhowr qof, ayaa horayba loo karantiilay kaddib markii lagu arkay calaamado muujinaya cudurka Ebola.
Inta badan dadka waxa ay xiriir la yeesheen wiil jira 17-sanno oo dhintay.
Dad kale oo badan ayaa la karantiilay, kooxda gurmadka ayaa baadigoob ugu jira kiisas cusub oo caabuqan ah.
Kooxaha gurmadka ayaa ku kalsoon in ay haystaan waxa loo baahan yahay in lagu koontaroolo cudurka oo looga hortago in uusan ku faafin qaybaha kale ee dalka.
Balse halka uu ka yimid kiiskan cusub lama oga.
Xukuumadda ayaa baaraysa in Eey dhintay uu sababsaday cudurka iyo in kale.
Dhinaca kale, dhamaan afarta bukaanka ah ayaa lagu dawaynayaa magaalada Monrovia.
Liberia, Sierra Leone iyo Guinea ayaa ku soo waramaya in ay arkeen todobaadkii hore sodon kiis oo cusub oo cudurka Ebola ah.
</doc>
<doc docid='bbc_160411_us_zika' lang='som' type='mono' source_url='http://www.bbc.co.uk/somali/war/2016/04/160411_us_zika' term='ebola'>
Mareykanka oo walaac ka muujiyay Zika
Saraakiil sare oo Mareykanka u qaabilsan caafimaadka ayaa sheegaya in saameynta cudurka Zika uu ka ballaaran yahay sidii markii hore la moodayay.
Saraakiil sare oo Mareykanka u qaabilsan caafimaadka ayaa sheegaya in saameynta cudurka Zika uu ka ballaaran yahay sidii markii hore la moodayay.
Viruskan ayaa waxaa gudbisa kaneecada, waxaana la tuhunsan yahay inuu xiriir la leeyahay dhibaato dhanka maskaxda ah oo ku dhacda ilmaha uurka ku jira.
Saraakiisha caafimaadka ayaa sheegay in tallaalka ugu horeeya ee tijaabada ah uu diyaar noqonayo bisha September.
Saraakiisha caafimaadka ee Mareykanka ayaa sheegay in ay waxbadan oo cabsi leh ka barteen cudurka Zika.
Waxa ay sheegeen inuu xiriir weyn la leeyahay dhibaatooyin dhowr ah oo ay la kulmaan haweenka xaamilka ah.
Dr Ann Schuchat oo ka tirsan xarunta ka hortaga iyo xakameynta cudurada ayaa sheegtay in kaneecada gudbisa cudurka Zika ay hadda gaartay 30 gobol oo Mareykanka ah, loona baahan yahay in la isu diyaariyo ka hor inta uusan faafin.
Warka wanaagsan ayaa ah in tallaalka ugu horeeya ee cudurkan la filayo bisha September, waxaana hadda la hayaa 15 daawo oo la arkay in ay wax ka tarayaan viruska.
Maamulka madaxweyne Obama ayaa adeegsanaya lacag kasoo hartay ololihii ka dhanka ahaa cudurka Ebola si loogu adeegsado cilmi baarista Zika.
Balse lacagtaasi ayaa ah qeyb yar oo ka mid ah ku dhawaad 1.9 bilyanka dollar ee laga codsaday Congress-ka Mareykanka si howshaasi loo qabto.
Saraakiisha caafimaadka ayaa sheegay in hadda aan kiisas badan oo Zika ah lagu arkin Mareykanka, balse waxa ay ka digeen in uu ku dhici karo boqolaal kun oo qof oo ku nool jasiiradda Puerto Rico.
</doc>
<doc docid='bbc_140813_canada_ebola' lang='som' type='mono' source_url='http://www.bbc.co.uk/somali/war/2014/08/140813_canada_ebola' term='ebola'>
Canada oo dawada Ebola ku deeqaysa
Dawladda Canada waxa ay sheegtay in ay ku deeqayso dawo tijaabo ah oo cudurka Ebolaha ah taas oo lagu dawayn karo kun qof, si ay gacan uga gaysato la dagaalanka lagula jiro cudurkaasi oo Galbeedka Afrika ka dilaacay.
Dawladda Canada waxa ay sheegtay in ay ku deeqayso dawo tijaabo ah oo cudurka Ebolaha ah taas oo lagu dawayn karo kun qof, si ay gacan uga gaysato la dagaalanka lagula jiro cudurkaasi oo Galbeedka Afrika ka dilaacay.
Arintaasi waxa ay timid ka dib mar kii Hay'adda Caafimaadka Adduunku ay sheegtay in ay anshaxa waafaqsantahay in dawooyin aan horay banii'aadam loogu tijaabinin in loo adegsado bukaanada qaba cudurka Ebolaha.
Si kastaba ha ahaatee, khuburada waxa ay sheegeen in dawada Zmapp ay xadidantahay ayna wakhti qaadanayso in dawooyin kale oo noocaas ah la soo saaro.
In kabadan hal kun oo qof ayaa u dhintay tan iyo intii uu cudurkani dilaacay.
Canada waxa ay sheegtay in ay Hay'adda cafimaadka Adduunka ay ugu deeqayso dawadaasi oo siddeed boqol ilaa kun qof lagu dawayn karo, si ay ugu isticmaasho Galbeedka Afrika, dawooyinkaas waxaa lagu tijaabiyay xayawaanka oo kali ah.
Si kastaba ha ahaatee waxa ay sheegeen in ay la hari doonaan qayb yar oo ka mid ah dawada si ay cilmi baaris ugu sameeyaan amaba u isticmaalaan hadii Canada gudaheeda looga baahdo.
</doc>
<doc docid='bbc_141212_ebola_sierra_leone' lang='som' type='mono' source_url='http://www.bbc.co.uk/somali/war/2014/12/141212_ebola_sierra_leone' term='ebola'>
Ebola oo hal isbuuc 100 qof ku dilay deegaan yar
Hay’ada caafimaadka aduunka ee WHO ayaa ka digtay xaaladda degmada Kono oo 100 qof ay ugu dhinteen cudurka Ebola muddo 11cisho ah, taas oo ay walaac badan ka muujiyeen shaqaalaha xarumaha caafimaadka ee maxaliga ah oo aanan waxbadan ka qabin Karin arrintaasi.
Hay’ada caafimaadka aduunka ee WHO ayaa ka digtay xaaladda degmada Kono oo 100 qof ay ugu dhinteen cudurka Ebola muddo 11cisho ah, taas oo ay walaac badan ka muujiyeen shaqaalaha xarumaha caafimaadka ee maxaliga ah oo aanan waxbadan ka qabin Karin arrintaasi.
Koox ka kooban dowladda Sierra Leone, hay’ada caafimaadka aduunka iyo xarunta xakameynta cudurada faafa ee dalka Mareykanka ayaa waxa ay ogaadeen in xaalada halkaasi ay sii xumaaneyso, iyadoo in kabadan 16 deegaan oo ka tirsan degmadaasi uu saameeyay cudurka.
Agaasimaha ka hortaga iyo xakameynta cudurada ee dalkaasi, Dr Amara Jambai ayaa sheegay in hadda aanan wax badan laga ogeyn xaalada degmada kono.
Deegaankaas oo ah meesha laga qodo macdanta dheemanka ah ayaa la sheegayaa in hanaankeeda caafimaadka uu yahay mid aad u liita, waxaan halkaa ka shaqeeya hal aambalaas oo ku mashquulsan ka qaadida dadka bukaanka ah degmadaasi iyadoo ay wadooyinkana aad u xun yihiin.
Isla gaarigaas ambalaaska ah ayaa sidoo kale loo isticmaalaa in lagu qaado dhiigaga bukaanada si loogu soo baaro degmooyin kale.
Degmada ayaanan laheyn meel dadka lagu daweeyo ama qalab lagu ogaan karo qofka in uu qabo cudurka ebola iyo in kale.
Isbitaalka ugu weyn degmadaasi ayaa marmarka qaar waxaa loo isticmaalaa in la jiifiyo bukaanada qaba cudurkaasi.
Madaxa hoggaamiya dhaqameedka ee halkaasi oo sidoo kalana gudoominaya howlagalka looga soo horjeedo cudurka Ebola ayaa sheegay in qalab la’aantaasi jirta awgeed in bukaana badan ay ugu dhintaan guryaha cuduro kale ayaga oo ka cabsi qaba haddii ay tagaan isbitaalka in uu ku dhaco cudurka Ebola.
Madaxa ugu sareeya degmadaasi Paul Saquee ayaa sheegay in xaaladda ay aad u xumayd balse caawimaad ay ka heleen degmada dariska la ah ee Kenema oo u soo dirtay laba aambalaas.
Hay’ada bisha cas ayaa sidoo kale soo bandhigtay in bukaanada ay ka soo qaadi doonto degmadaasi oo ay geeyn doonto xarumaha daweynta ee Kenema.
</doc>
<doc docid='bbc_140906_ebolasierra' lang='som' type='mono' source_url='http://www.bbc.co.uk/somali/war/2014/09/140906_ebolasierra' term='ebola'>
Hab cusub oo lagu xakameynayo ebola
Heyadda MSF ayaa walaac ka muujisay in ka badan saddax maalin oo karantiil guud ah oo looga dhawaaqay dalka Sierra Leone, taasi oo laysugu dayayo in lagu hakiyo faafidda Viruska cudurka Ebola.
Heyadda MSF ayaa walaac ka muujisay in ka badan saddax maalin oo karantiil guud ah oo looga dhawaaqay dalka Sierra Leone, taasi oo laysugu dayayo in lagu hakiyo faafidda Viruska cudurka Ebola.
Hey'adda ayaa sheegtay in waaya araganimada ay u leeyihiin karantiilka aysan tani gacan ka geysaneynin in la xakameeyo cudurka Ebola iyadoo taas ku dambeyneyso in dadka is qariyaan sidaasina uu cudurka ku sii fido.
Ganacasatada Sierra Leone ayaa dhaliilay tallaabadan iyagoo sheegay inay nolol maalmeedkooda burburineyso saddaxda maalmood oo karantiilka ah.
In ka badan labaatan kun ayaa la daadgureyn doonaa si loo xoojiyo saddax maalin oo bandow ah oo bilaabmeysa dhamaadka bishan.
</doc>
<doc docid='bbc_150208_afcon_final' lang='som' type='mono' source_url='http://www.bbc.co.uk/somali/war/2015/02/150208_afcon_final' term='ebola'>
Ivory Coast oo ku guuleysatay koobka Afrika
Xulka Ivory Coast ayaa ku guuleystay koobka Qaramada Afrika, kaddib markii ay gool ku laad uga badiyeen xulka Ghana.
Xulka Ivory Coast ayaa ku guuleystay koobka Qaramada Afrika, kaddib markii ay gool ku laad uga badiyeen xulka Ghana.
Ivory Coast ayaa ku badisay 9-8 gool ku laad, waxaana goolka guusha u dhaliyay goolhayahooda Boubacar Barry.
Waa markii labaad oo ay Ivory Coast koobkan ku guuleysato, iyada oo kii ugu horeeyay qaaday sanadkii 1992-dii, markaas oo ay Ghana uga badisay gool ku laad.
Tartanka koobka Qaramada Afrika ee sanadkan ayaa waxaa marti geliyay dalka Equatorial Guinea, kaddib markii dalka Morocco uu ka baaqsaday marti gelinta, sababo la xiriira cabsi uu ka qabo cudurka Ebola.
</doc>
<doc docid='bbc_war-45040588' lang='som' type='mono' source_url='https://www.bbc.co.uk/somali/war-45040588' term='ebola'>
Kiisas horleh oo xanuunka Ebola ah oo laga helay dalka Congo
Hay'adda caafimaadka adduunka ee WHO ayaa bilaawday inay shaqaale iyo agab caafimaad geeyso dalka Jamhuuriyadda Dimuqraadiga ee Congo oo laga soo sheegay kiisas horleh oo cudurka Ebola
Hay'adda caafimaadka adduunka ee WHO ayaa bilaawday inay shaqaale iyo agab caafimaad geeyso dalka Jamhuuriyadda Dimuqraadiga ee Congo oo laga soo sheegay kiisas horleh oo cudurka Ebola
Madaxa xaaladaha degdega ah ee Hay'adda caafimmaadka adduunka ee WHO Peter Salama ayaa sheegay in caqabada ugu weyn ay noqon doonto sidii lagu ogaan lahaa tirada dadka ee qaba xanuunka, madaama halka uu cudurku ka dilaacay ay tahay deegaan ay colaad ka jirto.
Heer cusub ayey arrintaasi galinaysaa cudurka Ebola ee haatan ka dilaacay magaalooyinka, taas oo ah xaalad ay durbaba walaac ka muujisay Hay'adda Caafimaadka Adduunka ee WHO.
Laba bilood ka hor ayay ahayd markii xukumadda Koongo  xaqiijisay in kiis caabuqa Ebola ah lagu arkay magaalada Mbandaka ee Waqooyi Galbeed, ee halkaas oo ay ku nool yihiin hal milyan oo qof.
Tani iyo 1976 waa marki lixaad uu cudurka Eboolaha uu ka dillaaco Jamhuuriyadda Dimuqraadiga ee Kongo.
Cudurka Ebola ayaa la aaminsan yahay inuu si xowli ah uu u faafo dadkuna ay ka qaadaan hilibka fiidmeerta ee dlkaasi Kongo si weyn looga cuno
</doc>
<doc docid='bbc_141225_ebolaxayirad' lang='som' type='mono' source_url='http://www.bbc.co.uk/somali/war/2014/12/141225_ebolaxayirad' term='ebola'>
Sierra Leone: Xayiraad Ebola soo saartay
Dowladda Sierra Leone ayaa kaga dhawaaqday ugu yaraan sedax maalmood oo xayiraad ah waqooyiga dalka taas oo qeyb ka ah dadaalkeeda ay ku xakameyneyso safmarka Ebola.
Dowladda Sierra Leone ayaa kaga dhawaaqday ugu yaraan sedax maalmood oo xayiraad ah waqooyiga dalka taas oo qeyb ka ah dadaalkeeda ay ku xakameyneyso safmarka Ebola.
Afhayeen ayaa sheegay dukaamada iyo suuqyada inay xirnaan doonaan iyadoo gaadiidka aan fasaxa haysan loo ogolaaneyn wadooyinka.
Isu imaatinka diimaha ayaa la joojiyay inkastoo masiixiyiinta loo ogolaaday inay maanlinta ciidooda u dabaal dagaan.
Sierra Leone waa dalkii ugu darnaa ee galbeedka Afrika uu cudurka ka dilaaco kaasi oo in ka badan sagaal kun oo kiisas Ebola ah laga helay, waxayna WHO ka digtay in caabuqa uu weli si daran u fidayo.
</doc>
<doc docid='bbc_160120_ebola' lang='som' type='mono' source_url='http://www.bbc.com/somali/war/2016/01/160120_ebola' term='ebola'>
Heshiis talaal  Ebola oo la saxiixay
Hayadda Gavi ee talaalka, ayaa la saxiixay heshiis shan milyan oo dollar shirkada daawooyinka ee Merck, si ay u helaan daawada talaalka Ebola ee la tijaabinayo.
Hayadda Gavi ee talaalka, ayaa la saxiixay heshiis shan milyan oo dollar shirkada daawooyinka ee Merck, si ay u helaan daawada talaalka Ebola ee la tijaabinayo.
Heshiiskan, ayaa Merck ay samayn doontaa saddex boqol oo kun ee daawada talaalka oo diyaar noqonaya tijaabo bilaha soo socda.
Talaalka ayaan wali ogolaansho lama siin isticmaalkeeda, laakiin tijaabo lagu sameeyay sanadkii hore ayaa lagu helay inay ku fiican tahay inay ka hortagto Ebola.
</doc>
<doc docid='bbc_war-42512705' lang='som' type='mono' source_url='http://www.bbc.co.uk/somali/war-42512705' term='ebola'>
Waa kuma George Weah, madaxweynaha cusub ee Liberia?
George Weah waxa uu ku dhashay magaalo  isku raran ah oo ka tirsan magaalada caasimadda ah ee Manrovia, halkaas oo markii dambe uu ka aaday qaaradda Yurub halkaas oo ka noqday ciyaaryahan caan ah, kadibna hadda ayuu noqday madaxweynaha dalka Liberia.
George Weah waxa uu ku dhashay magaalo  isku raran ah oo ka tirsan magaalada caasimadda ah ee Manrovia, halkaas oo markii dambe uu ka aaday qaaradda Yurub halkaas oo ka noqday ciyaaryahan caan ah, kadibna hadda ayuu noqday madaxweynaha dalka Liberia.
Haddabe sidee ayuu halkan kusoo gaaray George Weah?
Magaalada yar ee uu ku koray Weah waxaa lagu magacaabaa Clara, waxayna Manrovia u jirtaa meel loo soconayo saacad iyo bar marka baabuur la wato.
Weah ayaa waxaa halkan geeyay waalidkiis si uu ula noolaado ayaydiis, xiligaas waalidkiis waxa ay ku noolaayeen degmada Grand Kru oo ah meelaha ugu faqrisan.
Taariikhdaas faqrinimada ayaa taageerayaashiisa agtooda uu uga noqday qof halyay ah oo aad u dadaalay.
Isaga oo yar ayuu bilaabay ciyaaraha kubbadda cagta, dadaal badan oo uu sameeyay ayuu ku gaaray heer ah in uu ka tago Clara, noloshiisana isbadal ku sameeyo.
Xitaa waxa uu dhexda uga tagay iskuulka si uu horumar uga gaaro kubbadda cagta, go'aankaas oo ahaa mid uu ku bullaalay, balse dhibaatooyin u keenay markii uu damcay in uu u tartamo xilka madaxtinimada.
Mustaqbalka George Weah waxa uu is badalay kadib markii tabobare Arsene Wenger uu ku arkay isaga oo ka dheelaya dalka Cameroon.
Maamulaha ayaa markii kadib Weah geeyay Yurub, halkaas oo uu u saftay kooxaha AS Monaco, Paris Saint Germain, AC Milan, Chelsea, Manchester City iyo Olympique Marseille.
Intii uu waqtiga socday, Weah waxa uu qaanadaha armaajadiisa ka buuxsaday abaalmarino kala duwan oo ay ka mid tahay abaalmarinta ciyaaryahanka sanadka ee FIFA iyo abaalmarinta Ballon d'Or sanadkii 1995-kii.
Balse waligiis ma uusan halmaamin dalkiisii hooyo, kaas oo markaas ku jiray dagaal sokeeye oo ay ku dhinteen dad gaaraya 250,000 qof.
Mararka qaarkood jeebkiisa ayuu lacagta ka bixin jiray si xulka qaranka Liberia ay ugu safraan ciyaaraha dibedda.
Weah waa muusigiiste hibo leh, wuxuuna mihnadda muusiga iyo heesaha ku laabtay sanadkii 2014-kii, xiligaas oo isaga oo kaashanaya fanaaniin reer Ghana uu soo saaray heeso uu kaga digayo cudurka Ebola.
Waxyaabahan yaryar ee uu sameeyay ayaa aad loo xusuustaa illaa iyo maanta.
Mar ayuu noqday danjiraha hay'adda carruurta adduunka ee UNICEF, wuxuuna ka qeybqaatay arrimaha samofalka.
Madaxweynihii hore ee Liberia Charles Taylor ayaa mar uga shakiyay in uu doonayo kursigiisa madaxnimo kadib markii uu Weah diiday in uu ookiyaalka iska bixiyo xili labada nin ay kulmayeen.
Malaha taas waa uu ku saxnaa Taylor, Mr Weah ayaa sameeyay xisbiga CDC waxyar ka hor doorashooyinkii 2005-tii.
Wariyaha BBCda ee Jonathan Paye-Layleh ayaa sheegay in uu dareemay in damaca Weah ee ah goolka ugu dambeeyo ee uu rabo in uu dhaliyo uu yahay in uu noqdo madaxweynaha Libera markii uu la kulmay sanadkii 2004-tii, magaalada Manrovia.
Waxa uu xiligaas ahaa danjiraha UNICEF, shaqadiisana waxa ay ahayd in uu ku dhiirogaliyo da'yartii dagaalamaysay in ay hubka dhigaan.
Weah ayaa markii uu saxaafadda la hadlay kadib wariyaha ku yiri "waxaa la gaaray xiligii dadka yaryar ee dalkan ay hormuud ka noqon lahaayeen".
Inkasta oo uusan Weah si cad u sheegin in uu madaxnimo damaacinayo, haddane sidii uu u hadlayay ayaa laga garan karay waxa maankiisa ka guuxaya.
"Sidaasi darteed maanan la yaabin markii sanad kadib aan maqlay in uu Weah isu sharaxay madaxweynenimada" ayuu yiri wariyaha BBC-da.
Balse markii uu tartan la galay haweenayda kasoo baxday jaamacadda Harvard Ellen Johnson Sirleaf, waxaana dhacday in aqoon la'aantiisa iyo qibrad yaridiisa ay ka dhigtay in si sahlan looga guuleysto.
Mid ka mid ah wargeysyadii xiligaas soo baxay ayaa ciwaan bogga hore kusoo qoray far waaweyn oo ah 'Caanimo v/s Aqoon', oo loola jeedo in ay tartamayaan qof caan ah (Weah) iyo qof aqoon leh (Sirleaf).
Sirleaf ayaa markii guuleysatay, waxayna xilka qabatay labo xili .
Wariyaha BBC-da waxa uu Weah ku tilmaamay nin shucuurtiisa ay hagto oo waraysiyada bixiya marka uu isagu rabo in uu saxaafadda la hadlo, balse aanan inta badan ogolaanin wareysiyada marka laga doonto.
Sanadkii 2007-dii ayuu sheegay in uu dhameeyay dugsi sare, afar sano kadibna waxa uu ka qalin jabiyay jaamacad, isaga oo qaatay shahaadada maamulka ganacsiga oo uu ka qaatay jaamacadda DeVry ee gobolka Florida.
Sanadkii 2014-kii ayaa loo doortay xildhibaan ka tirsan Aqalka Sare ee Liberia, isaga oo kasoo galay gobolka Montserrado oo ay qeyb ka tahay magaalada caasimadda ah ee Manrovia.
Isla sanadkaas ayuu u tartamay madaxweyne ku xigeenimada Liberia, balse kuma uusan guuleysanin.
Sanadkii 2016-kii ayuu ku dhawaaqay in uu markale isu sharaxayo xilka madaxtinimada, taas oo ay dadka aad u jecleysteen.
</doc>
<doc docid='bbc_140815_who_ebola' lang='som' type='mono' source_url='http://www.bbc.co.uk/somali/war/2014/08/140815_who_ebola' term='ebola'>
WHO: Waa la yareystay halista Ebola
Hay'adda caafimaadka aduunka ee WHO ayaa sheegeysa in shaqaalaheeda ay arkeen cadeymo muujinaya in tirada dadka lagu soo waramay in ay u dhinteen ama cudurka Ebola uu ku dhacay, aanay ka turjumeyn heerka ay gaarsiisan tahay Mushkiladan.
Hay'adda caafimaadka aduunka ee WHO ayaa sheegeysa in shaqaalaheeda ay arkeen cadeymo muujinaya in tirada dadka lagu soo waramay in ay u dhinteen ama cudurka Ebola uu ku dhacay, aanay ka turjumeyn heerka ay gaarsiisan tahay Mushkiladan.
Warbixin ay soo saartay ayaa hay'ada waxa y ku sheegtay in loo baahnaa in laqaado talaabooyin qeyru caadi ah.
Haseyeeshee hay'adda caafimaadka aduunka ee WHO waxa ay sheegtay in ay yartahay qatarta ah in cudurkani la isugu gudbiyo diyaaradaha lagu safro iyo in hawada la isku qaadsiiyo.
Waxa ay intaa ku dartay WHO in la filayo in cudurkani uu sii socdo in muddo ah.
Caqabadaha lala kulmayo ayaa waxa ay ku tilmaantay in ay ka mid yihiin in meelaha uu ka jiro cudurkan ay yihiin meelo ay ka jiraan saboolnimo xad dhaaf ah, hanaan caafimaad oo aanan shaqeneyn iyo tirada dhaqaatiirta oo aad u yar iyo cabsi aad u badan.
Dalka Nigeria laba qof ayaa dhintay kaddib markii ay cabeen biyo lagu qasay cusbo iyadoo ay soo baxeen warar la isla dhexmarayey oo sheegayey in biyaha cusbada lagu qasay ay qofka ka difaaci karaan Ebola.
Weriyaha BBC-da Ishaaq Qaalid ayaa sheegay in dadka ay isdhaafsanayeen fariimaha telefoonka la isugu diro oo dadka kula talinayey in ay cabaan kuna qabeystaan biyaha lagu qasay cusbada.
</doc>
<doc docid='bbc_160128_zika' lang='som' type='mono' source_url='http://www.bbc.com/somali/war/2016/01/160128_zika' term='ebola'>
Zika oo ku faafaysa adduunka
Saddex ilaa afar milyan oo qof ayaa qaadi doona viruska Zika, sida ay sheegtay Hayadda Caafimaadka Adduunka ee WHO.
Saddex ilaa afar milyan oo qof ayaa qaadi doona viruska Zika, sida ay sheegtay Hayadda Caafimaadka Adduunka ee WHO.
Dadka intooda badan  ayaan isku arkayn calaamado, laakiin ilamaha uurka  ku jira ayuu maskaxda ka saamaynayaa.
Agaasimaha WHO Dr Margret Chan ayaa sheegtay Zika inay ka gudubtay qatar fudud oo ay noqotay qatar laga walwalo.
Waxay abaabushay gudi deg deg ah oo qaabilsan Zika kadib markii ay ku faaftay waddamo badan.
Waxay kulmi doonaan Isniinta si go'aan looga gaaro in Zika loola dhaqmo si degdeg ah oo caalami ah.
Markii ugu danbaysay ee lagu dhawaaqay xaalad deg deg ah oo caalami ah waxay ahayd markii uu ka dilaacay cudurka Ebola Galbeedka Afika oo ay ku dhinteen in kabadan 11,000 oo qof
</doc>
<doc docid='bbc_160521_world_bank_funding' lang='som' type='mono' source_url='http://www.bbc.co.uk/somali/war/2016/05/160521_world_bank_funding' term='ebola'>
Lacag loo qoondeeyay la tacaalidda cudurada faafa
Bangiga adduunka yaa ku dhawaaqay mashruuc dhaqaale oo deg deg ah oo gaarsiisan 500 oo milyan oo doolar oo loogu talagalay in si deg deg ah wax looga qabto masiibooyinka cudurada caalamka.
Bangiga adduunka yaa ku dhawaaqay mashruuc dhaqaale oo deg deg ah oo gaarsiisan 500 oo milyan oo doolar oo loogu talagalay in si deg deg ah wax looga qabto masiibooyinka cudurada caalamka.
Iyada oo iskaashi lala sameynayo hay’adda caafimadka adduunka ee WHP ayaa mashruucaasi dhaqaale waxa uu lacago siin doonaa waddamada saboolka ah iyo hay’adaha caalamiga ah si wax looga qabto cudurada faafa ee ka dillaaca waddamadaasi.
Madaxa bangiga adduunka ayaa sheegay in mashruucani cusub uu jawaab u yahay sida gaabiska ah ee waddamada deeq bixiyayaashu ay uga jawaabeen cudurka Ebola, kaasi oo uu sheegay in uu ahaa masiibo beesha caalamka aysan u diyaar garoobin.
</doc>
<doc docid='bbc_140907_obama_ebola' lang='som' type='mono' source_url='http://www.bbc.co.uk/somali/war/2014/09/140907_obama_ebola' term='ebola'>
US:Ciidamo ka hortagaya cudurka Ebola
Madaxweyne Obama ayaa sheegay in dalkiisa uu ka fikirayo in ciidamo uu u diro galbeedka Afrika, si ay gacan uga geystaan ladagaalanka cudurka Ebola.
Madaxweyne Obama ayaa sheegay in dalkiisa uu ka fikirayo in ciidamo uu u diro galbeedka Afrika, si ay gacan uga geystaan ladagaalanka cudurka Ebola.
Obama oo la hadlay telefishinka NBC ayaa sheegay in milatariga dalkiisa ay sameyn lahaayeen xarumo karantiil iyo gaarsiinta qalab caafimaada, iyadoo sidoo kale ciidamadaasi ay sameyn lahaayeen ilaalinta badqabka shaqaalaha caafimaadka ee ka kala imaanaya daafaha dunida.
Madaxweyne Obama ayaa waxa kale oo uu sheegay in hadii xitaa ciidamadiisa la geeyo dalalka uu cudurkan saameeyey, ay ku qaadaneyso bilooyin wax ka qabashada faafida cudurka.
Hay’ada dhakhaatiirta aan xuduuda laheyn ee MSF oo iyadu hormuud ka ah ka hortaga faafida cudurkan, ayaa ku celcelisay in shaqaalaha gargaarka iyo kuwa hay’ada caafimaadka aduunka ee WHO aanay keligood wax ka qaban karin joojinta faafida cudurka Ebola.
MSF ayaa sheegtay in wadamada qaniga ah ay wax ka badli karaan waxa ka socda guddaha dalalka ay dhibaatadu ka taagan tahay.
Madaxweyne Obama ayaanan wax faahfaahin ah ka bixin wakhtiga ay suuragalka tahay in ciidamadiisa la geeyo galbeedka Afrika.
Laakiin waxaanan shaki ku jirin in ay tahay mid si wanaagsan loo soo dhaweyn lahaa hadii qorshe noocaas oo kala ah uu meel maro.
</doc>
<doc docid='bbc_141022_ebola_serum_treatment' lang='som' type='mono' source_url='http://www.bbc.co.uk/somali/war/2014/10/141022_ebola_serum_treatment' term='ebola'>
WHO oo tijaabinaysa dawada Ebola
Hay’adda Caafimaadka Aduunka ee WHO ayaa sheegaysa in lagu daaweyn karo bukaanada uu ku dhacay cudurka Ebola, qeyb ka mid ah dhiiga bukaanadii ka badbaaday cudurka.
Hay’adda Caafimaadka Aduunka ee WHO ayaa sheegaysa in lagu daaweyn karo bukaanada uu ku dhacay cudurka Ebola, qeyb ka mid ah dhiiga bukaanadii ka badbaaday cudurka.
Hay’addu, waxay sheegtay in todobaadyadda soo socda la gaar siin doono waddamada Galbeedka Afrika, daawooyin laga soo saaray dhiiga dadka ka badbaaday cudurka.
Sarkaal sare oo ka tirsan WHO oo la yiraahdo Marie Paule Kieny ayaa sheegtay in sheybaaro laga sameyn doono dalka Liberia.
Liberia waa wadanka dadka ugu badan uu ku laayey cudurkaasi.
Sheybaaradaas ayaa waxa loo adeegsan doonaa in lagu soo saaro dhifaacaha jirka ee ka dhashay dhiiga qofka ka badbaaday cudurka Ebola.
Difaacasaasi jirka ayaa waxa kaddib loo rogayaa daawo lagu daaweeyo dadka uu cudurka ku dhacay.
WHO ayaa sidoo kale sheegaysa in si dhaqsa ay u doonayso in ay ku hormariso laba talaal oo la rumaysanyahay in ay gacan ka geysan karaan in laga hortago cudurka.
Haddii loo arko in talaalku yahay mid ammaan ah oo wax tar leh, waxa markaasi la qorsheynayaa in si tijaaba ah
ah loogu isticmaalo Galbeedka Afrika bisha January ee sanadka soo socda.
Balse weli ma cada mudada ay qaadan doonto in la soo saaro talaal dabooli kara baahida jirta.
In kabadan 4,500 oo qof ayaa ilaa imika galbeedka Afrika ugu dhintay cudurka Ebola.
</doc>
<doc docid='bbc_141128_francophone' lang='som' type='mono' source_url='http://www.bbc.co.uk/somali/war/2014/11/141128_francophone' term='ebola'>
Dalalka Faransiiska ku hadla oo shiraya
Waxaa maanta caasimada dalka Senegal ee Dakar ka furmaya shir madaxeedkii 15-aad ee ay yeelanayaan hoggaamiyayaasha dalalka ku hadla afka Faransiiska.
Waxaa maanta caasimada dalka Senegal ee Dakar ka furmaya shir madaxeedkii 15-aad ee ay yeelanayaan hoggaamiyayaasha dalalka ku hadla afka Faransiiska.
Madaxda ka qeyb gali doonta shir madaxeedkan ayaa waxaa ka mid ah hoggaamiyaha kumeel gaarka ah ee dalka Burkina Faso, Michel Kafando, oo markii ugu horreysay safar dibadda ah u baxay, tan iyo markii la doortay 17-kii bishan.
Shir madaxeedka ayaa lagu dooran doonaa xoghayaha guud ee uu yeelanayo ururka ay dalalkaasi ku mideysan yihiin.
Waxaa xilkaasi hayay 12-kii sano ee lasoo dhaafay madaxweynihii hore ee dalka Senegal, Abdou Diouf.
Waxaa hadda sharraxan 5 musharax, kuwaasi oo doonaya in ay xilka kala wareegaan Abdou Diouf.
Waxaa musharixiintaasi ugu cadcad madaxweynihii hore ee Burundi, Pierre Buyoya iyo nin Canada u dhashay oo lagu magacaabo Michaëlle Jean.
Xoghayaha guud ee cusub ayaa waxaa horyaalo shaqo culus oo ah in uu qaabeeyo jahada ururka La Francophonie ee dhowrka sano ee soo socda.
Ururka ayaa sanadihii lasoo dhaafay si weyn galaangal ugu lahaa siyaasadaha dalalka xubnaha ka ah, waxaana uu goob joogayaal u diray doorashooyin ka dhacayay dalal ka tirsan oo Afrika ku yaalla.
La Francophonie ayaa ku talla jira in uu sameysto hannaan dhaqaale oo u gaar ah, waxaana shir arrimaha dhaqaalaha ku saabsan uu ururka yeelan doonaa labada maalmood ee ugu horreeya bisha December.
Shir madaxeedka ayaa la filayaa in laga soo saaro qaraar ku aaddan la dagaalanka cudurka Ebola.
</doc>
<doc docid='bbc_151229_gini' lang='som' type='mono' source_url='http://www.bbc.com/somali/war/2015/12/151229_gini' term='ebola'>
Ebola waa uu ka dhamaaday dalka Gini
Dadka dalkaasi Gini ayaa u diyaargaroobaya dabaaldaga warkan ku saabsan inauu cudurkii ebolaha ka dhamaaday dalkooda.
Dadka dalkaasi Gini ayaa u diyaargaroobaya dabaaldaga warkan ku saabsan inauu cudurkii ebolaha ka dhamaaday dalkooda.
Qaar badan oo ka mid ah dadkan ayaa sheegaya in warkani uu u yahay farxdaa sanadkan cusub ee 2016-ka.
Iyadoo madaxweyne Alpha Conde uu hada bilaabayo xilka madaxweynenimada markii labaad.
Balse waxaa weli adag in la iloobo 2083 qof oo cudurkaasi uu dilay iyo waliba saamaynta uu ku reebay dadka.
Sida UNICEF ay sheegtay waxaa uu cudurka agoonteeyey 6220 caruur ah oo waayay waalidiintooda.
Kuwii ka badbaaday cudurkana waxay la noolyihiin cuqdad ama dareen uu cudurkan ku reebay
La dagaalanka cudurkan waxuu aha amid adag dalka Gini dadka qaarna waxay aaminsan yihiin inuu ahaa aafo kale.
Sida dowlada Gini ay sheegayso cudurkan ebolaha xitaa waxuu waxyeeleyey qorshooyinkii dowlada ee xarumaha caafimaadka.
Waxaa sidoo kale uu dhaawac soo gaaray mashaariic ay damacsanayd dowlada madaxweyne alpha Conde
Xitaa dowlada waxay qabtay in dhaqaale la’aanta dalkaasi la soo darastay ay sabab u tahay ebolaha dilaacay waxaan akor looqaaday miisaniyada caafimaadka
</doc>
<doc docid='bbc_140828_who_ebola' lang='som' type='mono' source_url='http://www.bbc.co.uk/somali/war/2014/08/140828_who_ebola' term='ebola'>
WHO: 20 kun ayaa khatar ugu jirta Ebola
Hay'adda Caafimaadka Adduunka ee WHO ayaa ka digtay in cudurka Ebola ee ka dilaacay galbeedka Afrika uu ku dhici karo illaa iyo 20 kun oo qof ka hor inta aan si buuxda loo xakameyn.
Hay'adda Caafimaadka Adduunka ee WHO ayaa ka digtay in cudurka Ebola ee ka dilaacay galbeedka Afrika uu ku dhici karo illaa iyo 20 kun oo qof ka hor inta aan si buuxda loo xakameyn.
Illaa iyo hadda, waxaa la diwaangaliyey 3000 oo qof in uu cudurkaasi ku dhacay tan iyo amrkii uu dilaacay. WHO waxa ay sheegeysaa in laga yaabo  in tirada ay intaa ka badantahay.
In kabadan 1500 oo qof ayaa illaa iyo hadda ugu dhintay cudurkaasi waddamada Liberia, Sierra Leone iyo Guinea. Ugu yaraan,5 qof ayaa ugu dhintay cudurkaasi, magaalada ugu weyn dalka Nigeria ee Lagos.
WHO waxa ay ka dalbatay shirkadaha diyaaradaha in ay dib u billaabaan duulimaadka gobalka. WHO waxa ay sheegtay in duulimaadka la hakiyey uu saameyn ku yeeshay la dagaalanka cudurka.
Wasiirada caafimaadka waddamada galbeedka Afrika ayaa maanta ku shiraya Waddanka Ghana. Waxa ay kawada hadlayaan sidii loo joojin lahaa faafida cudurkan.
</doc>
<doc docid='bbc_140914_liberia_sacks' lang='som' type='mono' source_url='http://www.bbc.co.uk/somali/war/2014/09/140914_liberia_sacks' term='ebola'>
Liberia oo casilaad sameysay
Madaxweynaha Liberia, Ellen Johnson Sirleaf, ayaa xilka qaadis ku sameysay toban mas'uul oo ka tirsan dowladdeeda, kaddib markii ay dib ugu soo laaban waayeen dalka cudurka oo uu ka dilaacay cudurka Ebola.
Madaxweynaha Liberia, Ellen Johnson Sirleaf, ayaa xilka qaadis ku sameysay toban mas'uul oo ka tirsan dowladdeeda, kaddib markii ay dib ugu soo laaban waayeen dalka cudurka oo uu ka dilaacay cudurka Ebola.
Madaxweyne Sirleaf ayaa ku eedeysay mas'uuliyiinta in aanay ka fikirin musiibada dalka ku habsatay.
Madaxweynaha Liberia ayaa bil ka hor ugu baaqday saraakiisha dowladdeeda ee safarrada dibada ugu maqan, in ay dalka dib ugu soo laabtaan si ay gacan uga geystaan la dagaalanka cudurka Ebola.
Madaxweynaha ayaa hadda shaacisay magacyada 10 mas'uul oo ay sheegtay in aanay weli dalka ku soo laaban isla markaana aanay wax cudur daar ah muujin.
War qoraal ah oo ay soo saartay dowladda Liberia ayaa lagu sheegay in tobankaasi mas'uul xilalka laga qaaday.
Waxaa mas'uuliyiinta xilalka laga qaaday ka mid ah sideed wasiir ku xigeen.
Ku dhowaad kala bar dadka u dhintay cudurka Ebola ee horraantii sanadkan ka dilaacay dalal ka tirsan Galbeedka Afrika ayaa u dhashay dalka Liberia.
Madaxweyne Sirleaf ayaa lagu soo warramayaa in ay baaq u dirtay Madaxweyne Obama si uu gacan uga geysto la dagaalanka cudurka Ebola ee dalka Liberia.
</doc>
<doc docid='bbc_141113_ebola_who_report' lang='som' type='mono' source_url='http://www.bbc.co.uk/somali/war/2014/11/141113_ebola_who_report' term='ebola'>
Tirada dadka u dhintay Ebola oo korortay
Hay’adda caafimaadka adduunka ee WHO ayaa sheegaysa in tirada dadka u dhintay Ebola ay gaartay 5160, iyadoo 14,000 oo kiisna la xaqiijiyay.
Hay’adda caafimaadka adduunka ee WHO ayaa sheegaysa in tirada dadka u dhintay Ebola ay gaartay 5160, iyadoo 14,000 oo kiisna la xaqiijiyay.
Warbixinta ugu dambeysay ee WHO ayaa soo jeedineysa in tirada kiisaska cusub ay hoos u dhacday qeybo ka mid ah dalalka Guinea iyo Liberia, balse ay weli sii socoto xowliga uu ugu fidayo dalka Sierra Leone.
Dhanka kale, WHO aya sheegeysa in kiisas hor leh iyo dad dhimanayo ay ka jirto dalka deriska la ah ee Mali, halkaas oo kiiskii ugu horeeyay lagu arkay bishii hore.
Waxaa jiro calaamado muujinaya in dagaalka lagu yareynayo Ebola uu waxtar yeeshay.
Deegaanka Lofa ee dalka Liberia, hadda hoos ayey u dhacday dadka qaadaya caabuqa. Balse, meelaha kale muuqaalka rajada aad ayey u hooseysaa.
Caasimadda dalka Sierra Leone ee Freetown, WHO ayaa sheegaysa in Ebola uu aad ugu fidayo.
Hay’adda ayaa tilmaamtay in baahida dhaqaalaha lagu yareenayo cudurka inaan weli laga jawaabin oo aan la bixin.
19 ka mid ah 53-da xaramaha caafimaad ee la qorsheeyay ayaa shaqeynaayo, iyadoo loo baahnaa 370 qof in loo tababaro duugta dadka u dhinta Ebola, waxaana shaqeynayo 140 ka mid ah dadkaasi.
Dhanka kale seddaxda qof ee cusub ee Mali ugu dhimatay Ebola ayaa aad looga walbahaarsan yahay.
Kiisaskan cusub xiriir lama lahan kii ugu horeeyay ee dalkaasi lagu arkay, kaas oo ahaa gabar laba sano jir ahayd oo booqatay ehelkeeda ku sugan Guinea dibna ugu noqotay Mali.
Balse kaas oo kale, kiisaska cusubna waxa ay dalkaasi ka galeen dhanka dalka Guinea, iyadoo dhammaan dadkaasi ay ku safreen gawaarida dad waynaha.
WHO ayaa sheegeysa inay weli rajeyneyso in Mali ay xaddidi karto tirada kiiisaska Ebola.
Hase yeeshee, waxay u baahan tahay in si degdeg ah loo raadiyo dhammaan dadka xiriirka la yeeshay kuwa u dhintay Ebola.
</doc>
<doc docid='bbc_141102_ebola' lang='som' type='mono' source_url='http://www.bbc.co.uk/somali/war/2014/11/141102_ebola' term='ebola'>
Dadka qaadaya Ebola oo kordhaya
Mid ka mid ah hayadaha gargaarka ee caalamiga ayaa ka digtay in tirada cusub ee dadka Ebola qaadaya ay si dhaqso u kordhayso dalka Sierra Leone, oo ka mid ah saddexda waddan ee galbeedka Afrika ee uu aad u sameeyay cudurka.
Mid ka mid ah hayadaha gargaarka ee caalamiga ayaa ka digtay in tirada cusub ee dadka Ebola qaadaya ay si dhaqso u kordhayso dalka Sierra Leone, oo ka mid ah saddexda waddan ee galbeedka Afrika ee uu aad u sameeyay cudurka.
Madaxa Save the Children, Justin Forsyth, ayaa sheegay in cabsi badan ay ka jirto gobolka. Justin Forsyth, oo booqanaya Sierra Leone ayaa BBC u sheegay in dadaalka gargaarka uu bilaabayo inuu saamayn ku yeesho dadka.
Wuxuu ku baaqay in loo baahan yahay wacyi galin badan si looga hortago cudurka inuu faafo, gaar ahaan sidii dadka loogu sheegi lahaa inaysan dhaqin maydka intaysan duugin.
</doc>
<doc docid='bbc_150301_sleone' lang='som' type='mono' source_url='http://www.bbc.co.uk/somali/war/2015/03/150301_sleone' term='ebola'>
Sierra Leone: Karantiilka madaxweyne ku xigeenka
Samuel Sam-Sumana, ayaa sheegay in uusan dadka la xidhiidhi doonin mudo kow iyo labaatansano ah. Dhanka kalana dawladda ayaa dib u soo celiyay xayiraadihii waddanka ka jiri jiray qarkood kiisaska la xaqiijiyay ee Ebolaha awgood.
Samuel Sam-Sumana, ayaa sheegay in uusan dadka la xidhiidhi doonin mudo kow iyo labaatansano ah. Dhanka kalana dawladda ayaa dib u soo celiyay xayiraadihii waddanka ka jiri jiray qarkood kiisaska la xaqiijiyay ee Ebolaha awgood.
Dawladda ayaa sheegtay in ay aad ugaga walaacsan yihiin kiisaska cusub ee sii kordhaya, kuwaas oo badankooda lala xidhidhiyay dadka dhinaca badda ka soo galaya. Sidaas daraadeedna waxa ay sare u qaadeen baadhitaanka lagu samaynayo doomaha iyo maraakiibta, waxa ayna mamnuuceen in maraakiibta ay habeenkii baxaan.
Waxaa sidoo kale la xadiday dadka loo ogolyahay in ay Tagaasi adeegsan karaan. Waxaana sidoo kale la soo bandhigay baadhitaan taxadar leh oo caafimaad oo wadanka oo dhan laga fulinayo.
Dhamaadkii sanadkii hore waxaa jiray rajo laga qabay in la soo afjari doono kiisaska cusub ee dalka Sierra leone, laakiin arrintaasi waa ay isbadashay. Hay'adda caafimaadka adduunkuna waxa ay sheegaysaa in aysan wali ogayn sababta ay arrintaasi ku dhacday.
</doc>
<doc docid='bbc_140724_ebola_nigera' lang='som' type='mono' source_url='http://www.bbc.co.uk/somali/war/2014/07/140724_ebola_nigera' term='ebola'>
Cudurka Ebola oo Nigeria lagu arkay
Caasimada dalka Nigeria ee Lagos, waxaa baaritaan lagu sameeyay nin laga shakiyay kaddib markii lagu arkay astaamaha cudurka dilaaga ah ee Ebola.
Caasimada dalka Nigeria ee Lagos, waxaa baaritaan lagu sameeyay nin laga shakiyay kaddib markii lagu arkay astaamaha cudurka dilaaga ah ee Ebola.
Haddii ninkaasi laga helo cudurka, waxa uu noqonayaa kiiskii ugu horreeyay ee lagu arko Nigeria.
Tan iyo bishii Febraayo ee sanadkan, dad ka badan 600 oo qof ayaa galbeedka Afrika ugu dhintay cudurka Ebola.
Ninka oo ah 40 jir ah una dhashay dalka Liberia ayaa Lagos soo gaaray Axadii lasoo dhaafay, waxaana la sheegay in uu xannuunka soo ritay ka hor inta aanan cisibtaalka loo la cararin.
Markii cisbitaalka la geeyay ayaa dhakaatiirtu waxa ay galiyeen qol gooni ah, iyadoo laga cabsi qabay in uu qabo cudurka dilaaga ah ee Ebola.
Waxaa baaritaan lagu sameynayaa dhiiga ninkan, waxaana dhiig laga qaadey loo diray shaybaarka ay ha'yadda caafimaadka adduunka ku leedahay caasimada Senegal ee Dakar.
Bukaanka ayaa lagu soo warramayaa in xaalladiisu ay degan tahay balse uu weli ku jiro karantiil.
La taliyaha dhanka caafimaadka ee maamulka gobolka Lagos, Yewande Adesina, ayaa sheegay in dowladda aysan dhayalsaneynin kiiskan, oo ay ula tacaaleyso sidii iyada oo Ebola lagu arkay Nigeria.
Qaar ka mid ah dadka Nigeria ayaa ka walaacsan sida ay cisbitaallada dalkaasi ula tacaali karaan haddii uu cudurka dilaaga ah ee Ebola dalkaasi ka dilaaco.
</doc>
<doc docid='bbc_war-48604194' lang='som' type='mono' source_url='https://www.bbc.co.uk/somali/war-48604194' term='ebola'>
Wiil laga helay cudurka Ebola dalka Uganda
Hay'adda caafimaadka aduunka ee WHO ayaa xaqiijisay in wiil shan jir ah gudaha dalka Uganda laga helay cudurka Ebola.
Hay'adda caafimaadka aduunka ee WHO ayaa xaqiijisay in wiil shan jir ah gudaha dalka Uganda laga helay cudurka Ebola.
Hay'adaha caafimaadka iyo khubarada ayaa horey uga digay in haddii cudurkan uu ka soo talaabo xadka Congo ay arrintaasi tahay mid xaaladda sii murjinaysa.
Sida ay sheegeen saraakisha caafimaadka Congo, wiilkani 5 jirka ah ayaa u soo talaabay xadka dhanka Uganda Isniintii isaga oo ay weheliyaan 5 ka mid ah xubnahaoo qoyskiisa.
Qoyskan ayaa markii hore ku noolaa Uganda, balse Congo u aaday si ay u booqdaan mid ka mid ah qaraabadooda oo la ildarnaa cudurka  Ebola.
Qoyska oo guud ahaan ka koobnaa 14 xubnood ayaa Isniintii yimid xuduuda si ay dib ugu soo laabtaan Uganda.
12 qof oo ay 7 caruur ah ka mid yihiin 7 ayaa lagu arkay calaamadaha cudurka Ebola waxaana loo gudbiyay xarun lagu karantiilo oo ku taalla dalka Congo.
Balse sida ay sheegen hay'adaha caafimaadka 6 ka mid ah xubnaha qoyskaasi ayaa ka so baxsaday xaruntaasi iyaga oo lugaynaya islamarkana si dhuumaaleysi ah ku soo galay dalka Uganda.
Qoyskan ayaa markii dambe lagu baaray isbataal ku yaalla Uganda halkaasi oo wiil ka mid ah la xaqiijiyay in uu cudurka Ebola haleelay.
Waa kiiskii ugu horreeyay oo cudurka Ebola ah oo la xaqiijiyo dalka Uganda e dariska la ah Jamhuuriyada dimuqradiga ee Congo.
Cudurka Ebola ayaa horey uga jiray dalka Jamhuuriyada dimuqraadiga ee Congo.
Tan iyo bishii August waxaa cudurka Ebola ugu dhintay Congo 1,4000 oo qof.
</doc>
<doc docid='bbc_150413_ebola_sierraleone_schools' lang='som' type='mono' source_url='http://www.bbc.co.uk/somali/war/2015/04/150413_ebola_sierraleone_schools' term='ebola'>
Iskuulada Sierra Leone oo dib loo furayo
Iskuulada ayaa maanta lagu wadaa in dib loo furo guud ahaan dalka Sierra Leone, kaddib markii ay xirnaayeen tani iyo bishii Juley ee sanadkii hore, taas oo sabab ay u ahayd cudurka dilaaga ah ee Ebola.
Iskuulada ayaa maanta lagu wadaa in dib loo furo guud ahaan dalka Sierra Leone, kaddib markii ay xirnaayeen tani iyo bishii Juley ee sanadkii hore, taas oo sabab ay u ahayd cudurka dilaaga ah ee Ebola.
Sierra Leone waxa ay la mid tahay dalalka Liberia iyo Guinea – oo ka mid ah dalalka kale ee sida xun uu u saameeyay Ebola, oo iyagana hadda dib u furaya xarumaha waxbarashada.
Sida ay sheegtay hay’adda caafimaadka adduunka ee WHO, cudurka Ebola waxaa u dhimatay ku dhowaad 10,600 oo qof.
Dhowrkii maalin ee ugu dambeeyay WHO waxa ay ku adkeysaneysay in Ebola ha galbeedka Afrika weli uu yahay xaalad degdeg ah oo caafimaad oo caalami ah.
Balse weli waxaa laga soo warramayaa isbuuc kastaa in kiisas cusub ay jiraan, tirade isbuucyadii ugu dambeeyay la xaqiijiyay ayaa tusineysa in 30 kiis laga helay dalalka Guinea iyo Sierra Leone.
Hay’adda UNICEF waxa ay sheegeysaa in halista weli socoto uu micneheedu yahay in feejignaan weli la muujiyo, haddii furidda iskuulada ee Sierra Leone ay noqoto mid guuleysatay.
Waxaa lala socondoonaa xaaladda, iyadoo diiradda la saarayo wixii cusub ee soo kordha, waxaana la qaadayaa tallaabooyiin taxadar leh si loo xaqiijiyo in iskuulada ay noqdaan meelo caafimaad ahaan wanaagsan.
Qaar ka mid ah iskuulada waxaa laga dhigay xaruma caafimaad oo lagu hayay dadka uu ku dhacay Ebola, waana in la buufiyo.
Dhibaatada waxay markastaa u baahan tahay in laga taxadaro, waana in laga hadlaa qorshaha loo sameynayo xilliyadii iskuulada ay xirnaayeen.
</doc>
<doc docid='bbc_151107_ebola' lang='som' type='mono' source_url='http://www.bbc.com/somali/war/2015/11/151107_ebola' term='ebola'>
Sierra leone oo Eboolha la xakameyey
Kumanaan qof oo reer Siralione ah yaa Dibad bax weyn ka sameeyeyey jidadka magaalada Freetwon ,si ay u xusaan maalintii 42aad ee aan lamaqal cid cudurka Ebola haleelay.
Kumanaan qof oo reer Siralione ah yaa Dibad bax weyn ka sameeyeyey jidadka magaalada Freetwon ,si ay u xusaan maalintii 42aad ee aan lamaqal cid cudurka Ebola haleelay.
Qaar badan ayaa kusoo ururay geed weyn oo Cudbi ahi ka qotomo ,qaar badan ayaa shiday shamacyo lagu xusayo dadkii Ebolahu dilay iyada oo qaar kalena ay ciyarayeen iyagoo faraxsan.Warbixin ayaa laga filayaa maanta oo Sabti ah hay'ada cafimaadka addunka ee WHO.
</doc>
<doc docid='bbc_war-43316417' lang='som' type='mono' source_url='http://www.bbc.co.uk/somali/war-43316417' term='ebola'>
Dadwaynaha Sierra Leone oo u dareeray goobaha codeynta
Dalka Sierra Leone, ayaa wax ka socota doorasho ay codkooda ka dhiibanayaan in ka badan 3 milyan oo qof taasi oo lagu soo dooranayo madaxwayne cusub, xubnaha baarlamaan iyo madaxda dowladaha hoose.
Dalka Sierra Leone, ayaa wax ka socota doorasho ay codkooda ka dhiibanayaan in ka badan 3 milyan oo qof taasi oo lagu soo dooranayo madaxwayne cusub, xubnaha baarlamaan iyo madaxda dowladaha hoose.
Caasimadda Freetown, ayaa waxa la arkayay safaf aad u dhaadheer ka hor inta aan xitaa la furin goobaha codeynta.
Madaxwayne Ernest Bai Koroma ayaa xilka ka dagaya ka dib markii uu dalkaasi ka talinayay muddo 10 sano ah.
Ninka uu u soo xulay in uu badalo Samura Kamara, ayaa waxaa la tartamaya 15 musharax oo kale.
Qaar badan oo ka mid ah musharaxiinta ayaa ballanqaaday in ay xalin doonaan musuqmaasuqa baahsan ee dalkaasi ka jira iyo saboolnimada.
Mr Kamara oo ka tirsan xisbiga All Peoples Congress (APC) ayaa ka mid ah saddex musharx oo ugu cadcad doorashada.
Musharaxiinta kale ee ugu cadcad waxaa ka mid ah Julius Maada Woni oo ka tirsan Sierra Leone People's Party (SLPP) iyo Kandeh Yumkella oo socda xisbiga National Grand Coalition (NGC).
Mid ka mid ah caqabada ugu wayn ee uu la kulmi doono hogaamiyaha cusub ee la doorto ayaa noqon doonta sidii uu dib ugu dhisi lahaa nidaamka caafimaadka ee dalkaasi ka dib markii sanaddii 2014 uu dalkaasi ka dilaacay cudurka Ebola oo ay ku dhinteen 4,000.
200 oo dhakhtar oo kali ah ayaa ka howlgala dalkaasi oo ay ku nool yihiin 7 milyan oo qof.
Madaxa kormeerayaasha doorashada ee ka socda wadamada barwaaqasooranka madaxwaynihii hore ee Ghana John Mahama, ayaa BBC u sheegay in ay jiraan caddeymo muujinaya in doorashada ay si nabad ah ku dhici doonto.
"Dadka shaqooyiinkooda ayay iska wataan , ma jiro wax walaac iyo cabsi ah oo ay qabaan ". ayuu yiri Mahama.
Mr Mahama ayaa intaa ku daray in musharxiinta ay saxiixeen balanqaad ah in ay nabadda ku dadali doonaan xiliga doorashada.
</doc>
<doc docid='bbc_war-49191835' lang='som' type='mono' source_url='https://www.bbc.co.uk/somali/war-49191835' term='ebola'>
Maxay dadka DR Congo u beegsanayaan dhaqaatiirta ka daweyneysa Ebola?
"Dadku waxay aamin sanyihiin in xannuunka Ebola aanu jirin," sidaa waxa sheegay  Dr Pascal Vahwere, oo ka shaqeeya la dagaalanka xanuunkan.
"Dadku waxay aamin sanyihiin in xannuunka Ebola aanu jirin," sidaa waxa sheegay  Dr Pascal Vahwere, oo ka shaqeeya la dagaalanka xanuunkan.
"Kooxdaydaydu waxay la kulmeen weerer iyaga oo gudanaya waajibaadkoodii shaqo ."
Dr Vahwere ayaa u sheegay BBC-da wixii ay la kulmeen markii ay isku gadaameen dad caraysan bishii Maarso,waqti uu hogaaminayay koox yar oo shaqaale ah,kuwaas oo ka hawl galayay talaalkana ka qaybinayay tuulo fog oo ku taalla  Galbeedka degmada Kivu ee Congo (DRC).
" Markiiba waxa na  qabsaday dablay ku hubaysan qoryo iyo baangado,maanan ogayn sababta ay noo soo weerereen.waanu cabsanay,waanu lahadalnay odayaasha dhaqanka iyo dadka hogaaminayay weerarkan''
Shaqaalaha  caafimadku waxay aqoonsadeen kuwii hore u qabay xannuunkan,waxayna ku soo celiyeen xarumaha daryeelka,sidoo kale waxay ka qayb qaateen duugista kuwii dhintay,shaqaalaha caafimaadka tagaya goobaha cudurka Ebola saameeyay, waa shaqo halis ah
halka xanuunkan daran ee Ebola u dilayo dad badan,ayaa shaqaalaha caafimaadka DRC ay  wajahayaan,malayshiyaad iyo cadho ku faafaysa been abuur loo istcimaalay kooxo baraha bulshada ee WhatsApp.
Ugu yaraan Todoba kamid ah shaqaalaha  caafimaadka ayaa la dilay sannadkan oo kaliya,BBC-da ayaa xariir la samaysay shaqaalahan la tacaalaya Ebola,sababta ay arrinkan u wajahayaan
Xanta Been abuurka iyo cadhada ku saabsan jawaabta saxda ah ayaa sii hurinaysa dadka la nool xanuunkan dilaaga ah
"Faafinta wararka been abuurka ah ayaa u horseedaya dadka in cudurkani yahay qorshe ay siyaasiyiintu ay dhaqaale ku samaynayaan " ayuu yiri Dr Vahwere.
Wuxu  u shaqeeyaa ururka IRC ee magalaada Goma  ee bariga DRC,magaaladan ayaa laga soo sheegayaa in markii u horeysay dhimashada Ebola ee laba usbuuc ka hor,halka markii labaad lagu arkay horaantii usbucan.
"Halka xitaa qaar kamid ah ay sheegeen in daawadu ay tahay mida qofka dilaysa'' ayuu raaciyay
Xanta been abuurka ayaa saldhig u ah weererka iyo dhimashada shaqaalaha.
"Laga bilaabo 1 janaayo ilaa 24 julaay 2019,waxaa shaqaalaha caafimaadka iyo xarumo caafimaad lagu qaaday198 weerar sida ay sheegtay Hay'ada caafimaadka aduunka WHO,7 dhimasho iyo 58 dhaawac ah ayaa ka dhacay DRC ,sidaas waxa BBC-da u sheegay Sakuya Oka oo ah madaxa xiriirka WHO.
Liiska dhimashada Shaqaalaha oo uu ku jiro sarkaal caafimaad oo ka tirsan WHO,waxa lagu dilay weerer ka dhacay jaamacadda cisbitaalka Butembo 19 Abriil.halka la weeraray laba qof oo kale,bishii May dadka deegaanka galbeedka DRC -Congo ayaa dilay shaqaale caafimaad,sidoo kale waxay bililiqaysteen  xarun caafimaad.
15 Julaay laba shaqaale oo ka shaqaynayay mashruuca ka hortaga Ebola ayaa lagu dilay guryahoodii galbeedka deegaanka Kivu,
"Maanta  waxan gacanta ku haynaa 57 qof oo la nool xanunka Ebola oo lagu dabiibayo xarunta caafimaad ee Beni,taas waxay ka dhigan tahay shaqadu way adag tahay''sidaas waxa sheegay Dr Freddy Snagala
Xannuunka Ebola ayaa ku faafa qoyaan ama dhiiga qofka qaba cudurkan ama sida bustayaasha iyo dharka uu taabtay dheecaankan, ma jirto daawo cudurkan ah,balse waxa lagu tacaali karaa habka soo celinta nafaqada jidhka iyo faleebooyinka nafaqada ayaa sababi kara fursad uu bukaanku ku badbaadi karo.
Dhawaan talaal la soo saaray ayaa la siinayay dadka reer DRC Congo si loo xakameeyo faafida cudurka Ebola
In kabadan 170.000 ayaa qaatay talaalkan dadkan ayaa ahaa dad u dhawaa dadka xanuunkan qaba,balse weerarada loo gaysanayo shaqaalaha ayaa hakad galiyay,mashruuca loogu talaalayo dadka ,taas oo sabab u noqotay in cudurku ku  faafo goobo badan.
waxa kamid ah goobaha uu cudurku ka dilaacay,meelaha ay ku sugan yihiin malayshiyaadka,halka ay jirto eedayn ay u jeedinayaan dawlada oo ah in ay dawladu qaadayso weererada lagu qaadayo shaqaalaha caafimaadka.
Musiibada ayaa ah inaan haysanno qaab farsamo oo aan ku joojino Ebola, laakiin illaa iyo inta dhinacyada oo dhan ay joojinayaan weerarada jawaab celinta, way adkaan doontaa in la joojiyo faafitaanka, "Agaasimaha Guud ee WHO Tedros Adhanom Ghebreyesus ayaa bartiisa Twitterka soo dhigay 10-kii Maajo ka dib weerarada ay lahaayeen dawladu  waxaa lagu qaaday shaqaalaha caafimaadka.
waxa jira kooxo kale oo xidhiidh la leh mucaaridka jabhada Ugandha ee degan DR Congo,ayaa waxayna ku eedeeyeen in faafinta cudurkan ay qayb ka yihiin kooxaha caafimaadk,halka ay jiraan weerero aad u halis badan oo aan la aqoon cida qaadaysa oo lagu qaadayo xarumaha caafimaadla
Si loo xaqiijiyo amaanka shaqaalaha,dawladu waxay kor u qaaday ammaanka ,halka ragg hubaysan oo ilaalo ah loo sameeyay xarumaha caafimaadka
"Xarumaha Ebola waxay jooga ilaalo hubaysan .taasina maaha wax fiican.waxa haboon in aan ku gulaysano aaminaada dadka.hada dad badan ayaa rumaysan in Ebola uu yahay waxa jira''sidaas waxa sheegay Dr.Vahwere.
Sidoo kale wuxu sheegay in cabsidu ay hoos u dhacday. " bilo ka hor shaqaalaha qaar ayaa baqi jiray in qaataan sanduuqa gurmadka dagdaga ah
Waxay u sharaxday BBC-da sida ay wax u jiraan ama ay xaaladu u xumaatay
"Dadkan waxay ka aamin baxeen runta.tan ayaa sabab u ah waqti badan oo gaaraya 20 sanno oo ay xasarado ka jireen deegaankan galbeedka DRC,halka ay gabi ahaanba aysan shaqayn jirin adeegyada caafimaadka,halka la iloobay deegano badan''
" Xaqiiqada Ebola wuxu ka dareen badan yahay xanuunada kale sida,Jadeecada,iyo Duumada,kuwaas oo dila dad badan '' sida ay sheegtay.
Sida laga soo xigtay Unicef waxay sheegayaan in ku dhawaad 115.000 oo kiis xanuunka Jadeecada lagu arkay dalka Congo,halka 65.000 kiis la helay sannadka 2018, halka ay hay'adaha caafimaadka Qaramada midoobay ay bixiyaan talaalo badan oo Jadeecada ah.
"waxa muhiim ah inaan dhagaysano rayiga dadwaynaha,si aan u wada shaqayno,si jawaab looga bixiyo aragtida dadwaynaha noga imaanaysa'' sidaas waxa sheegay White.
Kadib lix bilood oo ku jiray isbataal  oo ay ka mid ahayd daryeel dagdag ah, wuu ka baxay ,bilo yar kadib wuxu ku laabtay shaqadiisii ahayd ka jawaabista cudurka Ebola
"Waan dagaalamayaa ilaa uu dilaagu dhamaanayo'' waxaa sheegay Mr Lwanga-Kikwaya
"Ma oglaanayo in saaxiibday,walaaladay in ay u dhintaan cudurkan,anoo la tacaali kara cudurkan''sidaa ayuu u sheegay WHO
</doc>
<doc docid='bbc_41561400' lang='som' type='mono' source_url='http://www.bbc.co.uk/somali/41561400' term='ebola'>
Liberia oo maanta doorasho loo dareerayo
Dalka Liberia kumanaan qof ayaa maanta u dareeraya doorashada madaxtinimada dalkaasi.
Dalka Liberia kumanaan qof ayaa maanta u dareeraya doorashada madaxtinimada dalkaasi.
Qofka la doorto ayaa badali doona haweenaydii dalkaasi xukumaysay 12-kii sano ee la soo dhaafay Ellen Johnson Sirleaf.
Ciyaaryahan hore George Weah ayaa ka mid ah raga ugu xoogan musharixiinta ku tartamaya kursiga madaxweynenimada.
Haweenayda xilka ka sii degaysa Miss Sirleaf ayaa dadka ugu baaqday inay si xasiloon codka u dhiibtaan.
Isugayn waxaa xilkan u tartamaya labaatan musharax. Ellen Sirleaf-na waxay xilka soo qabatay labo jeer oo isku xigta.
George Weah oo 51 jir ah ayaa waxaa kuxigeen uu ka dhigtay xaaskii hore ee Charles Taylor oo isagu hadda xiran.
Dadka doorashadan isu diwaangeliyey ayaa gaaraya 2.2 milyan oo qof. Waxaana sidoo kale dhacaysa doorashada baarlamaanka.
Dalka Liberia waxa uu ka mid yahay wadamada caalamka ugu saboolsan boqolkiiba kontan dad ka badan ayaana saboolnimo ku jirra.
Sanadii 2014-tii waxaa Liberia ay ka mid ahayd wadamadii cudurka Ebola uu ku dhuftay ee sida ba'an looga dhamaaday.
</doc>
<doc docid='bbc_141012_ebola' lang='som' type='mono' source_url='http://www.bbc.co.uk/somali/war/2014/10/141012_ebola' term='ebola'>
USA: Shaqaale isbitaal oo qaaday Ebola
Tijaaba hordhac ah ayaa waxa ay muujineysaa in mid ka mid ah shaqaalaha caafimaadka ee gobalka Texas oo daweeyay Thomas Duncan, oo ah bukaan u dhintay cudurka Ebola ayaa isagana qaaday cudurka sida ay sheegayaan, saraakiisha Mareykanka.
Tijaaba hordhac ah ayaa waxa ay muujineysaa in mid ka mid ah shaqaalaha caafimaadka ee gobalka Texas oo daweeyay Thomas Duncan, oo ah bukaan u dhintay cudurka Ebola ayaa isagana qaaday cudurka sida ay sheegayaan, saraakiisha Mareykanka.
"Waxaan ogeyn kiiska labaad in uu yahay mid dhab ah, waa aynu isku diyaarineynay suuragalnimo kasta," waxaa sidaa sheegay Dr David Lakey, oo ah guddoomiyaha laanta adeega caafimaadka qaran ee gobalka Texas.
Mr Duncan, oo cudurka Ebola uu ku dhacay isaga oo jooga dalkiisa Liberia, ayaa ku dhintay isbitaal ku yaala Dallas ee wadanka Mareykanka maalintii Arbacada aheyd.
Ninkan shaqaalaha caafimaadka ah ee uu cudurkan ku dhacay ayaanan la sheegin magaciisa.
Cudurka Ebola ee ka dilaacay dalalka Liberia, Guinea iyo Sierra Leone, ayaa waxa uu ku dhacay in ka badan 8,300 oo qof, isagoona dilay ugu yaraan 4,033 qof.
Mr Duncan ayaa lagu arkay cudurkan 30-kii bishii September, toban cisho kaddib markii uu tagay halkaasi.
Waa uu xanuunsaday dhowr cisho kaddib markii uu tagay Mareykanka, kaddibna waxa uu tagay isbitaal ku yaala Dallas isaga oo ay qandho badan heyso.
Inkasta oo uu u sheegay shaqaalaha caafimaadka in uu dhawaan ka yimid Liberia, ayaa waxa ay siiyeen dawooyin xanuun baa bi’iyayaal ah iyo antibiotic, waxa ayna u sheegeen in uu dib isaga laabto gurigiisa.
Mr Duncan ayaa mar danbe waxa lagu karantiilay qeyb ka tirsan isbitaalkaasi, waloow la siiyay daawo tijaaba aheyd markii dambe waa uu dhintay.
Ma cada in shaqaalaha caafimaadka ee laga helay cudurkan uu si toos ah ula sameeyey xiriir Mr Duncan, kaddib markii laga helay calaamada suura gal ah oo uu cudurkaasi leeyahay iyo weliba markii dib loo dhigay isbitaalka.
Qofkan shaqaalaha caafimaadka ahaa ayaa la sheegay in ay heysay qandho aan aad u darneyn jimcihii, waana la karantiilay waxaana loo gudbiyey qeybta baaritaanka, ee adeega caafimaadka ee gobalka Texas, sidaa ayaa lagu sheegay warbixin.
"Saraakiisha caafimaadka ayaa waxa ay wareysteen bukaanka iyaga oo doonayey in ay ogaadaan dadka uu la kulmay iyo in dadka qaar ay cudurka qatar ugu jiraan," ayaa lagu sheegay warbixinta.
Dadka sida tooska ah ula xiriiray ninkan shaqaalaha caafimaadka ah, kaddib markii lagu arkay calaamadaha cudurkaasi ayaa ayagana lala socon doonaa xaalkooda taas oo salka ku heysa qaabka ay isku dhexgaleen bukaanka iyo suuragalnimada ah in ay qaadeen caabuqan.
Konton qof oo si toos ah ama si dadban ula sameeyey xiriir Mr Duncan, ayaa la sheegayaa in xaalkooda lala socda.
</doc>
<doc docid='bbc_war-50869689' lang='som' type='mono' source_url='https://www.bbc.co.uk/somali/war-50869689' term='ebola'>
Idris Elba ayaa la siiyay dhalashada waddanka Sierra Leone
Jilaaga caanka ah ee reer Britain, Idris Elba ayaa la siiyay dhalashada waddanka uu kasoo jeedo aabihiis ee Sierra Leone.
Jilaaga caanka ah ee reer Britain, Idris Elba ayaa la siiyay dhalashada waddanka uu kasoo jeedo aabihiis ee Sierra Leone.
Xiddiggan ayaa Arbacadii ka dagay magaalada caasimadda ah ee Freetown, waana safarkii ugu horreeyay ee uu ku tagay waddankaas.
Elba ayaa wariyaha BBC-da ee lagu magacaabo Umaru Fofana ku yiri "in dhalasho la iga siiyo waddankeyga waxay ii tahay sharaftii ugu weyneyd ee aan heli karay".
"Ma ihi nin ku cusub Afrika: Waan imaan jiray Afrika, guulo ayaan u horseeday Afrika, laakiin Sierra Leone waa waddan dareen gaar ah igu leh oo ay waalidiinteyda kasoo jeedaan", ayuu yiri.
"Soo dhaweynta la ii sameeyay waxay ahayd mid cajiib ah, waxaana aad ugu farxay horumarka ay sameyneyso Sierra Leone".
Atooraha jilay filimkii musalsalka ahaa ee la magac baxay "The Avengers" ayaa sheegay inuu damacsan yahay sidii uu maalgashi uga sameyn lahaa waaxda dalxiiska ee Afrika, laakiin wuxuu sidoo kale ka hadlay inuu filimadiisana ka shaqeyn doono sidii uu Afrika ugu xoojin lahaa.
"America ama England kaliya hoy uma noqon karaan hammigeyga. Afrika ayaa hoy u noqon karta riyadeyda, waxaana jeclahay inaan howlaheyga halkan ka billaabo, sidaana kuma sameyn karo America", ayuu yiri.
Elba wuxuu ku dhashay magaalada London bishii September ee sanadkii 1972-kii. Aabihiis oo geeriyooday wuxuu kusoo koray Sierra Leone, hooyadiisna waxay kasoo jeeddaa waddanka Ghana.
Wargeyska People magazine ayaa sanadkii 2018-kii waxa uu Elba ku tilmaamay ninka ugu soo jiidashada badan caalamka.
Waxaa aad loogu ammaanaa sida cajiibka ah ee uu u jilo filimadiisa.
Horay wuxuu sidoo kale u matalay Nelson Mandela, mar uu ka qeyb qaadanayay filim looga hadlayay taariikhdii xornima doonka.
Elba waxaa kale oo uu atoore ka noqday filimo dhowr ah oo ay sameysay shirkadda Netflix , sida: child soldiers, Beasts of No Nation oo lagu duubay waddanka Ghana.
Dalka Sierra Leone burburiyay dagaallo sokeeye oo ka dhacay intii u dhaxeysay 1991 iyo 2002.
Sidoo kale intii u dhaxeysay 2014 iyo 2016, ku dhawaad 4,000 oo qof ayaa ugu dhimatay cudurka Ebola oo ka dillaacay, kaasoo burbur xoog lehna u geystay dhaqaalaha dalkaas.
</doc>
<doc docid='bbc_141018_who_ebola' lang='som' type='mono' source_url='http://www.bbc.co.uk/somali/war/2014/10/141018_who_ebola' term='ebola'>
WHO oo lagu dhaleeceeyay jawaabteeda Ebola
Hay’adda caafimaadka adduunka ee magaceeda loo soo gaabiyo WHO, ayaa sheegeysa in ay baaritaan ku sameyneyso qaabka ay u wajahday xasarada ka dhalatay cudurka Ebola, balse aanay taa dhci doonin ilaa iyo inta laga xakameynayo faafida cudurka dilaaga ah.
Hay’adda caafimaadka adduunka ee magaceeda loo soo gaabiyo WHO, ayaa sheegeysa in ay baaritaan ku sameyneyso qaabka ay u wajahday xasarada ka dhalatay cudurka Ebola, balse aanay taa dhci doonin ilaa iyo inta laga xakameynayo faafida cudurka dilaaga ah.
Warkan ayaa kusoo beegmaya xilli ay sii kordheyso dhaleeceynta loo jeedinayo WHO ee ku aaddan tallaabooyinka gaabiska ah ee ay ka qaaday faafida cudurka Ebola.
Agaasimaha guud ee WHO ayaa wareysi ay siisay wakaalada wararka ee Bloomberg, waxa ay ku sheegtay in aanay ku faraxsaneyn in saddex bilood kaddib markii uu dilaacay cudurka ay koobaneyd waxa ay ka qabteen.
Waxaan hadda ognahay in cudurka Ebola uu ka bilowday dalka Guinea bishii December ee lasoo dhaafay, balse hay’adda WHO ay xaqiijisay kiiskii ugu horreeyay bishii March.
Hay’adda ayaan kulan xasaasi ah ka yeelan faafida cudurka ilaa iyo bishii June.
Dadka dhaliilaya WHO ayaa sheegaya in ay tahay hay’ad maamulkeedu iska dabalaab badan yahay, uuna aad u yar yahay xiriirka ay sameeyaan xafiisyadeeda Afrika iyo xarunteeda dhexe ee ku taalla Geneva.
WHO ayaa hadda sheegeysa in tirada dadka u dhintay cudurka Ebola ay kor u dhaaftay 4,500 oo qof.
Isabelle Nuttall, oo ah madaxa WHO u qaabilsan diyaargarowga caalamiga ah ayaa rumeysan in qaabka ay hay’addu uga jawaabtay Ebola baaritaan lagu sameyn doono.
WHO ayaa si la mid ah hay’adaha kale ee Qaramada Midoobay waxa haysta dhaqaalo yari. Waxaana macquul ah in hay’addu ay ka baqday in lagu eedeeyo ka badbadin haddii ay la boodi lahayd Ebola, si la mid ah sidii ay qeylo dhaanta uga sameysay hergabka doofaarka ee dilaacay 2009-kii, kaasoo dilay dad aad u tira yar.
Balse Ebola ayaa ah cudur ka halis badan hergabka doofaarka, waxaana ay tahay in laga jawaabo in WHO ay si wanaagsan u maareysay wax ka qabashada cudurkan dilaaga ah.
</doc>
<doc docid='bbc_141008_ebola_usa_death' lang='som' type='mono' source_url='http://www.bbc.co.uk/somali/war/2014/10/141008_ebola_usa_death' term='ebola'>
Qof Mareykanka ugu dhintay Ebola
Qofkii ugu horeeyey ee lagu arkay cudurka Ebola dalka Mareykanka ayaa u geeriyooday cudurka.
Qofkii ugu horeeyey ee lagu arkay cudurka Ebola dalka Mareykanka ayaa u geeriyooday cudurka.
Thomas Duncan waxa lagu daaweynayey cisbitaal ku yaala Texas, waxaana geeridiisa shaaciyey saraakiisha caafimaadka.
Mr Duncan waxa uu cudurkani ka qaaday dalka Liberia. Waxa uu noqday qofkii ugu horeeyey oo looga helo Ebola dalka mareykanka gudihiisa.
Saddex qof oo kale oo Mareykan ah ayuu sidoo kale ku dhacay cudurkan.
In ka badan 3000 oo qof ayaa Ebola ugu dhintay galbeedka Afrika.
Dhinaca kale Dowladda Mareykanka ayaa sheegtay in dadka ka soo safraya qaarada Afrika, gaar ahaan wadammada uu ka jiro cudurka Ebola, ee tagaya dalkeeda, lagu sameyn doono baaritaan heer sara ah ka hor inta aanan loo ogoalaan in galaan dalka.
Waxa gaar ahaan fiiro gaar ah loo yeelan doonaa rakaabka ka soo safraya Galbeedka Afrika.
</doc>
<doc docid='bbc_150228_ebola_sierra_leon' lang='som' type='mono' source_url='http://www.bbc.co.uk/somali/war/2015/03/150228_ebola_sierra_leon' term='ebola'>
Kiisas cusub oo Ebola ah oo Sierra Leon lagu arkay
Madaxweyne ku xigeenka dalka Sierra Leone ayaa naftiisa karantiilay kaddib markii mid ka mid ah ilaaladiisa uu Ebola u dhintay.
Madaxweyne ku xigeenka dalka Sierra Leone ayaa naftiisa karantiilay kaddib markii mid ka mid ah ilaaladiisa uu Ebola u dhintay.
Mr Samuel Sam-Sumana ayaa sheegay inuusan qofna xiriir istaabasho ah la sameyn doonin 21 maalin oo uu meel keli ah isku go’doominayo.
Sidoo kale, dalka ayaa xayiraado dheeraad ah soo rogay taas oo sabab u ah kiisas kale oo Ebola ah oo la xaqiijiyay.
Dowladda ayaa waxa ay sheegeysaa inay si hoose uga walaacsan tahay sare u kaca kiisaska cusub ee Ebola.
Inbadan oo ka mid ah kiisaska ugu dambeeyay waxaa laga helay dadka ka shaqeeya howlaha badda.
Taasi waxa ay dhalisay in sare looqaado baaritaanada lagu sameynaayo dadka saaran doomaha iyo maraakiibta yaryar, waxaana la mamnuucay maraakiibta habeenkii safarta.
Waxaa sidoo kale la yareeyay tirade dadka hal mar isla raaci kara gaari tagsi ah, waxaana baaritaano adag oo caafimaad lagu sameynayaa dalka oo dhan.
Dhammaadkii sanadkii hore, waxaa jirtay yididiilo ah inay hoos u dhacayeen kiisaska Ebola ee dalka Sierra Leon.
Balse taasi way isbedeshay iyadoo hay’adda WHO ay sheegtay inaysan ogaanin sababta.
</doc>
<doc docid='bbc_141026_ebola_us_ambassador' lang='som' type='mono' source_url='http://www.bbc.co.uk/somali/war/2014/10/141026_ebola_us_ambassador' term='ebola'>
Samantha Power oo booqanaysa G. Afrika
Wakiilka Qaramada Midoobe u fadhida Mareykanka, Samantha Power ayaa booqanaysa Saddex waddan oo ku yaala Galbeedka Afrika kuwaas oo la tacaalaya cudurka Ebola.
Wakiilka Qaramada Midoobe u fadhida Mareykanka, Samantha Power ayaa booqanaysa Saddex waddan oo ku yaala Galbeedka Afrika kuwaas oo la tacaalaya cudurka Ebola.
Wadammadaas oo kala ah Guinea, Liberia iyo Sierra Leone ayaa ah waddamada uu faraha ba’an ku hayo cudurka.
Samantha Power waxay sheegtay in ay ku dadaali doonto sidii loo heli lahaa taageero dheeraad ah oo caalami ah si wax looga qabto mushkiladda ka dhalatay cudurkan.
Waxay noqonaysaa sarkaalkii ugu sareeyey ee ila haatan booqda Galbeedka Afrika si wax looga qabto Ebola.
Mareykanka Ciidan gaaraya afar kun ayuu u dirayaa Galbeedka Afrika. Qaar ka mid ayaa gaaray dalka Liberia.
Hay’adda caafimaadka Aduunka ee WHO ayaa sheegaysa in kiisaska la diiwaan-geliyey ee dadka uu ku dhacay cudurka ay kor u dhaafayso toban kun oo qof.
Waxa cudurka u dhintay ku dhowaad shan kun oo qof. Dalka Mali ayaa noqday waddankii ugu dambeeyey ee qof uu ugu dhinto cudurkan.
WHO ayaa sidoo kale tijaabinaysa talaal la doonayo in looga hortago faafida cudurka.
</doc>
<doc docid='bbc_140910_ebola_galbeedka_afrika' lang='som' type='mono' source_url='http://www.bbc.co.uk/somali/war/2014/09/140910_ebola_galbeedka_afrika' term='ebola'>
Liberia: Ebola khatar ayeey nagu heysaa
Saraakiisha caafimaadka ee dalka Senegal ayaa sheegay in arday u dhashay dalka Guinea, oo ahaa qofkii ugu horreeyey oo lagu arko cudurka ebola gudaha Senegal uu baksooday.
Saraakiisha caafimaadka ee dalka Senegal ayaa sheegay in arday u dhashay dalka Guinea, oo ahaa qofkii ugu horreeyey oo lagu arko cudurka ebola gudaha Senegal uu baksooday.
Saraakiil ka tirsan wasaarada caafimaadka ee dalka Senegal ayaa sheegay in wiilkaasi baaritaan lagu sameeyey lagu ogaaday in cudurkaasi uu ka boksaday kadib markii la daweeyey.
Hay'adda Caafimaadka Aduunka ee WHO ayaa ka digtay in ay suurtagal tahay in kumanaan kun oo qof oo kale uu ku dhico cudurka Ebola dalka Liberia, oo ah waddanka haatan sida daran uu ugu fiday cudurkan.
2, 288 qof ayaa ilaa iyo imika la ogyahay in ay ugu dhinteen cudurkan waddamada Liberia, Guinea iyo Sierra Leone
WHO ayaa waxay sheegaysaa in kalabar dhimashadaasi ay dhacday seddexdii todobaad ee la soo dhaafay.
Dalka Nigeria, 8 qof ayaa u dhintay cudurka, iyadoo ccudurka laga helay 21 qof.
Xog ku saabsan Liberia
Kaabayasha dalka waxaa halakeeyey dagaal sokeeyo oo 14 sano socday
Kiisaska ebola ee sandkan waa 2,046
Tirada guud dadweynaha dalka oo dhan waa 4.4 milyan
Xigasho: WHO
Wasiirka difaca ee Liberia Brownie Samukai ayaa gollaha ammaanka ee QM u sheegay in jawaabta caalamiga ah ee laga bixiyey cudurka Ebola ay ahayd mid aanan aad u firfircooneyn.
Mr. Samukai waxa uu sheegay in cudurka uu cagta marinayo wax alaala iyo wixii ka hor yimaada
Waaxda caafimaadka ee dalkaas oo markii horaba ahayd mid liidata ayaa waxa la sheegayaa in uu ka tan badiyey cudurka, wasiirkuna waxa u sheegay gollaha ammaanka ee QM in Liberia aanay haysan kaabayaal dhaqaale o ku filan oo ay cudurkan kula dagaalanto.
</doc>
<doc docid='bbc_war-45113494' lang='som' type='mono' source_url='https://www.bbc.co.uk/somali/war-45113494' term='ebola'>
Talaalka cudurka Ebola oo laga billaabayo dalka Congo
Wasaarada cafimaadka ee dalka Jamhuuriyada dmuqraadiga ee Congo ayaa sheegtay in dalakasi laga bilaabi doono talaalka cudurka Ebola.
Wasaarada cafimaadka ee dalka Jamhuuriyada dmuqraadiga ee Congo ayaa sheegtay in dalakasi laga bilaabi doono talaalka cudurka Ebola.
9 qof ayaa la xaqiijiyay in cudurka Ebola ay u dhinteen tan iyo intii sida rasmiga ah loo shaaciyay 1 August in uu cudurkaasi uu mar kale ka dilaacay 7 goob oo kala duwan oo ka tirsan dalka Congo.
Guud ahaan waxaa dalkaasi laga soo sheegay 43 kiis oo laga shakisan yahay, waxaana sidoo kale baaritaan lagu sameeyay 46 kiis.
Talaalka cudurkan ayaa waxaa lagu wadaa in la bilaabo maalinta Arbacada, waxaana lagu bilaabi doonaa talaalka howl shaqaalaha cafimaadka ee iyagu ku howlan ak jawaabida cudurkan.
Waa markii 10aad oo uu cudurak Ebola ka dilaco dalka Congo tan iyo markii ugu horeysay ee uu cudurkaasi soo ifbaxo sanaddii 1976.
Sarakiisha ayaa waxay sheegeen in ka jawaabidda cudurkani ay ku gudaban yihiin caqabado ay ka mid tahay in goobaha uu ka dilaacay uu badan yahay isu socodka dadka.
Waxaa sidoo klae jirta arrimo ammaan oo caqabad ku ah in cudrkani Ebola jawaab laga bixiyo.
100 kooxood oo hubaysan ayaa ka howlgala gobolka.
</doc>
<doc docid='bbc_140409_guinea_ebola' lang='som' type='mono' source_url='http://www.bbc.co.uk/somali/war/2014/04/140409_guinea_ebola' term='ebola'>
WHO: Way adagtahay in laga hortago Ebola
Ururka caafimaad ka aduunka ee WHO ayaa sheegtay in cudurka Ebola ee ka dilaacay galbeedka Afrika uu yahay kii ugu adkaa ee ay ka shaqeeyaan.
Ururka caafimaad ka aduunka ee WHO ayaa sheegtay in cudurka Ebola ee ka dilaacay galbeedka Afrika uu yahay kii ugu adkaa ee ay ka shaqeeyaan.
In kabadan 100 qof ayaa hadda dhimatay, tirada ugu badan waxay ku geeriyootay dalka Guinea oo ah meesha uu cudurkan ka bilowday laba bilk a hor.
Cudurka Ebola waa halis, wuxuuna dilaa 25 illaa 90 boqolkiiba dadka uu ku dhoco. Dadlka galbeedka Afrika badan kooda ayaa xiray xuduudahooda, dadka halkaasi degan ayaa aad isugu gudbo.
Cudurka waxaa u dhintay 101 qof, 10 ka mid ah waxay ku dhinteen dalka Liberia, sida ay WHO sheegtay.
Waxaa sidoo kale jiro warar sheegayo in cudurka uu gaaray dalka Liberia. Hay’adda ayaa xaqiijisay inay bilo ka shaqeyneyso cudurka Ebola sidii looga hortagi lahaa.
Sidoo kale hay’adda dhaqaatiirta aan xuduudda lahayn ee MSF ayaa tilmaamtay inay lahadlayaan hogaamiyayaasha qowmiyadaha koofurta Guinea.
Dadka halkaasi degan ayaa weerar ku qaaday Jimcihii xarun caafimaad oo oo laga guuray ee ku taalla duleedka magaalada Macenta, iyagoo hay’adda ku eedeeyay inay cudurka Ebola geysay deegaankooda.
MSF ayaa shaqadeedii xaruntaasi joojisay, waxayna ku wareejisay wasaaradda caafimaad ka.
Dowladda Maali ayaa sheegtay in sagaal qof laga shakiyay inay cudurka qabaan balse markii labaaray la ogaaday inaysan qabin.
Maamulka Sucuudi ga ayaa u diiday Visaha cumrada dadka Muslimiinta ee galbeed-ka Afrika gaar ahaan kuwa ka tagi lahaa dalalka Guinea and Liberia, taasoo ay sheegeen inay cudurka uga hortagayaan.
</doc>
<doc docid='bbc_war-44140871' lang='som' type='mono' source_url='http://www.bbc.co.uk/somali/war-44140871' term='ebola'>
Maxaa sababay in cudurka Ebola uu Afrika ku soo rogaal celiyo
Fayraska cudurka Ebola ayaa mar labaad soo laabtay, waxa uuna hadda ka dillaacay dalka Jamhuuriyadda Dimuquraadiga ee Congo. In kastoo aan la saadaalin karin meesha iyo goorta uu ka billaan doono, haddana waxaa wax badan laga ogyahay sidii looga hortagi halaa mashaakilka ka dhasha cudurkani.
Fayraska cudurka Ebola ayaa mar labaad soo laabtay, waxa uuna hadda ka dillaacay dalka Jamhuuriyadda Dimuquraadiga ee Congo. In kastoo aan la saadaalin karin meesha iyo goorta uu ka billaan doono, haddana waxaa wax badan laga ogyahay sidii looga hortagi halaa mashaakilka ka dhasha cudurkani.
Warka ku saabsan in cudurkani uu ka dillaacay magaalada Bikoro ee woqooyi galbeed Jamhuuriyadda Dimuquraadiga Congo ayaa isla markiiba dadka soo xusuusiyay dhibaatadii cudrkaasi uu sanaddadii 2014 iyo 2016 u geystay waddamada galbeedka Afrika, halkaasi oo uu galaaftay nolasha 11,000 oo qof isla markaana uu ku dhacay balse ka badbaadeen 28,000 qof oo kale.
Waa masiibo cidna aysan jeclayn in lala xiriiriyo ama ay saameyso.  Haseyeeshee tan iyo billowgii bishii Abriil ee sanadkan, in kabadan 30 qof ayaa lagu arkay astaamo loo maleeyay cudurkaasi Ebola, 18 ka mid ah dadkaasi ayaa markii dambe u dhintay, halka laba qof oo dadkaasi ka mid ah la xaqiijiyay in ay u dhinteen Ebola.
Haddaba su'aashu waxa ay tahay cudurkani muxuu mar kale u soo laabanayaa, maxaase la qabtay ilaa haatan si looga hortago in uu yeesho saameyn la mid ah tii galbeedka Afrika uu ku yeeshay.
Cudurka Ebola ayaa si dhakhsa ah dadka ugu dhex faafi karaya, waa haddii qofka uu soo gaaro dhecaanka qof xanuunkaasi qaba.
Astaamaha cudurkan lagu yaqaan ee sida in qofku uu qabo hargab ayaanan ahayn kuwo mar kastaa lagu arko qofka bukaanka ah ee la xanuunsan cudurka.
Waxaase hadda walaaca dhaliyay in magaalada uu ka billowday cudurkani ee Bikoro ay tahay magaalo ganacsi oo u dhow magaalooyin kale isla markaana saaran xudduuda dalkaasi.
Magaaladan ayaa ah mid dadku ay is dhex maraan oo uu ganacsi ka dhaxeeyo, ayna suurtagal tahay in cudurkani uu si fudud ku faafo.
Mashaakilkii cudurkaasi ee galbeedka Afrika ee sanaddadii 2014 ilaa 2016 ayaa ka billowday tuulo yar oo ku taalla dalka Guinea. Qofkii ugu horreeyay ee uu cudurka ku dhacay ayaa la rumeysan yahay in uu ahaa wiil yar oo labo jir ah oo ku noolaa tuuladasi, kaa oo markii dambe dhintay bishii Diseembar ee sanadkii 2013.
Cudurka ayaa isla markiiba ku faafay guud ahaan dalka Guinea iyo waddamada deriska ah ee Sierra Leone iyo Liberia, waxa uuna faraha ka baxay markii uu ku faafay dadka ku nool magaalooyinka waaweyn.
Jamhuuriyadda Dimuquaadiga Congo ayaa kumannaan kilomitir waxa ay u jirtaa waddamada galbeedka Afrika ee uu cudurkaasi horey u saameeyay, mana ahan waxa lala yaabo in  Ebola uu ka dillaaco meel aad uga fog halkii uu ka billowday sanaddo ka hor.
Fayraska cudurkani ayaa sanadkii 1976 waxa uu hal mar ka dillaacay deegaanka Nzara ee dalka Suudaanta Koonfureed, halkaasi oo uu galaaftay nolasha 151 qof iyo deegaanka kale ee Yambuku ee dalka Congo oo ay cudurkaasi u dhinteen 280 qof.
Deegaanka Yambuku waxaa uu u dhow yahay wabiga Ebola oo ah halka loogu magacdaray cudurkan.
Waa markii sagaalaad oo cudurkaasi lagu arkayo qeybo ka mid ah dalka Congo, waxaana saddex ka mid ah ay ahaayeen intii u dhaxeysay sanaddada 2014 ilaa 2016.
In kastoo la ogaaday meelaha ugu halista badan marka laga hadlayo cudurkaasi, haddana waa ay adag tahay rajada ah in cudurkani gebi ahaanba dunida laga cirib tiro .
Cudurkan ayaa la rumeysan yahay in laga qaado nooc ka mid ah kibilida oo miraha dhirta ku nool kana weyn fiidmeerta caadiga ah balse waxa uu dadku isku qaadsiiyaa dhiigga iyo dhecaanka kale ee jirka ama xitaa waxaa faafiya xayawaanka sida daanyeerta, deerada ama cawsha iyo kashiitada.
Cudurkani ayaa ah mid halis ah oo aad u faafa balse suurtagal ma ahan in la cirib tiro dhammaan noolaha lala xiriiriyo faafitaankiisa.
Balse waxaa fudud in si deg deg ah cudurkani loo xakameeyo oo dadka laga badbaadiyo in ay u dhintaan. Tusaale ahaan dalka Congo oo uu sanad ka hor cudurkani ka dillaacay ayaa isla markiiba la xakameeyay, waxaana laga hortagay in dad badan uu galaafto.
Xilligaasi waxaa cudurkani lagu arkay tuulo ku taal miyiga fog ee gobol ku yaalla woqooyiga dalkaasi balse ka fog xudduudaha dalka, taa oo ka dhigtay mid halistiisu ay aad uga yar tahay kan hadda dillaacay.
Xakameynta faafitaanka cudurkaasi oo deg deg loo qaaday xilligaasi ayaa loo aaneynayaa in uu sababay dhimashada afar qof  oo kaliya iyo afar kale oo ka badbaaday.
Hawlwadeenno caafimaad oo gurmad ah oo ka kala socda dowlada Congo, hay'adda Qaramada Midoobey u qaabilsan caafimaadka adduunka ee WHO iyo hay'adaha kale ee samafalka ayaa hadda ku sugan goobta lagu arkay dadka qaba cudurkan.
Hawlwadeennadani ayaa diiradda saaraya sidii ay u karantiili lahaayeen dadka ay suurtagalka tahay in kulmeen dadka qaba cudurkaasi, si uusan cudurka bulshada ugu dhex faafin.
Waxa ayna doonayaan heer ah in la gaaro in la waayo qof qaba cudurkaasi, iyaga oo diiradda saaraya nadaafadda, sida in ay xirtaan waxyaabo ay uga gaashaaman karaan in uu soo gaaro dhecaanka dadka qaba ama looga shakisan yahay in ay qabaan cudurkani.
Sidoo kale, waxaa muhiim ah in bulshada oo dhan laga wacyigeliyo halista cudurkan iyo sida ugu habboon ee looga gaashaaman karo.
Tijaabo dhiig oo laga qaaday bukaanada looga shakisan yahay in uu hadda soo ritay cudurkani ayaa waxaa loo diray sheybaarka qaran ee ku yaalla magaalada Kinshasa, si halkaasi loogu soo baaro.
Ilaa hadda waxaa la ogaaday shan nooc oo ka mid ah fayraska dhaliya cudurka Ebola oo uu ka mid yahay nooca Zaire oo ah kan ugu halista badan, waana midka hadda ka dillaacay Congo. Balse hadda waxaa la hayaa tallaal tijaabo ah oo looga hortagi karo cudurkaasi.
In kastoo tallaalkani aan caalamka oo dhan la ogolaan isticmaalkiisa, haddana waxaa la xaqiijiyay in looga hortagi karayo cudurkan isla markaana uusan la hayn wax kale oo dhibaato ah oo bani'aadamka waxyeeleynayo.
Sida deg degga ah ee dowladda Congo ay uga jawaabtay cudurkan ayaa ka turjuuma in dowladdu ay kal hore isa sii diyaarisay balse wali ay muhiim tahay gurmadka caalamka intiisa kale.
</doc>
<doc docid='bbc_47194476' lang='som' type='mono' source_url='https://www.bbc.co.uk/somali/47194476' term='ebola'>
Boqol carruur ah oo cudur halis ah uu laayay
Ku dhawaad boqol carruur ah ayaa lagu soo warramayaa in bariga Jamhuuriyadda Dimuqraadiga ee Congo ay ugu dhinteen cudurka Ebola, waxaana la filayaa in tiradaasi ay sii kororto.
Ku dhawaad boqol carruur ah ayaa lagu soo warramayaa in bariga Jamhuuriyadda Dimuqraadiga ee Congo ay ugu dhinteen cudurka Ebola, waxaana la filayaa in tiradaasi ay sii kororto.
Hay'adda samafalka ee Save the Children ayaa ka digaysa in haddii aan degdeg wax looga qaban xanuunkaasi ay qaadan doonti ilaa sanad in lala tacaalo.
In ka badan shan boqol oo qof ayaa la xaqiijiyay in ay cudurka Ebola ugu dhinteen dalka Jamhuuriyadda Dimuqraadiga Congo, waxaana cudurka xilligan lagu tilmaamay kii ugu ballaarnaa ee wadankaasi soo mara.
Hay'adda Save the children ayaa sheegaysa in mid ka mid ah shantii qof ee uu cudurka ku dhacay uu yahay ilmo u badan kuwa ka yar da'da shan jirka.
Daawo loo helay cudurka Ebola.
DRC Congo: Tirada dhimashada cudurka Ebola oo korortay
Maxaa sababay in cudurka Ebola uu Afrika ku soo rogaal celiyo
Ilmaha ayaa lagu soo warramayaa inay aad ugu dhawaadaan dadka qaba xanuunka, isla markaana ay sababi karaan sii faafidda cudurka, maadaama uu Ebola ku faafo taabashada dhacaanka dadka qaba.
Dalka Jamhuuriyadda Dimuqraadiga Congo ayaa marar badan la tacaalay cudurka Ebola, balse waa markii ugu horreysay ee uu si ba'an uga dilaacay bariga dalkaasi.
Qaar ka mid ah bulshada uu saameeyay xanuunka ayaa colaad kala hortaga hawlwadeennada caafimaadka, halka xooggaga hubaysan ee gobolkaasi ka dagaallamana ay caqabad ku noqdeen ka falcelinta Ebola.
</doc>
<doc docid='bbc_140906_ebola_sierra_leone' lang='som' type='mono' source_url='http://www.bbc.co.uk/somali/war/2014/09/140906_ebola_sierra_leone' term='ebola'>
Sierra Leone oo dadka loo diiday bannaanka
Dowladda Sierra Leone ayaa qorshaynaysa in ay soo rogto xannibaad afar maalmood ah si la isugu dayo in lagu hakiyo faafidda caabuqa dhaliya cudurka Ebola.
Dowladda Sierra Leone ayaa qorshaynaysa in ay soo rogto xannibaad afar maalmood ah si la isugu dayo in lagu hakiyo faafidda caabuqa dhaliya cudurka Ebola.
Dalkani ku yaala galbeedka Africa ayaa ka mid ah waddamada uu sida daran u saameeyay cudurka dilaaga ah ee Ebola
La taliyaha madaxweynaha dalkaasi ayaa sheegay in tallabadan ay u ogolaaneyso shaqaalaha caafimaadka in ay ogaadaan isla markaana ay karantiilaan bukaanno hore oo qaba cudurka Ebola, waxa uuna arrintani ku tilmaamay qaab dalkaasi Sierra Leone uu ku joojinayo faafidda cudurka si kama dambeys ah.
La taliyaha ayaa sidoo kale sheegay in tiro ka badan 20 kun oo qof la hawlgelin doono si loo xaqiijiyo in dadka deegaanka ay guryahooda ku ekaadaan muddadaasi afarta maalmood ah.
Weriye ka tirsan BBC-da ayaa sheegaya in tallaabadani ay tahay tii ugu adkayd ee abid la qaado, haddii si xoog ah la isugu dayo in lagu hirgiliyana ay suurtagal tahay in ay ka dhashaan muddaharaadyo rabshado wata.
</doc>
<doc docid='bbc_war-44048431' lang='som' type='mono' source_url='http://www.bbc.co.uk/somali/war-44048431' term='ebola'>
Cudurka Ebola oo ka dillaacay Jamhuuriyadda Dimuqraadiga Kongo
Jamhuuriyadda Dimuqraadiga ee Kongo ayaa ku dhawaaqday inuu cudurka Ebola ka dillaacay waqooyiga galbeed ee dalka.
Jamhuuriyadda Dimuqraadiga ee Kongo ayaa ku dhawaaqday inuu cudurka Ebola ka dillaacay waqooyiga galbeed ee dalka.
Wasiirka caafimaadka ee dalkaasi ayaa wuxuu sheegay iney cudurka ilaa iyo hadda 17 qof ay ugu dhinteen magaalada Bikoro ee gobolka Equateur.
Waxaana la hayaa ayuu yiri 21 qof oo looga shakiyey inuu cudurka hayo.
Koox takhaatiir ah oo baadhitaan ku sameeysay shan ka mid ah dadkaasi looga shakiyey inuu cudurka hayo ayaa lagu ogaaday inuu hayo faayraska keena cudurka Ebola.
Hay'adda caafimaadka adduunka ayaa iyaduna sheegtay koox khubara ah iney soo dirtay ayna ku soo wajahan yihiin goobaha cudurka uu ka dillaacay si la dagaallanka cudurka la isaga kaashado baaritaanno dheeraad ahna looga sameeyo.
Tani iyo 1976 waa marki lixaad uu cudurka Eboolaha uu ka dillaaco Jamhuuriyadda Dimuqraadiga ee Kongo.
Cudurka Ebola ayaa la aaminsan yahay inuu si xowli ah uu u faafo dadkuna ay ka qaadaan hilibka fiidmeerta ee dlkaasi Kongo si weyn looga cuno.
</doc>
<doc docid='bbc_150731_ebola_vaccine' lang='som' type='mono' source_url='http://www.bbc.com/somali/war/2015/07/150731_ebola_vaccine' term='ebola'>
Talaal wax looga qabanayo Ebola
Hay'adda caafimadka adduunka ayaa amaantay natiijada talaal wax looga qabanayo xanuunka Ebola, kaasoo 100% looga badbaaday intii lagu guda jiray tijaabada oo ka dhacday Guinea.
Hay'adda caafimadka adduunka ayaa amaantay natiijada talaal wax looga qabanayo xanuunka Ebola, kaasoo 100% looga badbaaday intii lagu guda jiray tijaabada oo ka dhacday Guinea.
WHO waxay sheegtay in dunidu ay qarka u saarnayd in la soo saaro tallaal wax ku ool ah oo looga hortago xanuunkaas laayaanka ah.
Dawada waxa lagu tijaabiyey 1000 qof, isla markii qof aad ugu dhow uu Ebola qaaday.
10 maalmood ka dibna ma jirin qof uu cudurku ku dhacay.
Talaalka weli ruqsad lama siin, laakin waxaa la sameeyey diyaargarow ku saabsan sidii loo qaybin lahaa.
In ka badan 11,000 oo qof ayaa u dhintay Ebola, tan iyo markii uu ka dillacay Guinea, bishii december 2013.
</doc>
<doc docid='bbc_war-48637579' lang='som' type='mono' source_url='https://www.bbc.co.uk/somali/war-48637579' term='ebola'>
Soomaaliya halis ma ugu jirtaa cudurka Ebola?
Wasaaradda Caafimaadka ee dalka Uganda ayaa sheegtay in 7 qof oo goor hore loo karantiilay in uu ku dhacay cudurka Ebola haatan laga waayay cudurkaas.
Wasaaradda Caafimaadka ee dalka Uganda ayaa sheegtay in 7 qof oo goor hore loo karantiilay in uu ku dhacay cudurka Ebola haatan laga waayay cudurkaas.
Afar qof oo ka mid ah todobada qof ayaa waxaa Khamiistii loo dhoofiyay Jamhuuriyadda Dimuqraaddiga ee Koongo, iyadoo weliba uu la socday canug saddex sano jir ah oo uu fayraskaasi haleelay.
Tan iyo markii kiiskii ugu horreeyay ee cudurka Ebola lagu arkay Galbeedka Uganda saddex maalmood ka hor, ayaa waxaa la xaqiijiyay in laba qof ay halkaas ku dhinteen.
Qofkii ugu dambeeyey ee u geeriyooday ayaa ah haweenay 50 jir ahayd oo cudurkaas ugu geeriyootay Galbeedka dalka Uganda, maalin uun kaddib markii uu isla cudurkaas u geeriyooday wiil ay ayeeyo u ahayd oo 5 jir ahaa.
Waa kiisas kii ugu horreeyey ee la soo sheego tan iyo markii fayraskaasi uu ka dillaacay xuduudda Jamhuuriyadda Dimuquraadiga ah ee Congo ay la leedahay Uganda, halkaas oo ay ku dhinteen 1,400 oo qof.
Saddex qof oo looga shakiyay in ay qabaan cudurka Ebola ayaa sidoo kale ka baxsaday xarun lagu hayey oo kutaal Koonfurta Galbeed ee dalka Uganda.
Cudurkan ayaa laga walaacsan yahay in uu ku faafo dalalka kale ee dariska la ah Uganda sida Kenya iyo Tanzania.
Dhanka Kale Soomaaliya iyo Uganda ayaa waxaa ka dhexeeya isu socod dhanka bulshada ah, ayadoo ciidamo ka socda Uganda oo ka tirsan AMISOM ay ku sugan yihiin Soomaaliya.
Ciidamada Uganda ee ka tirsan AMISOM ayaa si joogto ah ugu kala safra Muqdisho iyo Kampala. Arrintaas ayaa keeni karta in cudurka Ebola uu u gudbo Soomaaliya, haddii qof cudurkaas qaba uu tago Soomaaliya.
Cabdiqani Sheekh Cumar oo ah khabiir dhanka caafimaadka ah horayna agaasime uga soo noqday wasaaradda caafimaadka Soomaaliya ayaa qaba in isu socodka bulshadu uu kaalin ka qaadan karo faafidda cudurkaas.
"Cudurkan waxa uu Uganda uga yimid dhanka dalka Congo, madaama Soomaaliya-na ay dad badani uga yimaadaan dhanka Uganda oo isugu jira arday iyo ciidmada AMISOM, waa suurto gal in cudurkaas uu u gudbo Soomaaliya". Ayuu yidh Cabdi Qani
Sidee looga hortagi karaa cudurka Ebola
Sida ay ku talinayaan xeeldheerayaasha caafimaadku, Soomaaliya ayaa looga baahan yahay in ay feejignaan muujiso oo ay qaaddo tallaabooyin dheeri ah oo looga hortagi karo cudurkaas.
Tallaabooyinkaas ayaa waxaa ka mid ah in la baaro dadka ka imaanaya dalalka cudurkaas lagu sheegay iyo in la helo tallaalkii loogu talagalay oo ay bixiso hay'adda caafimaadka adduunka ee WHO.
"Waa in la helo meelo lagu karantiili karo laguna daawayn karo dadka uu cudurkaasi ku dhaco, Waana in la yareeyaa isbaddalka ciidamada AMISOM gaar ahaan kuwa Uganda" ayuu yidhi Cabdiqani  Sheekh Cumar.
Bahda caafimaadka ayaa sidoo kale ku talinaysa in bulshada Soomaalida ah lagu wacyi geliyo calaamadaha cudurkaas oo ay sheegeen in uu aad ugu eg yahay cudurro kale oo  badan.
Waa maxay Ebola?
Sida uu BBC-da u sheegay Dr Maxamuud Sheekh Maxamed Oomaar cudurkaan ayaa waxaa calaamadihiisa ka mid ah "Dhiig qofka ka furma meelaha daloola sida: sanka, afka, dabada iyo indhaha".
Mar la waydiiyey Dr Oomaar sida looga hortagi karo ama la isaga ilaalin karo cudurka Ebola ayaa waxa uu sheegay in sida kaliya ee looga hortagi karo ay tahay in dadka ka imaanaya dalalka cudurkaasi uu ka dillaacay  la baaro.
"Cudurkan waxa uu u eg yahay cudurrada qandhooyinka balse waxa uu dheeryahay dhiig ka furma meelaha daloola." Ayuu yidhi Dr Oomar.
Dhakhaatiirka ay ku talinaya in la yareeyo in gacmaha la isku salaamo si aan cudurka loo kala qaadin.
</doc>
<doc docid='bbc_140807_ebola_liberia_cdc' lang='som' type='mono' source_url='http://www.bbc.co.uk/somali/war/2014/08/140807_ebola_liberia_cdc' term='ebola'>
Cisbitaallo u xirmay cabsida Ebola
Cisbitaallo badan ayaa la xiray dalka Liberia, sababtoo ah shaqaalaha caafimaadka ayaa baqaya, mana aysan ku soo noqoyin shaqada, taasi waxaa ugu wacan 60 boqolkiiba dadka u dhintay xanuunta waxay kamid ahaayeen shaqaalaha caafimaadka.
Cisbitaallo badan ayaa la xiray dalka Liberia, sababtoo ah shaqaalaha caafimaadka ayaa baqaya, mana aysan ku soo noqoyin shaqada, taasi waxaa ugu wacan 60 boqolkiiba dadka u dhintay xanuunta waxay kamid ahaayeen shaqaalaha caafimaadka.
Lewis Brown, Wasiirka warfaafinta ee Liberia ayaa sheegay inay jiraan warar ah in daawooyiinka xanuunada kale sida Malariyada laga xaday farmashiyaasha, taasina ay ugu wacantahay intabadan dadka reer Liberia waxay ka baqayaan inay Ebola kaqaadaan xarumaha caafimaadka.
Wasiirka warfaafinta Liberia, Lewis Brown, ayaa BBC-da sidoo kale u xaqiijiyay inkastoo xaaladda gudaha xuntahay hadana ugu yaraan caalamka uu ka jawaabay musiibada.
Agaasimaha xarunta xadididda cudur iyo ka hortagga ee dalka Mareykanka ee CDC, Dr Thomas Frieden, ayaa Congress ka u sheegay in laantooda ay howlgelisay inkabadan 200 oo qof oo ka shaqeynaya Ebola, ayna taasi soo dedejisay in hadda la helo ugu yaraan 50 khubaro kasocota galbeedka Afrika oo ah meesha waaya aragga u ah Ebola uuna ku dilay in kabadan 900 oo qof. Waxa uu qiray in halista xaaladda hadda aysan sii socondoonin.
Waxaa dhintay boqolkiiba 55 ama 60 dadkii uu ku dhacay cudurka, taas oo muujineysa in ay yartahay qof dib uga caafimaada Ebola.
Sikastaba, dadka ka badbaaday xanuunka Ebola waxay lakulmayaan faquuq ama takoor, xittaa iyagoo aan cudurka qabin oo ka fiicnaaday.
Sylvia waxay u dhalatay dalka Guinean, waana ardeyad baraneysa caafimaadka, waxay ka badbaaday Ebola.
Waxaa warqad cadeyneysa inay ka fiyoobaatay xanuunka laga siiyay xaruntii lagu daaweynaayay oo ku taalla gudaha dalka Guinea.
Balse waxaa ku adkaatay inay sidii caadiga ahayd ay ku soo noqoto iyadoo dadka ay ka ordaayaan, xittaa ardeydii ay wax islabaranayeen ayaa weydiisanaya inay xaafadda iska joogto.
</doc>
<doc docid='bbc_150417_ebolacawin' lang='som' type='mono' source_url='http://www.bbc.co.uk/somali/war/2015/04/150417_ebolacawin' term='ebola'>
Dalalka Ebola: Kaalmo weydiistay caalamka
Madaxweynayaasha dalalka Liberia, Guinea and Sierra Leone ayaa beesha caalamka weydiistay sideed bilyan oo doolar oo gargaar iyo in loo dhaafo deymaha lagu leeyahay, si ay uga caawiyaan dalalkooda ka soo kabsashada dhibaatooyinkii uu u geystay cudurka Ebola.
Madaxweynayaasha dalalka Liberia, Guinea and Sierra Leone ayaa beesha caalamka weydiistay sideed bilyan oo doolar oo gargaar iyo in loo dhaafo deymaha lagu leeyahay, si ay uga caawiyaan dalalkooda ka soo kabsashada dhibaatooyinkii uu u geystay cudurka Ebola.
Sedexda madaxweyne ayaa u sheegay madaxda ururka horumarka caalamka oo ku sugan Washington, in dhaqaalahoodu uu curyaamiyay cudurkaasi si taasi wax looga qabtana ay u baahan yihiin oo kaliya barnaamij hormarineed oo ballaaran.
Bangiga adduunka ayaa sheegay in uu u raadinayo dalalkaasi lix boqol iyo konton milyan oo doolar oo dheeraad ah taasi oo ka dhigeysa wadarta ilaa haatan lagu bixiyay xanuunka Ebola hal dhibic lix bilyan oo doolar.
</doc>
<doc docid='bbc_141114_afcon-eqguinea' lang='som' type='mono' source_url='http://www.bbc.co.uk/somali/war/2014/11/141114_afcon-eqguinea' term='ebola'>
Equatorial Guinea oo marti galineysa koobka Qaramada Afrika
Dalka Equatorial Guinea ayaa marti galinaya koobka Qaramada Afrika ee sanadkan 2015-ka, sida uu BBC u sheegay xiriirka kubada cagta Afrika.
Dalka Equatorial Guinea ayaa marti galinaya koobka Qaramada Afrika ee sanadkan 2015-ka, sida uu BBC u sheegay xiriirka kubada cagta Afrika.
Equatorial Guinea ayaa bedelaysa Morocco oo ka gaabsatay in ay tartanka marti galiso xilliga loogu talagalay, cabsi ay ka qabto cudurka Ebola awgiis.
Morocco ayaa laga mamnuucay in ay ka qeyb gasho tartanka sanadka soo socda ka dhacaya Equatorial Guinea.
Madaxweynaha xiriirka kubada cagta Afrika, Cisa Xayatu ayaa magaalada Malabo maanta kula kulmay madaxweynaha Equatorial Guinea, Teodoro Obiang, waxaana labada mas’uul ay isku afgarteen in tartanka lagu qabto magaalooyinka Bata, Ebebiyin, Mongomo iyo caasimada Malabo.
Xulka Equatorial Guinea oo horay looga reebay tartanka ayaa ka mid noqon doona 16-ka xul ee ka qeyb galaya tartanka.
</doc>
<doc docid='bbc_cayaaraha-37626369' lang='som' type='mono' source_url='http://www.bbc.co.uk/somali/cayaaraha-37626369' term='ebola'>
Horyaalka K/cagta ee Sierra Leone oo dib u billowday
Xiriirka K/cagta ee Sierra Leone ayaa dib boorka uga jafay horyaalkii K/cagta ee dalkaas, kaasoo istaagay tan iyo markii uu xanauunka Ebola ka dillaacay.  2014kii ayey ahayd markii la joojiyey horyaalka isagoo meel dhexe maraya.
Xiriirka K/cagta ee Sierra Leone ayaa dib boorka uga jafay horyaalkii K/cagta ee dalkaas, kaasoo istaagay tan iyo markii uu xanauunka Ebola ka dillaacay.  2014kii ayey ahayd markii la joojiyey horyaalka isagoo meel dhexe maraya.
Cayaartii ugu horraysay waxay Sabtidii dhex martay kooxaha FC Johansen iyo kooxda ciidanka qalabka sida, waxaana 1-0 ku badiyey kooxda FC Johansen.
Bishii Maarso ayaa hay'adda WHO waxay sheegtay in xanuunka Ebola uu dalkaas ka dhamaaday, hase yeeshee horyaalka iminka dib loo billaabay ayaa la sheegay in ay qaaddaceen siddeed ka mid ah 14ka naadi ee ka qayb galaya, ayagoo ka cabanaya is qabqabsi ka dhex jira xiriirka K/cagta ee dalkaas ee loo yaqaanno SLFA.
</doc>
<doc docid='bbc_war-44192458' lang='som' type='mono' source_url='http://www.bbc.co.uk/somali/war-44192458' term='ebola'>
Talaal lagu xakameynayo cudurka Ebola oo maanta ka bilaabanaya Congo
Wasaarada caafimaadka ee Jamhuuriyada Dimuqraadiga ee Congo ayaa sheegtay in ay bilaabayso olola talaal oo looga gol leeyahay in lagu xakameeyo cudurka Ebola.
Wasaarada caafimaadka ee Jamhuuriyada Dimuqraadiga ee Congo ayaa sheegtay in ay bilaabayso olola talaal oo looga gol leeyahay in lagu xakameeyo cudurka Ebola.
Ololahani ayay saraakiisha caafimaadka ee dalkaasi sheegeen in uu bilaabanayo maanta oo Isniin ah.
Waxaa goobaha daawooyiinka talaalka loo diray ka mid ah magaalada Mbandaka, oo ah magaalo la xaqiijiyay in 4 kiis oo cudurka Ebola ah laga helay.
Waxaa laga cabsi qabaa in cudurka Ebola uu ku soo fidi karo magaalada caasimada ah ee Kinshasa.
Ilaa imika intii uu cudurka ka dilaacay dalkaasi waxaa u dhintay 25 qof.
Xukuumadda Kinshasa ayaa sheegtay in sidoo kale hay'adaha caalamiga ah ay ka qayb qaadan doonaan dadaalka talaalka.
Tani iyo 1976 waa marki lixaad uu cudurka Eboolaha uu ka dillaaco Jamhuuriyadda Dimuqraadiga ee Kongo.
Cudurka Ebola ayaa la aaminsan yahay inuu si xowli ah uu u faafo dadkuna ay ka qaadaan hilibka fiidmeerta ee dlkaasi Kongo si weyn looga cuno.
</doc>
<doc docid='bbc_140906_ebola_drug' lang='som' type='mono' source_url='http://www.bbc.co.uk/somali/war/2014/09/140906_ebola_drug' term='ebola'>
Dawo loo tijaabinayo Ebola
Khubaro caafimaad oo ka qeyb galay kulan uu soo qaban qaabiyay ururka caafimaadka adduunka (WHO) oo ka dhacay magaalada Geneva, ayaa sheegay in ay aqoonsadeen dhowr qaab oo lagu sameyn karo dawo iyo tallaal uu yeelanayo cudurka Ebola.
Khubaro caafimaad oo ka qeyb galay kulan uu soo qaban qaabiyay ururka caafimaadka adduunka (WHO) oo ka dhacay magaalada Geneva, ayaa sheegay in ay aqoonsadeen dhowr qaab oo lagu sameyn karo dawo iyo tallaal uu yeelanayo cudurka Ebola.
Ilaa iyo hadda ma jirto dawo la ogyahay oo lagula tacaalo cudurka dilaaga ah ee galaaftay noolasha ku dhowaad 2000 oo qof oo ku nool dalal ku yaalla Galbeedka Afrika.
Ururka WHO ayaa ka digaya in ay sare u kici doonto tirada dadka u dhimanaya cudurka Ebola ee faraha ba’an ku haya dalal ka tirsan Galbeedka Afrika.
Dawooyinka tijaabada ah ayaa waxaa ka mid ah mid laga sameynayo dhiiga dadka uu ku dhacay Ebol isla markaana ka badbaaday, dawada loo yaqaano Zmapp iyo weliba laba tallaal, kuwaas oo dhammaantood aan lagu tijaabin bani’aadanka, balse natiijo wanaagsan ka muujiyay tijaabo lagu sameeyay xayawaanka.
Khubarada caafimaadka ayaa hadda doonaya in ay dadka ku tijaabiyaan dawooyinka iyo tallaalka, waxaana dadka iskood u ogolaaday in lagu tijaabiyo ka mid ah shaqaalo caafimaad.
Dawada cudurka Ebola ayaa degdeg loogu baahan yahay maadama uu cudurka si xowli ah ugu faafayo dalal ka tirsan Galbeedka Afrika, oo uu khatar ku hayo adeega caafimaad ee dalalka Liberia, Guinea iyo Sierra Leone.
Goobaha caafimaadka ee dalalkaasi ayaa qarka u saaran in ay bur buraan oo xitaa laguma daweeyo dadka qaba xanuunada caadiga ah sida malariyada, halka qaar ka mid ah shaqaalaha caafimaadkana aanay shaqada xaadirin iyaga oo ka cabsi in uu ku dhaco cudurka Ebola.
La dagaalanka cudurka Ebola ayaa u baahan kumannaan ah shaqaale caafimaad oo si wanaagsan u tababaran oo u qalabeysan. Sameynta dawada ayaa sidoo kale u baahan waqti iyo kharash malaayiin dollar ah. Dalalka uu cudurka hadda saameeyayna iskuma heli intaasi oo dhan.
</doc>
<doc docid='bbc_140807_ebola_liberia_emmergency' lang='som' type='mono' source_url='http://www.bbc.co.uk/somali/war/2014/08/140807_ebola_liberia_emmergency' term='ebola'>
Liberia oo la geliyey xaalad deg deg ah
Madaxweynaha dalka Liberia, Ellen Johnson Sirleaf, ayaa xaalad deg deg ah ku dhawaaqday iyadoo Liberia ay la halgamayso sidii ay ku joojin lahayd cudurka Ebola.
Madaxweynaha dalka Liberia, Ellen Johnson Sirleaf, ayaa xaalad deg deg ah ku dhawaaqday iyadoo Liberia ay la halgamayso sidii ay ku joojin lahayd cudurka Ebola.
Hadal ay ka jeedisay Telefishenka qaran ayaa waxa ay ku sheegtay in laga yaabo in la laalo qaar ka mid ah xuquuqda shacabka .
Cudurkan ayaa waxa uu sidoo kale ka jiraa waddamada Guinea, Sierra Leone iyo Nigeria, waxaana u dhintay in ka badan sagaal boqol oo qof.
Dhinaca kale iyadoo uu jiro walaac caalami ah oo ku saabsan cudurkan, ayaa Madaxaweynaha Maraykanka Barack Obama waxa uu sheegay in aanan la gaarin waqtigii la ansixin lahaa daawooyinka tijaabada ah ee lagula tacaalayo cudurka.
</doc>
<doc docid='bbc_141011_ebola_usa' lang='som' type='mono' source_url='http://www.bbc.co.uk/somali/war/2014/10/141011_ebola_usa' term='ebola'>
Mareykanka oo iska ilaalinaya Ebola
Tallaabooyin hor leh oo lagu baarayo dadka galaya dalka Mareykanka ayaa la dahqangalinayaa maanta si dalkaasi uu uga hortaga in cudurka Ebola uu ku faafo.
Tallaabooyin hor leh oo lagu baarayo dadka galaya dalka Mareykanka ayaa la dahqangalinayaa maanta si dalkaasi uu uga hortaga in cudurka Ebola uu ku faafo.
Rakaabka ka degaya magaalada New York ee ka imaanaya dalalka galbeedka Africa ee Gini, Seraliyoon iyo Liberia ayaa laga cabari doona heerkulkooda si looga ogaada in ay qaban calamaadaha Ebola.
Barnaamijka ayaa lagu fidin doonaa garoomada kale ee dalka in kastoo khubarada caafimaadka ayaa su’aalo iska weydinaya waxtarka tallaabdan.
Dhinaca dalka Morocco ayaa sheegtay in ay doonayso inay dib u dhigto ciyaarata koobka qaramda Afrika oo sanadka soosocdo lagu waday in dalkaasi lagu qabto, walaaca laga qabo cudurkan.
In kabadan 4,000 oo qof ayaa illaa iyo hadda u dhimtay cudurka Ebola.
Qaramada Midoobey waxa ay sheegtay in laga yaabo in cudurkan uu uu sii socdo haddii aan dal kasta oo caalamka uusan sameeynin tallaabo lagula dagaalamayo Ebola.
</doc>
<doc docid='bbc_141223_iskuxir' lang='som' type='mono' source_url='http://www.bbc.co.uk/somali/ka_qayb_gal/2014/12/141223_iskuxir' term='ebola'>
Halxiraalaha Sanadka 2014 ee wararka Africa
In ka badan 200 Gabdhood oo Boko Haram ka afduubatay magaalada Chibok, Nigeria.
In ka badan 200 Gabdhood oo Boko Haram ka afduubatay magaalada Chibok, Nigeria.
Caabuqa Ebola oo ku dilay galbeedka Afrika in ka badan 7,000.
Equatorial Guinea oo martigelineysa koobka qaramada Afrika ee 2015ka.
ICC oo ka hartay eedaha loo haystay Uhuru Kenyatta.
Kabtanka kubadda cagta Koonfur Africa, Senzo Meyiwa, oo la toogtay.
Lupita Nyong'o oo Kenyan ah ayaa ku guuleysatay atarishada labaad ee ugu fiican.
Madaxweynaha CAR, Samba-panza, oo ku dhawaaqay dagaal ka dhan maleeshiyaadka.
Sudan "Diin-ka-bax" Mariam Ibrahim oo la sii daayay.
Rwanda: 20 sano kaddib xasuuqii Rwanda.
Kiniisadda TB Joshua ee Lagos oo burburtay.
Burkina Faso: Dadweyne careysan oo madaxweynaha ku qasbay inuu tago.
Robert Mugabe oo dhalashadiisa 90 jirsaday.
Pistorius oo 5 sano loogu xukumay dilka saaxiibadii.
Madaxweynaha Zambia, Michael Sata, oo geeriyooday.
Zuma: Weyneynta guriga Nkandla waa anshax-darro.
Dowladda Koonfurta Suudaan iyo mucaaradka oo heshiiyay.
Khaatkha oo laga mamnuucay UK.
Xaqiijinta geerida hogaamiyaha Shabaab, Godane.
Kenya: Dennis Kimetto oo jabisay rikoorka maradoonka adduunka ee Berlin.
</doc>
<doc docid='bbc_140813_kenya_ebola' lang='som' type='mono' source_url='http://www.bbc.co.uk/somali/maqal_iyo_muuqaal/2014/08/140813_kenya_ebola' term='ebola'>
WHO oo Kenya uga digtay cudurka  Ebola
Hay'adda Caafimadka Adduunka ayaa wadanka Kenya ku sheegtay in uu halis ugu jiro in uu ka dilaaco cudurka Ebola, Viruskaas oo ah mid halis ah.
Hay'adda Caafimadka Adduunka ayaa wadanka Kenya ku sheegtay in uu halis ugu jiro in uu ka dilaaco cudurka Ebola, Viruskaas oo ah mid halis ah.
Sargaal u hadlay Hay'adda Caafimaadka adduunka ayaa sheegay in sababta ay Kenya halista ugu jirto cudurka Ebola in ay tahay safarrada badan ee kaga yimaada Galbeedka Afrika.
Waa digniintii u cuslayd ee ilaa iyo hadda ay WHO ay ku sheegto in cudurka Ebolaha uu ku faafi karo Bariga Afrika.
Khuburada caafimaadka ayaa la dagaalamaya cudurka si uusan u soo dhaafin Galbeedka Afrika, halkaas oo uu ku dilay 1,000 qof.
</doc>
<doc docid='bbc_war-50938230' lang='som' type='mono' source_url='https://www.bbc.co.uk/somali/war-50938230' term='ebola'>
Afrika: Dadkii caanka ahaa ee geeriyooday 2019-ka
Waxaan dib u milicsaneynaa qaar ka mid ah dadkii caanka ahaa ee Afrika ka soo jeeday kuwaasoo sanadkan dhexdiisa geeriyooday.
Waxaan dib u milicsaneynaa qaar ka mid ah dadkii caanka ahaa ee Afrika ka soo jeeday kuwaasoo sanadkan dhexdiisa geeriyooday.
Wuxuu soo caan baxay sanadkii 1970s isagoo qaadi jiray heeso ku saabsanaa la dagaallankii xukunkii caddaanka laga tirada badan yahay ee dalkaas. Ninkan oo loo yaqaanno "Tuku", wuxuu sidoo kale dadka ka wacyigelin jiray xanuunka HIV/Aids.
Wuxuu ka mid ahaa fannaaniinta ugu caansan Algeria, ee lagu yaqaannay heesaha dhaqanka. Wuxuu geeriyooday xilli lagu sameynayay qalliin qurxin ah. Dadka isaga cambaareeya ma aysan jecleyn sida uu heesihiisa ugu soo bandhigi jiray arrimo xasaasi ah in laga hadlo, sida dadka isku jinsiga ah ee is guursada.
Wuxuu sanadkii 2003 ku guuleystay abaalmarinta Olive Schreiner Prize, isgaoo ku muteystay buugga uu ugu magacdaray Bandiet Out of Jail ee ku saabsan xiritaankiisii muddada toddobada sano ah.
Waxaa lagu toogtay meel u dhow gurigiisa oo ku yaalla caasimadda dalkaas ee Accra, wuxuu ka tirsanaa kooxda Tiger Eye Private Investigations wuxuuna baaritaan ku sameeyay musuqmaasuqa ka dhex jira xiriirka kubbadda cagta Ghana. Booliiska ayaa rumeysan in loo dilay shaqadiisa darteed. Police believe he was killed because of his work.
Waxay ahayd aasaasihii Xarunta Farshaxanka ee Lagos iyo iskuulka Asiko Art School, waxay sameysay barnaamijyo dhowr ah oo lagu muujinayay farshaxanka Afrika waxayna sanadkii 2014 BBC-da u sheegtay muhiimadda mashruuceeda lagu keydinayo howshii uu qabtay sawir-qaade JD Okhai Ojeikere, oo ay sheegtay inuu barnaamijyo ka sameeyay dhaqanka iyo caadooyinka sii dhimanaya.
Afgembi ayuu talada dalkaas kula wareegay sanadkii 1977 - sanad kaddib markii uu dalkaasi xornimada ka qaatay UK - wuxuuna jasiiraddaasi ku taalla Badweyna Hindiya xukumayay 27 sano. Taageerayaashiisa ayaa bogaadiyay inuu hirgeliyay barnaamijka horumarinta bulshada, balse dadka qaar ayaa cambaareeya xukunkiisii.
Mid ka mid fannaaniintii ugu caansaneyd Koofur Afrika sanadihii 1950-meeyadii, inta badan heesaheeda xilligaas ayay qaadday. Balse markii ay ku dhiirratay inay sameyso heeso siyaasadeysan - mid loogu magac daray raysal wasaarihii necbaa kala sooca dadka ee Daniel Malan iyo mid kale oo ay ku saadaalineysay geerida hoggaamiyihii Congo Patrice Lumumba, dalka ayaa laga tarxiilay muddo 30 sano ah.
Waxaa lagu yaqaannay diiwaangelinta dilalka shaci darrada ah ee booliiska, waxaa la weysanaa muddo shan maalmood ah, kaddibna waxaa meydkeeda laga helay halka meydadka lagu keydiyo, iyadoo magac aan keeda ahayn loo diwaan geliyay. Dowladda ayaa sheegtay inay u geeriyootay dhibaatooyin la xiriira ilmo iska soo ridid sharci darro ah. hay`adda u doodda xuquuqda aadanaha ee Amnesty International ayaa sheegtay in geerida haweeneydaas ay "dharbaaxo weyn" ku tahay dadka u dooda xuquuqda aadanaha ee Kenya.
Qoraa iyo abwaan dunida laga yaqaannay ayuu ahaa, wuxuu labo jeer ku guuleystay abaalmarinta Buugga ugu Fiican ee Commonwealth Writers ee Africa - sanadkii 1988 iyo toban sano kaddib. Buuggiisii ugu horreeyay ee sheekooyinka gaagaaban, Coming of the Dry Season, ee la daabacay sanadkii 1972, ayaa waxaa mamnuucday dowladdii caddaanka laga tirada badan yahay ee xilligaas.
Ninkan oo sidoo kale loo yaqaannay "Katanda", waxaa loo aqoonsaday inuu ahaa mid ka mid ah xiddigaha qoob ka cayaarka ugu fiican Kenya.
Waxaa loo arkayay mid ka mid ah aasaasayaashii shineemooyinka Africa, wuxuu markii hore sanadkii 1967 ku guuleystay filinka Soleil O. Wuxuu ku saabsan yahay tahriibe Afrikaan ah oo da`yar oo ku nool Paris, kaasoo soo bandhigayay midab-takoorka ka jira Faransiiska. Sida laga soo xigtay Okay Africa, wuxuu sidoo kale caan ku ahaa inuu afka Faransiiska ku tarjumi jiray aflaanta Hollywood-ka isagoo matali jiray atoorayaasha sida Eddie Murphy iyo Morgan Freeman.
Waxaa lagu bogaadiyay doorkiisa ku aaddan in farshaxanka Afrika laga aqoonsado adduunka. Wuxuu ku dhashay Calabar, kaddibna wuu ka tegay Nigeria isagoo jaamacad u aaday New York halkaas oo uu ku aasaasay Nka, oo ahaa wargeys ka hadlaya farshaxanka Afrika ee horraantii sanadihii 1990-meeyadii. Sanadkii 2015, wuxuu noqday Afrikaankii ugu horreeyay ee keydiya farshaxanka ee ka mid noqda Venice Biennale, 120-ka sano ee ay jirto.
Wuxuu wax badan ka qoray ku hoos noolaashaha xukunka gumeysiga.
Waxaa loo aqoonsaday abwaankii ugu horreeyay ee xilligan ee dalalka Ingiriiska looga hadlo ee Africa, wuxuu sanadkii 1964 ku soo caan baxay The Voice, oo ah buug yar oo uu ka tarjumay afkiisa Ijaw kuna tarjumay luqadda Ingiriiska.
Wuxuu musikiiste sidoo kale sameeya heesaha. Wuxuu ka tirsanaa kooxda TPOK oo fanka muusikada ugu heystay sanadihii 1960-meeyadii. Geeridiisa ayaa loo arkaa mid soo afjartay xilli muhiim u ahaa fanka Congo.
Wuxuu ahaa agaasimihii machadka barashada cilmiga Afrika ee Carleton University ee dalka Canada, wuxuu ku dhintay diyaaraddii Ethiopian Airlines ee ka soo duushay Addis Ababa una socotay Nairobi ee burburtay. dad badan ayaa kala socday baraha bulshada, halkaasoo uu ka cambaareyn jiray dowladda Nigeria.
Waxaa lagu toogtay hoteel ku yaalla magaalada Butembo ee Jamhuuriyadda Dimuqraaddiga ah ee Congo, halkaas oo uu ku daweynayay bukaannada cudurka Ebola. Ururka Caafimaadka Adduunka ee QM(WHO) ayaa bogaadiyay dhaqtarka, iyagoo sheegay inuu aad u jecala caafimaadka bulshada iyo inuu caawiyo dadka daaweynta u baahan.
Waxa uu ahaa aasaasha iyo tifaftiraha wargeyskii ugu horreyay oo madax-banaan ee dalkaasi Suudaan, waxaa la daah furay wargeyska sannadkii 2000. Waxa uu sidoo kale wararka usoo tabin jiray BBC-da, maamulka Khartoum ayaana dhawr jeer xabsi dhigay.
Waxa uu muddo dheer ka cabanayay wadna xanuun, waxa uuna istaagga ka dhacay xilli uu ka qeyb qaadanayay kulan lagu qabanayay Eswatini. Kulankiisii ugu horreeyay ee qarankiisa waxa uu saftay bishii June ee 2008-dii.
Waxa uu naqshadeeyay calanka qaranka dalka Koonfur Afrika, waxa uu caan ku ahaa dhaqamada kala duwan ee Afrika. Waxa uu sidoo kale naqshadeeyay calanka dalkaasi Namibia.
Waxa uu ahaa madaxweynhii ugu horreyay ee si dumuqraadiyad ah loo doortray blase sannad oo kaliya markii uu xafiiska joogay waxaa sannadkii 2013-kii  afgambiyay milatariga. Waxa uu ahaa xubin sare oo ka tirsan xisbiga Ikhwaanul Muslimiin ee haatan laga mamnuucay dalkaasi Masar. Waxa uu istaagga ka dhacay isagoo taagan maxkamaddii uu saarnaa.
Waxaa magaalada Addis Ababa ku toogtay ilaaladiisii gaarka ahayd, isagoo isku dayayay inuu ka hor tago isku day afgambi. Waxaa la dilay isagoo hal sano oo kaliya ah taliyaha milatariga.
Waxa uu ahaa maareyaha shirkadda isgaarsiinta Safaricom. Madaxweynaha dalka Kenya Uhuru Kenyatta ayaa sheegay in noloshiisii dhiiragalinta lahayd ee muhiim u tahay dunida oo dhan.
Waxa ay ku dhimatay weerar ay Al-shabab ku soo qaadeen hudheel ay ku sugnayd oo ku yaalla magaalada Kismaayo. Waxay ku soo barbaartay dalka Canada balse Soomaaliya ayay dib ugu soo laabatay sannadkii la soo dhaafay waxayna caan ka ahayd baraha bulshada oo ay Soomaalida ka dhiiragalin jirtay.
Waxa uu ahaa madaxweynahii ugu da'da weynaa dunida markii uu dhimanayay, waxaa uu sidoo kale ahaa madaxweynhii ugu horreeyay dalka Tunisia oo si xor ah loo doortray 2014-kii.
Kufsigii iyo dilkii loogu geystay magaalada  Cape Town ayaa horseeday dibedbaxyo ballaaran oo looga soo horjeedo tacaddiyada ka dhanka ah dumarka.
Waxa uu soo afjaray gumeysigii caddaanka, waxa uuna ku geeriyooday isbitaal ku yaalla Singapore. Jagada ayaa laga tuuray 2017-kii ka dib 37 sano oo uu dalkaasi xukumayay.
Waxa jagada laga tuuray sannadkii 2011-kii ka dib markii ay bilowdeen kacdoonadii Gugii Carabta. Waxaa uu dalkaasi xukumayay muddo 23 sano ah. Waxa uuna ku geeriyooday dalkaasi Sacduui Carabiya.
Waxay ka soo jeeddaa qoys caan ah oo nabadda u ololeeya, waxay xilliyadii dagaalka sookeeye ku soo barbaartay dalka Canada. Dowladda ayaa sheegeysa iney xabad hawaaw ah ku dhacday markii la dilayay. Aabaheed Elman Ali Ahmed waxaa lmagaalada Muqdisho lagu toogtay 1996-dii.
Waxa uu Abdelaziz Bouteflika ku cadaadiyay inuu is casilo bishii April. Waxaa uu ka mid ahaa halyeedii xorriyadda usoo dagaalamay.
</doc>
<doc docid='bbc_150216_liberia' lang='som' type='mono' source_url='http://www.bbc.co.uk/somali/war/2015/02/150216_liberia' term='ebola'>
Liberiya: Iskuuladii oo dib loo furay
Iskuulada Liberiya ayaa dib loo furayaa maanta, toddobo bilood kadib markii la xiray si loo xakameeyo cudurka Ebola.
Iskuulada Liberiya ayaa dib loo furayaa maanta, toddobo bilood kadib markii la xiray si loo xakameeyo cudurka Ebola.
Tirada dadka cusub ee uu cudurka ku dhacay ayaa aad hoos ugu dhacday, iyadoo tiro yar toddobaadkii hore la soo sheegay.
Wasaarada waxbarashada ee Liberiya ayaa sheegtay tirada ardayda fasalka in lagu xadidi doono konton arday, si looga hortago cudurka inuu faafo.
Wariyaha BBC ee Liberiya ayaa sheegaya in ilmaha badankood ay ku faraxsan yihiin inay ku soo noqonayaan iskuulka, inkastoo dadka qaar ay dareemayaan in iskuulka la furay si dhaqso ah.
</doc>
<doc docid='bbc_war-48159177' lang='som' type='mono' source_url='https://www.bbc.co.uk/somali/war-48159177' term='ebola'>
Dadka Jamhuuriyada Dimoqaraadiga ee Congo ugu dhintay Ebola oo Gaadhay 1,000
Tirada dhimashada ee uu sababay cudurrada Ebola ee Jamhuuriyadda Dimuqraadiga  Congo ayaa gaadhay 1,000, sida ay sheegtay wasaarada caafimaadka.
Tirada dhimashada ee uu sababay cudurrada Ebola ee Jamhuuriyadda Dimuqraadiga  Congo ayaa gaadhay 1,000, sida ay sheegtay wasaarada caafimaadka.
Cudurka wuxuu ka dilaacay DR Congo bishii August, waana kii labaad ee ugu dhimashada badnaa taariikhda.
Agaasime ku xigeenka hay'adda caafimaadka aduunka Dr Michael  Ryan ayaa sheegay in kalsooni darada iyo rabashaduhu ay dhibaato u geysteen,Dedaalada lagu xakameenayo cudurka oo ku sii faafaya barriga dalkaas.
Waxaa la diiwaangeliyay 119 weerar oo lagu qaaday xarumaha caafimaadka iyo howlwadeenadooda ilaa bishii January.
Shaqaalaha caafimaadku waxay haystaan tallaalo fara badan - in ka badan 100,000 oo qof ayaa hore loo siiyey daaweyey.
Balse Rabshadaha joogtada ah ee ka jirta bariga dalka oo ay maleeshiyada joogaan, ayaa sidoo kale uga sii daraya iyadoona aya caqabd ku noqdeen xakameenta Cudurka ayuu yiri Dr Ryan, iyo kalsoonida darrida lagu qabo dhakhaatiirta.
"Waxaan wajaheynaa caqabad weyn oo naga heysta aqbalaada iyo kalsoonida bulshada"DRC waxa kale oo ka dillaacday jadeeco taasi oo dishay in ka badan 1,000 qof, iyadoona laga soo warinayo 50,000 oo kiis.
Shaqaalaha WHO ayaa xaqiijiyay in Jadeecado ay ka jirto 14 ka mid ah 26da gobol ee dalkaasi, miyo iyo magaalo ba.
</doc>
<doc docid='bbc_141201_ebola_un_targets' lang='som' type='mono' source_url='http://www.bbc.co.uk/somali/war/2014/12/141201_ebola_un_targets' term='ebola'>
UN ka oo ka digay in Ebola uu dunida ku faafo
Madaxa qaramada midoobey u qaabilsan howlgalka ka hortagga Ebola ee galbeedka Afrika, Tony Banbury, ayaa sheegaya in caabuqan ay weli suura gal tahay inuu ku fido daafaha caalamka.
Madaxa qaramada midoobey u qaabilsan howlgalka ka hortagga Ebola ee galbeedka Afrika, Tony Banbury, ayaa sheegaya in caabuqan ay weli suura gal tahay inuu ku fido daafaha caalamka.
Bishii October ee sanadkan, Mr Banbury ayaa golaha ammaanka ee Qaramada Midoobey u sheegay haddii la doonayo in cudurka si buuxda looga hortago, in ugu dambeyn bishan December, loo baahan yahay in boqolkiiba 70 bukaanada xanuunka qaba ay ku sugnaadaan xarumaha caafimaadka, sdioo kale boqolkiiba 70 dhibanayaasha u dhintay Ebola loo aaso si badqab ah.
Dadka qaba xanuunkan ayaa la sheegayaa inaysan imaan xarumaha lagu daaweeyo taas oo keeneysa in cudurka uu sii fido.
Wareysi uu siiyay BBC-da, oo looga qaaday magaalada caasimadda u ah dalka Sierra Leone ee Freetown, Mr Banbury waxa uu si ku celcelis ah u diiday in la gaaray dhammaan wixii la hiigsanayay.
"Waan ku guuleysanay ama waan dhaafnay bartilmaameedyadaasi meelo badan, waxay u badan tahay in goobo badan aan dhaafnay bartilmaamedkaasi." ayuu yiri asigoo muujinayay in meelaha qaar lagu guuleystay ka hortagidda Ebola.
Balse wuxuu qiray in weli ay jiraan goobo badan oo aan wax badan laga qaban weli, "Balse waxaa jiro meela qaar, oo ay ka mid tahay dalkan Sierra Leone, magaaladan Freetown, iyo Port Loko, oo ah goobaha uu si tirtiib ah hoos ugu dhacayo. Xaqiiqdii waana meelaha aan dooneyno inaan diiradda saarno oo aan ku bixino dhaqaale iyo wixii karaankeena ah,  goobahaasi waa kuwa mudnaanta lasiinayo, waa inaan si adag u shaqeynaa si gargaar loo gaarsiiyo meelahaasi ee aynaa ogeyn inaan gaari doono.”
</doc>
<doc docid='bbc_141030_obama_ebola' lang='som' type='mono' source_url='http://www.bbc.co.uk/somali/war/2014/10/141030_obama_ebola' term='ebola'>
Obama oo ka hadlay doorka Maraykanka ee Ebola
Madaxweyne Obama ayaa ammaan u jeediyay hawlwadeenada caafimaadka iyo dadka sida iskooda ah uga qayb qaadanaya la dagaalanka cudurka Ebolaha ee waddamada Galbeedka afrika ee u dhashay dalkiisa.
Madaxweyne Obama ayaa ammaan u jeediyay hawlwadeenada caafimaadka iyo dadka sida iskooda ah uga qayb qaadanaya la dagaalanka cudurka Ebolaha ee waddamada Galbeedka afrika ee u dhashay dalkiisa.
Kal hore oo maanta ah, hay'adda caafimaadka adduunka ee Qaramada Midoobey ee W.H.O ayaa sheegtay in faafidda cudurka Ebola ee dalka Liberia uu haatan gaabis yahay.
Madaxweyne Obama oo ka hadlayay aqalka Cad ee mareykanka looga arrimiyo ayaa sheegay in uu rumeysan yahay in arrintani ay sabab u tahay doorka hawlwadeenada caafimaad ee mareykanka ay ka qaadanayaan la dagaalanka cudurkaasi.
Madaxweyne Obama waxa uu sidoo kale sheegay in uu rumeysan yahay in gebi ahaanba faafidda cudurkani Ebola la joojin doono. Madaxweyne Obama waxa uu yiri 'Waxaa magaalada Monrivia ee dalka Liberia sii laba jibaarmaya qaababka wanaagsan ee loo aaso meydadka' .
</doc>
<doc docid='bbc_140824_ebola_drc' lang='som' type='mono' source_url='http://www.bbc.co.uk/somali/war/2014/08/140824_ebola_drc' term='ebola'>
Cudurka Ebola oo lagu arkay dalka Koongo
Wasiirka Caafimaadka ee Jamhuuriyadda Dimuqraadiga ee Koongo, Felix Numbi, ayaa BBCda u sheegay in baaritaano caafimaad oo la sameeyay lagu xaqiijiyay in laba qof ay ugu dhinteen caabuqa Ebola Waqooyi Galbeed ee dalka.
Wasiirka Caafimaadka ee Jamhuuriyadda Dimuqraadiga ee Koongo, Felix Numbi, ayaa BBCda u sheegay in baaritaano caafimaad oo la sameeyay lagu xaqiijiyay in laba qof ay ugu dhinteen caabuqa Ebola Waqooyi Galbeed ee dalka.
Waxa uu wasiirku sheegay in uu socdo baaritaano dheeraad ah oo lagu xaqiijinayo in cudurkan uu la mid yahay midka dadka ku laayay Galbeedka Afrika.
Sidoo kale wasiirku waxa uu sheegay in caabuqa aanu u muuqan mid dibadda ka yimid, iyadoo dadka uu cudurkan ku dhacay aanay ka tegin tuulada ku taal gobolka Equateur, sidoo kalana aanay la kulmin qof bannaanka kaga yimid tuuladaasi.
Wasiirka caafimaadka ayaa sheegay in mid ka mid ah labada qof ee dhimatay uu soo dabtay duurjoog.
Ugaarashada ayaa la ogaaday inay qeyb muhiim ah ka tahay fiditaanka cudurka Ebola.
Mr Numbi, ayaa BBCda u sheegay in la karantiili doono deegaan dhan 100 km oo isku wareeg ah, oo ah deegaanka uu cudurkan saameeyay, halkaasi oo ay ku nool yihiin dad lagu qiyaasay 35 kun oo qof.
Waa markii todobaad oo cudurka Ebola lagu arko Jamhuuriyadda Dimuqraadiga ee Koongo, halkaas oo kiiskii ugu horreeyay ee caabuqan la diiwaan galiyay 1970-meeyadii.
</doc>
<doc docid='bbc_war-49173138' lang='som' type='mono' source_url='https://www.bbc.co.uk/somali/war-49173138' term='ebola'>
Qof qaba cudurka Ebola oo laga helay xadka DRC Congo iyo Rwanda
Kiiskii labaad ee cudurka Ebola ayaa laga helay Magaalada Goma oo marin muhiim u ah isu socodka labada waddan ee DRC Congo iyo Rwanda.
Kiiskii labaad ee cudurka Ebola ayaa laga helay Magaalada Goma oo marin muhiim u ah isu socodka labada waddan ee DRC Congo iyo Rwanda.
Dalalka bartamaha qaaradda Afrika ayaa xiligan wajahaya cudurkii ugu xumaa ee faafa, kaas oo dilay inkabadan kun iyo toddob qof.
Sanad ayaa haatan laga joogaa markii lagu dhawaaqay in cudurkan uu jiro, waxaana laga cabsi qabaa in ku sii faafo dalalka gobolka.
Waxaa la fahansan yahay in bukaanka uu soo safray ilaa iyo boqol kilomitir, kahor inta uusan soo gaarin Magaalada Goma oo uu yimid laba asbuuc kahor. Hasayeeshee toddobadkii la soo dhaafay ayaa lagu arkau calaamadaha cudurkan.
Qofkan ayaa haatan lagu karantiilay xarun caafimaad oo loogu talo galay dadka qaba xanuunkan, waxaana kooxaha caafimmaadka ay ku daba jiraan qof la rumeesan yahay in uu la macaamilay qofka laga helay cudurkan, si ay u siiyaan daawooyinka tallaalka cudurkan.
Waa kiiskii labaad ee laga helo Magaalada Goma, mana cadda in labadan qof ay ehel yihiin.
Inkabadan hal milyan oo qof ayaa la xaqiijiyay inay ku nool yihiin halka laga laga helay qofka qaba cudurkan, waxana in cudurkan laga hortaga ay muhiim u tahay Magaaladan oo ah mid ganacsi.
Hay'adaha caafimaadka adduunka ayaa in muddo ahba la tacaalayay cudurkan oo dad badan ku dilay qaaradda Afrika.
Dalka Uganda ayaa dhawaan la sheegay in laga helay qof qaba cudurkaas, inkastoo markii dambe dowladda Kenya ay beenisay in qof qaba cudurkaas uu usoo gudbay gudaha dalkeeda.
Dalalk ku yaala galbeedka Afrika oo ay ka mid yihiin  Guinea, Liberia, iyo Sierra Leone uu horay uga dilaacay.
Cudurka Ebola ayaa horay ugu faafay qaybo ka mid ah Congo oo ay colaado ka taagan yihiin,waxaana la weeraray lana dilay shaqaalaha caafimaadka islamarkana dadka deegaanka waxaay shaki ka qabaan hay'adaha gargaarka ee ajnabiga ah.
Tan iyo inti uu cudurka Ebola ka dilaacay Congo waxaa ku dhintay dad badan.
</doc>
<doc docid='bbc_150730_kenya_airways' lang='som' type='mono' source_url='http://www.bbc.com/somali/war/2015/07/150730_kenya_airways' term='ebola'>
Kenya Airways oo qasaartay
Dhibaatooyinka dhaqaale ee shirkadda diyaaradaha Kenya Airways ayaa u muuqda mid sii xumaaneysa.
Dhibaatooyinka dhaqaale ee shirkadda diyaaradaha Kenya Airways ayaa u muuqda mid sii xumaaneysa.
Waxaa lagu soo warramayaa in marka la canshuuro kaddib uu qasaaraheedu yahay 250 milyan oo doolar sanad xisaabeedka 2014 iyo 2015.
Tani waa qasaaraha ugu badan ee abid lagu soo warramo. Waxaana loo sababeeyay qasaaraha inuu ka yimid tartan xooggan oo kaga yimid diyaaradaha bariga dhexe iyo hoos u dhac ku yimid tirada dalxiisayaasha booqanaya Kenya.
Cabsida weerarada Alshabaab iyo xanuunka Ebola ee ka dilaacay 3 dal ee bariga Afrika ayaa hoos u dhigay dalxiiska dalkan ku yaal bariga Afrika.
</doc>
<doc docid='bbc_151105_sierra_leone_ebola' lang='som' type='mono' source_url='http://www.bbc.com/somali/war/2015/11/151105_sierra_leone_ebola' term='ebola'>
Sierra Leone oo ka baxaysa xayndaabkii Ebola
Dadka Sierra Leone ayaa waxa ay bilaabeen in ay dabaaldegaan xilli la filayo in maalinta Sabtida ah lagu dhawaaqo in dalkaasi uu ka baxay xayndaabkii cudurka Ebola.
Dadka Sierra Leone ayaa waxa ay bilaabeen in ay dabaaldegaan xilli la filayo in maalinta Sabtida ah lagu dhawaaqo in dalkaasi uu ka baxay xayndaabkii cudurka Ebola.
Hasayeeshee hay’adda samafalka caafimaad ee Dhakhaatiirta aan Xuduudda lahayn ee MSF, ayaa sheegaysa in ilaa iyo boqolkiiba 8 dadka ka badbaaday caabuqa cudurka Ebola ay ka cabanayaan dhibaatooyin sida kalagoysyada oo xanuuna iyo daal.
Dadka qaarna waxaa lagu soo warramay in ay aragoodii waayeen.
Cilmi-baarayaasha ayaa waxa ay isku dayaan in ay baaraan sababta arrintan keentay.
Kooxaha ka badbaaday caabuqa Ebola ayaa waxa ay sheegayaan in dhibaatada ugu weyn ee haysata ay tahay sharaf dhac iyo cuqdad nafsi ay ka dhaxleen cudurka, taasi oo ay ka mid tahay in ay dareemaan dambi ah in ay badbaadeen halka dadkii kale ee uu cudurka ku dhacay ay dhinteen.
</doc>
<doc docid='bbc_49136597' lang='som' type='mono' source_url='https://www.bbc.co.uk/somali/49136597' term='ebola'>
Sucuudiga oo fiiseyaashii u diiday xujaydii reer Koongo
Warbixin ay soo saartay wasaaradda arimaha dibada Sucuudigu ayaa lagu sheegay in aan la siin doonin dal ku gal xujayda Jamhuuriyadda Dimuqraadiga ah ee Koongo ka tegi lahayd.
Warbixin ay soo saartay wasaaradda arimaha dibada Sucuudigu ayaa lagu sheegay in aan la siin doonin dal ku gal xujayda Jamhuuriyadda Dimuqraadiga ah ee Koongo ka tegi lahayd.
Wasaaraddu waxay sheegtay in go'aankaa lagu saleeyey go'aankii hay'adda caafimaadka adduunka ee WHO ay ku sheegtay in cudurka Ebola ee ka dillaacay Koongo yahay halis caafimaad oo dunida saamayn karta.
"Waxa la joojiyey fiiseyaashii ay dalka ku soo geli lahaayeen dadka ka imanaya Jamhuuriyadda Dimuqraadiga ah ee Koongo, si loo ilaaliyo fayo qabka xujaajta" ayey tidhi wasaaraddu.
Imam Djuma Twaha oo ka tirsan hogaamiyeyaasha Muslimiinta dalkaas ayaa BBC-da u sheegay in markii hore Sucuudigu u qoondeeyey Muslimiinta dalkaas 410 qof in ay sannadkan tagaan Makka si ay u gutaan xajka.
Wargeyska Foreign Policy : Muslimiin badan oo qaadacay Xajka Maxamed Bin Salmaan Awgiis
Ebola oo alamtara soo dhaafay
"Waxa jira dad sannado badan  isku diyaarinayey in ay tagaan xajka oo xataa qaarkood ay ku qaadatay toban sannadoo si ay u dhitaystaan kharashka xajka ay ku tagayaan oo ah 4250 doolar" ayuu yidhi.
Hay'adda WHO ayaa 17 bishan Juulaay ku dhawaaqday in Ebola yahay halis caafimaad oo dunida saamayn karta waxaanay ku tirtirsiday dalalka in ay xadidaan isku socodka ganacsiga iyo dadka tagaya dalkaas.
Ku dhawaaqidda arrintani ayaa timid ka dib kulan ka dhacay magaalada Geneva ee xarunta ururka markaasi oo ay khubarada ay qiimayn ku sameeyeen xaaladihii ugu dambeeyay ee cudurka oo meeelo cusub ku sii fiday .
Goobaha cusub ee cudurka lagu arkay waxaa ka mid ah magaalada Goma, oo ay ku nool yihiin dad ka badan 1 milyan oo qof islamarkana ku taalla xuduudda Ruwanda.
Hay'adda caafimaadka aduunka ayaa waxaa haystay cadaadi loogu baaqayay inay ku dhawaaqdo xaalad caafimaad oo caalami ah oo degdeg ah.
Kiis cudurka ka mid ah oo laga helay magaalada Goma iyo haweenay u gudubtay dhanka xadka Uganda oo cudurka laga helay ayaa soo dadajisay in xaaladan lagu dhawaaqo
Ku dhawaaqida xaaladan caafimaad ee degdega ah ayaa waxay micnaheedu tahay in sare loo qaadi doono baaritaanada xudduudaha iyo garoomada ,balse WHO waxay sheegtay in xuduudaha aan la xiri doonin.
Ku dhawaaqida xaalad degdeg ah oo caafimaad ayaa waxa ay albaabada u furaysaa in lacago badan oo cudurka lagula dagaalamo la helo.
Ilaa iyo hada dalalka deeq bixiyayaasha ayaa si gaabis ah u bixinayay deeqaha ay siiyaan Congo marka loo barbar dhigo deeqihii ay siiyeen dalalka galbeedka Afrika markii uu cudurka ka dilaacay 5 sano ka hor.
Balse qaar ka mid ah khubarada caafimaadka ayaa ka walaacsan in lacago la helo iyo xaalad degdeg ah midna aysan gacan ka gacan ka gaysan Karin la dagaalanka cudurka.
Cudurka Ebola ayaa ku sii fidayay qaybo ka mid ah Congo oo ay colaado ka taagan yihiin,waxaana la weeraray lana dilay shaqaalaha caafimaadka islamarkana dadka deegaanka waxaay shaki ka qabaan hay'adaha gargaarka ee ajnabiga ah.
Tan iyo intii uu cudurka Ebola ka dilaacay Congo waxaa ku dhintay dad badan.
</doc>
<doc docid='bbc_war-44164917' lang='som' type='mono' source_url='http://www.bbc.co.uk/somali/war-44164917' term='ebola'>
WHO oo qabaneyso kulan looga hadlayo halista caabuqa Ebola
Caabuqa Ebola ee ka dilaacay baadiyaha dalka Jamhuuriyadda Dimuqraadiga ee Koongo ayaa ku fiday magaalo weyn oo ku taal dalkaasi, taas oo keentay cabsi ah in cudurku uu faraha ka bixi doono oo ay adkaan doonto in la xakameeyo.
Caabuqa Ebola ee ka dilaacay baadiyaha dalka Jamhuuriyadda Dimuqraadiga ee Koongo ayaa ku fiday magaalo weyn oo ku taal dalkaasi, taas oo keentay cabsi ah in cudurku uu faraha ka bixi doono oo ay adkaan doonto in la xakameeyo.
Wasiirka Caafimaadka ee Koongo ayaa xaqiijiiyay in kiis Ebola ah lagu arkay magaalada Mbandaka, taas oo ay ku nool yihiin hal milyan oo qof.
Magaaladan ayaa ah xudunta isku xirta gawaarida xamuulka qaada ee isaga kala goosha dalkaasi tagana ilaa caasimadda Kinshasa.
Inta la og yahayn 44 qof ayaa la sheegay in caabuqu uu soo ritay oo 23 ka mid ahna ay u geeriyoodeenba.
Kiisaska ka dilaacay goobaha fog fog ee baadiyaha ayaa lasoo sheegaya in illaa iyo haatan la xaqiijiyay in uu caabuqu ku dhacay hal qof oo oo ku sugnaa magaalada Mbandaka.
Maalintii Arbacada in ka badan afar kun oo dawooyinka talaalka tijaabada ah ee xanuunka Ebola, ayaa hay'adda Caafimaadka Adduunka ee WHO waxa ay gaarsiisay dalka Congo, taasi oo ah qeybtii ugu horeysay sideed kun oo dawooyin ah oo ay hay'addu horey u balan qaaday.
Dadka dalka Congo iyo saraakiisha caafimaadka ee WHO ayaa doonaya in la talaallo bukaanka uu soo ritay xanuunkan Ebola iyo tiro badan oo ah dadka ay la sameeyeen xiriir sida ugu dhaqsiyaha badan
</doc>
<doc docid='bbc_war-45254004' lang='som' type='mono' source_url='https://www.bbc.co.uk/somali/war-45254004' term='ebola'>
Congo: Tirada dadka uu haleelay Ebola oo sare u kacday
Xukuumadda jamhuuryada dimuqraadiga ee Congo ayaa sheegtay in ay sare u kacday tirada dadka uu haleelay cudurka Ebola bariga dalkaasi.
Xukuumadda jamhuuryada dimuqraadiga ee Congo ayaa sheegtay in ay sare u kacday tirada dadka uu haleelay cudurka Ebola bariga dalkaasi.
Waxa ay xukuumadda ku dhawaaqday in adeeg caafimaad oo bilaash ah loo fidayay dadka ku nool saddex magaalo oo u cudurkani saameeyay.
Magaalooyiinka adeega caafimaad ee bilaashka ah helaya ayaa waxaa ay kala yihiin Beni, Mabalako-Mangina et  Wicha) si loo xaqiijiyo in dhammaan dadka uu cudurka saameeyay ay u helaan daawayn.
Waa markii sagaalaad oo cudurkaasi lagu arkayo qeybo ka mid ah dalka Congo, waxaana saddex ka mid ah ay ahaayeen intii u dhaxeysay sanaddada 2014 ilaa 2016.
Cudurkan ayaa la rumeysan yahay in laga qaado nooc ka mid ah kibilida oo miraha dhirta ku nool kana weyn fiidmeerta caadiga ah balse waxa uu dadku isku qaadsiiyaa dhiigga iyo dhecaanka kale ee jirka ama xitaa waxaa faafiya xayawaanka sida daanyeerta, deerada ama cawsha iyo kashiitada.
</doc>
<doc docid='bbc_140812_ebola_dawo_tijaabo' lang='som' type='mono' source_url='http://www.bbc.co.uk/somali/war/2014/08/140812_ebola_dawo_tijaabo' term='ebola'>
Daawo tijaabo ah oo loo adeegsanayo Ebola
Guddi ka kooban khubaro ka socoto hay'adda caafimaadka adduunka ee WHO ayaa go'aan ku gaaray in dawooyinka aan horey bani'aadamka loogu tijaabinin loo adeegsan karo in lagu daweeyo dadka qaba caabuqa dhaliya cudurka Ebola ee galbeedka Afrika.
Guddi ka kooban khubaro ka socoto hay'adda caafimaadka adduunka ee WHO ayaa go'aan ku gaaray in dawooyinka aan horey bani'aadamka loogu tijaabinin loo adeegsan karo in lagu daweeyo dadka qaba caabuqa dhaliya cudurka Ebola ee galbeedka Afrika.
In kabadan kun qof ayaa ilaa haatan u dhimatay cudurkaasi Ebola.
Guddigani ayaa sheegay in marka loo eego marxaladda lagu jiro ay habboontahay in dawooyinka noocaasi ah ama tallaalkuba la siiyo dadka inkastoo aan la ogeyn siday wax tar u leeyihiin iyo waliba dhibaatada kale ee ka dhalan karto.
Dawadani aan horey loo tijaabinin ayaa haatan waxaa lagu daweynayaa laba qof oo ameerikaan ah oo ka shaqeeya arrimaha samafalka.
</doc>
<doc docid='bbc_141024_whoebola' lang='som' type='mono' source_url='http://www.bbc.co.uk/somali/war/2014/10/141024_whoebola' term='ebola'>
WHO oo cudurka Ebola tallaal u sameynayso
Hay'adda caafimaadka aduunka ee WHO ayaa dajisay qorshe lagu sameynayo laguna gaarsiinayo talaalka tijaabada ah ee cudurka Ebola wadammada Galbeedka Afrika.
Hay'adda caafimaadka aduunka ee WHO ayaa dajisay qorshe lagu sameynayo laguna gaarsiinayo talaalka tijaabada ah ee cudurka Ebola wadammada Galbeedka Afrika.
Kaaliyaha Agaasimaha Guud ee hay'adda WHO, Marie-Paule Kieny, ayaa ku sheegtay shir jaraaid oo ay ku qabatay Geneva in ilaa iyo 200,000 oo kuuro oo dawadaasi ah ay suuragal tahay in la isticmaalo bartamaha sanadka 2015.
Dr Kieny ayaa xaqiijisay in laba talaal lagu tijaabiyay bani'aadamka halka shan kalana la hagaajiyay.
Waxa ay sheegtay in talaalkan uusan ahayn mid si dag dag ah caafimaad ku keenayo, balse markii uu diyaar noqdo, ay suuragal tahay in qeyb muhiim ah uu ka ciyaaro xakameynta cudurka.
</doc>
<doc docid='bbc_140731_ebola_who' lang='som' type='mono' source_url='http://www.bbc.co.uk/somali/war/2014/08/140731_ebola_who' term='ebola'>
Halis ah in Ebola uu faraha ka baxo
Hay'adda Caafimaadka Adduunka ee WHO ayaa waxay billaabaysaa qorshe 100 milyan oo doolar ah lagu bixinayo oo lagula dagaallamayo cudurka dadka badan ku dilay Galbeedka Afrika ee Ebola.
Hay'adda Caafimaadka Adduunka ee WHO ayaa waxay billaabaysaa qorshe 100 milyan oo doolar ah lagu bixinayo oo lagula dagaallamayo cudurka dadka badan ku dilay Galbeedka Afrika ee Ebola.
Hay'adaha gargaarka iyo kuwa dowladaha ayaa qiray in ay la daalaa dhacayaan in ay wax ka qabtaan dhibaatada.
Hay'adda Caafimaadka Adduunka ee WHO ayaa sheegtay in boqolaal ruux oo kale oo ah dadka ka shaqeeya qeybaha caafimaadka looga baahan yahay in ay xakameeyaan waxa ay ugu yeertay xaalad aan la filayn.
Agaasimaha Guud ee hay'adda Caafimaadka Adduunka WHO, Margaret Chan, ayaa waxa ay maanta la kulmaysaa madaxweynayaasha Liberia, Sierra Leone iyo Guinea, si ay uga wadahadlaan cudurka Ebola ee ka dilaacay Galbeedka Afrika.
Waxa ay rajaynaysaa in hay'addaha ka shaqeeya caafimaadka dadweynaha ee dunida ay gacan ka gaysan doonaan in ay keenaan boqolaal shaqaalaha caafimaadka ah si ay u daweeyaan dhibanayaasha cudurkan dilay in ka badan 700 oo ruux tan iyo bishii Febraayo ee sanadkan.
</doc>
<doc docid='bbc_160503_imf' lang='som' type='mono' source_url='http://www.bbc.co.uk/somali/war/2016/05/160503_imf' term='ebola'>
IMF:Dhaqaalaha Afrika oo aad hoos ugu dhacay
IMF ayaa sheegtay in kororka dhaqaalaha ee Afrika uu hoos u dhacay 2015, isagoo gaaray meeshii ugu hoosaysay toban sano iyo bar gudaheed, uuna ka sii dari doono sanadkan.
IMF ayaa sheegtay in kororka dhaqaalaha ee Afrika uu hoos u dhacay 2015, isagoo gaaray meeshii ugu hoosaysay toban sano iyo bar gudaheed, uuna ka sii dari doono sanadkan.
Wadamadda Afrika ayaa waxaa aad u saameeyay sicirka macdanta iyo shidaalka ee hoos u dhacay. Dhowr waddan oo galbeedka Afrika ayaa waxaa saameeyay cudurka Ebola.
IMF ayaa sheegtay in kororka dhaqaalaha Afrika ee sanadkii hore uu yahay 3.5 boqolkiiba, iyadoo kororka la saadaalinayo sanadkan ay tahay 3%.
Tiradan ayaa ka hoosaysa kororkii tobankii sano ee la soo dhaafay oo ahaa lix boqolkiiba guud ahaan.
IMF ayaa sheegtay in wadamadda Afrika ay u baahan yihiin inay ka fikiraan siyaasadooda dhaqaalaha si ay u helaan koror dhaqaale.
</doc>
<doc docid='bbc_140816_ebola_kenya_airways' lang='som' type='mono' source_url='http://www.bbc.co.uk/somali/war/2014/08/140816_ebola_kenya_airways' term='ebola'>
Kenya oo joojisay duulimaadyadii G/Africa
Iyadoo ay ka sii darayso xaaladda cudurka Ebola ee Galbeedka Afrika ayaa shirkadda diyaaradaha ee Kenya Airways waxa ay ku dhawaaqday in ay joojisay duulimaadyadii ay ku tegi laheyd ama kaga iman laheyd wadammada Sierra Leone iyo Liberia.
Iyadoo ay ka sii darayso xaaladda cudurka Ebola ee Galbeedka Afrika ayaa shirkadda diyaaradaha ee Kenya Airways waxa ay ku dhawaaqday in ay joojisay duulimaadyadii ay ku tegi laheyd ama kaga iman laheyd wadammada Sierra Leone iyo Liberia.
In ka badan kun qof ayaa u geeriyooday caabuqa Ebola.
Ilaa iyo haddana Kenya lagama helin kiisas cudurka Ebola ah.
Todobaadkii la soo dhaafay Hay'adda Caafimaadka Adduunka ayaa Kenya ku dartay wadammada halista ugu jira inuu ku faafo cudurka Ebola, waxayna sabab uga dhigtay iyada oo Kenya ay tahay marin muhiim u ah duulimaadyada qaaradda.
Shirkadda ayaa sii wadaysa duulimaadyada ay ku tagto Nigeria halkaasi oo ay afar qof ugu geeriyoodeen caabuqa Ebola.
Joojinta duulimaadyada shirkadda waxa ay bilaabanaysaa maalinta Arbacada ah.
Shirkado kale oo diyaarado ayaa horayba u joojiyay duulimaadyadii ay ku tagi jireen wadamada uu cudurkasi Ebola uu saameeyay, waxaana ka mid ah shirkadahaasi British Airways
Cabsida laga qabo in caabuqa uu ku fido meelo ka baxsan Galbeedka Afrika ayaa sii kordhaysa, iyadoo wadammada uu caabuqa saameeyayna ay si tartiib ah uga go'doomayaan dunida inteeda kale.
Waxaana aad ugu sii adkaanaysa howlwadeenada caafimaadka inay gaaraan wadammada sida aadka ah looga baahan yahay.
Jimcihii hay'adda samafalka ee dhakhaatiirta aan xudduuda laheyn ayaa ka digtay in Ebola faafida cudurku uu ku socdo xawaare ka badan awoodda dowladaha, waxayna sheegtay in xakameynta cudurkan ay qaadan karto ugu yaraan muddo lix bilood ah.
</doc>
<doc docid='bbc_141011_ebola_who' lang='som' type='mono' source_url='http://www.bbc.co.uk/somali/war/2014/10/141011_ebola_who' term='ebola'>
WHO: "Dhimashada Ebola waa ay korodhay"
Tirooyinkii ugu dambeeyay ee soo baxayay ayaa tilmaamaya in dhimashada ka dhalatay cudurka Ebola ayaa haatan marayso 4,024 qof.
Tirooyinkii ugu dambeeyay ee soo baxayay ayaa tilmaamaya in dhimashada ka dhalatay cudurka Ebola ayaa haatan marayso 4,024 qof.
8 qof ayaa la sheegayaa in cudurka ay ugu dhinteen Nigeria iyo Mareykanka.
Madaxa Bangiga Adduunka, Jim Yong Kim, ayaa ku baaqay in la sameeyo khasnad gaar ah oo deg deg ah oo wax looga qabto cudurka Ebola.
Waxa uu sheegay in lacagtaas ay tahay in loogu deeqo wadammada la halgamaya cudurka.
Hadalkiisa ayaa ku soo beegmaya iyadoo ay jirto dhaleecayn ah in jawaabta caalamka uu ka bixiyay cudurka ay tahay mid aad gaabis u ah.
Dhinaca kale xubnaha baarlamaanka ee dalka Liberia ayaa diiday inay u codeeyaan qodob sharci ah oo madaxweynaha dalkaasi siin lahaa awood ay xaalad deg deg ah ugu soo rogto degaanada uu ka jiro cudurka.
Madaxweyne Ellen Johnson Sirleaf, ayaa horay deegaanada qaar ugu soo rogtay xaalad deg deg ah, oo lagu karantiilayo bukaanada qaba cudurka Ebola.
</doc>
<doc docid='bbc_151015_ebola_caabuq' lang='som' type='mono' source_url='http://www.bbc.com/somali/war/2015/10/151015_ebola_caabuq' term='ebola'>
Caabuqa Ebola oo ragga muddo dheer "ku raaga"
Daraasad cusub ayaa lagu ogaaday in caabuqa Ebola uu ku raagayo ragga ugu yaraan sagaal bilood kaddib markii ay ka badbaadaan cudurka.
Daraasad cusub ayaa lagu ogaaday in caabuqa Ebola uu ku raagayo ragga ugu yaraan sagaal bilood kaddib markii ay ka badbaadaan cudurka.
Muddadani waxay ka badan tahay intii horey loo maleynayay.
Cilmi-baarayaasha - oo saambalo ka qaaday shahwada ama biyaha ku dhawaad 100 rag ah oo ku sugan waddanka Sierra Leone - ayaa waxa ay ogaadeen in caabuqu uu weli la nool yahay afar meelood meel ka mid ah raggaasi, todoba ilaa iyo sagaal bilood kaddib markii ay cudurka usoo dhaceen.
Baaritaan kale oo gooni ahaa ayaa muujiyay in caabuqa galmada lagu gudbiyay xitaa lix bilood kaddib markii qofka lagu arkay cudurka
</doc>
<doc docid='bbc_140830_liberia_slum_ebola' lang='som' type='mono' source_url='http://www.bbc.co.uk/somali/war/2014/08/140830_liberia_slum_ebola' term='ebola'>
Senegal oo laga helay cudurka Ebola
Xukuumada Senegal ayaa waxay xaqiijisay qofkii ugu horeeyey dalkaasi ee uu ku dhoco cudurka Ebola, taasi oo ka dhigaysa Senegal waddankii shanaad ee galbeedka Afrika ku yaala ee uu gaaro cudurkan Ebola.
Xukuumada Senegal ayaa waxay xaqiijisay qofkii ugu horeeyey dalkaasi ee uu ku dhoco cudurka Ebola, taasi oo ka dhigaysa Senegal waddankii shanaad ee galbeedka Afrika ku yaala ee uu gaaro cudurkan Ebola.
Liberia-na waxay sheegtay in ay xayiraada ka qaadi doonto xaafad isku raran ah oo ay karantiishay, kaddib markii halkaas lagu arkay cudurka Ebola.
Wasiirka warfaafinta ayaa waxa uu sheegay in la qaadi doono xayiraada, waxa uuna intaasi raaciyey in ay isku kalsoonyihiin oo ay wax ka qaban karaan cudurkaasi.
Xaafadan oo la yiraahdo West Point kuna dhow caasimada Manrovia, ayaa waxa la karantiilay todobaad ka hor, waxaana tallaabadaasi ka dhashay rabshado.
Dhinaca kale, saynisyahano tijaabo ku sameeyey dawada lagula tacaalayo cudurkan ayaa sheegaya in ay kala kulmeen boqolkiiba boqol natiijo wanaagsan tijaabooyinkii ay ku sameyeen sideed iyo toban sheybaar.
Daanyeero ayaa lagu tijaabiyey daawada oo la yiraahdo Zee-Mapp, hasayeshe weli ma cada in dawada wax tar u yeelan karto bani'aadamka.
</doc>
<doc docid='bbc_140729_liberia_football' lang='som' type='mono' source_url='http://www.bbc.co.uk/somali/war/2014/07/140729_liberia_football' term='ebola'>
Kubadda cagta oo laga mamnuucay Liberia
Xiriirka kubadda cagta ee Liberia ayaa joojiyay dhamaan ciyaarihii kubadda cagta iyaga oo isku dayaya in uusan sii faafin Virus-ka dilaaga ah ee Ebola.
Xiriirka kubadda cagta ee Liberia ayaa joojiyay dhamaan ciyaarihii kubadda cagta iyaga oo isku dayaya in uusan sii faafin Virus-ka dilaaga ah ee Ebola.
Xiriirka kubaddu waxa uu sheegay in ay jirto halista virus-kaasi maadaama oo kubaddu tahay ciyaar adka jidhkoodu istaabtaan.
xukuumaddu waxa ay shaqaalaha qaarkood u sheegtay in ay guryaha joogaan ilaa iyo inta looga sheegayo inay ku soo noqon karaan shaqada.
Shaqaalahaas waxaa ka mid ah kuwa wasaaradda maaliyada, wasaaraddaas oo uu ka shaqaynayay ninkii ku geeriyooday Nigeriya isaga oo safraya.
</doc>
<doc docid='bbc_46701255' lang='som' type='mono' source_url='https://www.bbc.co.uk/somali/46701255' term='ebola'>
Dad qaba cudur halis ah oo ku firxaday magaalo
Dibedbaxayaasha ku sugan magaalooyinka Goma iyo Beni ayay booliiska ku kala eryeen sunta dadka ka ilmeeysiisa kadib markii dibedbaxayaal caraysan ay weerar ku qaadeen xarun caafimaad oo lagu daaweeynayay dadka qaba cudurka Ebola.
Dibedbaxayaasha ku sugan magaalooyinka Goma iyo Beni ayay booliiska ku kala eryeen sunta dadka ka ilmeeysiisa kadib markii dibedbaxayaal caraysan ay weerar ku qaadeen xarun caafimaad oo lagu daaweeynayay dadka qaba cudurka Ebola.
Weerarka ayaa waxa uu ka dhacay Bariga magaalada Beni oo ka mid magaalooyinka mucaaradku ay ku badanyihiin oo doorashadii ka dhici lahayd dib loo dhigay.
Dibedbaxayaashaan ayaa waxa ay ka soo hor jeedeen go'aankii gudiga doorashda ee ahaa in Afar magaalo dib loo dhigay doorashada ilaa iyo bisha Maarso.
Gudiga doorashada ayaa sheegay in sababaha dib loogu dhigay doorashada ay kamid tahay  cudurka Ebola oo halkaas ka dillaacay.
Dhanka kale Madaxweynaha uu waqtigiisu sii dhammaanayo ee Joseph Kabila ayaa sheegay in maslaxad ay ku jirtay in dib loo dhigo doorashada.
Balse xisbiyada mucaaradka ayaa dawladda ku eedeyay in ay raadinayso sidii ay doorashada u musuqmaasuqi lahayd.
Maantana ayaa musharax katirsan mucaaradka oo lagu magacaabo Martin Fayulu waxa uu ku dhawaaqay in la dhigayo dibabaxyo loo dhanyahay.
Madaxa wafuudda gobolka oo ah wasiirka arrimaha dibedda ee Zimabbawe Joel Malanji, ayaa BBC-da u sheegay in uusan hubin in doorashada maalinta Axadda ah ay ku dhici doonto si hufan oo madaxbanaan.
DR Congo doorasha si xor iyo xalaal ah la isuguma  wareejin tan iyo intii uu dalkaasi xornimada ka qaatay dalka Belgium-ka sanadkii 1960-dii.
Mr Kabila oo talada dalkaasi hayay tan iyo 2001-gii ayaa waxa ay ahayd in uu  kursiga baneeyo sanadkii 2016-kii.
Haseyeeshee doorashooyinkii isaga lagu bedeli lahaa ayaa markasta dib loo dhigayay.
Qaar ka mid ah dadkii ku jiray gudaha xarunta ayaa kala firxaday kadib markii la weeraray xarunta, sidaasi waxaa BBC-da u sheegay qof goob jooge ahaa.
Kadibna booliiska ayaa yimid, waxa ayna adeegsadeen sunta dadka ka ilmaysiisa si ay ukala eryaan dibedbaxayaasha, ayuu intaasi ku daray goob joogaha.
Markii uu dhacayay weerarka waxaa la gubay qaar ka mid ah teendhooyinka, waxaana sidoo kale la bililiqaysatay kuraastii iyo miisaskii. Jessica llunga oo ka tirsan wasaaradda caafimaadka ayaa sidaasi BBC-da u sheegay.
Magaalada Beni oo ku taalla bariga dalka DR Congo waxaa si xun uga dallaacay Ebola, halkaas oo ay ku dhinteen ilaa iyo 300 oo qof tan iyo bishii August.
</doc>
<doc docid='bbc_140908_ebola_who' lang='som' type='mono' source_url='http://www.bbc.co.uk/somali/war/2014/09/140908_ebola_who' term='ebola'>
WHO oo ka digeysa kiisas cusub oo Ebola
Hay'ada caafimaadka adduunka ee WHO ayaa waxa ay ka digtay in kumannaan kiisas cusub oo ah cudurka Ebola laga filayo todobaadyada soo socda dalka Liberia, ee ku yaala Galbeedka Afrika.
Hay'ada caafimaadka adduunka ee WHO ayaa waxa ay ka digtay in kumannaan kiisas cusub oo ah cudurka Ebola laga filayo todobaadyada soo socda dalka Liberia, ee ku yaala Galbeedka Afrika.
Hay'ada ayaa ugu baaqday deeq bixiyayaasha in ay afar jibaaran dadaaladooda.
Cudurka Ebola ayaa waxa uu galaaftay nolosha in ka badan 2,000 oo qof tan iyo markii lagu arkay Galbeedka Afrika bishii March ee sanadkan.
Dalka Liberia ayaa hadda ah kan uu sida ba'an u saameeyay cudurka Ebola, markii loo fiiriyo afarta dal ee kale ee ka tirsan Galbeedka Afrika ee uu cudurka ka dilaacay.
Hay’ada caafimaadka adduunka ee WHO ayaa sheegeysa in wax ka qabashada cudurka Ebola ee dalka Liberia uu gebi ahaanba ka sareeyo awoodda iyo ka jawaab celinta dowladda iyo hay’adaha caafimaadka.
Hay’ada ayaa waxa ay sheegeysaa in dadka ay dhinac walba u socdaan magaalada caasimada ah Monrovia, iyaga oo baadi goobaya sariir lagu daweeyo, laakiin aananba la heli karin.
Dhab ahaantii majiraan sariiro kufilan oo bukaanada la seexiyo guud ahaan dalka oo dhan.
Dhinaca kale hay’ada waxa ay ka digeysaa in tagaasida ay noqdeen waxa ay ugu yeertay meelaha khatarta ah ee suura galka ah in la isugu gudbiyo cudur sidaha Ebola, iyadoo marka bukaanada ay ka cararaana xarumaha daweyntana ay si lama filaan ah u qaadsiiyaan cudurka dadka kale markii ay ku noqdaan guryahooda.
Hay’ada caafimaadka adduunka waxa ay ku qiyaaseysaa in kala bar kiisaska deg-degga ah wax laga qaban karo
Afhayeenka hay’ada ayaa u sheegay BBC-da in taageera walbo oo ay fidiyaan dalalka kale ee dunida la soo dhaweynayo, oo xitaa ay ka mid tahay isticmaalka ciidamadooda.
</doc>
<doc docid='bbc_160420_britain' lang='som' type='mono' source_url='http://www.bbc.co.uk/somali/war/2016/04/160420_britain' term='ebola'>
Guddi baarlamaan oo eedeyay DFID
Gudi baarlamaanka Britain ayaa dhaleeceeyay in dowladda Britain inaysan si fiican u fahansanayn sida loo qarash gareeyo lacagta gargaarka bini'aadanimo.
Gudi baarlamaanka Britain ayaa dhaleeceeyay in dowladda Britain inaysan si fiican u fahansanayn sida loo qarash gareeyo lacagta gargaarka bini'aadanimo.
Wasaarada Horumarinta Caalamiga ee Britain, ayaa  ku qarash garaysay 1.3 biliyan oo pound sanadkii hore dhibaatooyin ay ka mid yihiin qaxootiga Suuriya iyto ka hortaga Ebola.
Gudiga Xisaabaha Qaranka ayaa sheegay in wasaarada ay u baahan tahay inay hormariso la xisaabtanka hayadaha Qaramada Midoobay, oo la sheegay in dhexdooda tartamayaan.
</doc>
<doc docid='bbc_war-40027173' lang='som' type='mono' source_url='http://www.bbc.co.uk/somali/war-40027173' term='ebola'>
Itoobiyaan loo doortay hogaaminta Hay'adda Caafimaadka Adduunka
Tedros Adhanom Ghebreyesus oo Itoobiyaan ah ayaa loo doortay in uu madax u noqdo Hay'adda Caafimaadka Adduunka ee magaceeda loo soo gaabiyo WHO.
Tedros Adhanom Ghebreyesus oo Itoobiyaan ah ayaa loo doortay in uu madax u noqdo Hay'adda Caafimaadka Adduunka ee magaceeda loo soo gaabiyo WHO.
Wuxuu noqon doonaa qofkii u horeeyay ee Afrikaan ah ee hogaamiy Hay'addan Qaramada Midoobay ka tirsan, ka dib markii uu ku guulaystay inta badan codadkii ay dhiibteen 186 dal oo xubno ka ah hay'addan.
Wuxuu badali doonaa Margaret Chan, oo shaqada ka fariisan doonta dhammaadka bisha lixaad ka dib muddo 10 sano ah oo ay soo hogaaminaysay hay'addan caalamiga ah.
Intii ay xilkaas haysay waxaa lagu dhaliilay in uu aad gaabis u ahaa sidii ay wax uga qabatay hay'addu xannuunka Ebola oo ka dilaacay dalal Galbeedka Afrika ku yaala.
Hay'adda waxaa lagu dhaliilay in ay seegeen astaamo muhiim ah oo muujinayay baaxadda ay leedahay halista cudurkan kaas oo dilaacay bishii Desembar ee sanadkii 2013kii kaas oo markii dambana dilay 11,000 oo ruux.
Dr Tedros oo khudbad u jeediyay ergadii dooratay ayaa ballan qaaday in xaaladaha degdegga ah ee mustaqbalka dhici doona si "si hufan oo degdeg ah" wax looga qaban doono.
Waxaa kale oo uu ballan qaaday in uu u istaagi doono xaqa dadka danyarta ah.
"Jidadka oo dhan waa in ay nagu hogaamiyaan in adduunku uu helo daryeel caafimaad. Mana nasan doono inta aan arrintaas ka xaqiijinayno" ayuu sii raaciyay.
Da'diisu waa : 52
Noloshiisa qoyska: Xaas iyo shan carruur ah ayuu leeyahay wuxuuna ku nool yahay Itoobiya
Shaqooyinkii uu horay u soo qabtay waxaa ka mid ah in uu soo noqday wasiirkii hore ee caafimaadka ee Itoobiya waxaa kale oo uu wasiir ka soo noqday wasaaradda arrimaha dibadda ee Itoobiya.
Dhanka kalana waa cilmi baare ku takhasusay cudurka Malaaryada oo aqoonsi calaami ah haysata, wuxuu qaatay shahaadadada ugu saraysa ee jaaamacadi bixiso ee PhD isaga oo bartay culuunta caafimaadka.
In Tedros la doorto waxaa horay u soo dhaweeyay ururuka Midawga Afrika laakiin muran la'aan ma ahayn.
Waxaa lagu eedeeyay in uu qariyay saddex jeer oo Itoobiya uu ka dilaacday daacuun, laakiin dadka taageersan ayaa sheegay in ay tahay iskuday si ula kac ah loogu curyaaminayo.
Kooxo ka mid ah mucaaradka Itoobiya ayaa si wayn uga soo horjeeda Tedros. Waxayna ku eedeeyeen in dawladda Itoobiya ay gaysanayso tacadiyo xuquuqda aadanaha ka dhan ah ayna rumaysan yihiin in ay dawladu codka WHO ku doonayso in ay sare ugu qaaddo heerka Dublamaasiyaddeeda.
Dr Tedros ayaa sheegay in ka masauul ahaan hadafkiisu uu yahay in adduunku uu noqdo meel qofkaste u horseedda nolol caafimaad qabta oo wax soo saar leh.
Ergadii dooratay ayuu ku yiri "waxaan idiin ballan qaadayaa in aan subax walbe kici doono aniga oo ay iga go'antahay in aan isbadal sameeyo…. Diyaar ayaana u ahay in aan wax qabto.
</doc>
<doc docid='bbc_141026_us_nurse_ebola' lang='som' type='mono' source_url='http://www.bbc.co.uk/somali/war/2014/10/141026_us_nurse_ebola' term='ebola'>
Kalkaaliso caafimaad oo dhaliishay sida loo karantiilay
Gabar kalkaaliso caafimaad ah oo u shaqaysa hay'adda MSF ee dhaqaatiirta aan xudduudda lahayn oo lagu karantiilay garoon ku yaala dalka Maraykanka kaddib markii ay qof qaba cudurka Ebola ku daweysay dalka Sierra Leone ayaa sheegtay in loola dhaqmay sida qof dambiile ah.
Gabar kalkaaliso caafimaad ah oo u shaqaysa hay'adda MSF ee dhaqaatiirta aan xudduudda lahayn oo lagu karantiilay garoon ku yaala dalka Maraykanka kaddib markii ay qof qaba cudurka Ebola ku daweysay dalka Sierra Leone ayaa sheegtay in loola dhaqmay sida qof dambiile ah.
Gabadhan ayaa sida la sheegay ka soo noqotay galbeedka Afrika oo la sheegayo in ay ka shaqaynaysay adeegyada caafimaadka ee cudurka Ebolaha looga hortagayo.
Sharci cusub oo dhowaan lagu soo rogay garoomada diyaaradaha ayaa dhigaya in la baaro lana geeyo meel khaas ah muddo saddex isbuuc ah qof walba oo galbeedka Afrika ka taga, wax xiriir ahna la yeeshay qof qaba cudurka Ebola, xitaa haddii qofkaasi laga waayo astaamaha cudurkani Ebola.
Gabadhan oo lagu magacaabo Kaci Hickox ayaa sheegtay in ficilada baaritaanka noocan ah uu shaqaalaha caafimaadka ka hor istaagayo in ay dadka Ebolaha qaba caawiyaan.
</doc>
<doc docid='bbc_141106_ebola' lang='som' type='mono' source_url='http://www.bbc.co.uk/somali/war/2014/11/141106_ebola' term='ebola'>
UN: Waa wax badan in laga qabto Ebola
Mas'uulka Qaramada Midoobay u qaabilsan la dagaallanka cudurka Ebola, Tony Banbury, ayaa u sheegay BBC in aanu weli haysan awood uu cudurka kaga adkaago.
Mas'uulka Qaramada Midoobay u qaabilsan la dagaallanka cudurka Ebola, Tony Banbury, ayaa u sheegay BBC in aanu weli haysan awood uu cudurka kaga adkaago.
Mr Banbury ayaa hadalkan ka sheegay xarunta Qaramada Midoobay ee la dagaalanka Ebola taasoo ku taalla dalka Ghana oo aanu hadda cudurka soo gaarin, balse deris la ah saddexda dal ee uu cudurka faraha ba'an ku hayo, waa Sierra Leone, Liberia iyo Guinea.
Tony Banbury ayaa mar dhow kasoo laabtay booqasho uu ku tegay saddexda dal ee uu sida ba'an u asiibay cudurka Ebola.
Waxa uu u mahadceliyay dalalka caalamka ee ilaa iyo hadda gacanta ka geystay la tacaallida cudurkan dilaaga ah, balse waxa uu carabka ku adkeeyay in gargaar dheeri ah si degdeg ah loogu baahan yahay.
Tirada dadka ilaa iyo hadda u dhintay cudurka Ebola ayaa kor u dhaaftay 4,800.
Beesha Caalamka ayaa howlgalisay tobannaan kun oo ah shaqaalaha caafimaadka ee dalalka uu cudurka saameeyay, kuwaasi oo maalin waliba khatar ugu jira qaadida cudurka.
Balse tirada dadka u dhimanaya cudurka ayaa sii kordheysa, waxaana uu dhowaan gaaray dalka Mali.
</doc>
<doc docid='bbc_140528_ebola_west_africa' lang='som' type='mono' source_url='http://www.bbc.co.uk/somali/war/2014/05/140528_ebola_west_africa' term='ebola'>
Cudurka Ebola oo gaaray dalal kale
Dad uu saameeyay cudurka dilaaga ah ee Ebola ayaa laga saaray xarun caafimaad, dalka Sierra Leone, ee galbeedka Afrika.
Dad uu saameeyay cudurka dilaaga ah ee Ebola ayaa laga saaray xarun caafimaad, dalka Sierra Leone, ee galbeedka Afrika.
Waxaa jiro cabsi laga qabo inuu fiday cudurka oo markii hore ka dilaacay dalka Guinea, balse hadda uu gaaray dalalka Liberia and Sierra Leone.
Ugu yaraan lix qof ayaa laga saaray cisbitaal ku yaalla bariga dalka Sierra Leone, sida ay sheegayaan saraakiisha wasaaradda caafimaadka oo halkaasi gaaray.
Afar ka mid ah dadkaasi oo la baaray waxaa la ogaaday inay qabaan caabuqa hargabka Ebola, sida ay saraakiisha xaqiijiyeen, Mid ka mid ahaa afartaasi qof ayaa dhintay.
Balse, maamulka may oga halka ay hadda kusugan yihiin dadka kale ee cudurkaasi laga helay, waxayna ka walaacsan yihiin inuu hergabkan uu kufido deegaano hor leh.
Shaqaalaha xarun caafimaadka oo ku taalla magaalada Koindu ee dalka Sierra Leone, meel ku dhow xuduudda Guinea, ayaa isku deyay inay ka hor istaagaan in bukaanadan ay eheladooda ka saaraan cisbitaalka, sida uu sheegay wasiirka caafimaadka.
Balse qaraabada ayaa si adag u dhaqmay si ay ula baxaan dadka laga helay hargabkan Ebola.
Afhayeen u hadlay hay’adda caafimaadka aduunka ee WHO oo ku sugan magaalada Geneva ayaa sheegay in cudurka uu faafay markii xubno qaraabo ah ay isku deyayeen inay daaweeyaan qof uu caabuqa saameeyay oo jirkiisa biyo ka soo bexeen.
Ururka ayaa sheegay in daaweynta laga helayo dhaqaatiirta inay xittaa caawineyso qofka bukaanka ah, balse aysan yareyn karin inuu cudurka fido.
Qiyaastii 200 oo qof ayaa illaa iyo hadda u dhimatay cudurka, dadkaasi badan koodana waxay ku dhinteen dalka Guinea.
Cudurka Ebola waa mid sababa dhimasho degdeg ah, illaa iyo haddana looma hayo dawo looga hortago ama lagu dilo caabuqa uu ka dhasho.
</doc>
<doc docid='bbc_45311619' lang='som' type='mono' source_url='https://www.bbc.co.uk/somali/45311619' term='ebola'>
Daawo loo helay cudurka Ebola.
Wasiirka caafimaadka ee dalka Jamhuuriyadda dimuqraadiga ee Congo waxaa uu sheegay in labo kamid ah tobanka qof ee la siiyay daawooyin tijaaba oo loogu talo galay cudurka Ebola ay ku caafimaaden.
Wasiirka caafimaadka ee dalka Jamhuuriyadda dimuqraadiga ee Congo waxaa uu sheegay in labo kamid ah tobanka qof ee la siiyay daawooyin tijaaba oo loogu talo galay cudurka Ebola ay ku caafimaaden.
Daawadan oo loogu magacdaray mAb114 ayaa waxaa ay kamid tahay shan daawo oo  si tijaabo ahaan ah loogu ansixiyay in lagu isticmaalo gudaha dalkaasi.
Madaxad hay'adda caafimaadka adduunka ee WHO, Tedros Ghebreyesus ayaa waxtarka daawadan ku tilmaamay rajadii ugu horeesay ee loo helo daweynta cudurka Ebola.
Talaal lagu xakameynayo cudurka Ebola oo maanta ka bilaabanaya Congo
Seynisyahanada caalamka ayaa soo saaray daawooyin dhowr ah, waxaase aan la ogeyn waxtarka rasmiga ah ee ay u yeelan doonto dadka qaba xanuunka Ebola.
Hay'adda caafimaadka adduunka ee WHO waxaa kale oo ay sheegtay in 39 qof ay u dhinteen cudurka Ebola, tan iyo markii uu ka dilaacay dalka Congo, halka ku dhawaad 30 kalena loo maleynayo inay u dhinteen isla cudurkaasi.
Collaadaha ka taagan qeybo kamid ah dalkaasi ayaa sababay in shaqaalaha caafimmaadka ay gaari waayaan deegaanada fogfog, taasi oo uga sii dartay xaaladda.
</doc>
<doc docid='bbc_140730_ebola_uk' lang='som' type='mono' source_url='http://www.bbc.co.uk/somali/war/2014/07/140730_ebola_uk' term='ebola'>
Ebol oo khatar ku ah UK
Cudurka Ebola oo dad ka badan 670 qof ku dilay galbeedka Afrika, ayaa khatar ku ah dalka Britain, sida uu BBC u sheegay xoghayaha arrimaha dibada ee dalkaasi, Philip Hammond.
Cudurka Ebola oo dad ka badan 670 qof ku dilay galbeedka Afrika, ayaa khatar ku ah dalka Britain, sida uu BBC u sheegay xoghayaha arrimaha dibada ee dalkaasi, Philip Hammond.
Mr Hammond ayaa intaa ku daray in ay diirrada saarayaan khatarta faafida cudurka, ayna ka fikirayaan tallaabooyinka ay qaadi karaan si aanu cudurka ugu dhicin muwaadhiniinta Britain ee gudaha iyo dibadaba ku nool.
Ilaa iyo hadda lama sheegin muwaadhin British ah oo uu ku dhacay cudurkan ka dilaacay galbeedka Afrika.
Hadalka Mr Hammond ayaa kusoo beegmaya xilli dhakhaatiirta Britain la geliyay heegan qaran, cabsi laga qabo Ebola awgeed.
Dhanka kale, dhowr ah shirkaha duulimaadyada ayaa joojiyay safaradii ay ku tegi lahaayeen Liberia iyo Sierra Leone, cudurka Ebola awgiis.
Cudurka ayaa ka bilowday dalka Guinea, waxaana uu ku fiday dalalka Liberia iyo Sierra Leone.
</doc>
<doc docid='bbc_140804_us_africa' lang='som' type='mono' source_url='http://www.bbc.co.uk/somali/aqoon_guud/2014/08/140804_us_africa' term='ebola'>
Shirka Maraykanka iyo Afrika
Iyadoo madaxweyne Barack Obama uu martigalinayo shirkii ugu horeeyay ee Maraykanka iyo Afrika, oo martiqaad loo diray konton hogaamiye, Alexis Akwagyiram, ayaa eegaysa waxa Maraykanka rajaynayo inay ka soo baxaan kulanka.
Iyadoo madaxweyne Barack Obama uu martigalinayo shirkii ugu horeeyay ee Maraykanka iyo Afrika, oo martiqaad loo diray konton hogaamiye, Alexis Akwagyiram, ayaa eegaysa waxa Maraykanka rajaynayo inay ka soo baxaan kulanka.
Micheal Kimbi Tchenga ayaa ku faraxsan mustaqbalkiisa.
Wuxuu ka mid yahay dhalinyaro ka timid Limbe ee Cameroon oo u timid in madaxweyne Obama uu la hadlo.
Mr Tchenga, oo joogay bilihii ugu danbeeyay Maraykanka si uu uag qayb qaato barnaamij loogu tala galay sidii loo diyaarin lahaa hogaamiyayaasha Afrika ee mustaqbalka ayaa ka waramay waxa uu la kulmay.
"Markaan inta imaanay waxaan aragnay fikrada dadka ay ka qabaan Afrika inay tahay meel mugdi ah - meel kayn ah oo dadka ay dagaalamayaan cuduradana ay dhamaynayaan dadka ku nool guryaha jiingadaha" ayuu dhahay.
"Waxay ahayd inaan fikradahan badalno. Waxaan nahay dad tacliiin leh, waxaana leenahay warar wanaagsan oo aan laga arkin warfaafinta reer galbeedka".
"Fursadan, ayaa noo suurto galisay inaan sheekno sheekooyin wanaagsan oo aan muujino Afrika inay cod leedahay."
Mr Tchenga wuxuu ka mid yahay 500 oo arday Afrikaan ah, iyo bulshada rayadka oo Mr Obama la hadlay maalmo ka hor intaysan u iman hogaamiyayaasha Afrika saddex maalmood kulan loogu magacdaray "maalgalinta dadka mustaqbalka."
Madaxweyne Obama ayaa rajaynaya sida uu doonayo inay la qabaan hogaamiyayaasha Afrika.
Kulankan ayaa la sugayay tan iyo intii Madaxweyne Obama uu balanqaaday markii saddex waddan ee Afrika ee Senegal,Tanzania iyo Koonfur Afrika uu booqashada ku tagay sanadkii hore.
Markuu la hadlayay dhalinyarada Afrika Madaxweyne Obama ayaa sheegay: "ammaanka, horumarka iyo cadaalada oo aan adduunka ka doonayno inaan la heli karin hadii aysan jirin Afrika oo horumarsan, awood leh oo isku filan".
Wuxuu sheegay inay tahay in la joogo waqtigii hogaamiyayaasha Afrika ay xal u heli lahaayeen dhibaatooyinka Afrika.
"Shaki kuma jiro hadii dib loo eego waqtigii gumaysiga, inaad heli kartid dhibaatooyin badan ee Afrika soo maray" isagoo sheegaya sida xuduudaha loo qaybiyay iyo qayraadka laga qaatay.
"Laakiin mar, waa inaan joojinaa inaan fiirino in xalka laga helayo meel kale, waana inaad xalka ka raadisaa gudaha.
Sida taariikhda ay u wayn tahay, waana u baahan tahay taariikhdaas, mar waa inaad fiirisaa mustaqbalka, oo aad tiraahdaa inkastoo markii hore aanan helin wixii aan doonayay, aan hubino inaan la samayn marmarsiiyo inaan horay loo socon".
Dhaqaalaha kordhaya
Mr Obama ayaa sheegay in shirka US-Africa inuu noqon doono mid taariikhi ah, kaasoo ah kulankii ugu waynaa uu madaxweyne Maraykan uu u qabto hogaamiyayaasha iyo dowladaha Afrika.
Konton hogaamiyayaasha Afrika ayaa la marti qaaday, iyo madaxa Gudiga Midowga Afrika, Nkosazana Dlamini Zuma.
Yaan la marti qaadin?
Isaias Afewerki, Madaxweynaha Eritaria.
Madaxweynayaasha intooda badan ayaa ka qayb gali doona, inkastoo madaxweynaha Sierra Leone iyo Liberia ay go'aan ku gaareen inaysan aadin si ay uga wada shaqeeyaan cudurka Ebola ee ka dilaacay waddankooda oo ay ku dhinteen 700 galbeedka Afrika.
Dowladda Maraykanka ayaa doonaysa inay xooga saarto ganacsiga ito maalgashiga.
Hayadda lacagta Adduunka ee IMF ayaa saadaalinaysa in dhaqaalaha waddamada Afrika ee ka hooseeya saxaaraha uu kordhi doono 5.4% sanadkan iyo 5.8% sanadaka 2015ka - taasoo ka dhaqso badan sida caadiga ee caalamka - baaqa loo jeedinayo hogaamiyayaasha madaxda qaarada waa cadahay.
Xoghayaha Ganacsiga ee Maraykanka Penny Pritzker ayaa sheegay in ilaa heshiis $900m heshiis Shirkadaha Maraykanka iyo dalalka Afrika lagu dhawaaqi doonowaqtiga shirka.
Falanqayn: Solomon Mugera, Madaxa BBC Africa Service
Waa wax aan dhici karin inay tahay shirkii ugu horeeyay ee Afrika iyo Maraykanka. Waddamo badan ayaa la shaqaynayay Maraykanka si dhow dhinaca la dagaalanka argagixisada sida Nigeria iyo Kenya.
Laakiin Maraykanka ayaa doonaya inuu xooga saaro shirkan ganacsiga iyo maalgashiga, shirkado badan oo Maraykan kama shaqeeyaan Afrika. Shiinaha ayaa aad u jooga suuqa Afrika, oo ka soo baxaya Maraykanka sanadihii danbe.
Shirka waa talaabo muhiim ah, inkastoo fariin adag la diri lahaa hadii lagu qaban lahaa qaarada. Waa fursad lagu dhisayo xiriir soke.
Laakiin waqtiga ayaa aad u gaaban inay yeeshaan wadahadalo dheer Madaxweyne Obama iyo madaxda Afrika si gooni gooni ah.
Sidaas darteed shirka ayay u eg tahay inuusan badali doonin wax wayn. Hogaamiyayaal badan Afrika waxay jecel yihiin inay la shaqeeyaan Shiinaha hal sabab darteed: Xushmo. Waxay xushmo ka raadinayaan Mr Obama, madaxweynaha Maraykanka oo waalidkiis ay ka imaadeen Afrika.
Saamaynta dheer ee shirkan waxay ku xiran tahay in Mr Obama uusiiyo waxay u baahan yihiin.
Shiinaha ayaa sanadkii la leh Afrika ganacsi dhan $200 bilyan, markii la barbardhigo Maraykanka oo ah $85 bilyan.
Inkastoo Maraykanka uu yahay dhaqaalaha ugu way Adduunka, Maraykanka waa waddanka saddexaad ee ugu wayn ee Afrika ganacsiga la leh.
Waxay ka danbeeyaan Midowga Yurub iyo Shiinaha.
Shiinaha, Japan, Hindiya iyo Yurub ayaa qabanayay Shirka Afrika tan iyo markii Shiinaha uu bilaabay 2001dii.
Madaxweynihii ugu horeeyay ee Afrikaan-Maraykan ah ayaa mararka qaar lagu eedeeyaa inuu dayacay xiriirka qaarada.
Inta aan ka ahayn safarkii uu ku tagay Afrika 2013, wuxuu sameeyay laba safar Afrika madaxweyne Obama intuu xilka hayay. Mar uu si gaaban u booqday Ghana, iyo safarkii Koonfur Afrika ee aaskii Nelson Mandela.
Dadka dhaleeceeya ayaa sheegaya in shirka uu noqon doono mid lagu hormariyo xiriirka dadwaynaha oo aysan ahayn talaabo lagu samaynayo siyaasado.
Mr Obama ayaa rajaynaya inuu beeniyo dadka dhaleecaynaya shirka oo wax qiimo leh ay ka soo baxaan.
</doc>
<doc docid='bbc_141014_ebola_sierraleone' lang='som' type='mono' source_url='http://www.bbc.co.uk/somali/war/2014/10/141014_ebola_sierraleone' term='ebola'>
Askari Soomaaliya u socday oo Ebola lagu arkay
Askari reer Sierra Leone ah oo ka mid ahaa guuto u diyaar garoobaysay Soomaaliya ayaa lagu arkay cudurka Ebola.
Askari reer Sierra Leone ah oo ka mid ahaa guuto u diyaar garoobaysay Soomaaliya ayaa lagu arkay cudurka Ebola.
Sierra Leone ayaa qeyb ka ah ciidammada Midowga Afrika ee ku sugan Soomaaliya.
Dowladda Sierra Leone ayaa sheegtay in la karantiilayo dhamaan guutadaasi heeganka u ahayd Soomaaliya dhacdadaasi kaddib.
Waa markii ugu horreysey oo cudurka Ebola ee ka dilaacay Sierra Leone uu saamayn  ku yeeshay ciidammada nabadilaalinta Midowga Afrika ee Soomaaliya.
</doc>
<doc docid='bbc_150509_liberia_ebola' lang='som' type='mono' source_url='http://www.bbc.co.uk/somali/war/2015/05/150509_liberia_ebola' term='ebola'>
Cudurka Ebola oo Liberia laga sifeeyay
Ururka caafimaadka adduunka ee WHO, ayaa la filaayaa inuu ku dhawaaqo in cudurka Ebola laga dabar gooyay dalka Liberia, kaddib markii dalkaasi aan kiis cusub lagu arkin 42 maalin.
Ururka caafimaadka adduunka ee WHO, ayaa la filaayaa inuu ku dhawaaqo in cudurka Ebola laga dabar gooyay dalka Liberia, kaddib markii dalkaasi aan kiis cusub lagu arkin 42 maalin.
Cudurka Ebola eek u dhuftay qaar ka mid ah dalalka Galbeedka Afrika, waxaa u dhimatay in kabadan 11 kun oo qof, welina waxa uu fara ba’an ku haayaa dalalka Guinea iyo Sierra Leone.
WHO ayaa wajeheysa eedeymo la xiriira inay iska indhatirtay digniinihii la xiriiray Ebola, iyo in si gaabis ah ay uga jawaabtay.
Bishii September ee sanadkii hore, gudaha dalka Liberia waxaa isbuucii lagu arki jiray 400 oo kiis oo cusub, cibitaalada ayaa buux dhaafay, jidadkana waxaa lagu arkayay maydad.
Balse, kaddib wax dadka qaar ay ku sheegayaan halis jawaab gaaban laga bixiyay waxay u muuqataan in Liberia laga saaray Ebola.
Haddii sida la filaayo aan maanta kiis cusub laga soo sheegin Liberia, waxay noqoneysaa inaan 42 maalin aan la arko qof qaba xanuunka, waana laba jibbaarka muddada lagu ogaado xanuunka. Si rasmi ah ayaana loogu dhawaqaayaa in Ebola uusan ka jirin Liberia.
Laakiin WHO waxa ay sheegeysaa in aysan weli jiran xaalad lagu nasto. Ebola waxa uu weli ka jiraan dalalka Liberia deriska la ah ee Guinea iyo Sierra Leone.
Si degdeg ahna loogama soo kaban karo xaaladdii xumeyd ee Ebola. In kabadan 4,600 oo qof oo Liberia u dhashay ayaa Ebola u dhimatay, caruur badan ayaa agoonnoqday, maalgashadayaashana cudurka ayey ka baqayaan, taas oo dhaawacday dhaqaalaha aan cagaha adag ku taagneen ee Liberia.
</doc>
<doc docid='bbc_141007_eboal_spain' lang='som' type='mono' source_url='http://www.bbc.co.uk/somali/war/2014/10/141007_eboal_spain' term='ebola'>
Cudurka Ebola oo Spain gaaray
Haweeney kal-kaaliso caafimaad ka ah dalka Spain, ayaa noqday qofkii ugu horreeyay ee uu ku dhaco cudurka dilaaga ah ee Ebola meel ka baxsan Galbeedka Afrika.
Haweeney kal-kaaliso caafimaad ka ah dalka Spain, ayaa noqday qofkii ugu horreeyay ee uu ku dhaco cudurka dilaaga ah ee Ebola meel ka baxsan Galbeedka Afrika.
Kal-kaalisadaasi oo Spain u dhalatay, ayaa qeyb ka ahayd howl wadeenno caafimaad ooo dhabiibay laba qof oo Spanish ah oo markii dambe u dhimatay cudurkaasi Ebola, labadaas qof oo laga soo duuliyay Galbeedka Afrika.
Ku dhowaad 30 qof oo xiriir la sameeyay haweeneyd cudurka uu soo ritay ayaa xaalladooda lala socdaa.
Dhanka kale, siyaasi ka tirsan mucaaradka dalka Sierra Leone, ayaa ku eedeeyay dowladda in ay xayirtay shixnad si aad ah loogu baahan yahay la tacaalidda cudurka Ebola.
Wasaaradda caafimaadka ee Sierra Leone ayaa beenisay eedeyntaasi, waxa ayna intaasi ku dartay in lacago la bixiyay si loo soo fasaxo shixnaddaasi.
</doc>
<doc docid='bbc_141203_ebola_schools' lang='som' type='mono' source_url='http://www.bbc.co.uk/somali/war/2014/12/141203_ebola_schools' term='ebola'>
Ebola oo saameeyay hannaanka waxbarashada
Dalalka uu sida xun ugu dhuftay Ebola ee galbeedka Afrika, ayaa lagu baraarujinayaa inay si deg-deg ah dib ugu furaan iskuulada, si gacan looga geysto in shan milyan oo carruur ah ay u helaan waxbarasho, oo ay dib iskuullada ugu noqdaan.
Dalalka uu sida xun ugu dhuftay Ebola ee galbeedka Afrika, ayaa lagu baraarujinayaa inay si deg-deg ah dib ugu furaan iskuulada, si gacan looga geysto in shan milyan oo carruur ah ay u helaan waxbarasho, oo ay dib iskuullada ugu noqdaan.
Koox caalami ah, oo waxbarashada u ololeysa, ayaa sheegtay in waxbarasho deg deg ah la bixin doono tan iyo inta iskuuladda ay sidii caadiga ahayd uga bilaabmayaan.
Waxay tilmaamayaan haddii aanan la qaadin tallaabo deg deg ah, in caruur badan ay suuragal tahay in aysan dib ugu noqon iskuulada.
Mid ka mid ah dadkii wax ka qoray warbixinta, oo lagu magacaabo Chernor Bah, oo ka tirsan hay’dadda lagu magacaabo “Caalamka waa waxbarasho”, ayaa sheegay in iskuulada ay yihiin meesha kaliya ee dadka laga wacyi gelin karo.
Waxa uu tilmaamay in carruurta aan iskuullada imaan ay ku sugan yihiin jidadka, loona baahan yahay in da’yarta lagu hayo meel ay uga gabadaan Ebola.
</doc>
<doc docid='bbc_war-48652020' lang='som' type='mono' source_url='https://www.bbc.co.uk/somali/war-48652020' term='ebola'>
Ebola oo alamtara soo dhaafay
Toddobaadkaan ayaa fayraska cudurka Ebola waxa uu ka soo gudbay dalka Jamhuuriyadda Dumuquraadiga ah ee Congo una tallaabay dalka Uganda, balse waxaa jira sababo keeni kara in cudurkaasi la xakameeyo oo aanu u gudbin dhanka kale ee xuduudda.
Toddobaadkaan ayaa fayraska cudurka Ebola waxa uu ka soo gudbay dalka Jamhuuriyadda Dumuquraadiga ah ee Congo una tallaabay dalka Uganda, balse waxaa jira sababo keeni kara in cudurkaasi la xakameeyo oo aanu u gudbin dhanka kale ee xuduudda.
Arooryadii hore ee Isniintii, qoys ka yimid Jamhuuriyadda Dimuquraadiga ah ee Congo ayaa dib ugu soo noqday dalka Uganda, kaddib markii ay halkaas aas uga qayb galeen.
Oday waayeel ahaa ayaa u dhintay Ebola, gabadh uu dhalay ayaana dalka awgiis uga baxday, si ay u baxnaaniso.
Mar allaale iyo markii qoyskaasi ay gaareen meel u dhow xuduudda Uganda, ayaa waxaa soo ritay qandho iyo shuban.
Waxaa la geeyey goob caafimaad waana la karantiiley, intii ay baadhitaannadu socdeen.
Hase ahaatee, markii aasku madoobaaday ayaa lix xubnood oo qoyskaas ka mid ahaa, uuna ku jiray canug shan jir ahaa ayaa ka baxsaday goobtii lagu hayey waxayna jibaaxeen waddo raf ah oo dhanka dalka Uganda aadda.
Dhowr cisho kaddib waxaa geeriyooday wiilkii yaraa iyo awoowgiis.
Saraakiisha caafimaadka ayaa ka cabsi qabay in farayska Ebola uu ka gudbi karo xuduudda aan aad loo ilaalin ee Uganda.
Dhererka xudduuddaas ayaa lagu qiyaasi 500 oo mile ayadoo mararka qaarna ay dadku isaga gudbaan alwaaxyo ay dusha ka saareen webi halkaas kuyaal.
Ganacsata ayaa si aan xad lahayn halkaas isaga gudba, qaar ka mid ah ganacsatadaas ayaana digaagga iyo ukunta halkaas isaga gudbiya.
Mid ka mid ah sababaha aan Koongo qudheeda looga xakmayn karin cudurkaan  ayaa ah in uu ku sii faafayo goobaha ay colaaduhu ka jiraan.
Ku dhawaad 120 kooxood oo hubaysan  ayaa ku dhuumaaalaysanaya kaymo kuyaal Bariga dalkaas waxayna si joogta ah u af duubtaan ama u kufsadaan dad rayid ah.
Maleeshiyaadkaas ayaa lacag ka sameeya dhoofinta sharci darrada ah ee macdanta sida dahabka, waxay sidoo kale dhacaan xoolaha ayagoo tuulooyinkana guba.
Arrinta kale ee xaaladda si adkaynaysa ayaa ah, in dadwenaha deegaanadaasi aanay kalsooni ku qabin masuuliyiiinta dalkaas iyo sida ay uga jawaabaan xaaladaha adage ee cudurkaan.
Shaqaalaha caafimaadka ayaa badanaa raaca ciidamada, arrintaas oo ayaduna shaki dhalisa.
Marka ay arkaan shaqaalaha caafimaadka oo afar afar u socda ayaa dadka qaar waxa ay iskula hadlaan "waa mashruucii Ebola".
Tan iyo markii uu cudurkaas dillaacay, in ka badan 100 weerar ayaa lagu qaaday shaqaalaha caafimaadka iyo xarumaha lagu daaweeyo cudurka Ebola.
Jamhuuriyadda Dimuquraadiga ah ee Koongo ayaa la daalaa dhacaysa sidii ay u maarayn lahayd, balse markii uu soo baxay warka sheegaya in fayrsaska Ebola uu ku faafay xuduudda, ayaa Uganda waxay qaadday tallaabo deg deg ah ayadoo tallaashay 4,700 oo hawlwadeenno caafimaad ah kana hawlgala 165 cisbitaal.
Suuqyadii u dhawaa xuduudda ayaa albaabada loo laabay. Waxaana la hakiyey isu imaanshihii arrimaha diinta la xidhiidhay.
Dadkii ayaa bilaabay in qofba qofka kale aanu taaban oo aanay salaanta iska qaadin.
Dagaalka ay Uganda kula jirto cudurka Ebola ayaa caddayn doona awoodda dawladda ee ku aaddan sidii ay ugu guulaysan lahayd kalsoonida dadweynaha.
Dalkaasi uma kala daadsana sida dalka jaarka la ah ee ay dhibaatooinku daashadeen, waxayna Uganda leedahay nidaam caafimaad oo xogggan.
Ugu yaraan waxaa jirta rajo ah in Uganda ay xakamayso faafidda cudurkaas.
</doc>
<doc docid='bbc_140725_ebola_west_africa' lang='som' type='mono' source_url='http://www.bbc.co.uk/somali/war/2014/07/140725_ebola_west_africa' term='ebola'>
Ebola oo aad ugu fidaya galbeedka Afrika
Afhayeen u hadlay wasaaradda caafimaadka ee Sierra Leone, ayaa sheegay in qaraabadda haweeneyda cudurka laga helay, ay xoog kaga saareen cisbitaalka King Harman Road, halkaasi oo lagu karantiilay.
Afhayeen u hadlay wasaaradda caafimaadka ee Sierra Leone, ayaa sheegay in qaraabadda haweeneyda cudurka laga helay, ay xoog kaga saareen cisbitaalka King Harman Road, halkaasi oo lagu karantiilay.
Kiiskan ayaa noqonaya kii ugu horreeyay ee lagu arko caasimadda dalkaasi ee Freetown.
Idaacaddaha caasimada ku yaalla ayaa baahinaya fariin dadka loogu baaqayo, in ay gacan ka geystaan soo qabashada haweeneyda, maadaama ay khatar caafimaad ku tahay bulshada ku nool magaalada Freetown.
Waxaa lagu soo warramayaa in shacabka Sierra Leone ay aad uga walaacsan yihiin qaabka loola tacaalayo cudurkan dilaaga ah.
Marie Christine, waa isuduwaha xaalladaha degdeg ah ee hay'adda Medecins Sans Frontieres, waxaana ay sheegtay in cudurku uu ku sii baahayo Sierra Leone.
Waxa ay tilmaamntay in xaaladda ay yara xuntahay, “nasiib daro waxaa maalin kastaa la helayaa kiisas cusub, waxaan u baahannahay in kormeero la sameeyo si xaqiiqdii la isugu deyo in si dhaqsa ah aan u joojino faafidda cudurkan ka dillaacay Sierra Leone”.
Waxaa ay intaa ku dartay in ay muhiim tahay wacyi galinta dadweynaha si loo joojiyo faafida cudurka. Iyadoo xaqiijisay inay jiraan dad aan diidan jiritaanka cudurka.
Dhanka kale, wasaaradda caafimaadka ee Nigeria ayaa xaqiijisay in nin Liberia u dhashay uu cudurka Ebola ugu dhintay caasimadda Lagos.
Ninkan oo xanuunkiisa laga shakiyay ayaa ku jiray qeybta karantiilka ee cisbital ku yaalla Lagos.
Tan iyo bishii February ee sanadkan, cudurka ayaa galbeedka Afrika ku dilay dad ka badan 660 qof.
Waxa uu ka bilowday dalka Guinea, kaddibna waxa uu ku faafay dalalka Liberia iyo Sierra Leone.
</doc>
<doc docid='bbc_141231_2015_somalia' lang='som' type='mono' source_url='http://www.bbc.co.uk/somali/war/2014/12/141231_2015_somalia' term='ebola'>
Sanadka cusub ee 2015 oo la soo dhaweeyay
Caalamka ayaa laga soo dhaweeyay sanadka cusub, qeybo badan oo dunida ka mid ah waxa ay hadda galeen sanadka 2015-ka iyadoo inta weli waqtiga uu u dhiman yahayna ay u diyaargaroowayaan.
Caalamka ayaa laga soo dhaweeyay sanadka cusub, qeybo badan oo dunida ka mid ah waxa ay hadda galeen sanadka 2015-ka iyadoo inta weli waqtiga uu u dhiman yahayna ay u diyaargaroowayaan.
Dunida Islaamka ayaa ka mid ah dalalka xuska uu ka dhacay ama uu ka socdo hadda.
Somaaliya waxaa ka socdo xaflado lagu soo dhaweynayo sanadka 2015-ka, Muqdisho ayaa ka mid ah goobaha ay munaasabadahaasi ka dhacayaan.
Magaalada Hargeysa ayaa sidoo kale waxaa ka socda dabaaldegyo waaweyn, iyadoo dadka ay isku salaamayaan sanadka cusub iyo soo dhaweyntiisa.
Qeybaha Muslimiinta ay degaan ee dalka Nigeria oo aan in muddo ah lagu qaban munaasabadahan oo keli ayaa hadda laga soo dhaweynayaan sanadkan 2015-ka.
Sanadkii tagay ee 2014-ka, dunida waxaa soo maray dhacdooyiin waaweyn. Afrika ayaa u joogtay cudurka Ebola, afduubkii gabdhihii iskuulayda ahaa ee Nigeria, weeraradii lagu qaaday xarumaha dowladda ee Soomaaliya, iyo maxkamadda ICC oo tuurtay dacwaddii ka dhanka ahayd madaxweynaha Kenya Uhuru Kenyatta, iyo arrima kaloo badan.
</doc>
<doc docid='bbc_150302_ebola_meeting_brussels' lang='som' type='mono' source_url='http://www.bbc.co.uk/somali/war/2015/03/150302_ebola_meeting_brussels' term='ebola'>
Shir ku saabsan Ebola oo Brussels ka furmaya
Madaxweynayaasha seddaxda dal ee uu ka dilaacay cudurka Ebola ayaa ku sugan magaalada Brussels si ay uga qeybgalaan kullan caalami ah oo lagu uruurinayo dhaqaale lagula dagaallamo caabuqa loogana hadlo sida looga soo kabsankaro.
Madaxweynayaasha seddaxda dal ee uu ka dilaacay cudurka Ebola ayaa ku sugan magaalada Brussels si ay uga qeybgalaan kullan caalami ah oo lagu uruurinayo dhaqaale lagula dagaallamo caabuqa loogana hadlo sida looga soo kabsankaro.
In kabadan 9,700 oo qof ayaa u dhimatay xanuunka, ku dhowaad 24,000 oo qof oo ku nool dalalka Liberia, Sierra Leone iyo Guinea, ayuuna ku dhacay cudurka.
Waxa uuna noqday markii ugu dhimashada badneyd uguna faafida badnaa taariikhda cudurkan Ebola.
Kani waa kullankii labaad oo heer caalami ah oo la yeesho lix bil gudahood, kaas oo ay marti geliyeen midowga Yurub, si looga munaaqashooda jawaabta Ebola laga bixiyay.
Waxa ay imaaneysaa xilli tirade kiisaska cusub ay hoos uga dhacday seddaxda dal ee cudurka uu naafeeyay ee kala ah Liberia, Sierra Leone iyo Guinea.
Madaxweynayaasha seddaxdan dal waxa ay si wada jir ah uga hadli doonaan in laga baxo gargaarka degdegga ah oo ay u gudbaan ka soo kabasho.
Waxaa diiradda lagu hayaa sidii loo sameyn lahaa qiimeyn ku saabsan waxa lagu guuleystay, sidoo kale in laga doodo meelaha u baahan in latalin iyo awood siin loo sameeyo sida waxbarashada, dhaqaalaha iyo hannaanka caafimaadka.
</doc>
<doc docid='bbc_141220_ebola_guinea' lang='som' type='mono' source_url='http://www.bbc.co.uk/somali/war/2014/12/141220_ebola_guinea' term='ebola'>
Xarun Ebola oo dhallinyaro ay gubeen
Dad isugu soo baxay dalka Guinea ayaa hor-istaagay hay’adda dhaqaatiirta aan xuduudda lahayn ee MSF, waxayna u diideen in xarun Ebola oo lagu sii hakiyo bukaanada oo hay’adda ay ka furtay magaalada Kissidougou ee koofurta dalkaasi.
Dad isugu soo baxay dalka Guinea ayaa hor-istaagay hay’adda dhaqaatiirta aan xuduudda lahayn ee MSF, waxayna u diideen in xarun Ebola oo lagu sii hakiyo bukaanada oo hay’adda ay ka furtay magaalada Kissidougou ee koofurta dalkaasi.
Bulshooyiinka ku nool qeybo ka mid ah galbeedka Afrika waxa ay ka soo horjeesteen dadaalada lagula tacaalayo caabuqa, waxayna cabsi ka qabaan in cudurka uu ku dhoco shaqaalaha caafimaadka ayna kaddib ka qaadaan goobaha dadka lagu daaweeyo.
Booliska ayaa sheegaya in kooxo dhalinyaro ah ay gubeen teendhooyiin ay lahayd hay’adda MSF, ayna ceyrsadeen saqaalihii hay’adda.
Waxay ku qeylinayeen “halkan Ebola ha inoo keenina”. MSF ayaa sheegtay in muhiimadda xaruntaasi dhowaantan loo sameeyay ay tahay in nawaaxigaasi lagu arkay dad badan oo looga shakiyay inay cudurka qabaan.
Waxay tilmaamtay hay’adda ay doonayaan in bukaanada in karantiilo oo la geeyo xarumaha daaweynta sida ugu dhaqsaha badan.
Dadka u dhashay dalka Guinea, gaar ahaan kuwa ku nool deegaanada miyiga ah waxa ay shaki ka qabaan howlaha lagula dagaalamayo Ebola.
Bishii September ee sanadkan, dad ku nool tuulo ayaa baangado iyo budad ku dilay sided qof oo wacyigelin ku saabsan cudurka sameyneysay.
</doc>
<doc docid='bbc_141022_ebola_usa' lang='som' type='mono' source_url='http://www.bbc.co.uk/somali/war/2014/10/141022_ebola_usa' term='ebola'>
Wasaaradda Arrimaha gudaha Maraykanka oo awaamiis soo saartay
Dawladda Maraykanku waxa ay sii kordhisay xadidida ay xadidayso dadka kaga imaanaya wadamada galbeedka Afrika ku yaala ee uu sida aadka ah u saameeyay xanuunka Ebola.
Dawladda Maraykanku waxa ay sii kordhisay xadidida ay xadidayso dadka kaga imaanaya wadamada galbeedka Afrika ku yaala ee uu sida aadka ah u saameeyay xanuunka Ebola.
Waaxda arimaha gudaha ee dalka Maraykanka ayaa sheegtay in dadka si toos ah uga soo duulaya wadamada Gini, Sirelyoon iyo Layberiya ee usocda Maraykanka in ay qasab ku tahay in ay kadagaan mid ka mid ah shanta garoon ee baadhitaanada caabuqa Ebola laga fulinayo.
Afhayen u hadashay waaxda arrimaha dibadda ee Maraykanka Marie Harf, ayaa sheegtay in go'aankaas fulintiisa ay bilaabi doonaan arbacada.
Dhanka kalena Hay'adda caafimaadka Adduunka ee WHO ayaa sheegeysa in daaweynta loo adeegsanayo tijiibada dhiig laga qaaday dadka Ebola ka soo kabtay inay diyaar ka noqon karto galbeedka Afrika isbuucyo gudahood.
Xubin xare oo ka tirsan WHO, oo lagu magacaabo, Dr Marie Paule Kieny, ayaa sheegtay in agabka loo diyaariyay in lagu hagaajiyo dhiig uu ku jiro unugyo Ebola, kaddibna loo bedelo tallaalo lagu caawiyo dadka qaba cabuqa Ebola.
</doc>
<doc docid='bbc_140930_us_ebola' lang='som' type='mono' source_url='http://www.bbc.co.uk/somali/war/2014/10/140930_us_ebola' term='ebola'>
Cudurka Ebola oo lagu arkay Maraykanka
Xarunta xakameynta iyo ka hortagga cudurada ee dalka Maraykanka ayaa xaqiijisay nin ku nool gobolka Taxes inuu qaaday caabuqa Ebola.
Xarunta xakameynta iyo ka hortagga cudurada ee dalka Maraykanka ayaa xaqiijisay nin ku nool gobolka Taxes inuu qaaday caabuqa Ebola.
Waa markii ugu horeysay oo la xaqiijiyo in cudurka lagu arko gudaha Mareykanka.
Agaasimaha xarunta xakameynta iyo ka hortagga cudurada, Tom Friedan ayaa Shir jaraa’id ka sheegay in bukaanka laga helay Eboal uu xanuunka ka qaaday dalka Liberia.
Qofka cudurkan halista ah laga helay ma aysan ka muuqan calaamadaha xilligii uu Mareykanka gaarayay.
Dr Friedan waxa uu sheegay inuu aaminsan yahay in kiiskan la xakameyn doono, aysanna ku fideynin gudaha Mareykanka.
Dhaqaatiirta waxay hadda xaqiijinayaan qof kasta oo xiriir la yeeshay bukaanka lagu arkay Ebola, haddii ay qaadeen cudurka, waxayna ka shaqeynayaan in dib loogu xaqiijiyo dadka Mareykanka ku nool in xanuunkan oo galbeedka Afrika ku dilay qiyaastii in kabadan seddax kun oo qof inuusan halkaasi ku fidin.
</doc>
<doc docid='bbc_war-37618644' lang='som' type='mono' source_url='http://www.bbc.co.uk/somali/war-37618644' term='ebola'>
Guurka gabdhaha aan qaan gaarin oo kordhay
Sida lagu sheegay warbixin cusub oo ay soo saartay hay'adda Save the Children, todobadii ilbiriqsiba hal gabar oo da'deeda 15  jir ka yartahay ayaa loo guuriyaa.
Sida lagu sheegay warbixin cusub oo ay soo saartay hay'adda Save the Children, todobadii ilbiriqsiba hal gabar oo da'deeda 15  jir ka yartahay ayaa loo guuriyaa.
Warbixinta ayaa sheegeysa gabdhaha ka yar 10-sano in lagu qasbo in ay guursadaan rag si aad ah uga weyn dalal ay ka mid yihiin Afghanistan, Yemen, Hindiya iyo Soomaaliya.
Hay'adda Save the Children ayaa sheegeysa in gabdhaha yaraanta lagu guursado  ay soo jiidaneyso dhibaato soo gaarto qeyb walba oo nolasheeda ka mid ah.
Dagaalka, saboolnimada, iyo dhibaatooyinka bani'aadanimo ayaa loo arkaa in saameynta ugu weyn yihiin, iyaga oo sababa in gabdhaha lagu guursado ayaga oo aan qaan gaarin.
"Caruurta oo la guursado iyaga oo aan gaarin wakhtigaasi, waxay gabdhaha ka qaadaysaa  xuquuqda aasaasiga ah sida waxbarashada, horumarka iyo caruurnimadaba, "waxaa sidaa sheegay aggaasimaha guud ee hay'adda Save the Children, Helle Thorning-Schmidt.
"Gabdhaha yaraanta lagu guursado waxa marar badan dhacda in aysan waxbarasha helin, waxa ayna u badan tahay in ay la kulmaan rabshadaha qoyska ka dhex dhca, xadgudub, iyo kufsi.
Uur ayay yeeeshaan waxaana ku dhaca cudurada galmada laga qaado oo HIV-ga ka mid yahay.
Warbixinta oo cinwaan looga dhigay 'Dalalka  ugu dhibka badan oo gabar ay ku noolaato' ayaa waxa lagu eegay dhinacyada waxbarashada, gabdhaha aan gaarin guurka oo la guursado, gabdhaha da'ada yar ee uurka qaada, dhimashada foosha iyo tirada haweenka ee baarlamaanka ku jira.
Dalalka Chad, Niger, Jamhuuriyadda bartamaha Afrika, Mali iyo Soomaaliya, ayaa ku jira kaalimaha ugu hooseeya ee warbixinta.
Warbixinta ayaa sheegeysa gabdhaha dhibaatada soo gaartay in ay u badan yihiin in ay noqdaan aroosad iyagoo caruur ah.
Warbxinta ayaa sheegeysa in qoysaska qaxooti badan ay gabdhahooda u guuriyaan, ayaga oo u arka in ay tahay qaab ay uga badbaadayaan saboolnimada iyo faro-xumeyn.
Hay'adda ayaa tusaale u soo qaadatay gabar 13 jir ah oo u dhalatay dalka Suuriya kuna nool dalka Lubnaan, ayna u bixiyeen magaca Saxar, inkasta oo aanu aheyn magceeda saxda ahaa, oo guursatay nin 20 jir ah.
Hadda waxa ay jirtaa 14-sano, waxa ayna leedahay uur laba bilood ah.
"Maalintii arooskeyga, waxaan istusinayay in ay noqneyso maalin weyn laakiin ma aheyn.
Waxa ay aheyd maalin dhib badan. Waxa ay aheyd mid murago badneyd," Save the Children ayaa hadalkaa ka soo xigatay Saxar.
"Waxaan dareemayaa inay farxad  tahay in aan cunug dhalay. Laakiin waxaan ahay cunug, cunug kale korinaya. "
Warbxinta ayaa sheegeysa gabdhaha in sidoo kale ay dhibaato soo gaarto xilliga ay dhacayaan dhibaatooyinka bani'aadanimada sida caabuqa Ebola ee dalka Sierra Leone, ka dillaacay, kaas oo sababay markii iskuulada la xiray in qiyaastii gabdho gaaraya 14,000 ay uur qaadeen.
Hay'adda caruurta ee Qaramada Midoobay, Unicef,  ayaa ku qiyaastay  tirada gabdhaha  la guursado iyaga oo caruur ah in ay gaarayso  700 oo milyan.
Warbixintan Save the Children ayaa lagu soo beegay maanta oo ah maalinta caalamiga ah ee gabdhaha.
</doc>
<doc docid='bbc_war-46168664' lang='som' type='mono' source_url='https://www.bbc.co.uk/somali/war-46168664' term='ebola'>
DRC Congo: 200 qof ayaa u dhimatay cudurka Ebola
Ilaa hadda inta la ogyahay tirada dadka u dhintay cudurka Ebola ee ka dillaacay bariga Jamhuuriyadda Dimuqraadiga ee Congo waxay gaarayaan 200 qof. Sida ay sheegayaan saraakiisha caafimaadka.
Ilaa hadda inta la ogyahay tirada dadka u dhintay cudurka Ebola ee ka dillaacay bariga Jamhuuriyadda Dimuqraadiga ee Congo waxay gaarayaan 200 qof. Sida ay sheegayaan saraakiisha caafimaadka.
Mas'uuliyiinta caafimaadka waxay sheegeen in kala bar dadka uu soo riday cudurka Ebola ay kasoo jeedaan magaalada Beni oo ay ku nool yihiin 800,000 qof ee gobolka waqooyiga ku yaalla ee Kivu.
Wasiirka caafimaadka dalka Jamhuuriyadda Dimuqraadiga ee Congo, Oly Ilunga wuxuu sheegay in dabley hubaysan ay dhibaato ku hayaan kooxaha caafimaadka ee la tacaalayo bukaanada Ebola ee halkaasi.
Barnaamij caafimaad ah oo halkaasi ka bilaabmay waxaa tallaal lagu gaarsiiyay ku dhawaad 25,000 qof.
Bishii September,barnaamijka tallaalka cudurka Ebola ayaa hakad galay kaddib markii koox fallaago ah ay weerar ku qaadeen shaqaalaha caafimaadka oo tallaal gaarsiinayay dadka deegaanka.
Dalka Jamhuuriyadda Dimuqraadiga Congo waxaa harreeyay dagaallo sannooyin badan qaatay iyo qalalaase siyaasadeed.
Cudurka Ebola ee hadda taagan, wuxuu bariga dalkaasi ku faafay bishii July, waana markii tobbonaad uu ku dhuftay halkaasi tan iyo sannadkii 1976-kii.
Bemba oo maanta dib ugu laabanaya DRC Congo
Odinga ka sokoow, waa kuwee raga kale ee Afrika isu dhaariyay madaxweynenimo?
Wasaaradda caafimaadka waxay sheegtay inta la xaqiijiyay 291 qof uu soo riday cudurka halka 201 qof ay u geeriyoodeen.
Howlgalka nabad ilaalinta ee Qaramada Midoobay waxay ugu baaqeen kooxaha hubaysan inay joojiyaan cagajuglaynta ay ku hayaan shaqaalaha caafimaadka ee gurmadka u fidinayo bukaanada Ebola.
Wasiirka caafimaadka DRC wuxuu sheegay in Jimcihii  kooxda caafimaadka la weeraray lagana burburiyay qalabkii ay wateen halka qaarkoodna la afduubtay.
"labo kamid ah dhaqaatirta gurmadka deg deg ah ayaa naftooda ku waayay weerarka" ayu yiri wasiirka.
Toddobaaadkii lasoo dhaafay, Madaxa ha'yadda caafimaadka adduunka Tedros Adhanom Ghebreyesus wuxuu sheegay in ammni darrada ka taagan qaybo kamid ah dalka Jamhuuriyadda Dimuqraadiga ee Congo ay noqotay caqabadda ugu wayn ee hortaagan xakameynta cudurka Ebola.
</doc>
<doc docid='bbc_150508_liberia_ebola' lang='som' type='mono' source_url='http://www.bbc.co.uk/somali/war/2015/05/150508_liberia_ebola' term='ebola'>
Liberia oo laga suuliyay cudurka Ebola
Hey'adda caafimaadka adduunka ee WHO ayaa ku dhawaaqday maanta in cudurka Ebola laga suuliyay dalka Liberia, iyada oo xaqiijisay in aan qofna lagu arkin cudurkaasi Afartan iyo Laba maalmood.
Hey'adda caafimaadka adduunka ee WHO ayaa ku dhawaaqday maanta in cudurka Ebola laga suuliyay dalka Liberia, iyada oo xaqiijisay in aan qofna lagu arkin cudurkaasi Afartan iyo Laba maalmood.
Madaxweynaha Liberia, Ellen Johnson Sirleaf, ayaa sheegtay in Liberia ay ka gudubtay dhibaatadaasi, isla markaana ay u dabaaldegayaan dadaalka mideysan ee lagula dagaallamay cudurka Ebola.
Liberia ayaa cudurka laga helay sanad ka hor markii uu ka soo gala dhinaca dalka deriska la ah ee Guinea. Cudurka ayaa waxa u dhintay in ka badan Kow iyo Toban Kun oo qof dalalka ku yaal Galbeedka Afrika, waxaana weli uu ka jiraa cudurku Guinea iyo Sierra Leone.
Hey'adda caafimaadka WHO ayaa waxa lagu dhaleeceeyay inay iska indha tirtay digniino ku saabsanaa halista cudurka iyo inay si deg deg ah wax uga qaban.
</doc>
<doc docid='bbc_140814_ebola_efforts' lang='som' type='mono' source_url='http://www.bbc.co.uk/somali/war/2014/08/140814_ebola_efforts' term='ebola'>
Ebola:Dadaalada oo la kordhiyey G.Afrika
Dalka Nigeria oo lagu soo waramayo in qofkii sedexaad uu u dhintay cudurka Ebola ayaa dowlada waxaa ay ugu baaqeysaa shacabka in ay la shaqeeyaan quburada caafimaadka.
Dalka Nigeria oo lagu soo waramayo in qofkii sedexaad uu u dhintay cudurka Ebola ayaa dowlada waxaa ay ugu baaqeysaa shacabka in ay la shaqeeyaan quburada caafimaadka.
Waxa soo baxaya warar sheegaya in qof kalkaaliya caafimaad ahaa uu ka baxsaday goob lagu karantiilayey shaqaalaha caafimaadka ee uu cudurkan ku dhacay.
Wasiirka war faafinta ayaa sheegay in kalkaaliyaha caafimaadka ee laga shakinayo in uu ku dhacay cudurkan Ebola uu u baxsaday gurigiisa oo ku yaala barriga dalka, sidaasi darteedna laga cabsi qabo in uu halis geliyo nolosha dad badan.
Dhinaca kalana cadad yar oo ah dawada tijaabada ayaa waxaa la geeyey Liberia si loogu daweeyo laba dhaqtar oo cudurkaasi qaaday. Waxaana lagu soo waramayaa in dawadani ay ka dhamaatay sheybaarkii mareykanka ee lagu sameynayey.
Dalka Sierra Leone, dhaqtarkii labaad ayaa u dhintay cudurka Ebola. Maduwe Kolwe ayaa waxa uu ka shaqeynayey magaalada FreeTown.
Iyadoo ay sii kordheeyso in caabuqa cudurkan uu faafo ayaa WHO waxay sheegtay in dalka Kenya halis aad u ugu jiro in uu soo gaaro  cudrka, sababtuna waxa ay ku sheegtay in Kenya aya tahay goob ay ku soo dagaan diyaarado badan, siiba kuwa ka yimaada galbeedka Afrika.
Dalka Germalka ayaa u sheegay dhamaan muwaadiniintooda marlka laga reebo shaqaalaha caafimaadka in ay isaga soo baxaan dalalka Guinea-Bissau, Sierra Leone iyo Liberia oo ah wadamadda uu faraha ba'an ku hayo cudurkan.
In kabadan kun qof ayaa ilaa hadda la og'yahay in ay ugu dhinteen cudurkan Galbeedka Afrika.
</doc>
<doc docid='bbc_150707_who_jawab' lang='som' type='mono' source_url='http://www.bbc.com/somali/war/2015/07/150707_who_jawab' term='ebola'>
WHO oo la dhaliilay jawaabaheeda
Warbixin ku saabsan caabuqa Ebola ee galbeedka Afrika ayaa lagu soo koobay, in hay'adda WHO aysan laheyn awoodda iyo qaabka ay wax uga qabaneyso xaaladaha caafimaadka ee dunida ee deg degga.
Warbixin ku saabsan caabuqa Ebola ee galbeedka Afrika ayaa lagu soo koobay, in hay'adda WHO aysan laheyn awoodda iyo qaabka ay wax uga qabaneyso xaaladaha caafimaadka ee dunida ee deg degga.
In ka badan 11kun oo ruux ayaa ilaa hadda u dhintay Ebola oo badi ay ka dhaceen dalalka Guinea, Sierra Leone iyo Liberia.
Warbixintan madaxabanaan, oo ay horkaceysay madaxii hore ee Oxfam Barbara Stocking, ayaa lagu ogaaday in jawaabta WHO ay horistaageen, lacag la'aan iyo xiriir xumo kala dhexeysay hay'adaha kale ee Qaramada Midoobay.
WHO oo taa ka jawaabeysay ayaa sheegtay, in howlaheda deg degga ee mustaqbalka si wanaagsan laysugu xiri doono.
</doc>
<doc docid='bbc_120731_ebola' lang='som' type='mono' source_url='http://www.bbc.co.uk/somali/war/2012/07/120731_ebola' term='ebola'>
Cudurka Ebola oo Uganda ka dilaacey
Caasimadda Uganda waxaa cisbitaal la dhigay dad kale oo uu ku dhacey cudurka Ebola.
Caasimadda Uganda waxaa cisbitaal la dhigay dad kale oo uu ku dhacey cudurka Ebola.
Cudurkani waxaa dhaliyo virus khatar ah ee la is-qaadsiyo ee si deg deg ah loogu dhinto. Waxaa la sheegayaa in boqolkiiba 90 dadka uu ka dhaco ay u dhintaan.
Madaxweynaha dalka Uganda Yoweri Musevani ayaa dadka uga digay halista cudurka oo wuxuu uuna ugu baaqey in la hakiyo is-gacan-qaadka.
Cudurkan dhowr jeer oo hore ayuu ka dilaacay dalka Uganda.
Wadamada deriska la ah Uganda sida Kenya, ayaa haatan ka wal-walsan in cudurkaasi uu soo gudbo.
Waxaa la qaadey talaabo loogu hortagaayo in cudurkaasi uu soo gaaro Nairobi oo ay jiraan safaro joogta ah oo Uganda ka yimaado.
Ilaa haatan, 14 ruux ayaa dalka Uganda ugu dhintey cudurkaasi tan iyo markii uu ka bilawdey galbeedka dalkaasi.
Haatan waxaa lagu soo waramayaa in cudurka uu soo gaarey magaalada caasimada ee Kampala.
</doc>
<doc docid='bbc_150314_sierra_leone' lang='som' type='mono' source_url='http://www.bbc.co.uk/somali/war/2015/03/150314_sierra_leone' term='ebola'>
Madaxwayne kuxigeenka Sierra Leone oo US isku dhiibay
Madaxweyne ku xigeenka dalka Sierra Leone, ayaa sheegay in uu magangalyo ka raadsanayo safaaradda Maraykanka ee caasimadda Freetown.
Madaxweyne ku xigeenka dalka Sierra Leone, ayaa sheegay in uu magangalyo ka raadsanayo safaaradda Maraykanka ee caasimadda Freetown.
Ciidamo ayaa galay gurigiisa oo hubkana ka dhigay ilaaladiisa.
Isbuucii la soo dhaafay xisbiga talada dalkaasi haya ee APC ayaa Mr Sam-Sumana ka cayriyay xisbiga.
Waxa ay ku eedeeyeen  kicin rabshado, beenna uu ka sheegay waxbarashadiisa iyo diintiisa.
Dabayaaqadii bishii hore ayuu is-karintiilay kadib markii mid kamid ah illaaladiisa uu u dhintay cudurka ebola.
Waxa uu wakhtigaasi sheegay in mudda 21 bari ah uusan xiriir samayn doonin.
</doc>
<doc docid='bbc_150603_kenya_airways' lang='som' type='mono' source_url='http://www.bbc.com/somali/war/2015/06/150603_kenya_airways' term='ebola'>
Kenya Airways oo bilawday duulimaadyadii Sierra Leone
BBC-da ayaa ogaatay in Shirkadda diyaaradaha ee Kenya Airways, ay dib u bilowday duulimaadyadii ay ku tagi jirtay caasimada Sierra Leone ee Freetown.
BBC-da ayaa ogaatay in Shirkadda diyaaradaha ee Kenya Airways, ay dib u bilowday duulimaadyadii ay ku tagi jirtay caasimada Sierra Leone ee Freetown.
Waxa ay noqoneysaa diyaaraddii ugu horeysay ee caalami ah ee dib u bilowda duulimaadyada Sierra Leone, xilli cudurka Ebola ee dalkaasi ku dhuftay uu sii wiiqmayo.
Shirkadda diyaaradaha ee Air France ayaa la filayaa in sidoo kale ay dib u bilowdo duulimaadyadeeda dalkaasi.
Sierra Leone ayaa waxaa todobaadkii lasoo dhaafay lagu arkay 12 kiis oo cusub oo cudurka Ebola ah.
Markii uu Sierra Leone ka dilaacay cudurka Ebola, shirkadaha duulimaadyada caalamiga ah ayaa joojiyay safaradii ay ku tagi jireen dalkaasi, marka laga reebo laba shirkadood ee kala ah Brussels airlines iyo RAM oo laga leeyahay dalka Morocco.
Taasi ayaa dhalisay in dadka ka safraya Afrika ee doonaya in ay u duulaan caasimada Freetown ay ka bixi karaan oo keliya Morocco ama Brussels.
Shirkadaha diyaaradaha ee Afrika ayaa khasaare badan kala kulmay go'aanka ay ku joojiyeen duulimaadyada saddexda dal ee ku yaalla Galbeedka Afrika ee uu saameeyay cudurka Ebola.
Shirkada Kenya Airways ayaa gashay khasaaradii ugu badnaa abid, waxaana ay hadda isku dayeysaa in ay dawladda Kenya ka hesho kharashaad ay daymo isaga bixiso.
Duulimaadyadda ay diyaaraddu ku tagi jirtay Freetown iyo Monrovia oo ah caasimada Liberia, ayaa ahaa kuwa ugu faa'iidada badanaa ee ay shirkadu gali jirtay.
Duulimaadyada Kenya Airways ee Monrovia ayaa dib u bilowday laba todobaad ka hor.
</doc>
<doc docid='bbc_141113_ebola_testing' lang='som' type='mono' source_url='http://www.bbc.co.uk/somali/war/2014/11/141113_ebola_testing' term='ebola'>
MSF oo tijaabinaysa daawooyinka Ebola
Ururka dhakhaatiirta aan xuduuda lahayn ee MSF ayaa sheegay in uu tijaabin doono saddex dawo oo ay suuragal tahay in loo isticmaalo cudurka Ebola, tijaabadaasi oo uu ka sameyn dono xarumo caafimaad oo ku yaalla Galbeedka Afrika.
Ururka dhakhaatiirta aan xuduuda lahayn ee MSF ayaa sheegay in uu tijaabin doono saddex dawo oo ay suuragal tahay in loo isticmaalo cudurka Ebola, tijaabadaasi oo uu ka sameyn dono xarumo caafimaad oo ku yaalla Galbeedka Afrika.
Howlwadeenno caafimaadka oo ku sugan Galbeedka Afrika ayaa la siin doonaa laba dawo oo ka hortaga cudurka iyo weliba diig laga qaaday dad ka badbaaday Ebolo.
Dawooyinkaasi oo uu ansixiyay ururka caafimaadka adduunka ee WHO ayaa looga gol leeyahay in dadka uu cudurka ku dhaco ay bad baadaan 14-ka maalmood ee ugu horreeya cudurka, kuwaasi oo muhiim u ah noolashooda.
MSF ayaa sheegeysa in tallaabadan ay qeyb ka tahay dadaalka lagu doonayo in lagu helo dawo wax ka tari karta cudurka, kaasi oo ilaa hadda dad ay tiradooda ka badan tahay 5 kun ku dilay dalal ka tirsan galbeedka Afrika.
</doc>
<doc docid='bbc_141122_ban_ki_moon_ebola' lang='som' type='mono' source_url='http://www.bbc.co.uk/somali/war/2014/11/141122_ban_ki_moon_ebola' term='ebola'>
Ban Ki-Moon: Waa uu sii yaraanayaa Ebola
Xoghayaha Guud ee Qaramada Midoobay, Ban Ki-Moon, ayaa sheegay in ay jiraan cadeymo muujinya in xadiga faafidda cudurka Ebola uu hoos u dhacay meelaha qaar ee uu cudurka haatan ka jiro.
Xoghayaha Guud ee Qaramada Midoobay, Ban Ki-Moon, ayaa sheegay in ay jiraan cadeymo muujinya in xadiga faafidda cudurka Ebola uu hoos u dhacay meelaha qaar ee uu cudurka haatan ka jiro.
Ban Ki-Moon waxa uu sheegay in dadaalada looga hortagayo cudurka ay u muuqdaan in ay yihiin kuwa shaqeeyay oo natiijo wanaagsan keenaya.
Balse waxa uu intaasi ku daray in loo baahanyahay in dunidu ay sii wado dadaalada.
Dhinaca kale, madaxa Hay’adda Caafimaadka Adduunka ee WHO, Dr Mangaret Chan, ayaa ka digtay in cudurka uu ku fiido dalka Mali.
Waxay sheegtay in loo baahayahay in la damiyo ''dabka yar'' waa sida ay hadalka u dhigtaye, ka hor inta aanu gacanta ka bixin
Dr Chan, waxa ay sheegtay in lala socdo xaaladda shan boqol oo qof oo xiriir la sameeyay wadaad uu cudurku ku dhacay.
Cudurka Ebola ayaa haatan waxa uu ka jiraa wadamo ku yaalla Galbeedka Afrika, waxaana la sheegayaa in ay u dhinteen dad kor u dhaafaya shan kun oo qof.
</doc>
<doc docid='bbc_151015_ebola' lang='som' type='mono' source_url='http://www.bbc.com/somali/war/2015/10/151015_ebola' term='ebola'>
Ebola oo jirka ragga ku jiri karta bilooyin
Daraasaad cusub ayaa sheegaya in nimanka galbeedka Afrika ee ka badbaday Ebola, inay isticmaalaan kondom bilooyin badan si aysan ugu gudbin cudurka markay u tagayaan dumarkooda  bilooyin ka dib.
Daraasaad cusub ayaa sheegaya in nimanka galbeedka Afrika ee ka badbaday Ebola, inay isticmaalaan kondom bilooyin badan si aysan ugu gudbin cudurka markay u tagayaan dumarkooda  bilooyin ka dib.
Baarayaasha ayaa sheegay in Ebola Virus ay jirka ragga ku jiri karto ugu yaraan sagaal bilood markuu ka  badbaado.
Baarayaasha ayaa qaaday saambalo shahwada ku dhawaad boqol nin oo reer Sierra Leone ah oo ka badbaaday cudurka.
Talooyinkii hore ayaa ahaan jiray inay nimanka ay iska ilaaliliyaan inay u tagaan dumar ama ay isticmaalaan Kondom saddex bilood markay ka badbaadaan cudurka kadib
</doc>
<doc docid='bbc_150624_maleria_guinea_research' lang='som' type='mono' source_url='http://www.bbc.com/somali/war/2015/06/150624_maleria_guinea_research' term='ebola'>
Kumannaan qof oo Maleeriya ugu xanuunsan Guinea
Cilmi baarayaal ayaa sheegaya in inkabadan todobo kun oo kiis oo maleeriya ah ay suuragal tahay inaan laga baarin dalka Guinea sanadkii lasoo dhaafay xilligaas oo ah markii uu dillaacay Ebola.
Cilmi baarayaal ayaa sheegaya in inkabadan todobo kun oo kiis oo maleeriya ah ay suuragal tahay inaan laga baarin dalka Guinea sanadkii lasoo dhaafay xilligaas oo ah markii uu dillaacay Ebola.
Cilmi baaris ay soo saareen seynisyahaniin Mareykan ah ayaa sheegeysa in ay suuragal tahay in kiisas kaloo hor leh ay sababi karaan in dad badan ay Galbeedka Afrika ku dhintaan.
Waxa ay sheegayaan in ay dhimashada ka darnaandoonto tan Ebola.
Warbixinta ay soo saaraan ayaa sheegeysa in Maleeriya dadka ay ka dhacday ay waayeen daaweyn, taas oo sabab u ahayd, in la xiray xarumaha caafimaadka, ama bukaanada ay aad uga baqayeen inay caawimaad raadsadaan.
Cilmi baaristan ayaa lagu daabacay wargeyska ka hadla baarista caabuqyada ka dhasha cudurada.
Hay’adda caafimaadka adduunka ee WHO ayaa sheegeysa in 1500 oo qof ay cudurka Ebola ugu dhinteen dalka Guinea.
</doc>
<doc docid='bbc_war-43110880' lang='som' type='mono' source_url='http://www.bbc.co.uk/somali/war-43110880' term='ebola'>
Sawirro: Waa sidee nolosha dadkii ka badbaaday ebola afar sano ka dib?
Waxaa laga jooga muddo afar sano ah  tan iyo markii uu cudurka virus-ka ee Ebola uu ka dillaacay waddamada Galbeedka Afrika sida Liberia, Guinea iyo Sierra Leone .Sawirqaade lagu magacaabo Hugh Kinsella ayaa dib ugu laabtay waddamadaasi kana soo uruuriyey warbixinno dadka wali la nool cudurkaasi.
Waxaa laga jooga muddo afar sano ah  tan iyo markii uu cudurka virus-ka ee Ebola uu ka dillaacay waddamada Galbeedka Afrika sida Liberia, Guinea iyo Sierra Leone .Sawirqaade lagu magacaabo Hugh Kinsella ayaa dib ugu laabtay waddamadaasi kana soo uruuriyey warbixinno dadka wali la nool cudurkaasi.
Cudurkan ayaa 2014-kii sababay dhimasho ka badan dhaman markii la isku darro tan iyo markii ugu horeysay ee virus-kan la helay 1976-dii.
Fayraska ayaa saameyey goobaha  ay dadka saboolka ah ay dagan yihiin sida Galbeedka Liberia.
Xaafadda West Point oo ah xaafad ka tirsan magaalada Monrovia waxaa ku nool dad aad  u badan. Markii ay dowladda ku soo rogtay bandaw xafadaasi si looga hortago in uu faafo cudurkan halista ayaa taasi waxay sababtay xasillooni darro iyo rabshado.
Eva Nah, ayaa wiil ay ayeey u tahay waxaa dilay booliska xilli uu ka mudaharadayey takoorka lagu hayey dadka cudurka Ebola qabo .Waxaa kaliya uu rabay in uu ciyaaro kubadda cagta iyo inuu noqdo makaanik,"ayey tiri ayeeydiis. "hooyadis iyo aabihiis way dhinteen waxaan u ahaa  wax kasta''.
Sanado kadib dowladda ayaa magdhaw siisay taas oo u oggolaatayin afar carruur ah iskuul u dirto.
Rita Carol waxay walaasheed ku weysay cudurka Ebola. waxay cuntada ku gadi jirtay jidadka  ku yaalla magaalada  West Point ,balse waxay keydsatay lacag ku filan waxayna soo gadatay firinjeer waxayna bilawday shaqo cusub oo ay ku gadayso jallaato,iyadoo rajeynaysa  nolol wanaagsan iyo waayaha  mustaqbalkeeda.
Etta Roberts waa kalkaaliso ka shaqo gasho isbitaalka Kahweh ,waa xarun caafimaad oo ku taalla bariga Monrovia. Waxayna daaweysa ugu yaraan 10 qof oo bukaan ah oo  la jirran malaariya
Aasaasaha isbitaalkan oo lagu magacaabo , Reginald Kahweh, ayaa hergaliyey qarashka lagu dhisay xaruntaan kadib markii uu ku waayey labaddisii waalid cudurka Ebola," qof kasto waa inuu u istaaga asaasidda bulsha wanaagsan....xaruntaan waxaa loo sameyey in lagu xasuusto dadkii dhintay."
Dhibaatada  Ebola waxay ku noqotay la yaab nidaamka caafimaadka ee Liberia.Waddooyinka dalka ayaa horay u burbursanaa kadib 14 sano oo dagaal sokeeye uu waddanka ka jiray iyo adeegyada caafimaadka ayaa haatan u dadaal ugu jirabuuxinta baahida caafimaad ee aasaasiga ah.
Xarumaha ay halista ka jirto sida West Point ayaa haatan si taxadar leh loola socda isbedalka caafimaadkooda, waxaanaku sugan sarkaal heegan ah in ay la xirriraan machadka caafimaadka dadweynaha ee qaranka hadii ay dhacdo in laga shakiyo dadka geeriyooday.
J Roberts wuxuu ku noolyahay xaafadii uu ku dhashay ee West Point. Kadib markii ay xaaskiisa u dhimtay cudurka Ebola wuxuu noqday ganacsade.
Iyadoo ay jirto hormar wanaagsan oo dhinaca kaabasha  caafimaadka ah yo dadkii ka badbaaday ay ka go'antahay in ay iska iloobaan ayaa dhinaca kale shaqaalihii uruurin jiray meydadka waxay arrinta ku reebtay dhibatooyin dhinaca maskaxda ah.
Shaqaalihii ka qayb qaatay duugistii dadkii u dhintay cudurka  Ebola ee waddanka Sierra Leone ayaa  ahaa dad sabool ah oo fursad shaqo baadigoobayey.
Maxamed Kanu wuxuu u shaqeynaayey dowladda si uu meydadka uu asturo markii uu  cudurka Ebola dillaacay.
Xuquuqda sawirrada waxaa  iska leh Hugh Kinsella Cunningham.
</doc>
<doc docid='bbc_war-49026206' lang='som' type='mono' source_url='https://www.bbc.co.uk/somali/war-49026206' term='ebola'>
Ebola: Hay'adda WHO oo ku dhawaaqday xaalad caafimaad oo deg-deg ah dalka Congo
Hay'adda caafimaadka aduunka ayaa ku dhawaaqday in cudurka Ebola ee ka dilaacay dalka Jamhuuriyaddda Dimuqraadiga ee Congo uu yahay xaaladda caalami ah oo cafimaad oo degdeg ah.
Hay'adda caafimaadka aduunka ayaa ku dhawaaqday in cudurka Ebola ee ka dilaacay dalka Jamhuuriyaddda Dimuqraadiga ee Congo uu yahay xaaladda caalami ah oo cafimaad oo degdeg ah.
Ku dhawaaqidda arrintani ayaa timid ka dib kulan ka dhacay magaalada Geneva ee xarunta ururka markaasi oo ay khubarada ay qiimayn ku sameeyeen xaaladihii ugu dambeeyay ee cudurka oo meeelo cusub ku sii fiday .
Goobaha cusub ee cudurka lagu arkay waxaa ka mid ah magaalada Goma, oo ay ku nool yihiin dad ka badan 1 milyan oo qof islamarkana ku taalla xuduudda Ruwanda.
Hay'adda caafimaadka aduunka ayaa waxaa haystay cadaadi loogu baaqayay inay ku dhawaaqdo xaalad caafimaad oo caalami ah oo degdeg ah.
Kiis cudurka ka mid ah oo laga helay magaalada Goma iyo haweenay u gudubtay dhanka xadka Uganda oo cudurka laga helay ayaa soo dadajisay in xaaladan lagu dhawaaqo
Ku dhawaaqida xaaladan caafimaad ee degdega ah ayaa waxay micnaheedu tahay in sare loo qaadi doono baaritaanada xudduudaha iyo garoomada ,balse WHO waxay sheegtay in xuduudaha aan la xiri doonin.
Ku dhawaaqida xaalad degdeg ah oo caafimaad ayaa waxa ay albaabada u furaysaa in lacago badan oo cudurka lagula dagaalamo la helo.
Ilaa iyo hada dalalka deeq bixiyayaasha ayaa si gaabis ah u bixinayay deeqaha ay siiyaan Congo marka loo barbar dhigo deeqihii ay siiyeen dalalka galbeedka Afrika markii uu cudurka ka dilaacay 5 sano ka hor.
Balse qaar ka mid ah khubarada caafimaadka  ayaa ka walaacsan in lacago la helo iyo xaalad degdeg ah midna aysan gacan ka gacan ka gaysan Karin la dagaalanka cudurka.
Cudurka Ebola ayaa ku sii fidayay qaybo ka mid ah Congo oo ay colaado ka taagan yihiin,waxaana la weeraray lana dilay shaqaalaha caafimaadka islamarkana dadka deegaanka waxaay shaki ka qabaan hay'adaha gargaarka ee ajnabiga ah.
Tan iyo inti uu cudurka Ebola ka dilaacay Congo waxaa ku dhintay dad badan.
</doc>
<doc docid='bbc_141202_obama_ebola' lang='som' type='mono' source_url='http://www.bbc.co.uk/somali/war/2014/12/141202_obama_ebola' term='ebola'>
Obama oo sheegay in Ebola aan laga adkaan
Madaxweynaha dalka Mareykanka Barack Obama ayaa sheegaya in dagaalka ka dhanka ah cudurka Ebola uusan dhammaanin, inkastoo istiraatiijiyadda US ee lagula dagaallamayo cudurka ayaa wax ku ool noqotay.
Madaxweynaha dalka Mareykanka Barack Obama ayaa sheegaya in dagaalka ka dhanka ah cudurka Ebola uusan dhammaanin, inkastoo istiraatiijiyadda US ee lagula dagaallamayo cudurka ayaa wax ku ool noqotay.
Asigoo ka hadlayay machadka qaran ee caafimaadka ee Maryland, waxa uu sheegay in "istiraatiijiyadeena waxa ay bilaabeysaa inaan aragno natiijada. Waxaan arkeynaa hormarro la sameeyay, balse dagaalka kuma dhowa xittaa inuu dhammaado. Illa iyo inta cudurka uu ka socdo galbeedka Afrika, waxaa sii arki doonnaa kiisas gudaha dalka Mareykanka. Galbeedka Afrika, tani waxay sii ahaaneysaa Ebolaihii ugu xumaa ee taariiqda ugu dheeraa.”
Mr Obama ayaa golaha Congress-ka ugu baqay inay meelmariyaan dhaqaala dheeraad ah oo lagu kor dhinayo dadaalka si looga hortago Ebola.
Xilli sii horeysay, hay’adda caafimaadka ee MSF, ayaa si adag u cambaareysay jawaabta caalamiga ah ee laga bixiyay caabuqan faraha ba’an ku haya galbeedka Afrika, waxayna ku sheegtay dhaciifnimo, iyo gaabis.
MSF ayaa sheegtay in shaqada ka hortaga cudurka si ballaaran loogu eegtay dhaqaatiirta, kalkaaliyayaasha iyo hay’adaha gargaarka.
</doc>
<doc docid='bbc_140806_ebola' lang='som' type='mono' source_url='http://www.bbc.co.uk/somali/war/2014/08/140806_ebola' term='ebola'>
Daawo lagu tijaabinayo Cudurka Ebola
Ururka Caafimaadka Adduunka (WHO) ayaa qabanaya wadahadalo deg deg ah oo looga doodayo sidii loola tacaalilahaa cudurka Ebola ee ka dilaacay galbeedka Africa.
Ururka Caafimaadka Adduunka (WHO) ayaa qabanaya wadahadalo deg deg ah oo looga doodayo sidii loola tacaalilahaa cudurka Ebola ee ka dilaacay galbeedka Africa.
Ninka daahfuray Virus-ka cudurka, Professor Peter Piot, ayaa BBC-da u sheegay in xaaladdu ba'an tahay, lana doonayo in si baahsan loo isticmaalo daawada tijaabada ah.
Labo American ah oo qandaraas ku qaatay Ebolaha Liberia ayaa la soo sheegayaa inay horumar ka gaareen kaddib markii la siiyay daawada tijaabada.
Kulanka WHO ayaa lagu eegayaa in lagu dhawaaqo xaalad caafimaad oo deg deg ah oo dunida oo dhan taas oo ku lug lahaan doonta in xanibaado xagga safarka ah lagu soo rogo dalalka uu saameeyay cudurka.
</doc>
