<doc docid='bbc_uzbekistan-51896962' lang='uzb' type='mono' source_url='https://www.bbc.co.uk/uzbek/uzbekistan-51896962' term='COVID'>
Ўзбекистон: Коронавирус расман кириб келди, Қозоғистонда фавқулодда ҳолат O'zbekiston

Ўзбекистон Санитария-эпидемиологик осойишталик агентлигининг маълумотига кўра, мамлакатда коронавирусга чалинган биринчи бемор аниқланган.
Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52082867' lang='uzb' type='mono' source_url='https://www.bbc.co.uk/uzbek/world-52082867' term='COVID'>
Коронавирус кимларда ва нега яна қайталайди? Koronavirus
Коронавирусни юқтириб, тузалгани айтилган айрим одамларда кейинчалик яна вирус топилган ҳоллар бор.
Коронавирусни юқтириб, тузалгани айтилган айрим одамларда кейинчалик яна вирус топилган ҳоллар бор.
Одатда, коронавирус  тушган танада унга қарши  иммунитет шаклланади.
Аммо Covid-19 касалини келтириб чиқараётган ҳозирги коронавирус баъзи инсонларда қайталаяпти.
Коронавирус инсон танасига тушгач,   нима қилади? Видео:
Токиолик 70 яшар эркак ўтган февраль ойида коронавирус  юқтириб,  касалхонага ётқизилганди.
У тузалиб, уйига қайтади, жамоат транспортида шаҳар кезади.
Лекин орадан бир неча кун ўтиб, иситмаси ошади ва яна шифохонага тушади.
Япония Эн-Эйч-Кей телеканалининг хабар беришича, уни қайта текширган шифокорлар ҳам ҳайратга, ҳам даҳшатга тушадилар:
Отахонда яна коронавирус топилади.
Бу бемор коронавирус қайталаган  Япониядаги ягона инсон эмас.
Вирусологлар ҳозир нега бундай бўлаётганини тушуна олмай, бошлари қотган.
Испания Биотехнология Маркази вирусологи Луис Энхуанеснинг  айтишича, коронавирусдан қутилган  14%  беморда   қайтадан вирус  аниқланган.
Бу -   ҳар еттинчи одам дегани.
Луис Энхуанеснинг ўйлашича, ҳойнаҳой, улар вирусни қайта юқтиришмаган, балки  таналарида вирус  янгидан кўпайгани эҳтимоли катта.
"Умуман олганда, бу коронавирус одамларда ўзига қарши иммунитет шаклланишига олиб келади" - дейди вирусолог.
"Бироқ баъзи кишиларда иммунореакция заиф кечиши мумкин".
"Иммунореакция секинлашганда, танада қолган вирус қайта бош кўтаради".
Баъзи вируслар танамизда уч ой ва ҳатто бундан ҳам узоқ муддат қолиши мумкин.
"Одатда вирус аниқланиб, кейин  тузалган одамда иммунитет шаклланади, деб айтилади ва инфекция аломатлари қайталмаслиги керак" - дейди вирусолог Луис Энхуанес.
"Аммо айрим инфекция қўзғатувчилар танадаги тўқималарда сақланиб қолиши ва иммун тизимиз таъсирига у қадар кўп тушмаслиги мумкин".
Янги коронавируснинг хавотирли жиҳати - тузалган одамда у яна тез фурсатда қайтадан бош кўтармоқда.
Кўпинча, болаликда олинган бир марталик вакцина (зардоб)  бутун умр сизни айрим юқумли касалликлардан ҳимоя қилади.
Лекин вирусли грипп мутация бўлиб бораверади.
Яъни сиз ҳар йили гриппнинг янги турларига қарши эмланишингиз ёки вакцина (зардоб) олишингиз зарур.
Янги коронавирус эса ҳали етарлича ўрганилмаган.
Олимлар унинг табиатини, қандай қилиб қайталанишини аниқлашга улгурмадилар.
Мадрид Саломатлик Институтидан Изидоро Мартинесга кўра, коронавирусга қайта  чалиниш эҳтимолини ҳам назардан соқит қилиб бўлмайди.
"Узоқ муддатли иммунитет шаклланмаса, бир-икки йилдан кейин келадиган бошқа эпидемия пайти сиз уни юқтирасиз ва бу нормал ҳолат" - дейди Мартинес -  "Лекин яқинда вирусга чалиниб, уни енгган  одамда айни шу вируснинг яна қайта бош кўтариши жуда камёб ва    ғалати ҳолат".
"Ҳозиргача бизга маълуми  - бу коронавирус вирусли гриппдан фарқли тарзда тез ва кескин ўзгармайди ё мутацияга учрамайди".
"Коронавирус қайталаган одамларда бу вирус ўз ўлими олдидан қайта фаоллашган  бўлиши мумкин" -  дейди вирусолог Луис Энхуанес.
Лекин у янги коронавирус  табиатини  тушуниш учун  кўплаб тадқиқотлар олиб бориш кераклигини ҳам урғулайди.
Би-би-сининг бу борадаги саволига жавоб берган Панамерика Соғлиқни сақлаш ташкилоти эса "янги вирусни кун сайин ўрганиб боришаётганини" ва унга қайта чалиниш  ҳолларини изоҳлаш имконлари ҳали йўқлигини  таъкидлади.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-51902327' lang='uzb' type='mono' source_url='https://www.bbc.co.uk/uzbek/uzbekistan-51902327' term='COVID'>
Ўзбекистон: Коронавирус расман кириб келди, вирусга чалинганлар сони 6 нафар экани маълум қилинди O'zbekiston

Ўзбекистонда вирусга чалинганлар расман 6 киши дейилмоқда.
Якшанба куни Ўзбекистон соғлиқни сақлаш вазирлигига кўра, коронавирусга чалинган беморнинг икки нафар фарзанди ва яна бир фуқарода бу касаллик борлиги аниқланган.
Сўнгги маълумотларга кўра, жами бу оиладан 5 кишида вирус борлиги маълум бўлган.
Якшанба куни Туркиядан келган Ўзбекистон фуқароси ҳам коронавирусга чалинганлиги аниқланган.
Беморлар билан мулоқотда бўлганларнинг рўйхати олиниб, уларнинг саломатлиги устидан ҳам тиббий назорат ўрнатилган.
Вазирликнинг жамоатчилик билан алоқалар бўлими:
Аввал хабар берганимиздек, шу йилнинг 15 март куни Республика Вирусология институти лабораториясида Францияда бўлиб қайтган бир нафар Ўзбекистон фуқаросида COVID-19 коронавирус инфекцияси аниқланган эди. Айни пайтда эпидемиологик суриштирув ҳамда касалликни тарқалиб кетмаслиги учун барча профилактик чора-тадбирлар тўлиқ амалга оширилмоқда. Назорат кучайтирилмоқда.
Шу билан бирга, бемор билан бирга мулоқотда бўлган барча оила аъзоларини ҳам республика Вирусология илмий текшириш институти клиникаси ётқизилди. Мутахассисларимиз томонидан уларга тиббий назорат ўрнатилиб, ихтисослашган лаборатор таҳлилдан ўтказилди. Таҳлил натижалари беморнинг ўғли ва қизида коронавирус инфекцияси борлигини кўрсатди.
Шунингдек, шу йилнинг 15 март куни соат 05-15 да Ўзбекистон ҳаво йўллари авиа компаниясига  қарашли Истанбул - Тошкент йўналишидаги 274- рейс билан келган Ўзбекистон фуқаросида ҳам ушбу инфекция аниқланган. Лаборатор таҳлил республика Вирусология илмий текшириш институтида ўтказилган.
Ҳозирда шифокорлар ва мутахассислар томонидан белгиланган стандартлар бўйича даволаш ва эпидемиологик суриштирув ишлари давом эттирилмоқда.
Аввалроқ, Ўзбекистон Санитария-эпидемиологик осойишталик агентлиги  мамлакатда коронавирусга чалинган биринчи бемор аниқлангани ҳақида хабар берганди.
Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52004343' lang='uzb' type='mono' source_url='https://www.bbc.co.uk/uzbek/world-52004343' term='COVID'>
Коронавирус Ўзбекистон мулозими: Бизга вакцина ҳам зарур бўлмайди

Ўзбекистон ҳукуматининг бош санитар врачи Нурмат Отабеков  глобал пандемияга қарамасдан, апрел-май ойларига бориб, вирус ўз-ўзидан йўқолиб кетишини башорат қилган.
Kun.uz нашрида 19 март куни чоп этилган  интервюсида Ўзбекистон Вазирлар Маҳкамаси ҳузуридаги Санитария-эпидемиология назорати давлат инспекцияси бошлиғи, профессор Отабеков инсоният бир-икки ой ичида бу "дарддан фориғ бўлади", деб айтган.
"Бу вирус апрель-май ойларидаёқ енгилади ва инсоният бу дарддан фориғ бўлади", дея ишонч билан таъкидлаган Ўзбекистон ҳукуматининг коронавирусга қарши кураш бўйича бош маслаҳатчиси.
Аммо у ҳеч қандай илмий далил келтирмаган.
Отабековнинг айтишича, касалликнинг Европадаги асосий ўчоғи бўлган Италияда ўлим ҳолатлари кўплигининг сабаби мамлакат аҳолиси орасида кексаларнинг кўплигидир.
Унга кўра, COVID-19 "ҳар қанча шов-шувларга сабаб бўлмасин, 80 фоиз ҳолларда жуда енгил ва ҳатто симптомларсиз кечади".
"Ўйлайманки, тез орада бу ҳам оддий касалликка, яъни организмимиз ўрганган штаммлардан бирига айланади ва бизга вакцина ҳам зарур бўлмайди", деган Нурмат Отабеков.
Аммо у ҳеч қандай илмий далил келтирмаган.
Ҳукуматнинг эпидемиологик вазият учун масъул мулозими Ўзбекистон ва минтақада кенг тарқалган исириқнинг фойдасини ҳам таъкидлаган.
"Собиқ иттифоқ даврида бу восита бўйича 13 мингдан ортиқ синовлар ўтказганмиз ва фойдали, янги дезинфекция воситаси дея тан олиниб, муаллифлик гувоҳномасини ҳам қўлга киритганмиз", деб айтган мулозим.
Канададан  ўзбекистонлик шифокор, микробиолог Обид Мамадалиевнинг айтишича, коронавирус иссиқда йўқолиб кетади, деган башоратлар илмий далилларга асосланмаган.
"Саудия Арабистони, БАА, Баҳрайн, Исроил сингари Яқин Шарқ ва Еропанинг Испания сингари  иссиқ ва ҳатто Американинг  Флорида штатида ҳам шу кеча-кундузда ҳавонинг ҳарорати 24 дан 37 градусгача. Аммо бу давлатларда янги ва янги ҳолатлар аниқланмоқда. Дубайда ҳаво ҳарорати 37 даража ва 27 та коронавирус ҳолати аниқланди. Ҳавонинг исиши билан Ўзбекистонда коронавируснинг чекиниши ҳақидаги маълумотлар мутлақо нотўғри.  Бундан ташқари, ҳавонинг исиши билан коронавирус қайтиши мумкин, деган хавотирлар ҳам мавжуд", дейди Обид Мамадалиев.
Унинг Би-би-си билан суҳбатда айтишича, Ўзбекистон ҳукумати коронавирусга қарши курашни Жаҳон соғлиқ ташкилотининг тавсиялари асосида ташкил этаётганини айтади.
ЖСТ тавсиялари орасида эса, Нурмат Отабеков тилга олинган хусус йўқ.
Канададаги шифохоналардан бирида фаолият олиб бораётган ўзбекистонлик мутахассис исириқнинг вирусга қарши фойдали эканини ҳам савол остига олади.
Унинг фикрича, коронавирусга қарши кураш бўйича мулозимнинг сўзлари жамиятда хавотирларни аритиш мақсадида айтилган бўлиши мумкин, аммо пандемия шароитида  бу каби  тинчлантиришлар тескари натижа бериши мумкин.
Ўзбекистон ҳукумати коронавирус борасида ҳеч нарсани яширмаётгани ва унга қарши  барча чораларни кўраётганини таъкидлайди.
Президент Мирзиёев ва бошқа расмийлар мамлакатда дори-дармон ва тиббий воситалар ҳамда озиқ- овқат заҳиралари етарли эканини айтишган.
Ўтган ҳафта Мирзиёев Хитой билан коронавирусга қарши биргаликда курашиш бўйича келишувга Ўзбекистон, Коронавирус: Бизга вакцина ҳам зарур бўлмайди - Вазирлар Маҳкамаси мулозимиэришганликларини айтган.
Айни пайтда экспертларга кўра, кенг кўламли эпидемия юз бергани тақдирда, Ўзбекистонда сунъий нафас бериш жиҳозлари етишмаслиги мумкин.
БМТ ҳузуридаги Халқаро вакцина институти бош директорининг ўринбосари Михаил Фаворов 11 март куни Тошкентда ўтган матбуот анжуманида бу жиҳозларнинг етишмаслигини Ўзбекистоннинг "энг катта муаммоси" деб атаган.
"Энг катта муаммо, бу - сунъий нафас олдириш жиҳозларининг етишмаслиги ва уларни ҳеч қаердан топиб бўлмаслигидир. Буюртма берадиган жой  йўқ. Фақат ички заҳиралар. Жаноб вазир (Алишер Шодмонов - Ўзбекистон Соғлиқни сақлаш вазири -  таҳр.) бу билан махсус шуғулланмоқда. Бу принципиал масала, агар оғир ҳолатлар бўлса, сунъий нафас бериш аппаратлари керак бўлади", дея Михаил Фаворовдан иқтибос келтирган Podrobno.uz нашри.
Айни матбуот анжуманида вазир Шодмонов Ўзбекистонда коронавирусга қарши тиббий воситалар етарли эканини таъкидлаган, аммо республикада коронавирусни текширадиган ҳамда сунъий нафас олдириш жиҳозлари борлиги ҳақида аниқ рақамларни бермаган.
У Россиядаги заводга беш юзта шундай жиҳозлар буюртма берилганини айтган.
Аммо бу жиҳозлар ҳозиргача етиб келган-келмагани ҳақида маълумот йўқ.
БМТ эксперти ҳамда вазирнинг Тошкентдаги анжуманидан 4 кун ўтиб, Ўзбекистонда биринчи коронавирус ҳолати аниқланган.
Жаҳон соғлиқ ташкилоти коронавирусга қарши курашда аҳолини текшириш, анализ олишнинг муҳимлигини айтмоқда.
Вирусга қарши муваффақиятли курашаётган Жанубий Корея кундалик текширилаётганлар сонини ўтган ҳафта охирида 10 минг нафарга чиқарган.
Ўзбекистон бўйича аниқ рақамлар йўқ.
Коронавирус, Ўзбекистон: Вирусга чалинганлар 46 нафарга етди, Тошкент ёпилмоқда
Коронавирус қачон тугайди, қачон ҳаёт изга тушади?
Тошкентда қолаётган инглиз: Коронавирус маслаҳатлари Ўзбекистон урф-одатларига зид келса-чи? O'zbekiston
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52549507' lang='uzb' type='mono' source_url='https://www.bbc.co.uk/uzbek/world-52549507' term='COVID'>
Коронавирус Ғалаба парадини ўғирлади, аммо...
BBC Monitoring хизматига кўра, Россияда коронавирус туфайли чекловлар жорий этилганига қарамасдан, россиялик уруш фахрийлари Германия нацистлари устидан қозонилган ғалабанинг 75 йиллигини нишонлашга ижодий ёндашмоқдалар.
BBC Monitoring хизматига кўра, Россияда коронавирус туфайли чекловлар жорий этилганига қарамасдан, россиялик уруш фахрийлари Германия нацистлари устидан қозонилган ғалабанинг 75 йиллигини нишонлашга ижодий ёндашмоқдалар.
Ҳар йили 9 май куни Москвадаги Қизил Майдонда ҳашаматли ҳарбий парад ташкил қилинар, унда Россиянинг ҳарбий қудратини намойиш этишга интилар эди.
Бироқ бу йил коронавирус Ғалаба байрами парадини ўғирлади, Россия ҳукумати параднинг кейинроққа қолдирилганини эълон қилди.
Йирик тантаналар ўрнига байрам тадбирлари анча камайтирилади, мамлакатнинг 32 шаҳрида авиашоулар, мушакбозликлар ва кам сондаги ҳарбийлар иштирокидаги парад ўтказилиши режаланган.
Охирги йилларда Россияда "Ўлмас полк" ташкил қилиш урфга кирган, гўёки урушда ҳалок бўлган ёки иштирок этган қариндошининг расмини кўтариб юришда 100 минглаб одам қатнашар эди.
Бу йил "Ўлмас полк" парадини онлайн ўтказишга қарор қилинган.
'Шахсий парадлар'
Аммо уруш ветеранлари ўзларининг шахсий парадларини ўтказдилар, дея хабар беришди Россия оммавий ахборот воситалари.
Ленинград вилоятидаги Луга шаҳрида Виктор Полячков истиқомат қилади. У Берлин шаҳри штурмида қатнашган. Виктор Полячковнинг 95 ёшлик юбилейи куни уйи олдида ҳарбий оркестр марш уюштирган, уруш даври қўшиқлари ижро этилган.
Лев Атменеев урушда Катюша замбарагининг йўналтирувчиси бўлган. Байрам арафасида ҳарбийлар унинг уйи олдига Катюшанинг янгиси - "Торнадо-Г" ёппасига ўт очиш тизимининг кўргазмасини ташкил қилганлар, уруш фахрийси учун қўшиқлар куйланган, дея хабар берган Самара ТВ.
Екатеринбург шаҳрида яшайдиган Совет пиёда аскари Лазар Иоффе уйи олдига махсус экран олиб келиб ўрнатишган. Экранда Су-34 қирувчи самолётларнинг парадга тайёргарлик машқлари намойиш этилган, учувчилар шахсан Лазар Иоффенинг ўзига табриклар йўллаганлар, деб хабар берган Россия ҳарбийларининг телеканали Звезда ТВ.
Аммо Санкт-Петербурглик 97 ёшли уруш ветерани Зинаида Корнева ўзининг уруш тажрибаларини Covid-19 вирусига қарши курашда ҳалок бўлган шифокорларнинг оилаларига ёрдам беришга йўналтирган.
'Россиядан муҳаббат ила'
Британиялик капитан Том Мур жасоратидан руҳланган Зинаида Корнева ўзининг уруш ҳақидаги хотираларини ҳикоя қилиб хайрия йиғишга қарор қилган.
Қариндошлари Зинаида бувига Ютуб канали очишга ёрдам берганлар, у эса Ютубдаги ўзининг илк видеосида капитан Том Мурнинг 100 йиллик юбилейига пайпоқ тўқиб беришга ваъда берган, пайпоғини Россиядан муҳаббат ила йўллашини айтган.
Зинаида Корнева ўзининг видео блогини 9 майгача давом эттиришга ваъда берган, аммо аллақачон 40000 АҚШ долларидан зиёд пул йиғишга муваффақ бўлган.
Меҳнат вазирлиги ўтган йили Россияда 75000 атрофида уруш иштирокчиси тирик экани ҳақида хабар қилган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52310689' lang='uzb' type='mono' source_url='https://www.bbc.co.uk/uzbek/uzbekistan-52310689' term='COVID'>
Россия, мигрантлар, коронавирус: Москвадаги ўзбекистонликларга ёрдам маркази очилди O'zbekiston

Россияда коронавирусга чалинганларнинг тасдиқланган ҳолатлари 28 мингга яқинлашди.  Ўтган бир кеча-кундузда 3 ярим минг кишининг COVID-19 билан касаллангани қайд этилди.
Шу пайтгача Россияда коронавирусга чалинганлардан 2 ярим минг киши соғлигини тиклаган бўлса, 232 киши киши вирус туфайли ҳаётдан кўз юмган.
Аввал хабар берганимиздек, Москва 15 апрелдан рақамли пропуск тизимига ўтди. Бир кунда 3 миллиондан зиёд киши Мос.ру сайти орқали махсус рухсатнома олишган. Рухсатномалар ишчи ва бир марталик бўлиб, муддати 30 апрелга қадар этиб белгиланган.
Шундай бир вазиятда Россиядаги минглаб ўзбекистонликларнинг ҳаёти анчайин мураккаблигича қолмоқда. Би-Би-Си ўзбек хизмати муштарийлари орасида муҳожирларнинг ишсиз қолгани, кун сайин пуллари тугаб, аҳоли танглашаётганини ёзаётганлар кўпайиб бораяпти.
Айниқса, кейинги кунларда ўзбекистонликлар орасида коронавирусга чалинган мигрантлар борлиги, уларга тиббий ёрдам кўрсатилмаётгани ҳақида билдиришмоқда.
Бу материалга кириш имконсиз
- Ўзларини ёмон ҳис қилиб «Тез ёрдам» чақиришса, аввало, келиши қийин бўлиб кетган. Келгач ҳам, дори-укол бериб қайтиб кетишаяпти. Сабаби, шифохоналар россиялик беморлар билан тўла. Меҳнат муҳожирларига поликлиникага чиқиш тавсия этилаяпти. У ерда эса мигрантдан хужжат  - миграция ҳисоби (регистрация) ва тиббий суғурта талаб қилишаяпти. Патент расмийлаштирилганда ихтиёрий-мажбурий сотиладиган тиббий суғурта эса тан олинмаяпти, - дейди миграция масалалари юристи Зарнигор Омониллаева.
Куни кеча Россия матбуоти Ленинград вилоятидаги мигрантлар ётоқхонасида 35 мигрант коронавирусга чалинганини маълум қилди. Ётоқхонада 500 га яқин муҳожирлар истиқомат қилган.
Би-Би-Си ўзбек хизматига Москвадаги ётоқхоналарнинг бирида вақтинча яшовчи ўзбекистонликлар коронавирус билан касаллангани ҳақида хабар келиб  тушган. Аммо бу хабар ҳали расман тасдиқлангани йўқ.
Айнан шу каби ҳолатларда Марказий осиёлик мигрантларга ёрдам кўрсатиш учун Москвадаги бир гуруҳ ҳуқуқ фаоллари ва кўнгиллилар кўмак дастури устида ишлашмоқда.
Бугундан бошлаб эса Москвада бир гуруҳ ўзбекистонликлар томонидан ташкил этилган «Саховат» Ижтимоий ёрдам маркази иш бошлади.
Марказ Москва шаҳри ва вилоятида қийин аҳволга тушиб қолган ўзбекистонликларга ёрдам кўрсатишини маълум қилди.
Би-Би-Си ўзбек хизмати мазкур марказ ташкилотчиларидан бири билан суҳбатлашиб, тўлиқ маълумот олди.
Марказнинг  «Саховат.рф» сайти бугун ишга тушди.
«Биз COVID-19 пандемияси даврида Москва ва Москва вилоятида яшовчи оғир ҳаёт шароитларига тушиб қолган ўзбекистонлик фуқаролар ва уларнинг оила аъзоларига ёрдам берамиз.
Бизнинг мақсадимиз - фукароларни асосий озиқ-овкат маҳсулотлари тўплами ва дори дармон билан бепул таъминлаш», - дейилади сайтнинг бош саҳифасида.
Сайтда кўрсатилган манзиллар орқали ташкилотчилар билан боғланишга муваффақ бўлдик.
- Янги лойиҳамизни бошлаб олдик. Ҳозирда 300 тача тўплам сотиб олинган, 13 таси озиқ-овқат маҳсулотларидан иборат. Ҳақиқатдан ҳам пандемия ортидан қийин вазиятга тушиб қолган юртдошларимизга етказамиз. Хабаримиз бор, ҳозирги кунда ишсиз қолган, пуллари тугаган ва хатто касалликка муҳожирлар бор. Уларга шундай оғир вазиятда кўмаклашишга қарор қилиб, шу ҳайрия фондини ташкил этдик, - дейди «Саҳоват» ёрдам маркази ташкилотчиси.
Ташкилотчилар ўзбекистонликлар муҳожирларни қўллаб-қувватлаш ишларини амалга оширишда ўз номларини ошкор қилинишини исташмади.
- Ҳозирча ҳомийларимиз ҳам ўз ҳиссаларини қўшишаяпти. Мурожаатли аризалар келиб туша бошлади. Биз рўйхат асосида тез орада кўмакни бошлаймиз, - дейди ташкилотчи.
«Саховат» ижтимоий ёрдам маркази манзилли ёрдам кўрсатиш тизимини йўлга қўйиш ҳаракатида. Бу кўмак COVID-19 пандемияси ортидан Россия Федерациясида қийин шароитларга тушиб қолган ўзбекистонликлар ва уларнинг оилаларини озиқ-овқат маҳсулотлари ва дори-дармонлар билан таъминлашдан иборат.
Саховат марказига ёрдам сўралган мурожаатларни бугун - 16 апрелдан бошлаб қабул қилишни бошлади. Аризаларни http://саховат.рф/ сайтида кўрсатилган электрон манзилга ва марказнинг Facebookдаги саҳифаларига йўллаш лозим.
Марказ ёрдами биринчи навбатда аёллар, ёш болали оилалар, кекса ёшли ва ногиронлиги бўлган ўзбекистонликларга кўрсатилиши маълум қилинган.
«Саҳоват» ижтимоий ёрдам маркази кўнгиллилари озиқ-овқат маҳсулотлари ва дори-дармонларни Москва шаҳри ва вилоятидаги эҳтиёжманд ўзбекистонликларга етказиб беришни режалаштиришмоқда.
«Саҳоват» ёрдам маркази орқали Россияда қийин вазиятда қолган ўзбекистонликларга ёрдам кўрсатишни, ҳомийлик қилишни истовчилар ҳам сайт орқали ташкилотчилар билан боғланишлари ёки ҳайрия маблағларини сайтда кўрсатилган банк ҳисоб рақамига ўтказишлари мумкин.
Шунингдек, кўнгиллилар сафига қўшилмоқчи бўлганлардан ҳам мурожаатлар ҳам қабул қилиниши хабар қилинган.
Айни пайтда Россияда қолаётган Марказий осиёлик меҳнат муҳожирларининг карантин ортидан ишсиз, пулсиз қолиши билан бир қаторда вирусга чалинганликлари ҳақидаги хабарлар ҳам айланиб юрибди. Аммо айнан Россиядаги ўзбекистонликлар орасида коронавирус билан боғлиқ ҳодисалар қайд этилаётгани билдирилмоқда, бироқ ҳозирча расмий маълумотлар йўқ.
Россиядаги ўзбекистонликларнинг Би-би-си ўзбек хизмати билан боғланишларида қулайлик бўлиши учун Москвадаги телефон рақамимизни маълум қиламиз.  Эндиликда +7 968 577 57 84 рақами орқали боғланиб, ўзингиз ва атрофингиздаги воқеа-ҳодисаларни билдиришингиз мумкин.
Москва ёпилди, рақамли пропуск ва вирусга чалинган мигрантлар
Карантин меҳр-оқибат учун берилган вақтми?
Бу коронавирус охиргиси эмас, ҳали янгилари чиқадими?
Карантинда жинсий алоқа
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-52140984' lang='uzb' type='mono' source_url='https://www.bbc.co.uk/uzbek/uzbekistan-52140984' term='COVID'>
Коронавирус ва дунё: Ким ҳақ - Ўзбекистон, Хитой ёки Швеция? Koronavirus O'zbekiston (янгиланди, видео)

Президент Шавкат Мирзиёев яна расман коронавирус мавзусига эътибор қаратди - 15 мартдан буён ўзининг тўртинчи видеоселектор йиғинини ўтказди.
Яна Ўзбекистон халқига мурожаат қилди.
Қатор қарорлари ортидан, бугун янги бир фармонни ҳам имзолади.
Коронавирусдан вафот этганлар яқинларига шахсан таъзия изҳор этди.
Давлат коронавирус тарқалиб кетмаслиги учун барча чораларни кўришига ишонтирди. Барчани бирдамликка чақирди.
Ўзбекистонда коронавирус расман 15 март куни қайд этилган.
Бугун, 3 апрелга келиб, жаъми 221 киши вирусни юқтирган. 25 нафари соғайган. Икки бемор вафот этган.
Ўлим ҳолати 26 ва 27 март кунлари қайд этилган.
Шавкат Мирзиёев коронавирус юзасидан Ўзбекистон халқига илк бор 18 март куни мурожаат билан чиққан.
Вазият тўлиқ назорат остида эканини, хавотир ёки ваҳимага тушишга асос йўқлигини таъкидлаганди.
Карантин бўладими ёки бошқа, коронавирусга қарши курашда қаттиққўл, фавқулодда чораларга қўл урганлар ютадими ёки халқини эркин қўйиб қўйганлар?
Бу эса, коронавирус пандемияси билан боғлиқ ҳозирги вазият манзарасида алоҳида эътибор топган ва топаётган саволлардан бири бўлади.
Ҳатто қисқа вақтнинг ичида тадқиқотчилар диққатини ўзига тортган, улар аллақачон ўз илмий хулосаларини ҳам эълон қилиб улгурган мавзулардан бири экани кўрилади.
Ўзбекистон, Қозоғистон ва Қирғизистон илова дунёнинг аксарият давлатлари эса, коронавирусга қарши курашнинг қаттиққўл йўлини танлашган.
Карантин, фавқулодда вазият ёки комендантлик соатини жорий этишган.
Президентлари оқибатларини юмшатишга қаратилган режаларини аллақачон баён қилиб улгуришган эса-да, пандемия шароитида бунинг ўз иқтисодларига етказажак салмоқли таъсири ҳақида унчалик ҳам бош қотириб ўтиришмаган.
Халқнинг соғлиғи ўзлари учун муҳим эканини айтишган.
Қолган озчилик давлатлар эса, анчайин орқайин йўл тутишмоқда. Ўз иқтисодларини сунъий фалажлашга шошилишаётгани йўқ. Таъбир жоиз, даво хасталикдан кўра хавфлироқ бўлиши мумкинлигидан хавотирда.
Улар тижоратни ҳам, одамларни ҳам, хуллас, кундалик ҳаётни анчайин ўз ҳолига қўйишмоқда.
Аммо пандемияга қарши курашда айрича йўл тутган бу давлатларнинг ҳар бирида аҳоли ўзгача бир шикоятда.
Айниқса, ҳукуматларининг буйруғига итоат этиб, уйда ўтирган, идора бўладими ёки дўкон, ҳаммаси ёпилган давлатларда одамларнинг фиғони аллақачон фалакда.
"Бир умр вакцинани кутиб, уйда қамалиб ўтира олмасликлари, алал-оқибат ўзларининг тиланчига айланиб қолишлари"дан шикоятда.
Аммо пандемияга қарши курашда айрича йўл тутган бу давлатларнинг ҳар бирида аҳоли ўзгача бир шикоятда.
Коронавирус таҳдиди қаршисида ҳукуматлари ҳали-ҳануз анчайин бемалол қўйиб қўйганлари эса, таъбир жоиз, ўзга бир ғамда.
Бунга Швециядаги ўзбекистонликлардан бирининг сўзлари ҳам мисол бўла олади.
Швеция Европа коронавируснинг иккинчи ўчоғи бўлиб турган бир манзарада, ҳатто, тунги клубларигача фаолият юритиб турган қитъа давлати бўлади.
Ҳамма кўча-куйда, жамоат транспортигача ҳаракатда, фавқулодда чоралар ва чекловлардан кўра, ҳукумат халқига асосан тавсиялар бериш билан чекланаётган мамлакат экани кўрилади.
Швецияда илк коронавирус ҳолати расман шу йилнинг 4 февралида қайд этилган.
Орада кечган вақт давомида коронавирусга чалинганлар сони уч ярим минг кишидан ортган. Уларнинг юздан ортиқроғи ҳаётдан кўз юмган.
Асли ўзбекистонлик Дилобар Эркинзода бир неча йилдан буён Швециянинг Малмё шаҳрида яшаб келади.
Facebook акаунтида куни-кеча чоп қилган постидан унинг мавжуд вазиятдан хавотирда экани кўрилади.
Дилобар, "Кўрсаткичлар ўта ёмон. Карантиндан дарак йўқ. Халқни устидан тажриба ўтказиш давом этмоқда. Ҳар ҳолда ўзимни шундай ҳис қиляпман... Эртага нима бўлади номаълум. Аниқ бир стратегик режа кўрмаяпман ёки ҳукумат бу режани тушунтириб беролмаяпти", - деб ёзган.
Аммо, унга кўра, "бу соҳада эксперт ёки вирусолог бўлмаганликлари боис, ҳукумат ва бош эпидемиолог тавсияларини бажаришда давом этишади".
Швеция илова бугун дунёнинг кўплаб давлатларида турли иш, юмуш ва таҳсилда банд бўлган ўзбекистонликлар сони миллионларга нисбат берилади.
Аммо дунёда илк бор коронавирус қайд этилиши ортидан кечган уч ой вақт ичида хориждаги фақат бир нафар Ўзбекистон фуқаросининг унга чалингани расман хабар қилинган.
Ўзбекистон Ташқи ишлар вазирлигининг расмий хабаридан унга коронавируснинг енгил шакли ташҳиси қўйилгани ва Австрияда карантин остида экани маълум бўлганди.
Жорий пайтда Ўзбекистонда карантинда сақланаётганларнинг сони ўн минглаб экани айтиларкан, улардан аксарияти Ўзбекистоннинг четдан қайтган фуқаролари экани англашилади.
Ўзбекистонда коронавирус манбаси ҳам айнан хорижда бўлиб қайтган фуқаролари бўлишади.
Швециядан Дилобар Эркинзоданинг ёзишича, "кўпчилик каби, албатта, унда ҳам хавотир кучли".
"Чунки кекса ота-онам, оилам, яқинларимиз, фарзандларим бор. Уларни соғлиғидан ташвишдаман", - деркан, бошқа томондан, "ҳукуматнинг ишонч билан айтаётган сўзлари, тавсиялари ва келтираётган аргументлари кўнглига таскин бераётгани"ни ҳам эътироф этади.
Постини эса, "Нима бўлганда ҳам аввало ҚАДАР", - деган сўзлар билан якунлагани кўрилади.
Мутахассислар, олимлар нима дейди?
Шундай экан, инсоният бу яқин асрларда гувоҳ бўлмаган коронавирус пандемияси қаршисида қай бир давлат ҳақ? Кескин чора кўраётганларими ёки аксинча?
Иқтисод муҳимми ёки одамларнинг соғлиғи?
Узоқ йиллардан буён Канадада яшаб, фаолият юритиб келаётган асли ўзбекистонлик мутахассис, вирусолог Обид Мамадалиев:
"Ўтган 3 ой шуни курсатдики, бу вирусга қарши бугун кескин чоралар кўрилмаса, эртага кеч бўлади. Вируснинг ҳаракатланиш траекторияси бор. Инсонга ҳаво, ўзаро мулоқот, озиқ-овқат, ҳатто шамол ва ёмғир орқали ҳам юқади. Чунки вируслар ҳам биологик тирик организмлар. Ҳаттоки ўсимликлардан ўсимликларга ҳам тарқалади. Ҳамма ҳам бу нарсани бирдек тушунмайди, ҳамма ҳам биолог, химик, вирусолог эмас. Омманинг ўзига ташлаб қўйиш умуман нотўғри. Қайси давлат бўлишидан қатъиназар, шу соҳа мутахассислари ва дунё тажрибаси, фикридан келиб чиқиб йўл тутишса, иш қилишса, мақсадга мувофиқ бўлади. Дейлик, ўша Швеция ҳукумати ҳам АҚШ сингари бора-бора кескин чоралар кўришга барибир мажбур бўлади. Бу фақат Хитой эмас, бутун жаҳоннинг муаммоси. Ҳалича COVID-19 нинг аниқ қандай келиб чиққани ҳақида аниқ илмий маълумотнинг ўзи йўқ. Ҳаммаси фаразлар, холос".
Бу саволга жавоб бериш учун эса, бир гуруҳ америкалик олимлар ҳозиргисини ёдга солувчи юз йил аввалги воқеъликка эътибор қаратишган.
Ҳалокатли "испанка" гриппи ўшанда 50 миллион инсоннинг умрига зомин бўлган.
Дунё аҳолисининг ҳар учтадан биттаси унга чалинган, ҳар ўн бемордан биттаси ҳаёти билан видолашган.
Ўша - 1918 йилда ҳам худди ҳозиргисидек фавқулодда чоралар кўрилган - аҳоли карантинда, ҳамма ниқобда бўлган. Кўчалар ҳувиллаб, бозору дўкон, завод, корхоналар ёпилган.
Аммо, кейинчалик маълум бўлишича, ўшанда иқтисоди эмас, одамларини ўйлаган давлатлар ютган.
Тўғри, аввалига ҳамма давлатда вазият бирдек ёмон бўлган.
Аммо тезда карантин жорий қилиб, фавқулодда чораларга қўл урган, аҳолини ўз уйларида иҳоталаган ва тозаликка эътибор қаратганлари тезда ўзларини ўнглаб олишган.
Ўзларининг бу каби дастлабки хулосалари билан Америка Марказий банки ва Массачусетс Технология институти иқтисодчилари бўлишишган.
Коронавирус ўтган уч ойнинг ичида дунёнинг ҳамма бурчагига кириб борган.
Бугунга келиб, қарийб бир миллион кишига юққан. Қирқ мингдан ортиғини ўлдирган.
Жорий пайтда коронавирус билан боғлиқ энг ёмон аҳвол дунёнинг иккита иқтисодий қудратидан биттаси бўлган АҚШга тўғри келиб турибди.
BBCUZBEK.COM билан Telegram орқали +44 7858860002номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-51902325' lang='uzb' type='mono' source_url='https://www.bbc.co.uk/uzbek/uzbekistan-51902325' term='COVID'>
Ўзбекистон: Коронавирус расман кириб келди, вирусга чалинганлар сони 6 нафар экани маълум қилинди O'zbekiston

Ўзбекистон соғлиқни сақлаш вазирлигига кўра, коронавирусга чалинган беморнинг икки нафар фарзанди ва яна бир фуқарода бу касаллик борлиги аниқланган.
Сўнгги маълумотларга кўра, жами бу оиладан 5 кишида вирус борлиги маълум бўлган.
Якшанба куни Туркиядан келган Ўзбекистон фуқароси ҳам коронавирусга чалинганлиги аниқланган.
Ўзбекистонда вирусга чалинганлар расман 6 киши дейилмоқда.
Беморлар билан мулоқотда бўлганларнинг рўйхати олиниб, уларнинг саломатлиги устидан ҳам тиббий назорат ўрнатилган.
Вазирликнинг жамоатчилик билан алоқалар бўлими:
Аввал хабар берганимиздек, шу йилнинг 15 март куни Республика Вирусология институти лабораториясида Францияда бўлиб қайтган бир нафар Ўзбекистон фуқаросида COVID-19 коронавирус инфекцияси аниқланган эди. Айни пайтда эпидемиологик суриштирув ҳамда касалликни тарқалиб кетмаслиги учун барча профилактик чора-тадбирлар тўлиқ амалга оширилмоқда. Назорат кучайтирилмоқда.
Шу билан бирга, бемор билан бирга мулоқотда бўлган барча оила аъзоларини ҳам республика Вирусология илмий текшириш институти клиникаси ётқизилди. Мутахассисларимиз томонидан уларга тиббий назорат ўрнатилиб, ихтисослашган лаборатор таҳлилдан ўтказилди. Таҳлил натижалари беморнинг ўғли ва қизида коронавирус инфекцияси борлигини кўрсатди.
Шунингдек, шу йилнинг 15 март куни соат 05-15 да Ўзбекистон ҳаво йўллари авиа компаниясига  қарашли Истанбул - Тошкент йўналишидаги 274- рейс билан келган Ўзбекистон фуқаросида ҳам ушбу инфекция аниқланган. Лаборатор таҳлил республика Вирусология илмий текшириш институтида ўтказилган.
Ҳозирда шифокорлар ва мутахассислар томонидан белгиланган стандартлар бўйича даволаш ва эпидемиологик суриштирув ишлари давом эттирилмоқда.
Аввалроқ, Ўзбекистон Санитария-эпидемиологик осойишталик агентлиги  мамлакатда коронавирусга чалинган биринчи бемор аниқлангани ҳақида хабар берганди.
Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52545288' lang='uzb' type='mono' source_url='https://www.bbc.co.uk/uzbek/world-52545288' term='COVID'>
Францияда биринчи коронавирус ҳолати ўтган йил декабрида аниқланган Koronavirus
Франциялик шифокорнинг айтишича, Париж яқинидаги жойда 27 декабр куни зотилжам ташхиси қўйилган бемор аслида коронавирусни юқтирган бўлган.
Франциялик шифокорнинг айтишича, Париж яқинидаги жойда 27 декабр куни зотилжам ташхиси қўйилган бемор аслида коронавирусни юқтирган бўлган.
Доктор Ив Коэн ўтган йил декабрида бемордан олинган суртма яқинда текширишга юборилганини айтган.
Текшириш натижаси Covid-19 га мусбат чиққан.
Бу - вирус Европага шу пайтгача ўйлаб келинганидан бир ой олдин етиб келганини англатади.
Шифокор сўзларига кўра, бугунга келиб тўлиқ соғайиб кетган бемор вирусни қандай қилиб юқтиргани ҳақидаги саволга жавоб беролмайди, чунки у бугунга келиб инфекция тарқалган деб кўриладиган бирор жойга бормаган.
Коронавирусни илк юқтириш ҳолати қаерда бўлганини билиш вирус қандай тарқалганини тушуниш учун ҳам муҳимдир.
Янги ҳолат ҳақида биз нималарни биламиз?
Париж яқинидаги Авиценна ва Жан-Вердьер шифохоналари фавқулодда медицина бошқармаси бошлиғи доктор Ив Коэннинг айтишича, бемор Париж шимоли-шарқидаги шаҳарча Бобиньида истиқомат қиладиган 43 яшар эркак бўлган.
Доктор Ив Коэннинг Би-би-сига айтишича, бемор вирусни 14- ва 22-декабр кунлари юқтирган бўлиши керак, одатда коронавирус симптомлари беш ва 14 кун ичида юзага чиқиши кузатилади.
Кейинроқ - 27 декабр куни қуруқ йўтал, иситма ва нафас олишда қийналиш симптомлари билан шифохонага ётқизилган.
Булар эса коронавируснинг аломатларидир.
Бу Жаҳон Соғлиқни сақлаш ташкилотининг Хитойдаги идораси илк хабардор қилинганидан тўрт кун олдин содир бўлган.
2020 йил 1 январ куни ЖССТнинг Хитойдаги ваколатхонасига Ухан шаҳрида келиб чиқиш сабаби номаълум пневмония ҳолатлари тарқалаётгани ҳақидаги хабар келиб тушган.
Франциядаги BFMTV телеканалига интервью берган Амируш Ҳаммар касал бўлишидан олдин ҳеч жойга сафар қилмаганини айтган.
Доктор Коэн сўзларига кўра, Амируш Ҳаммарнинг икки фарзанди ҳам вирусни юқтирган, бироқ рафиқасида бирор симптом кўринмаган.
Маълум бўлишича, аёл Шарль де Голл аэропортига яқин супермаркетда ишлаган.
Амируш Ҳаммарнинг рафиқаси Хитойдан учиб келган одамлар билан контактда бўлиб вирусни юқтирган бўлиши мумкин, деб тахмин қилади доктор Коэн.
Аёлнинг айтишича, "кўпинча мижозлари чамадонларини судраб тўғри аэропортдан супермаркетга киришади".
"Аёлда нега бирор симптом кўринмаганидан ҳайронмиз. Бу янада кўпроқ ўрганилиши керак бўлган масала", деб айтган Доктор Ив Коэн.
Бу нимани англатади?
Коронавирус Европада расман тан олингани ва таҳдид деб эълон қилинмасдан олдин - 2019 йилнинг охирги ойларида тарқала бошлаганми?
Франциялик шифокор эълон қилган текширув натижалари Париж яқинидаги бемор коронавирус аломатларини янги йил арафасида намойиш этганини кўрсатади.
Бу нарса бизнинг коронавирус ҳақидаги маълумотларимизга таъсир қиладими?
Би-би-сининг саломатлик масалалари бўйича муҳаррири Мишел Робертсга кўра, бу тестдаги хатолик бўлиши мумкин ва унда ҳеч нарса ўзгармайди.
Бироқ агар текшириш натижаси тўғри бўлса, ҳамманинг кўзи Хитойнинг Уханига қаратилган вақтда коронавирус Европада бирор бир текширувсиз кириб келиб тарқалиб юрганини англатади.
Шуниси аёнки, 2019 йил охирги ойларида хасталик аломатлари ўхшаш беморлардан олинган намуналарни сақлаётган тиббий лабораториялар ўша намуналарни коронавирус тестидан ўтказишлари лозим.
Ўшанда биз янги хасталик ҳақида кўпроқ маълумотга эга бўламиз, дейди Би-би-сининг саломатлик масалалари бўйича муҳаррири.
Бу нима учун муҳим?
Шу вақтгача Франциядаги илк коронавирусни юқтириш ҳолати 24 январда тасдиқланган учта ҳолат деб кўрилар эди.
Уларнинг икки нафари Хитойнинг Уханида бўлиб қайтган инсонлар, учинчи ҳолат эса уларнинг оиласи аъзоси бўлган.
Тестнинг мусбат натижаси вирус Францияда анча олдин бўлганлигини англатади ва вирус қандай тарқалиши ҳақидаги тушунчаларимизни ўзгартиради.
"Ушбу ҳолат вируснинг Франция тупроғидаги эволюциясини янада яхшироқ тушунишга ёрдам беради", дейди доктор Ив Коэн.
Эдинбург Университетининг ветеринар эпидемиология ва маълумотлар фани профессори Роуланд Каонинг айтишича, агар Францияда коронавирус декабрнинг ўрталарида тарқалгани тасдиқланса, бу инфекциянинг дунёнинг жуда узоқ деб кўрилган нуқтасига нақадар тез уруғ қўйиб тарқалиши мумкинлигидан далолатдир.
"Бу нарса касаллик таҳдидини ўлчаш ва қарор қабул қилиш учун фурсатимиз кам бўлиши мумкинлигини, касалликка тайёр бўлиш, режалаштириш ва глобал коммуникация муҳим эканини урғулайди", дейди профессор Као.
Ноттингам Университетининг молекуляр вирусология профессори Жонатан Болл эса бу борада янада кўпроқ тадқиқот ўтказиш керак, деган фикрда.
"Ҳар қандай вирус намунасидаги давомийлик сизга тасаввур беради, яъни бу вирус чиндан ҳам эртанги изолят бўлганми ёки эҳтимолий юқиш бўлганми", дейди профессор Болл.
Профессор Болл айтишича, вирус давомийлигини тасдиқлаш мушкул, аммо намунада вируслар сони камга ўхшайди.
Европадаги илк одамдан одамга коронавирус юқиш ҳолати шу вақтгача Германияда бўлган деб кўриб келинади.
19-22 январ кунлари хитойлик мутахассис германиялик ҳамкасбини келиб кўрган, ўшанда германиялик эркак коронавирусни юқтиргани айтилади.
Яқинда АҚШ коронавирус тарқалиши даврини қайта кўриб чиқишга қарор қилгани ҳақида эълон қилди.
Калифорнияда ўлган инсон жасадини қайта текширишдан маълум бўлишича, АҚШдаги биринчи коронавирус туфайли ўлим ҳолати аввал ўйлаб юрилганидан қарийб бир ой олдин рўй бергани аниқланди.
Янги ҳолат қандай қилиб аниқланди?
Доктор Ив Коэннинг Би-би-сининг Newsday программасига айтишича, унинг хаёлига пневмония деб гумон қилиниб шифохонанинг интенсив терапия бўлимига 2 декабр билан 16 декбр ўртасида ётқизилган барча беморларнинг текширув тестлари натижаларини қайта кўриб чиқиш ғояси келган.
Мижозлардан 14 нафарининг натижаси зотилжамга салбий чиқди. Уларнинг музлатилган  намуналари яна эритилиб Covid-19га тест қилинди, дейди шифокор.
14 намунадан биттаси Covid-19га мусбат натижа кўрсатган.
Ўша текшириш натижаси қана қайта тест қилинган ва иккинчи мартада ҳам короновирусга мусбат натижа чиққан.
Доктор Коэн мижознинг кўкрак қафасининг сурати ҳам Covid-19 вирусини юқтирган беморларнинг симптомига ўхшаш чиққани айтади.
Шундан кейин доктор Ив Коэн Франция Миллий Тиббиёт агентлигини огоҳлантирганини, вирусологлардан ўзларининг шифохоналаридаги суртмаларни қайта Covid-19га тест қилиб кўришга чақирганини айтди.
Бу борадаги тўла ҳисоботнинг Антимикроб агентликлар халқаро журналида(International Journal of Antimicrobial Agents) чоп қилиниши кутилмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52046589' lang='uzb' type='mono' source_url='https://www.bbc.co.uk/uzbek/world-52046589' term='COVID'>
Коронавирус ҳаволар исиб кетиши билан йўқоладими?

Баъзи одамлар янги коронавируснинг тарқалиши ҳаво исиши билан барҳам топади деб умид қилмоқдалар, аммо пандемиялар одатда мавсумий касалликлардан фарқ қилади.
Кўплаб юқумли касалликлар фасллар ўзгариши билан йўқолади. Грипп, ва қусиш билан боғлиқ норовирус одатда совуқ ойларда пайдо бўлади.
Бошқа касалликлар, масалан, ичтерлама ёз ойларида авж олади. Ёзда қизамиқ касалликлари мўтадил иқлимларда пасаяди, тропик минтақаларда эса улар қуруқ даврда авжига чиқади.
Энди кўплар Covid-19 билан ҳам худди шундай мавсумийликни кутишимиз мумкинми деб сўрашмоқда. Биринчи марта Хитойда декабр ойининг ўрталарида пайдо бўлганидан бери вирус тез тарқалиб кетди, ҳозирги кунда бу ҳолатлар сони Eвропа ва АҚШда кескин ошмоқда.
Вируснинг энг кенг тарқалиш ҳоллари об-ҳаво салқин бўлган минтақаларда юз бергани учун кўплар бу касаллик ёз келиши билан тарқала бошлайди, деган тахминларни илгари суришмоқда.
Аммо, кўпгина мутахассислар ушбу вирус ёзда нобуд бўлади дейишдан ўзларини тийишмоқда.
Уларнинг эҳтиёткорликларига асос бор. Расмий равишда SARS-CоV-2 деб номланган Cоvid-19ни келтириб чиқарадиган вирус жуда янги бўлиб, бу ҳолатлар фасллар билан қандай ўзгариши тўғрисида аниқ маълумотларга эга эмасмиз.
2003 йилда тарқалган SARS вируси тезда жиловланди ва унга фасллар қандай таъсир қилган бўлиши мумкинлиги тўғрисида маълумот кам.
Аммо одамларга юқадиган бошқа коронавируслар каби Cоvid-19 ҳам охир-оқибат мавсумий бўлиши мумкинлиги ҳақида баъзи башоратлар мавжуд.
10 йил олдин Буюк Британиянинг Эдинбург университети юқумли касалликлар марказида Кейт Темплтон олиб борган тадқиқотда нафас олиш йўллари инфекциялари билан касалланган беморлардан олинган учта коронавирусда "қишнинг таъсири"га ишора бор эди.
Ушбу вируслар, грипп билан бўлгани каби, асосан декабр ва апрел ойлари орасида инфекцияни келтириб чиқарган.
Асосан иммунитети пасайган беморларда учрайдиган тўртинчи коронавирусда эса мавсум таъсирини таҳлил қилиш имконсиз бўлди.
Cоvid-19 ҳам мавсумга қараб ўзгариши мумкинлигига дастлабки ишоралар мавжуд.
Дунё бўйлаб янги касалликнинг тарқалиш ҳарактери унинг салқин ва қуруқ шароитларни ҳуш кўришидан дарак беради.
Cоvid-19 тарқалган 500 та ҳудудни таққослаган тадқиқот вирус тарқалиши, ҳамда ҳарорат, шамол тезлиги ва намлик ўртасидаги боғлиқликни кўрсатди.
Яна бир нашр этилмаган тадқиқот ҳам юқори ҳароратли жойларда Cоvid-19 камайганини аниқлади, аммо шуни таъкидлаш керакки, ҳароратнинг ўзигина тарқалишни бартараф қилмаган.
Яна бир нашр қилинмаган тадқиқот шуни кўрсатадики, мўтадил илиқ, совуқ ва қуруқ иқлимлар ҳозирги Cоvid-19 олдида энг заиф. Тадқиқотчиларнинг таъкидлашича, вирус дунёнинг тропик қисмларига энг кам таъсир кўрсатади.
Аммо, бир неча фаслга боғлиқ маълумот ҳали мавжуд эмас экан, тадқиқотчилар йил давомида нима бўлиши мумкинлигини башорат қилиш учун рақамли моделлаштиришга таянмоқдалар.
Лекин, Cоvid-19 мавсумийлигини шу пайтгача тарқалган аввалги коронавирусларга асосланган ҳолда башорат қилиш қийин.
Ундан ташқари, эндемик вируслар бир неча омиллар туфайли мавсумий бўлиши ва бу омиллар ҳали Cоvid-19 пандемиясига тааллуқли бўлмаслиги мумкин.
Кўп ҳолларда пандемиялар одатий мавсумий услубга риоя қилмайди. Масалан, испан гриппи ёз ойларида энг юқори даражага етган, лекин аксарият грипплар қишда рўй беради.
"Охир оқибат биз Cоvid-19 ҳам эндемик бўлиб қолишини кутсак бўлади", - дейди Стокголмдаги Каролинска институтининг юқумли касалликлар профессори Ян Алберт.
"Агар у мавсумийликни намойиш қилмаса, ажабланган бўлардим. Ушбу вируснинг фаслларга сезгирлиги унинг пандемик вазиятда тарқалиш қобилиятига таъсир қиладими ёки йўқми деган савол мавжуд. Бунинг жавобини биз аниқ билмаймиз, лекин бундай эҳтимолни назардан қочирмаслигимиз керак," - дейди у.
Шу сабаб, Cоvid-19 пандемияси ҳақида башорат қилиш учун бошқа коронавирусларнинг мавсумий хатти-ҳаракатлари ҳақида билган нарсаларимизни қўллашда эҳтиёт бўлишимиз керак.
Лекин, нега Cоvid-19га қариндош коронавируслар мавсумий, ва нега буни билиш бизни ҳозирги пандемия борасида умидбахш қилиши мумкин?
Коронавируслар "конвертланган вируслар" туркумига киради. Бу шуни англатадики, улар липид қатлам деб номланувчи ёғли тўн билан қопланган, ва тож бошоқлари каби игнасимон оқсилларга эга.
Шунинг учун улар корона, яъни лотинчадан таржима қилганда, тож деб аталган.
Бошқа конвертли вируслар бўйича тадқиқотлар шуни кўрсатадики, ушбу ёғли қопламали вируслар иссиқ ҳавога дош беролмайди. Совуқ шароитда, ёғли қоплама елимга ўхшаб қотади.
Пиширилган гўштни тасаввур қилинг, унинг устидаги мой совуқ ҳавода қотиб қолади.
Вирус ҳам танадан ташқарида бўлганида шу йўл билан ўзини ҳимоя қилади. Айнан шу омил туфайли кўп конвертли вирусларда кучли мавсумийликни кузатиш мумкин.
Тадқиқотлар шуни кўрсатдики, Sars-Cov-2 пластмасса ва зангламайдиган пўлат каби қаттиқ сиртларда 21-23C ва 40% нисбий намликда 72 соатгача яшаши мумкин.
Cоvid-19 вируси бошқа ҳарорат ва намликшароитларида қандай ҳаракат қилиши ҳалисинаб кўрилмаган, аммо бир тадқиқотгакўра, у 4 градусда 28 кундан ортиқ яшашимумкин.
2003 йилда Сарснинг авж олишига сабаб бўлган коронавирус ҳам салқин ва қуруқроқ иқлимларда узоқроқ яшаши аниқланган.
Масалан, қуруқ Сарс вируси текис юзаларда 22-25 C ва 40-50% нисбий намликда юқумли бўлиб қолган. Ҳарорат ва намлик қанчалик юқори бўлса, вирус шунча кам яшаган.
"Йўтал ёки аксириш орқали инсон танасидан ташқарига чиққан вируснинг барқарорлигига иқлим шароитлари таъсир қилади," дейди Мадриддаги табиий фанлар музейида атроф-муҳит ўзгаришини биологик хилма-хилликка таъсирини ўрганган Мигел Арауҳо.
«Вирус атроф-муҳитда қанча турғун бўлса, у бошқа одамларга юқиши ва эпидемияга айланиши ҳавфи шунча катта. Sars-Cov-2 тезда бутун дунёга тарқалган бўлса-да, энг катта эпидемиялар асосан салқин ва қуруқ об-ҳавога эга бўлган жойларда юз берди".
Арауҳонинг фикрига кўра, агар Cоvid-19 ҳарорат ва намликка шу қадар сезгир бўлса, бу коронавирус тарқаши ҳолатлари дунёнинг турли бурчакларида турли вақтларда авж олишини англатади.
"Иккита вирус ҳам худди шундай хатти-ҳаракатларга эга бўлишини кутиш ўринли", дейди у. "Аммо бу ягона тенглама эмас. Вирус одамдан одамга тарқалади. Одамлар бир жойда қанча кўп бирга бўлса ва бир-бири билан алоқа қилса, шунча кўп инфекция тарқалади. Уларнинг хатти-ҳаракатлари вирус тарқалишини тушунишда муҳим аҳамиятга эга."
Мериленд Университети томонидан ўтказилган тадқиқот шуни кўрсатдики, вирус ўртача ҳарорат 5-11C атрофида бўлган ва нисбий намлик паст бўлган минтақаларда тарқалган.
Аммо, тропик минтақаларда ҳам бу ҳолатлар кўп бўлган. Яқинда Гарвард тиббиёт мактаби тадқиқотчилари томонидан вируснинг Осиёда тарқалиши бўйича ўтказилган тадқиқотга кўра, ушбу пандемик коронавирус об-ҳавога нисбатан кам сезгир бўлади.
Улар Хитойнинг Жилин ва Хейлонгжианг каби совуқ ва қуруқ вилоятлари, ва Гуангши ва Сингапур каби тропик жойларда юқиш тезлигини таҳлил қилгач, баҳор ва ёзда ҳарорат ва намликнинг кўтарилиши вирусга таъсир қилмайди, деган хулосага келишди.
Бунинг сабаби, вируснинг тарқалиши нафақат унинг қандайдир атроф-муҳитда яшаш қобилиятига боғлиқ.
Мана шу ерда касалликларнинг мавсумийлигини тушуниш анча мураккаблашади.
Cоvid-19 каби касалликни бир бирига юқтираётганлар бу одамлар, шундай экан одамнинг хатти-ҳаракатларидаги мавсумий ўзгаришлар инфекциялар сонининг ўзгаришига олиб келиши мумкин.
Масалан, Европада қизамиқ касаллиги мактаб даврига тўғри келади ва таътил пайтида болалар вирусни бир-бирига юқтирмайдилар.
25 январ куни Хитойнинг Янги йили туфайли юз берган фаол миграция Cоvid-19 нинг Вухандан Хитойнинг ва бутун дунёнинг бошқа шаҳарларига тарқалишида муҳим рол ўйнаганлиги тахмин қилинмоқда.
Об-ҳаво, шунингдек, бизнинг иммунитетимизни ҳам заифлаштириши, ва бу билан бизни инфекциялар қаршисида ҳимоясизроқ қилиши мумкин.
Бизнинг танамиздаги Д витамини даражаси юқумли касалликларга нисбатан заифлигимизга таъсир қилиши мумкинлиги ҳақида баъзи бир далиллар мавжуд.
Қишда қуёш нури камлиги туфайли танамизда Д витамини миқдори камаяди, чунки биз кўпроқ вақтни уйда ўтказамиз ва совуқ ҳавога қарши қалин ўраниб оламиз.
Аммо баъзи тадқиқотларга кўра, бу назария грипп каби касалликларда учрайдиган мавсумий ўзгаришни ҳисобга олмайди.
Яна бир мунозарали нарса, совуқ об-ҳаво иммунитетимизни заифлаштирадими ёки йўқми деган савол.
Баъзи тадқиқотлар шуни кўрсатадики, совуқ ҳаво аслида танамизни инфекциядан ҳимоя қиладиган ҳужайралар сонини кўпайтириши мумкин.
Аммо, намлик бизнинг касалликка бўлган таъсирчанлигимизга кўпроқ таъсир қилиши мумкинлиги ҳақида кучлироқ далиллар мавжуд.
Ҳаво қуруқ бўлганда, у ўпкамиз ва ҳаво йўлларимизни қоплайдиган шилимшиқ модда миқдорини камайтиради.
Ушбу ёпишқоқ секреция инфекциялардан табиий ҳимояни ҳосил қилади ва у озайса, биз вирусларга кўпроқ мойил бўламиз.
Мақолани инглиз тилида ўқиш учун бу ерга босинг
</doc>
<doc docid='bbc_52107407' lang='uzb' type='mono' source_url='https://www.bbc.co.uk/uzbek/52107407' term='COVID'>
Covid-19 беморларининг сунъий нафас аппаратлари ўзи нима ва қандай ишлайди? Дунё ва коронавирус
Ғарб давлатлари ўпкага сунъий нафас етказиб берувчи аппаратларни ёппасига сотиб олишни бошлаганлар. Covid-19 туфайли бу мосламалар Италия, Британия ва АҚШда етишмай қолди. Оғир вазиятларда ушбу мосламалар беморнинг жонини сақлаб қолиш учун энг яхши имкониятни яратиб беради.
Ғарб давлатлари ўпкага сунъий нафас етказиб берувчи аппаратларни ёппасига сотиб олишни бошлаганлар. Covid-19 туфайли бу мосламалар Италия, Британия ва АҚШда етишмай қолди. Оғир вазиятларда ушбу мосламалар беморнинг жонини сақлаб қолиш учун энг яхши имкониятни яратиб беради.
Агар оддий сўзлар билан айтадиган бўлсак, сунъий нафас аппарати инсоннинг ўпкаси ишламай қолганда, организмни кислород билан таъминлаш вазифасини ўз зиммасига олади.
Бу эса организмга касаллик билан курашиш учун вақт яратиб беради.
Жаҳон Соғлиқни сақлаш ташкилоти (ЖССТ) маълумотига кўра, коронавирус келтириб чиқарувчи Covid-19 билан касалланганларнинг 80 фоизи тиббий ёрдамсиз ҳам тузалиб кетади.
Лекин, ҳар олтита ҳолатдан биттаси - оғир, ва бундай ҳолатларда бемор нафас олишга қийналади.
Беморни сунъий нафас аппаратига улаш учун врачлар унинг нафас олиш йўлларига интубация трубасини киритадилар.
Беморнинг ўпкасини касаллик ишдан чиқарганда, унинг иммун тизими қонга кўпроқ аксилтаналар тушиши учун томирларни кенгайтириш билан жавоб беради.
Лекин, шу сабаб ўпкалар суюқликка тўлиб қолиши мумкин - нафас олиш қийинлашади, ва организм кислород танқислигидан қийнала бошлайди.
Бунга қарши чора сифатида компрессордан фойдаланилади. Компрессор орқали ўпкага таркибида юқори даражали кислород ёки бошқа тиббий газлар бўлган ҳаво келишни бошлайди.
Сунъий нафас аппаратининг яна бир таркибий қисми - намлатгич. У аппаратдан чиқадиган ҳавони инсон тана ҳарорати даражасигача иситиб, намлаб беради.
Сунъий нафас аппаратига уланган беморларга, аппарат нафас олишни буткул ўз зиммасига олиши учун, диафрагма ва бошқа мушакларни бўшаштирадиган дорилар берилади.
Таъкидлаш жоизки, мазкур аппарат шикастланган ўпкани даволаш ва қайта тиклаш учун ишлатилмайди, балки ўпкага ўзини тиклаб олиши учун вақт яратиб беради.
Юмшоқроқ асоратли беморларга инвазив бўлмаган, яъни тана ичига киритилмайдиган ва турли хил ниқоблар билан юзга тақиладиган вентиляция қўлланилиши мумкин.
Covid-19 беморларининг муолажасида ишлатиладиган яна битта усул - беморнинг бўйнига ўрнатиладиган «қалпоқ». Бу қалпоқ беморнинг нафас олиши билан вируснинг атрофга тарқалишига тўсқинлик қилади.
Интенсив терапия бўлимларида одатда нафас олиши бузилган беморларни имконқадар тезлик билан сунъий нафас аппаратларига улашга ҳаракат қиладилар. Мақсад - бемор организмидаги кислород даражасининг хавфли даражага кескин тушиб кетишининг олдини олиш.
Би-би-си билан суҳбатда Интенсив терапия ходимлари уюшмаси аъзоси Доктор Шонпидон Лаха Covid-19 билан оғриганларнинг аксариятига сунъий нафас аппарати зарур бўлмаслиги ва уларни уй шароитида, кислород терапияси билан даволаш мумкинлигини айтади.
Лекин, сунъий нафас аппаратини қўллашнинг хавфли томонлари мавжуд бўлса-да, баъзи ҳолларда улар «бемор ичига кислород киритишнинг ягона йўли бўлиши мумкин» дейди шифокор.
Шифокорлар сунъий нафас аппаратига уланган қайси бемор вируснинг узоқ муддатли асоратларидан жабр чекиши мумкинлигини ҳар доим ҳам тушуна олишмайди.
Яна бир муаммо касалхоналарда бу аппаратларни ишлата оладиган малакали врачлар ва тиббий ходимларнинг бор-йўқлиги билан ҳам боғлиқ - улар ҳеч қачон етишмаган.
«Вентилятор - мураккаб маҳлуқ. Агар у нотўғри мослаштирилса, беморга шикаст етказиши мумкин. Унинг мураккаб техник тарафлари бор. Баъзиларда турли турдаги вентиляторларни тиббиётнинг бошқа соҳаларида ишлатиш тажрибаси бор, лекин уларни интенсив терапия шароитида тўғри қўллаш учун медиклар ёрдамга муҳтож бўладилар,» - дейди у.
Covid-19 нинг тез суратларда тарқалиши туфайли кўплаб давлатлардаги соғлиқ тизимлари бир вақтнинг ўзида сунъий нафас аппаратига муҳтож беморларнинг катта тўлқинига бардош беролмай қолишяпти. Баъзида бундай аппаратлар кам бўлган касалхоналарда шифокорлар яшаб қолиш шанси каттароқ бўлган беморлар фойдасига танлов қилишларига тўғри келяпти.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-52520458' lang='uzb' type='mono' source_url='https://www.bbc.co.uk/uzbek/uzbekistan-52520458' term='COVID'>
Ўзбекистон: 29 йилдан бери тўшакда ётган бемор коронавирусдан вафот этди - O'zbekiston
Наманганда 29 йилдан бери ётоққа михланган бемор коронавирусдан вафот этди. Бемор карантинда сақланмаган, 29 йилдан бери тўшакда ётган бемор коронавирусни қандай юқтириб олгани ҳақида маълумот берилмаган.
Наманганда 29 йилдан бери ётоққа михланган бемор коронавирусдан вафот этди. Бемор карантинда сақланмаган, 29 йилдан бери тўшакда ётган бемор коронавирусни қандай юқтириб олгани ҳақида маълумот берилмаган.
Ўзбекистонда коронавирус қурбонлари сони 10 нафарга етди.
Соғлиқни сақлаш вазирлиги Наманганда коронавирус инфекциясига чалинган бемор ўткир нафас ва юрак қон-томир етишмовчилигидан вафот этгани ҳақида хабар берди.
Ёши маълум қилинмаётган наманганлик эркак киши шу йилнинг 20 апрелида Республика шошилинч тиббий ёрдам илмий марказининг Наманган вилоят филиали реанимация бўлимига юрак қон-томир ва нафас етишмовчилиги ташхиси билан ётқизилган.
"Ёндош касалликлари ҳисобига у қарийб икки ҳафта давомида сунъий нафас олиш аппаратида бўлган. Ўтказилган тезкор диагностик таҳлиллардан сўнг беморда Covid-19 инфекцияси ҳам аниқланган.
Бундан аввал эса ушбу бемор (эркак) бош мия фалажи, иккиламчи камқонлик оғир даражаси, ўткир юрак қон-томир ва нафас етишмовчилиги каби қатор ташхислари билан даволанган", дейилдаи расмий хабарда.
Соғлиқни сақлаш вазирлигининг хабар беришича, эркак 29 йилдан буён ётоқдаги бемор бўлиши билан бирга биринчи гуруҳ ногиронлиги ҳам белгиланган.
"Беморнинг даволаниши давомида кунлик аҳволи мамлакатимиздаги шу соҳага ихтисослашган тиббиёт муассасаларининг нуфузли мутахассислари билан бирга хорижлик, жумладан, хитойлик шифокорлар томонидан ҳам бир неча бор консилиумлар ўтказилиб, назоратга олинган.
Бироқ пульмонолог, терапевт, кардиолог, вирусолог,   реаниматологларнинг  стандартлар асосида  ўтказган тезкор реанимацион муолажаларига қарамасдан бемор ўткир нафас ва юрак қон-томир етишмовчилигидан вафот этди», дейилади Соғлиқни сақлаш вазирлиги Жамоатчилик билан алоқалар бўлими хабарида.
Бу Ўзбекистонда коронавирусга чалинган беморнинг вафот этиши билан боғлиқ олтинчи ҳолатдир. Шундан 4 ўлим Наманганда, 5 ўлим Тошкент шаҳрида, яна бир ўлим Фарғонада қайд этилган.
2020 йил 3 май соат 15:00 ҳолатига кўра, Ўзбекистонда коронавирус инфекцияси қайд этилганлар сони 2136 нафарни ташкил қилмоқда.
Мамлакат бўйлаб коронавирус инфекциясидан бутунлай соғайганлар 1308 нафарни ташкил этмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-51896960' lang='uzb' type='mono' source_url='https://www.bbc.co.uk/uzbek/uzbekistan-51896960' term='COVID'>
Ўзбекистон: Коронавирус расман кириб келди, Қозоғистонда фавқулодда ҳолат O'zbekiston

Ўзбекистон Санитария-эпидемиологик осойишталик агентлигининг маълумотига кўра, мамлакатда коронавирусга чалинган биринчи бемор аниқланган.
Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52151635' lang='uzb' type='mono' source_url='https://www.bbc.co.uk/uzbek/world-52151635' term='COVID'>
Коронавирус: Қирғизистонда илк ўлим ҳолати қайд этилди - Koronavuris, Mintaqa

Қирғизистон Соғлиқни сақлаш вазирлигининг маълумотига кўра, 3 апрелда коронавирус билан касалланган бемор вафот этган. У Новқат туман касалхонасида даволанаётган бўлган.
"Бемор 61 ёшдаги эркак киши. У хориждан келган ва стационар кузатувда бўлган. Текширув таҳлиллари олинганида COVID-19 хасталигига чалингани тасдиқланган. Марҳум юрак томирлари, юрак ҳуружидан кейинги кардиосклероз ва иккинчи даражали қандли диабет хастлигидан ҳам азият чеккан", дейилади вазирлик маълумотида.
Шунингдек, яна 9 нафар одам коронавирус юқтириб олгани аниқланган. Жами республикада бу хасталикка чалинганлар сони 130 кишига  етган. Уларнинг тўрт нафари  оғир аҳволда, Бир киши  сунъий нафас олдириш жиҳозига  уланган.
Бу хасталикка чалинганларнинг аксарияти Жалолобод вилояти яшовчилари. Уларнинг ўндан ортиғи ёш болалар экани айтилади.
Коронавирус хасталигидан беш одам тузалиб, уйларига юборилган.
Давлат раҳбари Сўўрўнбай Жээнбеков, 31 март куни Бишкекда бўлиб ўтган Хавфсизлик кенгаши йиғинида коронавируснинг олдини олиш ишларида Соғлиқни сақлаш вазирлиги фаолиятини танқид қилган.
Унинг сўзларига сўра, республикада коронавирусга чалинганларнинг сони ортаётгани, улар билан алоқа қилганларни ўз вақтида аниқламагани  натижасидир.
"Январь ойида "барча лабораториялар тайёр" деб айтаётган эдингиз. Аслида бундай эмаслиги аён бўлди. Тестдан ўтказиш бўйича реагентлар етарли эмас экан. Вазирлик вақтида керакли чораларни кўриши керак эди. Уни бажармагансизлар", дея вазирга танбеҳ берган президент.
Шунингдек, давлат раҳбари коронавируснинг олдини олиш ишларини яхши олиб бора олмагани учун бош вазир муовини Олтиной Ўмурбековани ҳам танқид қилган ва Бош вазирга чора кўриш ҳақида тавсия киритган.
1 апрель куни  Соғлиқни сақлаш вазири Кўсмўсбек Чўлпўнбаев ва Бош вазир мувини Олтиной Ўмурбекова лавозимидан озод этилган.
Уларнинг ўрнига  парламент  депутати Аида Исмаилова бош вазир муовини, Сабиржан Абдикаримов эса Соғлиқни сақлаш вазири этиб тайинланган.
Коронавирус, дунё: Одамлар нега касалхона буюмларини ўмармоқда?
Коронавирусдан ўлаётганларни коронавирус ўлдирмоқдами?
Ниқоб тақиш бўйича тавсия қайта кўриб чиқилади: улар ўйланганидан ҳам фойдали бўлиши мумкин - коронавирус
</doc>
<doc docid='bbc_uzbekistan-51672023' lang='uzb' type='mono' source_url='https://www.bbc.co.uk/uzbek/uzbekistan-51672023' term='COVID'>
Коронавирус кучаймоқда: Вакцина қачон тайёр бўлади? - O'zbekiston, Xitoy, koronavirus
Коронавирус кучаймоқда: Вакцина қачон тайёр бўлади? - Ҳалокатли коронавирус дунё бўйлаб хуруж қиларкан, ҳамманинг диққат-эътибори ҳозир айни шу саволга қаратилган.
Коронавирус кучаймоқда: Вакцина қачон тайёр бўлади? - Ҳалокатли коронавирус дунё бўйлаб хуруж қиларкан, ҳамманинг диққат-эътибори ҳозир айни шу саволга қаратилган.
Коронавирус масжидда юқиши мумкинми, жамоат намозлари хавфлими?:
Охири Youtube пост  муаллиф BBC Uzbek
Бу савол сизни ҳам қизиқтираётган бўлиши тайин.
Шундай экан, коронавирусга қарши вакцина қачон тайёр бўлади?
Охири Youtube пост 2 муаллиф BBC Uzbek
Ҳалокатли янги коронавирус ўтган йил охирида илк бор Хитойда аниқланган.
Ўтган икки ой ичида олимлар бир қанча вакцина яратишга муваффақ бўлишган.
Уларни аллақачон ҳайвонларда синаб кўришни ҳам бошлашган.
Агар, улардан бирортаси иш берса, қанчалик тез имконли бўлади?
Энг эртаси билан келаси йил ўрталарида, дейишмоқда олимлар...
Биринчидан, янги вакциналар ҳали-ҳануз ҳайвонларда синаб кўрилмоқда.
Инсонларга эса, тажриба мақсадида фақат шу йил охирига бориб қўллаб кўрилиши мумкин.
Ҳатто, ўша пайтга бориб, янги вакцина иш берган тақдирда ҳам, у бирданига имконли бўлмайди.
Чунки янги вакцинани оммавий тарзда ишлаб чиқариш осон иш эмас.
Биринчидан, буларнинг барчаси мисли кўрилмаган вақт оралиғида қилинмоқда.
Иккинчидан, ишлар янгича ёндашув ёрдамида амалга оширилмоқда.
Шу боис, ҳамма нарсанинг силлиқ кечишига кафолат йўқ.
Чунки инсонлар орасида тўрт хил коронавирус айланиб юрибди.
Бу вируслар одамларда одатий гриппни чақиради ва бизда уларга қарши вакцина ҳалича йўқ.
Янги вакцина каттаю кичикка бирдек ёрдам беради.
Фақат кексаларда таъсири бироз кучсизроқ бўлиши мумкин.
Лекин, шунда ҳам, бу вакцинага боғлиқ эмас.
Одам қанча кексайса, унинг иммунитети ҳам шунча заифлашади, вакцина тўлиғича таъсир қилмайди.
Бунга гриппга қарши йиллик вакциналарнинг ўзи бир мисол бўла олади.
Барча дори-дармонлар, ҳатто, оддий парацетамолнинг ҳам салбий таъсирлари бор.
Шу боис ҳам, тиббий синовларсиз янги вакцинанинг бу каби оқибатларини аниқлаш имконсиз бир иш.
Вакциналар инфекцияларга қарши курашади, тўғрими?...
Шундай экан, жорий пайтда ҳар қандай вирусга қарши курашнинг муқобил йўли тозалик - шахсий гигиенага риоя қилишдир.
Агар, коронавирусга чалинган бўлсангиз, шуни билингки, у кўпчиликда анчайин енгил ўтади.
Тиббий синовлар жараёнида антивирал таъсирга эга дори-дармонлар ҳам синаб кўрилмоқда.
Аммо улардан қай бир коронавирусга қарши иш бериши ҳақида аниқ бир гап айтиш қийин.
Коронавирус, Ўзбекистон: Жанубий Корея билан ҳаво қатновини тўхтатиш масаласи муҳокама қилинмоқда - O'zbekiston
Коронавирус аломатлари оддий гриппдан қандай фарқланади? Видео Хитой, Ўзбекистон O`zbekiston
Коронавирус: Саудия Макка шаҳрини ёпди, вирус Хитойдан ташқарида тезроқ тарқамоқда - Dunyo, O'zbekiston
Коронавирус - Ислом ва тиббиёт тўқнашмоқдами? Дунё, Хитой, мусулмонлар, Эрон, O`zbekiston
Коронавирус билан боғлиқ сўнгги янгиликлар:
Жаҳон Соғлиқни сақлаш ташкилотининг айтишича, коронавирус эпидемияси "ҳал қилувчи паллага кирган" ва пандемия эҳтимолини пайдо қилган.
Сўнгги маълумотларга кўра, дунё бўйлаб коронавирусни юқтирганлар сони 80 минг кишидан ортиб кетган.
Улардан 2800 га яқини оламдан кўз юмган. Қурбонлардан аксарияти Хитойнинг коронавирус ўчоғи бўлган Ҳубей вилоятига тўғри келади.
Ҳиссадорлар ва сармоячилар аллақачон хавотирда.
Улар коронавирус жаҳон иқтисодига зарба бериши мумкинлигидан қўрқувда.
Бу каби кайфият дунёнинг йирик ҳиссалар бозоридаги олди-сотдиларга ҳам жиддий таъсир қилган.
Ҳиссалар қиймати, олтинчи кундирки, пастга шўнғишда давом этган.
Коронавирус ўчоғи бўлган Хитойда кеча, пайшанба куни яна 29 киши вафот этган.
Яна 433 та одамда бу ҳалокатли вирус аниқланган.
Вирусни юқтирганлар сони бўйича Жанубий Корея Хитойдан кейин иккинчи давлат бўлиб турибди.
Бу ерда вирусга чалинганлар сони аллақачон 1700 дан ортиб кетган.
Яқин Шарқдаги коронавирус билан боғлиқ энг ёмон ҳолат Эронда кузатилмоқда.
У ерда Эрон Соғлиқни сақлаш вазири муовини, бир депутатдан ташқари, яна мамлакат президентининг Хотин-қизлар ва оила масалалари бўйича муовини ҳам коронавирусни юқтиргани маълум бўлган.
Бу каби ҳолат дунёнинг бошқа бирор бир давлатида кузатилмагани билан ҳам кўпчиликнинг диққатини ўзига тортган.
Расмий маълумотларга таянилса, Эронда шу пайтгача 245 киши вирусга чалинган.
Шундан 26 нафари ҳаётдан кўз юмган.
Таъкидлаш жоиз, Эрон, ҳатто расмий рақамларда ҳам, жаҳондаги ўлим нисбати энг юқори давлат бўлиб турибди.
Маҳаллий кузатувчилар эса, Эрондаги вазият масъуллар айтганидан кўра жиддий эканини тахмин этишади.
Худди шу манзарада Беларусь Россиядан кейин коронавирус қайд этилган иккинчи собиқ Шўро давлатига айланган.
Хабарларга кўра, вирус айнан Эрондан қайтган талабада аниқланган.
Шу соатларда коронавирусдан илк британиялик вафот этгани ҳам хабар берилмоқда.
Маълум бўлишича, у Японияда ҳаётдан кўз юмган.
Ҳали бирорта ҳам коронавирус ҳолати аниқланмаган эса-да, Саудия Арабистони кескин чораларга қўл урган.
Кеча, пайшанба куни расман "Умра виза"си беришни вақтинчалик тўхтатиб қўйган.
Коронавирус тарқалган давлатлардан сайёҳларнинг келишига ҳам чеклов киритган.
Буларнинг барчаси мусулмонлар учун муқаддас Ҳаж зиёратига икки ойча қолган бир пайтга тўғри келган.
Мавжуд вазиятнинг Ҳаж зиёратига қанчалик таъсир қилиш-қилмаслиги ҳалича маълум эмас.
Агар, расмий маълумотларга ишонилса, шу пайтгача бирор бир Марказий Осиё давлатида ҳам коронавирус ҳалича аниқланмаган.
"Ўзбекистон Ҳаво йўллари" ширкатининг расман хабар беришича эса, 25 та давлат -шуларнинг ичида Ўзбекистондан ҳам келган турист ва зиёратчиларининг Саудия Арабистонига кириб келиши вақтинчалик маън этилгани сабабли 27 февралдан бошлаб Тошкентдан Жидда ва Мадинага бўлган барча қатновлари вақтинчалик тўхтатиб қўйган.
Бундай қарор қабул қилинганлиги эса, Саудия ҳукумати томонидан COVID -19 коронавируси тарқалишининг хавфини олдини олиш зарурлиги билан тушунтирилмоқда, деб айтган ширкат.
Шу билан бирга, авиакомпания қисқа вақтнинг ичида фақатгина Ўзбекистон фуқароларини Саудия Арабистонидан қайтиб келишлари учун бир неча қатновлар амалга оширилиши ҳақида хабар берган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52186541' lang='uzb' type='mono' source_url='https://www.bbc.co.uk/uzbek/world-52186541' term='COVID'>
Коронавирус одамзот руҳиятини ўзгартираяптими? Koronavirus
Хасталик таҳдиди ҳеч қачон бунчалар кўп бизнинг ўй-хаёлимизни банд қилган эмас. Ҳафталарки, ҳар бир рўзноманинг бош саҳифаси фақат коронавирус пандемияси ҳақидаги мақолалар билан тўлган; радио ва телевидение ўлим ҳоллари кўпайгани ҳақидаги сўнгги янгиликларни тарқатмоқда; социал медиа платформалари ҳам қўрқинчли статистик маълумотлар, амалий маслаҳатлар ёки юморларга тўла.
Хасталик таҳдиди ҳеч қачон бунчалар кўп бизнинг ўй-хаёлимизни банд қилган эмас. Ҳафталарки, ҳар бир рўзноманинг бош саҳифаси фақат коронавирус пандемияси ҳақидаги мақолалар билан тўлган; радио ва телевидение ўлим ҳоллари кўпайгани ҳақидаги сўнгги янгиликларни тарқатмоқда; социал медиа платформалари ҳам қўрқинчли статистик маълумотлар, амалий маслаҳатлар ёки юморларга тўла.
Бошқалар бундан аввал ёзганидек, бу сингари "мунтазам ахборот бомбардимони" бизнинг руҳий саломатлигимизга дарҳол таъсир қилади, хавотирларимизни янада кучайтиради. Аммо доимий таҳдид ҳисси бизнинг психологиямизга янада маккорроқ таъсир ўтказади. Касалликни юқтириш таҳдиди бизни одамови қилиб қўяди. Бизнинг ахлоқий ҳукмларимиз шафқатсизроқ, иммиграция ёки жинсий эркинлик ва тенгликка нисбатан ижтимоий муносабатимиз  консервативроқ тус олади. Касалликни ҳар куни ёдимизга солаётганлари ҳатто сиёсий қарашларимиз ўзгаришига ҳам олиб келиши мумкин.
Коронавирус сабаб ксенофобия ва ирқчилик ҳолатлари кўпайгани ҳақидаги хабарлар юқоридаги фикрнинг илк аломатлари бўлиши мумкин, аммо илмий тадқиқотларнинг башоратлари тўғри чиқса, бундан кейин янада чуқурроқ социал ва руҳий ўзгаришларни кутиш мумкин.
Инсон психологиясининг аксарида бўлгани сингари касалликка нисбатан реакция ҳам ўтмиш контекстида қаралиши керак. Замонавий медицина юзага келишидан олдин инсоният учун энг йирик хатар инфекцияли хасталиклар эди. Инсон иммунитет тизимининг касаллик келтириб чиқарадиган "босқинчиларни овлаш ва ўлдириш"дек ҳайратланарли механизми бор.
Афсуски, бу реакциялар бизгача мудроқ ҳолда етиб келган, бемор аждодларимиз ов қилиш, тўпланиш ва бола боқиб катта қилишдек амалларга қодир бўлмаган бўлардилар.
Хаста бўлиш психологик жиҳатдан ҳам қимматга тушади. Иситма пайти тана ҳароратининг кўтарилиши соғлом иммун тизимининг ҳаётий аҳамиятга эга реакцияси - аммо бунинг оқибатида тана энергиясининг 13 фоизи шунга сарфланиб кетади. Овқат тақчиллиги пайти бунинг уддасидан чиқиш жиддий вазифага айланади.
"Касал бўлиш ва бу ажойиб иммун тизимининг ишлашига қўйиб бериш қимматга тушади", дейди Ванкувердаги Британия Колумбияси Университетидан Марк Шэллер. "Бу худди тиббий суғуртага ўхшайди - суғуртанинг борлиги яхши, аммо ишлатишга тўғри келганида анчаси сўрилиб кетади".
Инфекция эҳтимолини бошиданоқ камайтирадиган ҳар неки бор тирик қолиш устунлигини тақдим этиши керак. Шунинг учун ҳам одамзот ғайришуурий психологик реакция ишлаб чиққан - уларни Шэллер "хулқ-атвор иммун тизими» деб таърифлайди  - бу тизим биз потенциал патогенларга рўпара келганимизда вайронакор куч билан контактни камайтирадиган биринчи мудофаа қалқони вазифасини ўтайди.
Жирканиш реакцияси хулқ-атвор иммун тизими ўзининг мавжудлигини намоён этадиган энг равшан унсурдир. Биз сассиқ ҳид ёки овқатга дуч келганимизда "бу тоза эмас" дея ўзимизни олиб қочишимиз инстинктив равишда инфекция юқтиришдан ўзимизни асраш йўлида қилган ҳаракатимиз бўлади. "Айниган ниманидир еб қўйдим" деган оддий хаёлнинг ўзи ҳам бизни қайт қилишга мажбурлайди, инфекция бориб тушмасидан олдин истеъмол қилган овқатимизни ташқарига чиқариб ташлашимизга сабаб бўлади. Тадқиқотларга кўра, биз жирканишни юзага келтирадиган материални қаттиқ эслаб қоламиз, бу кейинчалик бизни хатарга қўядиган вазиятларни ёдда сақлаш( ўзини олиб қочиш)га даъват қилади.
Инсон ижтимоий жонзот ҳисобланар экан, у катта-катта гуруҳлар ташкил қилиб яшаб ўрганган, хулқ-атвор иммун тизими ҳам касаллик тарқалишини камайтириш мақсадида одамлар билан мулоқотимиз йўлини ҳам ўзгартирган. Бу эса яна инстинктив кўринишда бизни ижтимоий масофани сақлашга ундайди.
Бундай реакциялар анча қўпол бўлиши мумкин. Ҳолбуки бизнинг аждодларимиз муйаян касалликнинг аниқ сабаби ёхуд унинг қандай юқиши борасида тасаввурга эга бўлмаганлар. "Хулқ-атвор иммун тизими "кейин афсуслангандан кўра ҳозир бехатар бўлган маъқул" деган мантиқ бўйича иш кўради", дейди Даниядаги Орхус Университетидан Лене Ароэ.  Бунинг маъноси шуки, акс реакция кўпинча ноўрин бўлиши, номутаносиб ахборот туфайли юзага келиши мумкин. Бу эса жорий таҳдидга умуман алоқаси бўлмаган масалаларга ўз таъсирини кўрсатади, бизнинг ахлоқий қарор қабул қилишимиз ёки сиёсий нуқтаи назарларимизни ўзгартиради.
Ёки мослашасан ёки тарк этасан
Келинг, маданий меъёрларимизга ҳамда бу меъёрларни бузган инсонларга нисбатан бизнинг умумий мавқеъимизга назар ташлаймиз.
Турли экспериментларнинг натижалари шуни кўрсатдики, агар биз касаллик таҳдиди билан рўпара келиб қолсак, оғувчан мослашувчан ва тартиб-қоидаларга ҳурмат билан ёндашадиган бўлиб қоламиз. Шэллер эксперимент иштирокчиларидан касалликка учраган пайтидаги ҳолатни тасвирлаб беришни сўради ва турли тестлар билан уларнинг мослашувчанлигини текшириш билан инфекция таҳдидини қандай ҳис қилишларини ўрганмоқчи бўлди. Тестлардан бирида талабалардан университетнинг баҳолаш тизимини ўзгартириш сўралган. Бир шиша идишга "қўшиламан", иккинчисига эса "қўшилмайман" деган ёзув ёзилди ва талабалардан қўшилиш-қўшилмаслигидан келиб чиқиб идишлардан бирига танга ташлаш сўралди. Хасталикка нисбатан юқори сезувчанлик иштирокчиларни "поданинг орқасидан юришга" етаклади ва қайси идишда танга кўплигига қараб ўзининг тангасини ташлашга ундади. Иштирокчилар ўзининг нуқтаи назарини билдириб оқил фикр билдиришдан кўра машҳурлик изидан боришни афзал кўрдилар.
Қатнашчилардан қандай инсонларни ёқтиришлари ҳақида сўралганида, касалликлардан хавотирланиб юрадиган одамлар ҳам "ижодий" ёки "артистик" инсонлардан кўра "одатий" ёки "анъанадор" индивидуалларни устун қўйишларини билдиришди. Маълум бўлишича, юқиш хавфи юзага келганида эркин фикр юритишнинг ҳар қандай шакли - кашфиёт бўладими ёки инновация -  қадрсизга айланар экан. Анкета сўровларида ҳам кўпроқ иштирокчилар "ижтимоий тартиббузарлик зарарли, қасддан қилинмаган оқбатларга олиб келиши мумкин" деган баёнотни маъқуллашлари аёнлашган.
Бу экспериментлар бугун биз юзма-юз келиб турган воқеъликнинг телевизион ва онлайн ёртилишидан анча узоқ бўлиб кўриниши мумкин. Аммо Гонконг Университети тадқиқотчилари "Вирус тарқалиши" бадиий фильмидан олинган, бизнинг ҳозирги кунларимизга ўхшаб кетадиган кадрлардан фойдаланиб, инсонлар хулқ-атвори бўйича эксперимент ўтказиб, ғалати реакциянинг гувоҳи бўлганлар. Пандемия ҳақидаги кучли таассуротли тасвирлар эксперимент иштирокчиларини мослашувчан исёнкорликдан кўра кўпроқ итоатгўйликни қадрлайдиган қилиб қўйди.
Нега хулқ-атвор иммун тизими бизнинг онгимизни бу шаклда ўзгартиради? Доктор Шэллер буни шундай изоҳлайди: боиси бизнинг кўплаб ёзилмаган қоидаларимиз - овқатни қандай пишириш керагу, қандай пишириб бўлмайди, ижтимоий мулоқотларнинг қайси шакли мақбулу, қай бири номақбул, инсон нажасини қандай утилизация қилса бўлади ёки бўлмайди, деган саволларга ёндашувлар инфекция рискини камайтиришга ёрдам берган.
"Инсоният тарихининг аксар қисмида кўплаб нормалар ва удумлар хасталикларни одамларга яқинлаштирмасдан узоқ масофада ушлаб туриш вазифасини ўтаган. Ўша тартиб-қоидаларга бўйсунишга рози бўлган инсонлар жамоат соғлиқни сақлаш тизимига хизмат қилганлар. Бу тартиб-қоидаларни менсимаган одамлар нафақат ўзларини, балки атрофдагиларни ҳам хатарга қўйганлар", дейди доктор Шэллер. Натижада юқумли хасталиклар таҳдиди рўпарасида урф-одат ва анъаналарга бўйсуниш фойдали ҳисобланган.
Мана шу мантиқ одамлар нега юқумли касаллик тарқалган вақтда янада ҳушёрроқ бўлиб қолишлари сабабини изоҳлаб беради. Тадқиқотлар шуни кўрсатадики, биз хасталикни юқтириб олишдан қўрққан вақтимизда қоидани бузганларга ёки расмийларнинг топшириқ-буйруқларини назар-писанд қилмайдиган шахсларга нисбатан кескинроқ ҳукм чиқарадиган бўлиб қоламиз.
Айрим жузъий ҳолатлар, албатта, касаллик тарқалиб кетишига олиб келмаслиги мумкин. Аммо биз ўша одамлар ҳақида "тартибга риоя қилмаслик билан улар касалликни биздан узоқда ушлаб турган бошқа янада муҳимроқ қоидаларни бузадиган одамлар" деган хулосага келамиз.
Хасталик ҳақидаги нозик эслатма ҳам бизнинг ўзимизни тутишимиз ва муносабатимизни ўзгартириши мумкин. Бир экспериментда иштирокчилардан оддийгина қўлни дезинфекциялайдиган восита олдида навбатда туриш сўралди, холос. Шу илтимоснинг ўзи ҳам анъаналар ва тартиб-қоидаларга нисбатан ҳурмат кўрсатиш кучайганини намойиш этди.
Ўша экспериментда иштирокчиларга қўлни ювиш зарурлиги эслатиб турилди. Ушбу эслатманинг ўзи ҳам қатнашчиларда ноодатий жинсий ҳатти-ҳаракатларга нисбатан тоқатсиз муносабатни келтириб чиқаргани аниқланди. Мисол учун, болалигидаги пахмоқ айиқчасини қўлида ушлаганича мастурбация билан шуғулланган аёл ёки бувисининг тўшагида жинсий алоқа қилган йигит-қизнинг ҳаракатини кечириб бўлмайди, деб ҳисоблайдиганларнинг сони эслатмадан олдингига нисбатан кўпайгани кузатилди.
Касаллик юқтириш хавфи бизнинг ижтимоий гуруҳларимиз ичида одамларга нисбатан кескинроқ ҳукм чиқарадиган қилиб қўйишидан ташқари бегона инсонларга нисбатан ҳам ишонмайдиган қилиб қўяди. Бу, айниқса, ўзи учун жуфт қидириб танишиш истагида юрганлар учун ёмон хабар. Канададаги Макгил Университетидан Натсуми Савада ўтказган тадқиқотидан шундай хулосага келди: агар биз инфекция юқтиришдан чўчиб қолган бўлсак, бошқа биров ҳақидаги илк таассуротимиз, бу онлайн танишув бўладими ёки юзма-юз учрашув, қатъи назар, салбий бўлади.  Айниқса, ташқи кўриниши у қадар чиройли бўлмаган инсонларга нисбатан тобора кўпроқ салбий хулоса чиқарилади, бунинг сабабларидан бири ғайришуурий тарзда "бу одамнинг саломатлигида муаммоси бўлса керак" деган фикр пайдо бўлишидадир балки.
Бизнинг ўткирлашган ишончсиз ва шубҳали реакциямиз ўзга маданият вакиллари бўлган инсонларга нисбатан муносабатимизга ҳам таъсир қилади. Доктор Шэллер хулосаларига кўра, бунинг сабаби номақбуллик хавотиридан бўлиши мумкин: чунки ўтмишда бизнинг ижтимоий гуруҳимиз аъзоси бўлмаган шахс бизни инфекциядан муҳофаза қилиб келган махсус удумларга риоя қилмаган ва биз бу одамлар ўзи истамаган ҳолда(ёки атайин) касаллик тарқатиши мумкин, дея хавотирланамиз. Аммо бугунга келиб, бундай муносабат нотўғри тушунчага асосланган мулоҳаза ва ксенофобияга сабаб бўлаётгани кузатилмоқда.
Ўз навбатида доктор Аароэ касал юқтиришдан қўрқиш одамларнинг иммиграцияга бўлган муносабатига таъсир кўрсатаётганини аниқлаган. Аароэ хоним фикрича, бу хулқ-атвор иммун тизимининг бир қисми бўлиб, у "кейинчалик афсуслангандан кўра ҳозир бехавотир бўлиш чорасини кўрган афзал" деган ёндашувдир. Бу "таҳдид фикри билан тўлган онгнинг ҳозирги замонда мультикултурализм ва этник турфа хиллик билан рўпара келганда" қабул қилган номутаносиб сигналларининг "нотўғри талқин қилинишидир", дейди олима.
Хулқ-атвор иммун тизимининг таъсири ҳаммада ҳам ҳам бир хил кузатилмайди. "Айрим инсонларнинг хулқ-атвор иммун тизими жуда нозик бўлади ва шунинг учун ҳам улар потенциал инфекция таҳдидига ҳаддан зиёд реакция кўрсатадилар", дейди Аароэ. Тадқиқотларга кўра, ана шу нозиктаъб инсонлар социал меъёрларга янада қаттиқроқ риоя қиладилар, оддий одамларга нисбатан бегоналарга янада кўпроқ шубҳа билан қарайдиган бўлишади. Кучайган касаллик таҳдиди уларнинг мавқеъини янада қаттиқлаштиради.
Ҳозирча коронавирус бизнинг онгимизга қай йўлда таъсир кўрсатиши борасида тадқиқотларга асосланган маълумот йўқ. Аммо хулқ атвор иммун тизими назариясидан келиб чиқиб бундай таъсир аниқ бўлади, деб айтишга асос бор. Торонто Университетидан Йоэл Инбар фикрича, ижтимоий муносабатлардаги улкан сакрашдан кўра аҳолининг аксар қисми онгида мўътадил ўзгариш юз беради.
Олим 2014 йили жаҳон оммавий ахборот воситаларида кенг ёритилган Эбола хасталиги тарқалиши пайтидаги социал ўзгаришларни ўрганган.
Олим ўрганишларига кўра, бу пайтда фикрлари ўрганилган 200 минг кишининг гей ва лесбиянларга нисбатан бўлган яширин муносабати бироз ўзгаргандек таассурот уйғотган.
"Бу табиий эксперимент бўлди. Одамлар касаллик таҳдиди ҳақида жуда кўп ахборот олиб турган бир пайтда уларнинг муносабати кам ўзгарди", дейди тадқиқотчи.
Америка Қўшма штатларидаги президентлик сайлови яқинлашиб келар экан, кун тартибига қўйилаётган табиий саволлардан бири касаллик таҳдиди ва гейликка муносабат одамларнинг номзодларга нисбатан танловига таъсир қиладими ёки йўқми деган савол.
Доктор Шэллер фикрича, уларнинг таъсири кам бўлади. "Кўзга яққол ташланадиган таъсир хулқ атвор иммун тизимига бевосита боғлиқ бўлмаслиги, балки ҳукумат расмийларининг вазиятни ўнглаш борасида қанчалар яхши фаолият юритишларига боғлиқ бўлиши мумкин", дейди олим.
Психологик ўзгаришлар мамлакат миқёсидаги сайлов натижаларига таъсир қилмаган тақдирда ҳам бу ўзгаришларнинг таъсири сиз билан бизнинг коронавирусга нисбатан шахсий реакциямизга нисбатан бўлиши муқаррар.
Биз конформист нуқтаи назарни ифода этамизми ёки бошқа бировнинг ҳатти-ҳаракатини қоралаймизми, сиёсий кучларнинг қадриятини англашга ҳаракат қиламизми, ҳар қандай ҳолатда ҳам биз фикрларимиз рационал мушоҳада натижасими ёки микроблар ҳақидаги назариялар кашф этилишидан минглаб йил олдин шаклланган аждодларимиз реакциясими, деган саволни ўзимизга ўзимиз беришимиз мумкин.
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
Ўзбекистон коронавирусни нима билан даволаётгани маълум бўлди
Коронавирусдан ўлаётганларни коронавирус ўлдирмоқдами?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_52273475' lang='uzb' type='mono' source_url='https://www.bbc.co.uk/uzbek/52273475' term='COVID'>
Ўзбекистон коронавирус беморларини даволашнинг янги усулини бошлади - халқаро тажрибада у иш бердими? O'zbekiston

Ўзбекистон Соғлиқни сақлаш вазирлиги хабар қилишича, тез кунларда мутлақо янгича усул — коронавирусдан соғайган инсонларнинг қон зардобини оғир беморларга қуйиш бошланади.
Амалиётнинг илмий асоси шундайки, COVID-19 инфекциясига чалинган беморлар қон зардобида вирусга қарши иммун таначалар пайдо бўлиб, улар вируснинг ўлимига олиб келади дейилади хабарда.
Бугун Исроилдан олинган хабарга кўра, соғлиғи аввалдан ёмон бўлган ва коронавирус юқтириб оғир аҳволда ётган 29 яшар беморга коронавирусдан соғайган донор плазмасининг бир нечта дозаси қуйилиши ортидан унинг аҳволи барқарорлашган.
Дарҳақиқат, COVID-19дан тузалган одамларнинг қони бугун дунёда энг талабгир товар бўляпти. Чунки унинг таркибида SARS-CoV-2га қарши муваффақиятли курашган иммун ҳужайралардан ташкил топган антитаналар мавжуд.
Аввалдан ишлатиб келинган Ремдисивир ва Хлорохин каби дориларни бу янги вирусга қарши қўллашга уринилаётган бир вақтда, кўпгина олимлар энг тез натижа берадиган муолажа қондаги ана шу таначаларни ишга солиш эканини айтишмоқда.
Бу муолажа доирасида соғайган бемор қонидаги плазма, яъни қоннинг шаффоф, сарғиш, оқсилга бой қисми олинади. Зардоб - ана шу қон плазмаси таркибидаги оқсил олиб ташланган суюқлик. Қон зардоби кўплаб тиббий ва био-кимёвий текширишларда ишлатилади, масалан, қон гуруҳингиз ҳам зардоб билан аниқланади.
Олинган зардоб сўнгра оғир беморга киритилади. Беморга ёки уни юқтириш хавфи остида бўлган одамга плазманинг киритилиши уларнинг иммун тизимини мустаҳкамлаши ва эҳтимолки вирусдан ҳимоя қилиши мумкин.
Плазмани олишдан аввал донорларда COVID-19 асоратлари буткул йўқолиши учун камида икки ҳафта кутилиши ва сўнгра улар вирусга негатив эканини аниқлаш учун анализ олиниши керак бўлади.
Олимлар, масалан Гладстоун Вирусология ва иммунология институти вирусологи Уорнер Гринга кўра, бу тажриба 1918 йилги Испан гриппига бориб тақалади ва яқин ўтмишда САРС, МЕРС, ЭБОЛА каби юқумли касалликларни даволашда ҳам турлича самара билан ишлатилган.
Аммо, у - касалликка даво эмас, вакцина ишлаб чиқарилгунча ё иммунитет хосил бўлгунча, унинг ёрдамида вақтдан ютасиз, холос, дейди бу олим.
BBC News O'zbek видеолавҳасини бу ерда томоша қилсангиз бўлади
Британиянинг Гардиан газетаси ёзишича, Хитойда бу синов самарасини исботлаш учун бир-биридан мустақил ҳолда иккита клиникада бу каби синовлар ўтказилди ва фойдали натижага эришилди. У ерда коронавирусдан соғайган одамлар қони плазмасидаги антитаналар оғир аҳволда ётган беморлар қонига қуйилган. Биринчисида - Уханда 10та беморда у синалган ва уларнинг организмидаги вирус даражаси пасая бошлагани кузатилган. Уч кун давомида улардаги йўтал, нафас олишдаги қийинчилик, кўкрак оғриғи ва юқори ҳарорат каби аломатлар сусайган. Иккинчи синов Шенчжен шаҳри касалхонасида бешта беморда ўтказилганда у ерда ҳам натижа ижобий бўлган ва учта бемор сунъий нафас олиш аппаратидан мустақил ҳолда нафас ола бошлаган.
Глазго университетидан Профессор Девид Таппиннинг айтишича, Хитойда ўтказилган синовлар муҳим, чунки уларда плазманинг ўта оғир касалларга берилиши хавфсиз бўлган кўринади. Бошқа нашрларга кўра, бу синовлар албатта инсониятни умидбахш қилади, аммо синалган беморлар сони кам бўлгани учун у мутлақ исботланди деб бўлмайди.
Хитойда 27 мартда ўтказилган иккинчи синовнинг эртасигаёқ АҚШнинг Хюстон ва Ню-Йорк шаҳарларидаги касалхоналар COVID-19 беморларига соғайган қон зардобларини бера бошлаганлар.
3 апрелда АқШнинг Озиқ-овқат ва дори маъмурияти бу борадаги миллий дастурни бошлаб юборди. Майо клиникаси ва Америка Қизил хоч ташкилоти орқали шифокорлар ва донорлар қон плазмасини олиш ё беришлари мумкин. АҚШдаги қатор университетлар ҳам уни синаб кўряпти, Британияда ҳам уни бошлашлари кутилади - Британия миллий Қон хизмати антитаналарга бой плазмани топиш илинжида беморлар қонини текширишни бошлади.
Аммо фармацевт мутахассисларга кўра, унинг мутлақ самараси ҳақида ҳали гапиришга эрта. Масалан, бир донордан олинган зардоб нечта одамга фойдали бўлиши ҳали аниқланмаган, эҳтимол у саноқли одамга етар.
Ундан ташқари, инсон иммун тизими соғайганидан икки ҳафталар кейингина энг яхши антитаналарни ҳосил қила бошлайди. Кундан кунга авжига чиқаётган пандемия муҳитида эса бир ой кутиш ҳам асрга тенгдек.
"Зардобдан бошқа касаллик юқмайдими? Беморларга зардоб қуйилганда турли асоратлар юзага келмайдими? "каби саволлар туғилиши ҳам табиий.
Ўзбекистон Соғлиқни сақлаш вазирлиги баёнотида айтилишича, коронавирус инфекциясидан тузалган инсонлардан зардоб олишдан олдин, улар бир нечта инфекцияларга текширилади ва тиббий кўрикдан ўтказилади. Қўшимча инфекцияси ва касаллиги бўлмаган инсонлар зардобининг кичик бир қисми олинади, холос. Сўнгра йиғиб олинган зардоб яна қўшимча ишлов берилгандан сўнг, беморлар розилиги ва шифокор кўрсатмалари ҳамда махсус тартибларга қатъий риоя қилинган холда қўлланилади.
Ўзбекистон, коронавирус: Ҳамманинг томорқада экин экиши озиқ-овқат хавфсизлигини таъминлай оладими?
Коронавирус: Элликдан ошган эркакларга вирус кўпроқ хавф соладими?
Covid-19 беморларининг сунъий нафас аппаратлари ўзи нима ва қандай ишлайди? Дунё ва коронавирус
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52292599' lang='uzb' type='mono' source_url='https://www.bbc.co.uk/uzbek/world-52292599' term='COVID'>
Илк коронавирусни топган аёл Koronavirus
Илк одам коронавирусини топган аёл 16 ёшида мактабни ташлаб кетган Шотланд автобус ҳайдовчисининг қизи бўлган.
Илк одам коронавирусини топган аёл 16 ёшида мактабни ташлаб кетган Шотланд автобус ҳайдовчисининг қизи бўлган.
Жун Алмейда вирус суратини илк бор кўрсатиб берган кашфиётчи бўлган, унинг фандаги бу янгилиги аҳамиятига жорий пандемия туфайли кўпчилик эътибор қаратмоқда.
Covid-19 янги вирус. Аммо шу турдаги коронавирусни илк бор Жун Алмейда 1964 йили Лондондаги Муқаддас Томас шифохонаси лабораториясида аниқлаган эди.
Бу коронавирус охиргиси эмас, ҳали янгилари чиқадими?
Коронавирус юққанини қандай биласиз?
Коронавирус белгилари оддий гриппдан қандай фарқ қилади?
Вирусолог 1930 йили Глазго шаҳрида туғилиб ўсган, унинг қизлик фамилияси Ҳарт эди.
Жун Ҳарт мактабни 16 ёшида ташлашга мажбур бўлади, бироқ Глазго Қироллик шифохонасининг гистопатология лабораториясига техник бўлиб ишга жойлашади.
Орадан бир неча йил ўтиб Жун Лондонга ишга ўтади ва 1954 йили венесуэлалик рассом Энрике Алмейдага турмушга чиқади.
Ёш оила қизчаси билан Канаданинг Торонто шаҳрига кўчиб ўтади. Ёзувчи Жорж Винтернинг ёзишича, Доктор Алмейда Онтарио Саратон Институтида электрон микроскоп билан ишлашни яхши ўзлаштиради ва маҳоратли мутахассисга айланади.
Доктор Жун Алмейда вирусни кўриш осонлашиши учун вирусга аксилтана юбориш методи асосчиси бўлган.
Жорж Винтернинг Drivetime on BBC Radio Scotland га айтишича, доктор Жун Алмейданинг тадқиқотлари Британияда эътироф этилади ва уни 1964 йили Лондондаги Муқаддас Томас Тиббий мактабига ишга таклиф этишади.  Муқаддас Томас(St Thomas's Hospital Medical School) шифохонаси яқинда Британия Бош вазири Борис Жонсон Covid-19 вирусидан азият чеккан кунлари даволанган шифохонадир.
Лондонга қайтганидан кейин доктор Жун Алмейда доктор Дэвид Тиррел билан шамоллаш аломатларини тадқиқ қилишда ҳамкорликни йўлга қўяди.
Жорж Винтер сўзларига кўра, доктор Тиррел раҳбарлигидаги тадқиқотчилар кўнгиллиларнинг бурнидан олинган суюқликларни таҳлил қилиш билан шуғулланадилар. Ушбу тадқиқотда шамоллашга боғлиқ бир неча вирус топилади, аммо бу вирусларнинг ҳаммаси ҳам айнан шамоллаш вируси эмас эди.
Вирус намуналаридан бирига B814 деб ном берилади, у 1960 йили Саррейдаги мактаб ўқувчилари бурун сувидан топилган эди.
Бу вируснинг умумий шамоллаш симптомлари кўнгиллиларга юққан, аммо одатий ҳужайра шаклида ўстиришга ҳаракат қилинганида бу вирус ўсмаган.
Кўнгиллилар органларида ўсаётганини кўрган доктор Тиррел "бу вирус электрон микроскоп остида кўринармикан" деб ўйланиб қолади.
Намуналар Жун Алмейдага юборилади. Алмейда хоним, "вирус грипп гриппига ўхшайди, аммо бу грипп вируси эмас", дея таъриф беради.
У бугунга келиб дастлабки инсон коронавируси экани маълум бўлган вирус турини таърифлаган эди.
Ёзувчи Жорж Винтернинг айтишича, аслида доктор Алмейда бундай вирус намуналарини бундан олдин - сичқонлар гепатити ва товуқларнинг инфекция тушган бронхитларини ўрганаётган вақтида кўрган.
У ўз кузатишлари ҳақида медицина журналига ёзган. Аммо журналдан "бу грипп вирус парчаларининг сифатсиз фотосуратлари" экани ҳақидаги жавобни олади.
B814 штамми ҳақидаги кашфиёт мақоласи 1965 йили Британия Медицина журналида эълон қилинади ва доктор Жун Алмейда олган илк фотосуратлар орадан икки йил ўтиб Умумий Вирусология журналида чоп этилади.
Коронавирус деган номни доктор Тиррел, доктор Алмейда ва профессор Тони Вотерсонлар танлашган. Чунки катталаштирилган фотосуратда вирус атрофи худди тож билан ўралганга ўхшаб кетади.
Кейинроқ доктор Алмейда Лондон Тиббиёт мактабида аспирантурада шуғулланади ва докторликни қўлга киритади.
У ўзининг иш фаолиятини Велкам институтида якунлайди, у ерда вируслар суратларига оид бир неча патентлар муаллифига айланади.
Бир муддат доктор Алмейда йога бўйича сабоқ беради. 1980 йилларда ВИЧ вируси тарқалганида уни яна вирусологияга чақиришади, маслаҳатчи сифатида у ВИЧ вируси фотоларини олишда кўмаклашади.
Жун Алмейда 2007 йили 77 ёшида вафот этди.
Ниҳоят ўлимидан 13 йил ўтганидан кейин уни бугун бутун дунёда тарқалган вирусни англаб етиш ишларини тезлаштирган кашшоф сифатидаги роли эътироф этилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52049292' lang='uzb' type='mono' source_url='https://www.bbc.co.uk/uzbek/world-52049292' term='COVID'>
Коронавирус: Россия вирусга чалинганлар сонини яширмоқдами?

Вирус дунё бўйлаб ташвишли суръатда ёйиларкан, Россия ҳам ушбу чақириқ билан юзма юз келмоқда. Ҳукумат томонидан олинган чоралар қаттиқ бўлса-да, коронавирус юқтирганларнинг расмий рақами шубҳали тарзда оз. Би-би-си Россиядаги мухбири Стив Розенберг Москвадаги коронавирусга мўлжалланган янги бўлимни бориб кўрди.
Расмий рақамларга таянилса коронавирусга чалинганлар сони Россияда оз. Россиянинг улкан давлатлиги инобатга олинса, Италиядаги минглаб беморлар билан солиштирганда улар бир неча юзни ташкил қилади.
Бироқ ҳукумат беморлар оқимига тайёргарлик кўрмоқда.
Уларнинг ичига Москванинг асосий тез тиббий ёрдам шифохонаси ҳам бор.
Бутун бир бўлинма Covid-19 га қарши курашиш бўлимига айлантирилган.
Бу кириш хавфсиз бўлган яшил ҳудуд.
У аслида шифохонанинг кардиология бўлими. Бироқ пандемия сабаб, у коронавирусга чалинган беморларга мослаштирилди.
Уларнинг айтишича, инсонларни муолажа қилиш учун керакли барча ускуна ва жиҳозлар бор.
Москва яқинидаги коронавирус беморларига мўлжалланган шифохонани президент Путин ҳам келиб кўрди.
У махсус ҳимоя кийими кийиб олди ва касалхонанини айланиб, барчаси яхши эканлигини айтди.
Биз турган шифохонадаги журналистларга айтилган гаплардан хулоса қилсак, Россия дунёни пандемияга тайёр эканлигига ишонтирмоқчи.
Касалхона директори Сергей Петриковга кўра, "Москва бунга тайёргарлик кўрди. Бу каби беморларни қабул қилишга тайёр бўлган кўплаб шифохоналаримиз бор. Улар жуда катта миқдорда тиббий ускуналарни сотиб олган. Бизда мавжуд сунъий нафас олдириш жиҳозлари билан бутун Италияни даволаш мумкин".
Шифохонадан олинадиган хабар шуки, ҳаммаси назорат остида.
Бироқ Россия тиббиёт тизими йиллар давомида етарли молиялаштирилмаган ва катта босим остида ишлаётган жаҳондаги энг йирик давлат.
Коронавирус Россия дохил барча мамлакат учун катта синов бўлмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52350948' lang='uzb' type='mono' source_url='https://www.bbc.co.uk/uzbek/world-52350948' term='COVID'>
Президент Мирзиёев: Карантин чораларини ақл ва илм билан юмшатиш йўлларини кўрамиз, Туркия коронавирусга чалинганлар сони бўйича Хитойдан ўзиб кетди - янгиликлар Ўзбекистон, O'zbekiston

Шавкат Мирзиёев 20 апрель куни саноатнинг тўлиқ ишлашини таъминлаш масалалари бўйича видеоселектор ўтказган. Йиғилишда Рамазон ойи давомида муҳтож оилаларни қўллаб-қувватлаш зарурлиги ҳам тилга олинган. Бу ҳақида президент матбуот хизмати хабар берган.
Президент коронавирус аниқланмаган ёки эпидемиологик вазият яхшиланган вилоят, туман ва шаҳарларда карантин чекловларини босқичма-босқич юмшатиш бўйича топшириқ берган.
Шавкат Мирзиёев аксарият вилоятлар ва туманларда корхоналарнинг ўз ишини тўхтатгани ёки тўлиқ қувват билан ишламаётгани, ўз навбатида, аҳоли ҳаётига салбий таъсир қилаётганини алоҳида тилга олган.
«Коронавирусдан кўп зарар кўрган қатор хорижий давлатлар иқтисодий ҳаёт тўхтаб қолмаслиги учун карантин чекловларини босқичма-босқич енгиллаштириб боряпти».
«Районларимиз бор - бир ой бўлди карантинга кирганимизга - лекин у районларимизда ҳеч қандай касал йўқ. Худога минг қатла шукур, дейишимиз керак. Шунинг учун ҳудудларда карантин чекловларини юмшатиш чораларини кўришимиз вақт-соати келди», таъкидлаган президент.
Бироқ президент карантиндан чиқиш «ақл ва илм» билан амалга оширилиши зарурлигини айтган.
Шунингдек, Мирзиёев қайси корхоналар фаолиятини қайта йўлга қўйиш мумкинлигини аниқлаш ҳамда у ерларда карантин талабларига амал қилинишини таъминлаш масъулиятини маҳаллий ҳокимлар гарданига юклаган.
Президент коронавирус пандемияси туфайли жорий этилган чекловлар одамларни оғир аҳволга солиб қўйганини ҳам тан олган.
«Биз одамларни ҳам боқишимиз керак. Жуда мураккаб пайтда яшаяпмиз. Ҳар бир кунимиз ғанимат. Одамларга ойликни етказиб бериш бўйича ҳамма чораларни кўришимиз керак», деган президент.
Шунингдек, у ишламаётган ва озиқ-овқатга муҳтож оилаларни аниқлаш ҳамда уларни озиқ-овқат ва дори-дармон билан таъминлаш ишлари кўламини ошириш заруриятига урғу берган.
Мирзиёев пойтахт Тошкент ва вилоят марказларида йўлга қўйилган марказлаштирилган хайрия ишларини бир ҳафта муддат ичида туманлар ва шаҳарларга қадар кенгайтиришга кўрсатма берган.
Президент ўтган вақт давомидаги чекловлар вақтида аҳолининг ёрдамга муҳтож қатламига етарлича кўмак берилмагани ва ишсиз қолган аҳолини иш билан таъминлаш лозимлигини ҳам гапириб ўтган.
«Мисол учун, Андижон вилоятида 240 минг кам таъминланган аҳоли мавжуд, лекин уларнинг фақат 49 минг нафарига ижтимоий нафақалар берилади. Қолганлари эса етарли даражада ижтимоий муҳофаза қилинмаган», деган у.
Президент халқни боқиш ва иқтисодиётни қўллаб-қувватлаш учун мамлакатда имконият ҳамда захиралар етарли эканига урғу берган.
Аммо Мирзиёев қийин аҳволда қолган одамларга моддий кўмак тарқатиш кутилмаган оқибатларга сабаб бўлиши мумкинлигини билдирган ва ялпи пул тарқатиш ишлари кенг коррупцияга сабаб бўлиши эҳтимолини тан олган.
«Албатта, рағбатлантириш учун пул тарқатиш осон йўл, лекин эртага бу нима оқибатларга олиб келиши мумкинлигини ҳали бирор иқтисодчи башорат қила олмаяпти. Бу борада коррупция иллати авж олиши эҳтимоли ҳам юқори», таъкидлаган президент.
Шавкат Мирзиёев одамларни қийин вазиятдан сақлаб қолиш масъулияти маҳаллий тадбиркорлар елкасига тушиши мумкинлигига ишора қилган.
У ижтимоий муҳофазани таъминлаш йўлида «Саховат ва кўмак» умумхалқ ҳаракатини йўлга қўйишни таклиф қилган.
«Яқин кунларда барчамиз учун муқаддас бўлган Рамазон ойи кириб келади. Бу ойда эҳтиёжманд ва муҳтож оилаларга ёрдам кўрсатиш ҳам қарз, ҳам фарздир. Шунинг учун ушбу муқаддас ойда ҳар бир тадбиркор ўзи фаолият юритаётган ҳудудда ижтимоий ҳимояга муҳтож аҳолини, аввало маҳалладошлари, қўни-қўшниларини фаол қўллаб-қувватлаши мақсадга мувофиқ,» деган давлат раҳбари.
У Рамазон ойида амалга ошириладиган эҳсон ва хайриялар манзилли бўлиши, ифторликларга сарфланадиган маблағлар ва озиқ-овқат маҳсулотлари аҳолининг кам таъминланган қатламларига йўналтирилишини маълум қилган.
«Имкониятидан келиб чиқиб, қайсидир тадбиркор бир ойда 10 та, бошқаси 20 та оиланинг рўзғорига кўмаклашиши мумкин. Шунингдек, тадбиркорлар муҳтож оилалар аъзоларини ишга жалб қилиши ҳам мақсадга мувофиқ», деган президент Мирзиёев.
Ўз нутқининг давомида президент муҳтожларга ёрдам қўлини чўзган тадбиркорларга давлат томонидан турли имтиёзлар берилишини таъкидлаган.
«Агар ёрдам берувчи инсон фермер бўлса, қишлоқ хўжалик техникасини лизинг ёки кредитга сотиб олса, тўлов муддатларини янада узайтирамиз. Ўғитлар ва ёқилғи сотиб олишда ҳам имтиёзлар берамиз».
«Бу жараён ҳеч қандай бюрократия ва тўсқинликларсиз жойларда сифатли ташкил этилиши шарт», қўшимча қилган Мирзиёев.
Видеони томоша қилиш учун илова бу ерда
Бу материалга кириш имконсиз
Расмий Коронавирус Инфо Телеграм каналининг хабар беришича, Ўзбекистон президенти Шавкат Мирзиёев Европа кенгаши Президенти Шарль Мишель билан телефонда суҳбатлашган.
"Суҳбат чоғида Ўзбекистон ва Европа Иттифоқи ўртасидаги, биринчи навбатда сиёсий-дипломатик, савдо-иқтисодий, инвестициявий ва гуманитар соҳаларда кўп қиррали ҳамкорликнинг долзарб масалалари муҳокама қилинди.Кенгайтирилган шериклик ва ҳамкорлик тўғрисидаги янги битимни қабул қилишга тайёргарликни йил якунига қадар якунлаш мақсадида ушбу ҳужжат лойиҳаси бўйича фаол музокараларни давом эттиришга келишиб олинди.
Европа кенгаши Президенти Ўзбекистонда коронавирус инфекцияси тарқалишига қарши кураш ва пандемиянинг мамлакатни ижтимоий-иқтисодий ривожлантириш борасида амалга оширилаётган ислоҳотларга салбий таъсирини камайтириш бўйича кўрилаётган мислсиз қатъий чора-тадбирларни юксак баҳолади ва тўлиқ қўллаб-қувватлади.
Шарль Мишель Европа Иттифоқи ушбу глобал хатарга қарши курашишда Ўзбекистонга зарур ёрдам кўрсатишга тайёрлигини билдирди, мамлакатимизга ушбу мақсадлар учун молиявий-техник кўмак ажратиш тўғрисида қарор қабул қилингани ҳақида хабар қилди".
Коронавирусга чалинганлар сони бўйича Ғарбий Европа ва АҚШ илғорлик қилмоқда, аммо айни пайтда Туркия вирусга чалинганлар сони бўйича Хитойдан ўзиб кетган.
Туркия соғлиқни сақлаш вазирига кўра, якшанба куни мамлакатда қарийб 87 минг кишининг вирусга чалингани аниқланган.
Бу Хитойдаги коронавирус ҳолатларидан кўп кўрсаткичдир.
Қурбонлар сони ҳам 2000 дан ортган.
Афғонистон президент саройидаги ўнлаб мулозимлар ва ходимлар коронавирус юқтиришгани маълум бўлган.
Аввалига 20 ҳолат ҳақида хабарлар чиққан, аммо якшанба куни New York Times нашри вирусга чалинган соли 40 нафарга етгани ҳақида ёзди.
Афғонистон ҳукумати бу хабарларни шарҳлагани йўқ.
Президент Ашраф Ғанийнинг вирусга чалинганига бирор бир хабар ишора қилмаган.
Буюк Британия коронавирусдан соғайиб чиққанларнинг қон зардобидан даво сифатида фойдаланишни синаб кўради.
Британия соғлиқни сақлаш тизими коронавирусдан соғайиб чиққанлардан қон топширишни сўрамоқда.
Британия тиббиёт мутахассислари синаб кўришни истаётган восита янгилик эмас.
Исроил, Хитой каби давлатларда бу усул синаб кўрилган.
Ўтган ҳафта Ўзбекистон ҳам айни усул билан даволашни йўлга қўйиш ҳақида хабар берилганди.
Ўзбекистон Соғлиқни сақлаш вазирлиги хабар қилишича, тез кунларда мутлақо янгича усул — коронавирусдан соғайган инсонларнинг қон зардобини оғир беморларга қуйиш бошланади.
Амалиётнинг илмий асоси шундайки, COVID-19 инфекциясига чалинган беморлар қон зардобида вирусга қарши иммун таначалар пайдо бўлиб, улар вируснинг ўлимига олиб келади дейилади хабарда.
Бир неча Европа мамлакатлари коронавирусга қарши кураш йўлида ўрнатилган чекловларни бироз юмшатиш ҳаракатига тушишган.
Германияда кичик дўконлар қайта очилади.
Имтиҳонлар арафасида бўлган ўқувчилар учун мактаблар ҳам қисман дарсларни бошлаши кутилмоқда.
Ўтган ҳафта Берлин коронавирус тарқаши секинлашгани ҳақида эълон қилган, аммо барибир фуқароларни ҳушёрликни бой бермасликка чақирган эди.
Душанба куни Польшада парклар ўз эшикларини очади.
Норвегияда эса болалар боғчалари ишга тушади.
Чехияда эса очиқ бозорлар яна иш бошлайди.
Аммо Испания ва Франция чекловларни яна бир неча ҳафтага чўзишган.
Келаси ҳафтадан Испанияда биринчи бор болаларнинг ташқарига чиқишга рухсат берилади.
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52081851' lang='uzb' type='mono' source_url='https://www.bbc.co.uk/uzbek/uzbekistan-52081851' term='COVID'>
Ўзбекистон, коронавирус: ўзбекистонликлар ижтимоий масофа талабини писанд қилмаяптиларми? O'zbekiston, koronavirus
Бутун дунёнинг диққат-эътибори Covid-19 коронавируси тарқалиши олдини олиш, инсоний талофатни камайтиришда бўлиб турар экан, Ўзбекистонда инсонлар орасида камида икки метр масофа сақлаш талаби инкор этилаётгани борасидаги хавотирлар билдирилмоқда.
Бутун дунёнинг диққат-эътибори Covid-19 коронавируси тарқалиши олдини олиш, инсоний талофатни камайтиришда бўлиб турар экан, Ўзбекистонда инсонлар орасида камида икки метр масофа сақлаш талаби инкор этилаётгани борасидаги хавотирлар билдирилмоқда.
"Айтишларича, айни соатларда Тошкентда ва вилоят марказларида деҳқон бозорлари ва йирик озиқ-овқат дўконлари (супермаркетлар) одамлар билан лиқ тўлган. Масофа сақлаш, узоқлашиш қоидаларига амал қилинмаяпти, эҳтиёткорлик йўқ", деб ёзди таниқли блоггер bakiroo ўзининг Телеграм каналида.
"Барака топгурлар ижтимоий масофалашув деган нарсани уқиб олинглар. Одамлар орасидаги минимал масофа икки метр бўлиши лозим! Икки метр!", деб ёзди таниқли блоггер Нозим Сафари.
Бир кун олдин Интернет нашрлари ва социал тармоқларда Ўзбекистон Маҳалла ва оилани қўллаб-қувватлаш вазирлигининг ҳалокатли вирус ҳақида ўзбекистонликларни бохабар этиш ҳаракатлари маҳалла фаоллари орасида вирусни юқтирганлар кўпайишига олиб келиши эҳтимоли ҳақидаги хавотирлар билдирилган эди.
Ўзбекистон: Маҳалла вазирлиги карантинда уйма-уй юрибди, мажлислар тўхтамаяпти
Бутун дунёда инсонлар орасида икки метрлик ижтимоий масофа сақлаш коронавирусдан муҳофазанинг асосий унсури эканини уқтиришга ҳаракат қилинмоқда.
Супермаркетларга кириш олдидан навбатлар ҳосил қилинмоқда, дўконларнинг ичи харидор билан тўлиб кетмаслиги чоралари кўрилмоқда.
29 март куни Соғлиқни сақлаш вазирлиги Ўзбекистонда коронавирусни юқтирган инсонларнинг сони 144 га етгани ҳақида хабар тарқатди.
Етти нафар бемор коронавирусдан соғайгани маълум қилинди.
Шу кунгача Ўзбекистонда коронавирусдан икки ўлим ҳолати қайд этилди.
Соғлиқни сақлаш вазирлиги яна ўн минглаб ўзбекистонликлар карантин назорати остидалигини билдирмоқда.
Мамлакатда ўнга яқин махсус шифохоналарни қуришга киришилган, Тошкент вилоятидаги дастлабкилари фойдаланишга ҳам топширилган.
Ўзбекистонда 24 мартдан бошлаб кучайтирилган тартиб амалда.
Йирик шаҳарлар, вилоятлараро ва туманлараро транспорт қатновлари тўхтатилди.
30 мартдан шахсий транспортдан фойдаланишга чеклов жорий этишшга қарор қилинди.
Бу чекловнинг 20 апрелгача мўлжаллангани хабар қилинди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52344724' lang='uzb' type='mono' source_url='https://www.bbc.co.uk/uzbek/world-52344724' term='COVID'>
Ўзбекистон: Коронавирус беморлари 1.5 мингдан ошди, 15 кишининг аҳволи оғир, вакцина тезлашдими? - O'zbekiston

Ўзбекистон Соғлиқни сақлаш вазирлигига кўра,  19 апрель Тошкент вақти билан соат 18.00 ҳолатига мамлакатда коронавирус инфекциясига чалинганлар сони охирги 24 соатда 53 нафарга ошиб, 1543 нафарни ташкил этган.
Шанба куни коронавирусга чалинган бешинчи беморнинг вафот этгани маълум қилинган.
214 нафар бемор шифо топган.
100 мингдан ортиқ инсон коронавирусга текширилган, яқин орада бу рақамни ярим миллионга етказиш режаланаётгани айтилмоқда.
Якшанба куни Вазирлар Маҳкамаси ҳузуридаги Санитария-эпидемиология назорати давлат инспекцияси бошлиғи Нурмат Атабеков  ҳозирда даволанаётган 15 нафар беморнинг аҳволи оғир, улардан бир нафарининг аҳволи ўта оғир эканини айтган.
18 апрель куни Ўзбекистон карантин тартибини яна уч ҳафтага узайтирган.
Ҳукумат қошидаги махсус комиссиясига қарорига мувофиқ, Covid-19 билан болиқ чекловчи тадбирлар 10 майга қадар сақланиб қолади.
Айни пайтда Тошкент давлат стоматология институтида коронавирус аниқлангани боис институт  карантинга ёпилган.
Бу ҳақда Олий ва ўрта махсус таълим вазирлиги вакили Тошкентдаги брифинг чоғида маълум қилган.
18 апрель куни шуниндек, коронавирусга қарши кураш учун масъул агентликка янги раҳбар тайинланган.
Президент қарори билан Соғлиқни сақлаш вазирининг биринчи ўринбосари Баҳодир Юсупалиев Санитария-эпидемиологик осойишталик агентлиги директори, бунга қадар директор лавозимида ишлаб келган Баҳром Алматов эса директор ўринбосари лавозимига ўтказилган.
Соғлиқни сақлаш вазирлигининг изоҳ беришича, ўзгаришлар вазирлик марказий аппарати тузилмасига қўшимча Ўзбекистон Республикаси Соғлиқни сақлаш вазирининг биринчи ўринбосари - Ўзбекистон Республикаси Соғлиқни сақлаш вазирлиги ҳузуридаги Санитария-эпидемиологик осойишталик агентлиги директори лавозими киритилиши билан боғлиқ.
Агентликка қўшимча Ўзбекистон ҳукумати қошида  Санитария-эпидемиология давлаит инспекцияси ҳам фаолият олиб боради.
Унинг раҳбари, профессор Нурмат Отабеков ўтган ой апрель-майга бориб, Ўзбекистонда коронавирус ўз-ўзидан йўқолиб кетишини башорат қилган эди.
У Ўзбекистонга коронавирусдан "вакцина ҳам зарур бўлмаслигини" айтган.
Якшанба куни  Ички ишлар вазирлиги нима учун постларда қуролланган ҳарбийлар турганига изоҳ берган.
ИИВ Ахборот хизмати раҳбари Шоҳруҳ Ғиёсовнинг якшанба куни Тошкентдаги брифингда маълум қилишича, ҳарбийлар вазият назоратдан чиқиб кетмаслигини таъминлаш мақсадида жойлаштирилган.
"Ушбу зарурат, республикамиз ҳудудида коронавирус пандемияси тарқалиши билан боғлиқ вазиятда аввало, аҳолининг санитария-эпидемиологик осойишталигини таъминлаш ва мазкур касалликнинг мамлакатимиз бўйлаб кенг тарқалиб кетишини олдини олиш ҳамда назоратдан чиқмасликни таъминлаш мақсадида белгиланган чора-тадбирлардан биридир", деб айтган ИИВ вакили.
Ички ишлар вазирлиги мулозимининг баёноти "ташкил этилган постларда нега қуролланган ҳарбийлар туришибди? Бу аҳолида ваҳима уйғотяпти. Бизда уруш бўлмаяптику?" деган саволга жавобан янграган.
ИИВ вакили аҳолини ушбу ҳолатни "нормал қабул қилиш"га чақирган.
"Бу ҳолатни нормал қабул қилишни ҳамда белгиланган тартиб-қоидаларга тўлиқ риоя этган ҳолда, ўзингиз ва оилангиз хавфсизлиги нуқтаи назаридан ёндашишингизни маслаҳат берган бўлардик", деб айтган полковник  Шоҳруҳ Ғиёсов Тошкентдаги брифингда.
Дунёда коронавирусдан ўлганлар сони 150 мингдан ошган, Ер юзи аҳолисининг ярмидан кўпи -  4.5 миллиард одам карантинда.
Европадаги пандемия ўчоқларидан бўлган Испанияда ўлим ҳоллари камайиши қайд этилган (шанба куни 565, якшанба 410 нафар).
Британияда коронавирусдан вафот этганлар сони 16 мингдан ошган.
Эрон карантин тартибини юмшатаётган давлатлар сафига қўшилмоқда.
Душанбадан эътиборан мамлакатдаги баъзи бозор ва "ўртача рискдаги" ишлаб чиқариш корхоналарининг очилишига рухсат берилган.
Исроил, Польша ва Германия ҳам карантин чораларини енгилллаштирмоқда.
Россия Президенти Владимир Путин Пасха байрами муносабати билан табригида коронавирус билан бо0лиқ вазият "назорат остида"  эканини таъкидлаган.
Якшанба куни Россияда вирусга чалинганлар сони кескин ортиб, 43 минг кишига етган.
Ҳар куни 100 минг одам тест қилинаркан, виурсга чалинганлар сони шиддат билан ўсиши  кузатилмоқда.
Коронавирус ўчоғи бўлган Хитой Россия ўзи учун вирус манбаъига айланганини айтган.
Мамлакат бўйлаб черковлар ёпилган, Пасха маросимлари телевизор ва  интернет орқали намойиш этилган.
АҚШда эса ўлганлар сони энг кўп -  39 минг, вирусга чалинганлар эса 735 минг кишини ташкил этмоқда.
Саудия Арабистони Юқори Уламолар Кенгаши дунё мусулмонларини пандемияни жиловлаш учун муқаддас Рамазон ойида жамоат бўлиб тўпланмасликка чақирган.
Коронавирус: Карантиндан қачон ва қандай чиқамиз?
Коронавирус Ўзбекистон мулозими: Бизга вакцина ҳам зарур бўлмайди
Коронавирус: Ўзбекистон Қозоғистонни ҳам ортда қолдирди
"Тўпланманглар, чунки тўпланиш инфекция тарқалишининг асосий сабабидир" дейилади Saudi Press давлат агентлиги тарқатган баёнотда.
Сунний мусулмонлар кўпчиликни ташкил этадиган Саудия Арабистони коронавирусни жиловлаш мақсадида Маккадаги Масжидул харом дохил барча масжидларни ёпган.
Айни пайтда шиалар томонидан бошқариладиган Эронда Олий раҳбар Оятуллоҳ Хоманейи, агар мусулмонларнинг соғлиғига хавф туғдирса, Рамазон ойида рўзани тарк этиш мумкинлигини айтган.
Британиянинг Оксфорд университети тадқиқотчилари коронавирусга қарши вакцинани келаётган бир неча кун ичида клиника шароитларида синаб кўриш бошланишини маълум қилишган.
Тадқиқотчилар гуруҳи раҳбари, профессор Сара Гилберт Би-би-си билан суҳбатда ҳозирда "энг охирги хавфсизлик тестлари"ни ўтказаётганликларини айтган.
У вакцина биирнчи бўлиб кимларга қилинишини айтмаган, аммо уни бутун дунёга, ҳамманинг қурби етадиган нархда етказиб бериш режаланаётганини маълум қилган.
Олимлар коронавирусга қарши вакцина бир, бир ярим йил ичида тайёр бўлишини айтишганди.
Окфорд университети тадқиқотчиларининг тажрибалари жараённи тезлатиш мумкинлигига ишора қилади, йўқми, маълум эмас.
Олимлар вакцина  80 фоиз муваффақиятли бўлишига ишонаётганликларини айтишмоқда.
Уларнинг сўзларига кўра, сентябрь ойига 1 миллион доза вакцина тайёр бўлиши кутилади.
Бундан аввал вакцина синовлари АҚШнинг Сиэттл шаҳридаги клиникада бошланган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52424466' lang='uzb' type='mono' source_url='https://www.bbc.co.uk/uzbek/world-52424466' term='COVID'>
Коронавирус даврида рўза тутиш осонми?
Мусулмонлар учун муқаддас Рамазон кирди.Дунё бўйлаб миллионлаб мусулмонлар рўза тутишади ва бу йилги Рамазон аввалгиларидан мутлақо фарқ қилади.
Мусулмонлар учун муқаддас Рамазон кирди.Дунё бўйлаб миллионлаб мусулмонлар рўза тутишади ва бу йилги Рамазон аввалгиларидан мутлақо фарқ қилади.
Ҳар йили аксарият мусулмонлар 29 ёки 30 кун давомида кундуз кунлари ўзларини еб-ичишдан тиядилар, ибодат ва дуолар билан кўпроқ банд бўладилар.
Рўза қудрати етган мусулмон учун фарздир.
Аммо пандемия даврида рўза тутиш қандай бўлади?
Sussex университети профессори, доктор Женна Мачиочига кўра, инфекцияни енгиш учун катта куч керак бўлади.
Узоқ вақт еб-ичмаслик эса иммунитетни заифлаштириши мумкин.
Шунинг учун ҳам оғиз очиқ бўлган соатларда рўзадорлар етарли даражада калория йиғиб олишлари керак бўлади.
Улар:
Имкон қадар турфа хил озиқ-овқатлардан истеъмол қилиш керак экан.
Сабзавотлар, мева ва ловия ҳамда бошқа дон маҳсулотлари ҳам организмни бақувват ушлаб туриш муҳим.
Оз ёки кўп ейишлик эса иммун тизими учун бирдай хатарли, дейди доктор Мачиочи.
"Қувват мувозанати" сақланиши керак.
Сувсизлик эса нафас йўлларидаги ҳимоя шилимшиқ пардасига дарз етказиши мумкин.
Етарлича уйқу, меъёрида бадантарбия билан иммун тизимининг соғлом фаолиятини кафолатласа бўлади.
Энг муҳими коронавирус юқтирмасликка ҳаракат қилишдир.
Бу йўлда табиийки, қўлларни совунлаб тез-тез ювиб туриш ва имкон қадар уйда қолиш керак.
Covid-19 га чалинганлар ва бошқа касаллиги борлар рўза тутишмагани маъқул.
Зотан, динда ҳам улардан рўза тутиш талаб қилинмаган.
Қанд касали ёки бошқа сурункали касалликка чалинганлар рўза тутиш билан саломатликларига зиён қилишлари мумкин.
Аммо Diabetes UK хайрия ташкилоти раҳбари Даниел Ҳовартга кўра, рўза тутиш ёки тутмаслик беморнинг ўзига боғлиқ. Улар углеводлари секин ажраладиган маҳсулотлар, масалан қора нон ва ишлов берилмаган гуруч истеъмол қилишлари, қондаги қанд миқдорини тез-тез текшириб туришлари маслаҳат берилади.
Тиббиёт ходимлари ва Рамазон
Британия Мусулмонлар Кенгаши Covid-19 га чалинганларни даволаётган тиббиёт ходимларининг вазифаси қанчалар мушкуллигини инобатга олиб, уларни рўза тутмай туришгани мақсадга мувофиқ дея маслаҳат берди.
Кун давомида етарлича калория истеъмол қилмаслик иммун тизимини заифлаштиради деган қараш мавжуд.
Аммо бу бир томонлама хулоса эмас.
Иммун тизими ёқиб ўчириладиган механизмга эга эмас.
Иммун тизимидаги мувозанат жуда мураккаб механизмлар асосида сақланади.
Аммо сичқонлар очлик синовидан ўтишганида уларнинг организмида регенарация кузатилган.
Тадқиқотлар натижасида очликдан сўнг сичқонларда  эски ҳужайралар ўлиши ва уларнинг ўрнини янгилари эгаллаши жараёни тезлашган.
Аммо бу жараён инсонларда қандай кечиши борасида аниқ илмий маълумотлар кўп эмас.
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
Коронавирус: Асоссиз миш-мишларни қандай тўхтатиш мумкин?
Коронавирус вакцинаси: Оксфорд университети олимлари бу ҳафта синовни бошлайди
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_central-asia-51643896' lang='uzb' type='mono' source_url='https://www.bbc.co.uk/uzbek/central-asia-51643896' term='COVID'>
Коронавирус - Ислом ва тиббиёт тўқнашмоқдами? Дунё, Хитой, мусулмонлар, Эрон, O`zbekiston
Коронавирус ёки Covid-19 Хитойдан ташқари яна учта мамлакатда  кенг тарқалди.
Коронавирус ёки Covid-19 Хитойдан ташқари яна учта мамлакатда  кенг тарқалди.
Булар - Жанубий Корея, Эрон ва Италия.
Ушбу мамлакатларда ўнлаб одамлар вирусни юқтиришди, ўлим ҳоллари ҳам юз бермоқда.
Дунёда вирусни юқтирганлар сони 80 мингдан ошмоқда.
Пандемия  бошланадими, деган хавотирлар кучайган.
Айни пайтда Жазоир, Афғонистон, Хорватия, Австрия, Испания, Швейцария ҳам  вирус ташувчиларни аниқлашганини айтишди.
Франция ва Германия янги ҳолатлар ҳақида хабар беришди.
Коронавирус хавфи Ўзбекистон остонасига ҳам яқинлашди
Коронавирус аломатларини биласизми?
Европанинг коронавирус энг кўп аниқланган давлати  - Италия ( 300 бемор, 11 қурбон)  ўз шимолидаги бир нечта шаҳарда карантин эълон қилди.
Эронда Соғлиқни сақлаш вазири муовини ва бир депутат ҳам вирусни юқтирган.
Бу мамлакатда жами 139 нафар  одам вирусни юқтирган, 19 инсон вирусдан ҳалок бўлди.
Аммо АҚШ вакилларига кўра,  Эрон  коронавирус ҳақида ҳақиқатни яшираётгани бўлиши мумкин.
Эрон Ислом ва илм-фан тўқнашувида қолди.
"Италиядан фарқли тарзда, Эрон расмийлари вирус кўп тарқалган ҳудудларни карантин қилишмаяпти" -  деб ёзади Би-би-си Форс Хизматидан Раъно Раҳимпур.
Эрон диний раҳбарлари карантин эскича усул ва фойдасиз, деб айтишган.
Қум  ва Машҳад шаҳарларидаги зиёратгоҳлар ҳамон очиқ.
Аммо  йирик қадамжолар, хусусан, Қумдаги Ҳазрати Маъсума мақбараси дизинфекция қилиб турилибди.
Зиёратгоҳларни ёпиш Эрон муллалари учун катта қадам ва агар кучли халқаро босим бўлмаса, Эрон қадамжолари ёпилиши даргумон.
Эронда кўпчилик  "Ҳаммаси Аллоҳдан"  деган ақидани қайтаради.
"Худди шу ерда анъанадор Ислом ва илм-фан тўқнашмоқда" - деб ёзади Раъно Раҳимпур.
Шуниси ҳам борки, аксар мусулмонлар  "юқумли касаллик тарқалган жойга кирмаслик ёки  касаллик тарқалган ердан чиқмаслик керак" деган тушунчага ҳам риоя қиладилар.
Бу амал кўп жиҳатидан замонавий карантинга тўғри келади.
Эрон узоқ йиллардан бери Ғарб санкцияларидан азият чекиб келади.
Айни пайтда вирус тарқалишини жиловлаш учун Эронда етарли  дори-дармон ва тиббий жиҳозлар ҳам етишмайди.
Мамлакатда ҳатто оддий жарроҳлик ниқоблари ва касалликни аниқловчи ускуналар етишмаяпти.
Айни пайтда, қатор шифокорлар, Мажлиси Олий депутати ва ҳатто Соғлиқни сақлаш вазири муовини ҳам  вирусни юқтиришган.
Шу сабабли одамлар орасида хавотирлар  ошмоқда.
Афғонистон ғарбидаги Эронга чегарадош Ҳирот шаҳрида аниқланган коронавирус ҳолати ҳам Эронга боғланмоқда.
Эронга бориб келган яна бир неча киши  аҳволи ўрганилмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-51924757' lang='uzb' type='mono' source_url='https://www.bbc.co.uk/uzbek/world-51924757' term='COVID'>
Коронавирус: Америкада вирусга қарши илк вакцина синовдан ўтказилмоқда

Америка Қўшма Штатларида коронавирусга қарши биринчи вакцинани клиника шароитларида синовдан ўтказиш бошланди.
AP ахборот агентлигининг хабар қилишича, Сиэтлдаги Kaiser Permanente тадқиқот маркази мутахассислари тўрт нафар кўнгиллига тажриба дозасидаги вакциналарни қилишган.
Вакцина таркибида  коронавирусдан олинган хавфсиз генетик код мавжуд бўлиб, у инсонга Covid-19 ни юқтирмайди.
Экспертларнинг айтишларича, бу ва ҳозирда ишлаб чиқилаётган бошқа вакциналарнинг қанчалик самарали эканини аниқлашга бир неча ой кетади.
Вакцинани олган биринчи одам Женнифер Холлер исмли 43 яшар аёл бўлган.
"Ҳамма учун аҳамиятли бир нарсани қилиш ажойиб имконият", дея унинг сўзларидан иқтибос келтирмоқда Ассошиэйтед пресс агентлиги.
Ўзбекистон: Коронавирусга чалинганлар сони 11 кишига етди
Ўзбекистон, коронавирус: Бозорларда озиқ-овқат етарлими?
Коронавирус: Руҳий саломатлик, асабларни қандай асраймиз? Дунё ва Ўзбекистон
Дунёдаги барча олимлар ушбу тадқиқотни яқиндан кузатишмоқда.
АҚШнинг Миллий соғлиқни сақлаш институти томонидан молияланаётган клиник синовлар ҳайвонларда синаш босқичини ташлаб, бирдан инсонларда синалмоқда.
Одатда вакцина иммунитет тизимини қанчалик ишга туширишини аниқлаш мақсадида шундай қилинади.
Вакцинани ишлаб чиқарган Moderna Therapeutics ширкатига кўра, вакцина синалган ва ўзини оқлаган жараёнда яратилган.
Лондон Империя коллежидан инфекцион касалликлар бўйича эксперт Жон Трегонинг вакцинада амалдаги технологиялар қўлланганини тасдиқлайди.
"Вакцина одамлар учун хавфсиз технологияларни қўллаган ҳолда юқори андозаларда яратилган. Барча кўнгиллиларнинг ҳолати  синчковлик билан кузатилади. Бу ҳаммаси жуда катта тезликда амалга ошириляпти. Чунки бу ҳамкасб олимлар билан эмас, балки вирус билан мусобақа. Бу ишларнинг барчаси инсоният учун қилинмоқда",- дейди лондонлик мутахассис.
Маълумки, вакциналар, масалан, қизамиққа қарши вакцина, заиф ёки ўлик вируслардан яратилади.
Аммо mRNA-1273 номи берилган вакцина коронавирус касаллигини келтириб чиқарувчи SARS-CoV-2 вирусидан яратилмаган.
Олимлар томонидан лаборатория шароитларида яратилган коронавирус вакцинаси таркибида вирусдан нусҳа кўчирилган ирсий коднинг парчаси бор.
Олимлар унинг ёрдамида инсон иммунитет тизимини вирусга қарши курашга тайёрлаш мумкин, деб умид қилишмоқда.
Кўнгиллиларга турли миқдордаги тажрибавий вакцина қилинган.
Уларнинг ҳар бирига 28 кун фарқи билан иккитадан вакцина қўлдан қилинади.
Бироқ синов муваффақиятли ўтган тақдирда ҳам, вакциналар оммалашиши учун орадан яна бир ярим йилга қадар вақт ўтиши мумкин.
</doc>
<doc docid='bbc_central-asia-52292148' lang='uzb' type='mono' source_url='https://www.bbc.co.uk/uzbek/central-asia-52292148' term='COVID'>
Коронавирус, Қирғизистон: Фавқулодда ҳолат узайтирилди. Шифокорлар ҳимояланганми? Koronavirus
Қирғизистоннинг  кўпчилик ҳудудларида коронавирус сабаб жорий қилинган фавқулодда ҳолат апрел ойининг сўнгигача давом этадиган бўлди. Бу тўғрисидаги фармонни Президент Сўўрўнбай Жээнбеков имзолаб, Жўғўрқу Кенгашга тасдиқлаш учун юборган.
Қирғизистоннинг  кўпчилик ҳудудларида коронавирус сабаб жорий қилинган фавқулодда ҳолат апрел ойининг сўнгигача давом этадиган бўлди. Бу тўғрисидаги фармонни Президент Сўўрўнбай Жээнбеков имзолаб, Жўғўрқу Кенгашга тасдиқлаш учун юборган.
Жорий йилнинг 22-мартидан давлатда фавқулодда вазият эълон қилиниб, 25-мартдан 15-апрелгача Бишкек, Ўш ва Жалолобод  шаҳарлари, Новқат, Қорасув ва Сузоқ туманларида  фавқулотда ҳолат жорий қилинган эди.
13-апрел куни коронавирусга қарши курашиш республика штаби президентга фавқулодда ҳолат муддатини яна узайтиришни таклиф қилган. Соғлиқни сақлаш вазирлиги хасталик ёйинланишининг авж олиши 20-25 апрелга тўғри келишини тахмин қилмоқда. Ундан кейин эса беморлар сони озаяди, дея тахмин қилинмоқда.
Қирғизистон Соғлиқни сақлаш вазирининг ўринбосари Нурболот Усонбаевнинг сўзларига кўра, сўнги бир кун ичида коронавирусга чалинганларнинг сони 19 тага ортган. Уларнинг 5 нафари Бишкекда, ўн иккиси Ўш шаҳри ва икки нафари Ўш вилоятида. Беморларнинг 14 нафари аёл, беш нафари эса эркак.
"Бугунги кунда "COVID-19"  вирусини юқтириб олганларнинг умумий сони 449 кишини ташкил қилади. Уларнинг ичидан 244 нафари аёл ва 205 нафари эркак. Коронавирусга чалинган 78 киши тузалиб уйларига чиқарилган. Беш киши эса ушбу хасталикдан вафот этди. Касалхонадаги 11 беморнинг аҳволи оғир, етти нафари жонлантириш бўлимида ётибди", дея маълумот берган Бишкекдаги матбуот анжуманида Соғлиқни сақлаш вазири ўринбосари.
Хасталикка гумон қилиниб, 366 киши касалхонага ётқизилган. Беморлар билан алоқада бўлган 7100 кишининг ҳам ташхислари олинган ва ҳозирда текширилмоқда. Улардан 1417 киши беморлар оила аъзолари, 5683 киши эса мулоқотда бўлганлар.
Коронавирусга чалинглар Жалолобод вилоятида 93 та, Ўш вилоятида 130, Ўш шаҳрида 71, Чуй вилоятида 28, Бишкек шаҳрида 82, Боткен вилоятида 5, Норин вилоятида 34 ва Иссиқкўл вилоятида 6 нафарни ташкил этади.
Республика бўйича умумий 28222 кишидан таҳлил олинган, унинг 27033 тасининг натижаси чиққан. Бир кунда 981 таҳлил ўтказилмоқда.
Қирғизистон Соғлиқни сақлаш вазирлигининг маълумотига кўра, коронавирусни юқтириб олган шифокорларнинг сони 98 тага етган. Бу инфекцияни юқтирганларнинг 21,8 фоизини ташкил этади.
Тиббиёт ходимларининг қачон, қаерда, қандай вазиятда бу хасталикка чалинганини  махсус комиссия ўрганиб чиқмоқда.
Ҳукумат шифокорларга, агар улар коронавирус юқтириб олса товон пули тўлашни ваъда қилган. Аммо дастлаб улар юқтиришнинг барча вазиятларини суриштиришни режалаштирмоқда, чунки шифокорлар қоидаларни сақламаган бўлиши мумкин деган тахминлар бор.
Айни вақтда, тиббиёт ходимлари ҳимоя воситаларининг етишмаслиги ва уларга сифатсиз ниқоблар билан махсус кийимлар берилаётганини айтиб шикоят қилишмоқда.
Қирғизистоннинг энг олис ҳудуди, Боткен вилоятига қарашли Лайлак туманининг Исфана шаҳрида ишлайдиган шифокор аёл расмийларга видео мурожат қилиб, кундалик тиббий ҳимоя воситалари етишмаётганини айтган.
"Бу ерда бир поликлиника бор, унда 70 ходим ишлаймиз. Вилоятимизда ҳам дунёга пандемия бўлган, коронавирус қайд этилган. Исфана шаҳримизда Боткенга, Россияга, Умрага бориб келган одамлар бор. Уларнинг ҳолидан тез-тезда хабар олиб турамиз. Яна кунда касалларни қабул қиламиз.  Аммо бизда, кунда алмаштирмасдан киядиган халат билан юз ниқобимиздан бошқа ҳеч қандай кийимимиз йўқ. Агар бизга ёрдам берсангиз жуда ҳам миннатдор бўлардик. Бизга бир кунлик эҳтиёжимиз учун, 70 та ходимга бир марта кийиладиган халат, 350 дона ниқоб, 350 қўлқоп, 70 та антисептик, 50 та термометр, 100 та шпател керак. Оллоҳ сиздан рози бўлсин", дея кундалик тиббий ҳимоя воситалари билан таъминлашини сўрайди шифокор аёл.
Соғлиқни сақлаш вазирлиги расмийларига кўра, Боткен вилоятининг Лайлак туманига тиббий махсус кийимларни етказиш техник сабабдан кечиккан, уларни яқин кунларда шифокорлар олишади.
Бунгача Иссиқ-кўл вилоятига қарашли Иссиқ-Ота туман оилавий тиббий марказида ишлаган Бектур Апишев ҳам шифокорларга коронавирусдан ҳимояланиш учун сифатсиз ниқоблар берилганини билдирган.
У ўзининг Твиттерида шифокорлар учун ҳимоя воситалари билан транспортнинг етарли эмаслигини билдирган. Кейинроқ у босим бўлганини ёзган, шундан сўнг аккаунтини ўчириб юборган. Кўп ўтмай унинг ҳимоя воситалари ҳақида ёлғон маълумот бердим деб кечирим сўраган видеоси пайдо бўлган.
Расмийлар эса ҳимоя воситалари етарли эканини билдириб, куч идоралари ёлғон маълумот тарқатганлиги учун тиббиёт ходимларини кечирим сўрашга мажбур қилмоқда.
Ҳуқуқ ҳимоячилари ва парламентнинг депутатлари ҳақиқатни айтаётган шифокорларни ҳимоя қилиб, уларга нисбатан тазйиқ бўлмаслиги кераклигини урғулашмоқда.
Ҳавфсизлик идоралари эса, иддаоларни рад этиб, куч ходимлари ёлғон маълумотларнинг ёйинланишини олдини олиш мақсадида, уни тарқатаётганлар билан тушунтириш ишларини ўтказиб, шундан кейин қўйиб юборилаётганини айтмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52262292' lang='uzb' type='mono' source_url='https://www.bbc.co.uk/uzbek/world-52262292' term='COVID'>
Билл Гейтс коронавирус: умид вакцинадан, унга эса 1.5 йил керак - O'zbekiston koronavirus
Америкалик миллиардер Билл Гейтс  коронавирусга қарши вакцина учун бир ярим йил керак бўлиши мумкинлигини айтган.
Америкалик миллиардер Билл Гейтс  коронавирусга қарши вакцина учун бир ярим йил керак бўлиши мумкинлигини айтган.
Аммо уни кенг ишлаб чиқариш учун текшириш ва синаш жараёнларини соддалаштириш лозим.
"Вақт тиғиз бўлиб турган пайтда ҳукуматлар ширкатларни масъулиятдан озод этиши ва "қани олға, иш бошланг!" дейиши даркор бўлади".
Ҳали ўтган март ойида Covid-19 касалига қарши бир нечта вакцина ишлаб чиқилгани  хабар қилинганди.
Ҳозир бу зардоблар (вакциналар) жониворларда синалмоқда.
Ҳайвонларда  муваффақиятли кечса, жорий йилнинг ўзидаёқ уларни одамларда ҳам синаш бошланиши мумкин.
Турфа хил коронавирус
Дунёда бир неча хил коронавирус борлиги эҳтимоли  олимларнинг ишини қийинлаштиради.
Microsoft асосчисининг хайрия жамғармаси эса айнан  Covid-19 касалига қарши вакцина ишлаб чиқаришга маблағ ажратган.
Бироқ Билл Гейтс янги вакцина учун ажратилаётган маблағлар етарли эмаслигини урғулаган.
У ҳали анча олдин умумжаҳон пандемияси эҳтимолидан огоҳлантирган эди.
"Мен ва тиббиёт соҳаси экспертлари бир пайтлар пандемия инсоният қачондир юз тутадиган йирик офатлардан бири бўлиши мумкинлиги ҳақида гаплашган эдик" - деган Билл Гейтс Би-би-си билан суҳбатда.
"Ҳали 2015 йили мен шундай хавф ҳақида айтганман. Энди ортга қараб, етарлича маблағ ва сармоя ажратмаганимиздан пушаймон бўламиз".
"Биз  эпидемиядан ҳимояланиш учун етарли маблағ ажратмаганмиз" - урғулаган филантроп миллиардер.
"Тўғри, Эпидемияларга ҳозирлик соҳасида инновациялар иттифоқини (CEPI) туздик. Аммо бу қилишимиз мумкин бўлган ишларнинг атиги 5% эди, холос".
"Вақт ўтиши билан ортга қараймиз ва ўшанда жуда ҳам кам сонли мамлакатларга "аъло" баҳо бериш мумкин бўлади" - деган Билл Гейтс.
"Чунки аксарият ҳозир шунчаки содир бўлаётган воқеликка  қарши нимадир қилишга уринмоқда".
"Ҳеч ким бунга тайёргарлик кўрмади ва нима бўлиши мумкинлиги устида ўйламади".
"Оқибатда биз ҳозир тиббиёт ва иқтисодий сиёсат борасида мутлақо мавҳум аҳволда қолдик".
Ўтган март ойи ўртасида АҚШ кўнгиллиларда коронавирусга қарши вакцинани синамоқда, деган хабарлар чиққанди.
Бу вакцинани   АҚШ  Давлат Тиббиёт институти молиялайди.
Аммо  мутахассисларга кўра, вакцина синовлари муваффақиятли кечганда ҳам, барибир, у барчага етиб бориши учун яна  қўшимча бир ярим йил керак бўлиши мумкин.
Ўзбекистон мулозими:  Бизга вакцина  зарур бўлмайди
Ўзбекистон коронавирус юқтирганлар сони ошмоқда
Коронавирус: вакцина синовдан ўтмоқда
Коронавирус: Америкада  илк вакцина синалмоқда
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_central-asia-52550430' lang='uzb' type='mono' source_url='https://www.bbc.co.uk/uzbek/central-asia-52550430' term='COVID'>
Коронавирус: Тожикистоннинг COVID-19 қарши кураши оғирроқ кечмоқдами?

24 соат ичида 84 кишида вирус топилган. Бу расмий маълумот. Шу муддат орасида 4 киши қурбон бўлган.
7-майда берилган маълумотларга кўра Тожикистонда янги вирусга чалинганлар сони жами 461 нафарга етган.
COVID-19 билан оғриган 12 нафар бемор вафот этган.  Бу ҳақда Тожикистон Соғлиқни сақлаш ва аҳоли ижтимоий ҳимояси вазирлиги хабар берган. Айни бир пайтда Тожикистон Президенти Эмомали Раҳмон фармони билан мамлакат Соғлиқни сақлаш ва аҳоли ижтимоий ҳимояси вазири ишдан олинган.
Расмий хабарларга таяниладиган бўлса, бир кунда 86 нафар кишида коронавирус аниқланган. Бу борада энг катта ўсиш икки кун аввал қайд қилинган эди. Шу куни 102 кишининг коронавирусга чалинганлиги аниқланганди.
82 новых случая заражения  COVID-19 🦠 и 4 человека умерло за минувшие сутки. Всего в Таджикистане 461 официально инфицированный, 12 жертв. (Данные Минздрава Таджикистана)
Тожикистонда янги коронавирусга чалиниш 29-апрелда аниқланиб, Жаҳон соғлиқни сақлаш ташкилоти (ЖССТ) махсус гуруҳининг мамлакатга сафари арафасида расман оммалаштирилганди. Ўша куни  Душанбе шаҳри ва Суғд вилоятида 15 кишининг COVID-19 га гирифтор бўлганлиги маълум этилганди. Беш кун орасида бу рақамнинг деярли беш бараварга ошиши Тожикистонда коронавирусга чалинганлар сони тез суръатда кўпайиб бораётганини кўрсатмоқда.
Ҳозирда фақат Душанбе ва Суғд вилоятида эмас, балки Хатлон, Тоғли Бадахшон мухтор вилояти ва республика бўйсунишидаги туманларда ҳам коронавирус мавжудлиги аниқланган. COVID-19 га чалинганлар кўпроқ мамлакат пойтахти ҳиссасига тўғри келмоқда.
Расмий маълумотларга кўра ҳозирда мамлакат беморхоналарида 3200 нафардан ортиқ киши коронавирус аломатлари боис карантинга ётқизилган. Кейинги бир кунда уларнинг 230 нафарига яқинига COVID-19 йўқлиги учун  жавоб берилган.
Тожикистон Соғлиқни сақлаш ва аҳоли ижтимоий ҳимояси вазири Олимзода Насим Хожа ўз вазифасидан олинар экан, унинг четлатилиши сабаби очиқланмаган. Фақат бу бошқа ишга ўтказилиши муносабати билан эканлиги изоҳланган.
Таҳлилчиларга кўра, ишдан олиниш сабаби мамлакатда коронавирус олдини олиш ва унга қарши курашишга боғлиқ бўлиши мумкин. Олдинроқ эндиликда собиқ вазир Тожикистонда коронавирус олдини олиш ва унга қарши кураш учун барча зарур чора-тадбирлар амалга оширилгани, шунинг учун  уч ойгача, 29-апрелгача мамлакатда биронта ҳам одам COVID-19га чалинмаганлигини иддао қилиб чиққанди.
Лекин  айрим фаоллар, журналистлар, жумладан, Тожикистон сосиал-демократик партияси етакчиси Раҳматулло Зоиров мамлакатда коронавирусга чалиниш ҳоллари мавжудлиги, аммо расмийлар уни яшираётганликларини иддао қилиб чиқишганди. Журналистлар кўпгина марҳумларнинг зотилжамдан ўлди деб эълон қилинишига шубҳа билдиришганди. Шубҳаларини эса, ўликлар тобут очилмай, тиббиёт ходимлари иштирокида кўмиб юборилгани билан изоҳлашганди. Тожикистон Соғлиқни сақлаш ва аҳоли ижтимоий ҳимояси вазирлиги эса, бу иддаоларнинг буткул асоссиз эканлигини айтиб, зотилжамдан вафот этиш ҳоллари олдинги йиллар ҳам кўп бўлганлигини исботлашга ҳаракат қилганди.
Айни бир пайтда Тожикистонда коронавирус ҳоллари яширилганини айтиб чиққан Раҳматилло Зоировнинг ўзи ҳам COVID-19 юқтирган.   У ижтимоий тармоқларда  саккиз кундан буён коронавирус билан оғриётганини айтар экан, дўстларидан уйига хабар олиш учун келмасликларини сўраган.  Бундан олдинроқ Тожикистон Демократик партияси етакчиси, мамлакат парламенти депутати Саиджаъфар Усмонзода коронавирус орттириб олганлиги, Душанбедаги беморхоналардан бирида даволанаётганини айтганди. У мамлакатда коронавирусга чалинганлар сони расмий маълумотларга қараганда анча кўплигини айтар экан, ўзининг атрофида бундай беморлар оз эмаслигини мисол қилиб келтирганди.
Ижтимоий тармоқларда иссиғи чиққан, коронавирус аломатлари сезилган беморларни шифохоналарга қабул қилмаслик, беморхоналарнинг етишмаётганлиги борасида ёзғириш ҳолатлари кўпаймоқда. Расмийлар коронавирус аломатлари билан даволанишга ётқизилган кишиларнинг оила аъзолари, қариндошлари, улар билан муомалада бўлган кишиларнинг хавфсизлик нуқтаи назаридан карантинга олиниши  даволаш койкалари етишмаслигига олиб келганлигини айтишмоқда. Таҳлилчилар эса, беморхоналарнинг етишмаслигини  мамлакатда коронавирус олдини олиш ва унга қарши кураш чоралари етарли даражада кўрилмаганлиги билан боғлашмоқда.
Душанбе шаҳри Раиси Рустам Эмомали пойтахтда 3 минг ўринли шифохона барпо этиш ташаббуси билан чиқар экан, унинг қурилишини тезлаштиришни, саккиз қаватли  барча замонавий қулайликларга эга бинони бир ойда қуриб битказишни тайинлади.
Суғд вилояти Раиси Ражабой Аҳмадзода эса,  масъул шахсларга санаторий-осойишгоҳларни коронавирус ва зотилжамдан даволаниб чиққан беморларнинг саломатликларини тиклаш учун тайёрлаш топшириғини берди. Бу борада коронавирус тарқалиши олдини олиш ва унга қарши кураш вилоят штабида қарор қилинди.  Лекин қайси осойишгоҳларни тайёрлаш очиқланмаган. Вилоятда «Баҳористон», «Зумрад», «Шифо» каби машҳур санаторийлар мавжуд. Бир ҳафта олдин «Баҳористон»да дам олувчиларга жавоб берилиб, янгилари қабул қилинмаётгани борасида хабар тарқалганди.
Айни бир пайтда Ражаббой Аҳмадзода Тожикистон Президенти Эмомали Раҳмоннинг ташаббусига издошлик қилиб, коронавирус олдини олиш ва унга қарши кураш учун ўзининг бир ойлик маошини ажратган. Мамлакатдаги бошқа вилоятлар, шаҳар ва туманлар раҳбарлари ҳам бирин-кетин маошларини ажратишга киришганлар.
Тожикистон Парламентининг қуйи палатаси раиси Маҳмадтоир Зокирзода ҳам маблағ тўплаш жамғармасига бир ойлик маошини ўтказган.
Давлат «Омонатбанк» раҳбари  Сирожиддин Икромий эса, Тожикистондаги барча банклар ходимларини COVID-19 билан курашаётган тиббиёт ходимларини қўллаб-қувватлаш жамғармасига ўз маошларидан пул ўтказишга чақирган.
Саноат ва  янги технологиялар вазирлиги ҳам республика саноатчиларини ўз имкониятларига қараб COVID-19 га қарши кураш учун пул ўтказишга даъват этган.
Маҳаллий кузатувчилар жамғармага маблағ тўплаш иши кўнгилли равишдан «ихтиёрий-мажбурий» тусга ўтиб кетишидан хавотирлик билдиришган. Улар агар шундай усул қўлланилса, бюджет ҳисобидан маош олувчи кишилар, айниқса, ўқитувчилар қийналиб қолишлари мумкинлигини айтишган. Бу тоифадаги кишилардан кўпчилигининг маоши кейинги ойгача етиб-етмаслиги иддао қилинган.
Мамлакатда кийим-кечак, маиший техника ва бошқа моллар билан савдо қилинадиган бозорларнинг ёпилиши ортидан кўпчилик дўконлар эгалари, айниқса, уларнинг ёлланма сотувчилари агар  бу ҳолат узоқ давом этса, ҳадемай, кам таъминланган оилалар ҳолига тушиб қолишларидан хавотирлик билдиришмоқда. Душанбедаги машҳур «Карвон», Хўжанд яқинидаги «Сомон» каби бозорларнинг ёпилиши маълум муддатда дезинфекция ишларини амалга ошириш билан изоҳланган.
Лекин озиқ-овқат, мева-сабзавот билан савдо қилинадиган бозорлар, дўконлар мунтазам ишламоқда. Хўжанддаги «Афғонбозор» номи билан машҳур турли моллар сотиладиган бозор эшиклари эса очиқ. Лекин унга киравериш жойларида махсус эшик ўрнатилиб, бозорга келганларнинг иссиғи махсус ҳимоя кийимидаги кишилар томонидан ўлчанади, кафтларига антисептик сепилгач, киришга ижозат берилади. Гарчи бу бозорда озиқ-овқатдан ташқари бошқа моллар билан савдо қилиш давом этаётгани бўлса-да, кўплаб дўконлар ёпиқ. Харидорлар билан масофада туриб савдо қилаётган қандолат маҳсулотлари сотаётган йигит қўшниларининг ишламаётганликлари сабабини уларнинг ўз соғликларидан хавотирликлари билан изоҳлади.
Хўжанд кўчаларида эса, биринчи марта хлор билан савдо қилиш бошланди.
Мамлакатдаги ишлаб чиқариш корхоналари фаолияти давом этмоқда, қурилиш ишлари тўхтагани йўқ.
«Мен ёғ ишлаб чиқариладиган завод қурилишида ишлайман. Бизда иш тўхтагани йўқ. Фақат қурилиш майдонига киришда дориланган махсус йўлакдан ўтамиз. Кейин иссиғимизни ўлчаб, агар меъёрида бўлса, қўлимизга антисептик сепишади. Ичкарида эса, ниқоб билан ишлаш шарт. Ҳаммамиз ҳам хурсандмиз. Чунки карантин деб, ишни тўхтатишса, тирикчилик нима бўлади», деди Ғафуров шаҳарчасидаги қурилишлардан бирида ишлаётган йигит.
Мактаблардаги таътил 16-августгача узайтирилиб, кўчага, жамоатчилик жойларига тиббий ниқобсиз чиқиш тақиқлангач, одамлар орасидаги масофа камида бир ярим метр бўлиши қайта-қайта такрорланиши ортидан фақат катта шаҳарлар эмас, балки уларга ёндош қишлоқларда ҳам ниқобсиз одамлар учрамайди. Кўпчилик агар зарур иши бўлмаса, уйда ўтиришни маъқул кўрмоқда. Масалан, Хўжанднинг чеккароқ маҳаллаларидаги кўчалар деярли кимсасиз бўлиб қолган.
Жабббор Расулов туманидаги Зарафшон қишлоғида яшаган маориф ходими Ҳожимуҳаммад Тошев ва шу тумандаги яна бир неча киши зотилжам туфайли вафот этгач, Зарафшон ва Тожикобод қишлоқлари аҳолиси халқ карантини эълон қилишган. Бу қишлоқларга кирадиган ҳар бир машина, ҳар бир киши текширилиб, сўнг киришга ижозат берилади. «Улар тўғри қилишган экан. Саломатлик энг қиммат бойлик-ку», деди Хўжанднинг 12-микроноҳиясида яшайдиган Ҳабибулло исмли эллик ёшлардаги киши.
Расмий маълумотларга кўра Тожикистонда коронавирусдан вафот этганлар сони беш нафарга етган. «Агар бу рақамни, масалан, қўшни Ўзбекистондаги ўлим ҳоллари билан солиштирадиган бўлсак, анча ташвишлидир. Тўғри, Тожикистондаги кўрсаткич қўшни давлат билан солиштирилганда, икки баравар кам. Лекин бу фақат беш кун орасидаги маълумот», дейди маҳаллий таҳлилчилардан бири.
«Билмадим, бу беш нафар орасида бизнинг ҳамқишлоғимиз ҳам борми-йўқми?», дейди Хўжанд яқинидаги қишлоқлардан бирида яшайдиган ўзини Шариф деб таништирган киши. Унинг айтишича, 60 ёшдан ўтган ҳамқишлоғи Хўжанддаги беморхоналардан бирида карантинда ётиб, вафот этибди. Уни фақат беш-олти нафар яқин қариндоши, жаноза ўқиган мулла ва тиббиёт ходимлари иштирокида тупроққа топширишибди. Марҳумни қабрга қўйган укаси ва жияни махсус кийимларда лаҳатга тушишибди.
Унинг зотилжамданми, коронавирусданми, ўлганини айтишмабди, лекин одатдагидек жаноза,  хонадонида фотиҳа ўқилмагани одамлар орасида турли миш-мишларга сабаб бўлди, деди Шариф.
Ижтимоий тармоқлар ва айрим ахборот агентликлари томонидан тарқалаётган хабарларда ҳам бу каби тупроққа топширишлар ҳақида ёзилмоқда.
Тожикистонда коронавирусга чалиниш тан олинган ва уни юқтирганлар сони тез ортиб бораётган шароитда мамлакат Бош вазири,  COVID-19 олдини олиш ва унга қарши кураш республика штаби бошлиғи Қоҳир Расулзода ЖССТ вакиллари ва Бирлашган Миллатлар ташкилотининг республикадаги идораси раҳбари билан учрашган. Учрашув давомида Тожикистонда коронавирус олдини олиш учун ишлатиладиган усуллар ва имкониятлар муҳокама этилган.
Қоҳир Расулзода БМТ идораси раҳбари ва ЖССТ вакилларини Тожикистонда коронавирус олдини олиш учун халқаро ташкилотларнинг амалий ёрдам бериш учун тортишга кўмак беришларини сўраган.
Томонлар Тожикистонда COVID-19 га қарши курашда барча чоралар қўлланилаётганига қарамай, бу юқумли касаллик билан оғриётганлар сони кун сайин кўпаяётир деган хулосага келишган.
Коронавирус: Тожикистонда коронавирусдан дастлабки ўлим ҳолатлари расман тан олинди
Коронавирус аломатлари қандай?
Рўза тутган одамга коронавирус юқиш хавфи каттами?
Майитдан коронавирус юқадими?
Коронавирусдан тузалиш учун қанча вақт керак?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52107367' lang='uzb' type='mono' source_url='https://www.bbc.co.uk/uzbek/world-52107367' term='COVID'>
Коронавирус, дунё: Covid-19 ҳақида ҳали нималарни билмаймиз?
Ҳозирда бутун дунё азалдан карантинда ўтиргандек. Бироқ инсоният коронавирус муаммосидан атиги декабрда хабар топди ва биз бу вирус ҳақида ҳали кўп нарсаларни билмаймиз.
Ҳозирда бутун дунё азалдан карантинда ўтиргандек. Бироқ инсоният коронавирус муаммосидан атиги декабрда хабар топди ва биз бу вирус ҳақида ҳали кўп нарсаларни билмаймиз.
Дунё бўйлаб олимларнинг ақл-бовар қилмас изланишларига қарамай, коронавирус борасида ҳануз кўплаб саволлар очиқ қолмоқда.
Қуйида энг оммабоп ва муҳим саволларга назар ташлашингиз мумкин.
Бу ўта оддий, аммо энг муҳим савол.
Ҳозирда бутун дунёда тасдиқланган коронавирус ҳолатлари миллионга яқинлашиб қолди.
Бироқ инфекцияни юқтирган одамлар сонини аниқ билиш мушкул вазифа - аксар одамларда бу касалликнинг аломатлари юзага чиқмайди.
Агар антитана тести ишлаб чиқилса, тадқиқотчилар танасида вирус кўтариб юрган ҳар бир одамни аниқлашлари мумкин. Шундагина коронавируснинг қанчалик кенг тарқалаётганини англаш мумкин.
Коронавирус ҳақида ҳали-ҳамон нималарни билмаймиз? Видео лавҳа:
Касалланганлар сони аниқ бўлмагунча, коронавируснинг ўлимга етаклаш даражасини билиш имконсиз бўлиб қолаверади.
Ҳозирги вақтдаги тахминий ҳисоб-китобга кўра, вирус юқтирган одамларнинг 1 фоизга яқини оламдан ўтмоқда.
Коронавируснинг асосий белгилари - иситма ва қуруқ йўтал.
Томоқ оғриғи, бош оғриғи ва ич кетиши ҳам айрим ҳолларда кузатилган ҳамда коронавирус ҳид билиш сезгисининг йўқолишига сабаб бўлади, деган тахминлар ҳам мавжуд.
Бироқ коронавирус бурун оқиши ёки аксириш каби енгил шамоллаш белгиларини ҳам келтириб чиқарадими, деган савол муҳимлигича қолмоқда.
Болалар, шубҳасиз, вирусни юқтириб олиши мумкин.
Аммо болаларда касаллик енгил-ўрта оғирликда ўтади ва болалар орасидаги ўлим даражаси бошқа ёш гуруҳларига қараганда, нисбатан паст.
Болалар, одатда, кўп одамлар орасида юрганидан (айниқса, ўйнаган пайтда) касалликларни кенг тарқатиб юрадилар. Бироқ улар коронавируснинг тарқалишида қандай роль ўйнаётгани ҳозирча номаълум.
Вирус 2019 йил якунига келиб, Хитойнинг Ухан шаҳрида пайдо бўлган. Бу шаҳардаги ҳайвонлар бозорида бир қанча занжир ҳолатлар бўлганига ишонилади.
Расман Sars-CoV-2 номини олган коронавирус кўршапалакларга юқувчи вирусларга жуда яқин, аммо бу вирус кўршапалакдан ҳозирча номаълум бир ҳайвонга, сўнг одамга юққани тахмин қилинади.
Шамоллаш ва грипп кўп ҳолларда совуқ кунларда бўй кўрсатади. Бироқ иссиқ об-ҳаво коронавируснинг тарқалишига қандай таъсир кўрсатиши ҳозирча номаълум.
Мутахассислар мавсумнинг коронавирусга таъсири бўлиши ёки йўқлиги ноаниқ эканидан огоҳлантирмоқда.
Агар ёз келиб, касаллик чекингудек бўлса ҳам, бошқа касалликлар бош кўтариб, касалхоналар беморлар билан тўладиган қиш ойларида яна қайтиб келган коронавирус жуда хавфли ҳолатни юзага келтириши эҳтимоли юзасидан хавотирлар мавжуд.
Коронавирус кўпчиликда енгил-ўрта оғирликда кечади, аммо беморларнинг 20 фоизга яқинида аҳвол жуда аянчли тус олади.
Шахс иммун тизиминг ҳолати бу масаланинг сабабларидан биридек туйилади. Шунингдек, ирсий омил ҳам бу ерда роль ўйнаётган бўлиши мумкин.
Агар саволнинг жавоби топилса, кўплаб одамларнинг жонлантириш бўлимига тушиб қолишдан сақлаб қолиш мумкин.
Шахснинг иммун тизими вирусга қанчалик бардошли экани борасида далиллардан кўра тахминлар бисёр.
Агар бемор вирусга қарши муваффақиятли кураша олса, унинг иммун тизими керакли жавоб чораларини ишлаб чиқиши мумкин.
Лекин инсоният бу вирус билан юзма-юз келганига энди бир неча ой бўлгани туфайли бу масала бўйича далиллар етарли эмас.
Беморларнинг иккинчи бор коронавирус юқтириб олаётгани тўғрисидаги миш-мишлар эса экспресс-тестларнинг аниқ ишламаётганига боғлиқ бўлиши мумкин. Тестлар беморнинг вирусдан халос бўлди, дея нотўғри ишлагани борасида хабарлар мавжуд.
Вируслар доимо мутацияга учраб боради, лекин уларнинг генетик кодидаги ўзгаришлар вируснинг умумий жиҳатларига сезиларли таъсир қилмайди.
Тарихий тажрибадан келиб чиқилса, вирусларнинг вақт ўтиб бориши билан камроқ хатарли кўриниш олишини кутиш мумкин, аммо бунга ҳеч ким кафолат беролмайди.
Асосий хавотир эса агар вирус мутацияга учраса, иммун тизими уни таний олмаслиги ва маълум вакцина ортиқ иш бермаслигидадир.
Коронавирус сабаб Россиядаги мигрантлар ишсиз қолишмоқда
Хитой ниқоблари вирусдан ҳимоя қилмайдими?
Ўзбекистонда коронавирус, карантин ва картошка
Коронавирус кимларда ва нега қайталайди?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52512628' lang='uzb' type='mono' source_url='https://www.bbc.co.uk/uzbek/world-52512628' term='COVID'>
АҚШ коронавирусни даволашда ремдесивирни маъқуллади Koronavirus
АҚШ Озиқ-овқат ва медикаментлар сифатини назорат қилиш идораси Эболага қарши ишлаб чиқилган антивирус медикамент - ремдесивирни коронавирусга қарши қўллашга расман рухсат берди.
АҚШ Озиқ-овқат ва медикаментлар сифатини назорат қилиш идораси Эболага қарши ишлаб чиқилган антивирус медикамент - ремдесивирни коронавирусга қарши қўллашга расман рухсат берди.
Фавқулодда маъқуллов Covid-19нинг ўта оғир ҳолатида шифохонага ётқизилган беморларга ремдесивирни ишлатиш мумкинлигини англатади.
Клиник синовларда антивирус аҳволи жиддий беморларнинг соғайиш муддати қисқаргани кузатилди.
Коронавирус давоси топилдими? Ремдесивир самараси кўринди
Коронавирус: Covid-19 ни даволашда қайси дорига умид бор?
Шунга қарамасдан, ремдесивир коронавирусдан тирик қолиш кўрсаткичини салмоқли даражада яхшиламаган.
Экспертлар аслида Эболани даволаш учун ишлаб чиқилган ва қароргоҳи Калифорнияда жойлашган Gilead фармацевтика ширкатининг маҳсулоти бўлган антивирус медикамент коронавирусга қарши "мўъжизакор ўқ" деб қаралмаслиги керак деб огоҳлантиришади.
Ремдевисир вирус геномининг ичига киради ва вируснинг ўзини-ўзи сони кўпайтириши қобилиятини қисқартиради.
Оқ Уйда Президент Трамп Gilead раҳбари Дэниэл O'Дэй билан учрашган.
Учрашув чоғи O'Дэй расмий маъқуллов илк муҳим қадам бўлди деб айтган ва компания ремдесивирнинг 1,5 миллион дозасини хайрия қилишини билдирган.
Учрашувда қатнашган АҚШ Озиқ-овқат ва медикаментлар сифатини назорат қилиш идораси комиссионери Стефен Хан шундай деган: "Бу Covid-19га қарши илк маъқулланган  терапия. Шундай экан, биз унинг иштирокчиси эканлигимиз билан фахрланамиз".
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52268490' lang='uzb' type='mono' source_url='https://www.bbc.co.uk/uzbek/world-52268490' term='COVID'>
Коронавирус: Эрондаги кўнгилли ўлик ювувчилар
Эрондаги ўликхоналарда баъзан жасадлар дафн қилинмасдан беш-олти кун қолиб кетмоқда экан.
Эрондаги ўликхоналарда баъзан жасадлар дафн қилинмасдан беш-олти кун қолиб кетмоқда экан.
Жасадларни ювгани энди кўнгилли мурдашўйлар ҳам пайдо бўлишган.
Уларни "Корона хонимлар" деб аташар экан.
Эроннинг энг анъанадор саналган Қум шаҳрида аксарият Covid-19 қурбонларининг жасадларини Исломий ақидага мос бир равишда ювишдан қўрқишмоқда.
Эрон Яқин Шарқ мамлакатлари орасида коронавирус қурбонлари энг кўп бўлган мамлакатдир.
Ёпиқ режим остида бўлган Эрондан аниқ тафсилотларни олиш мушкул, аммо хабарларга кўра, мамлакатнинг ўликхоналари тўлиб бормоқда.
Интернетда тарқалган видеолардан бирида ўликхона ходими ювиш учун "навбат кутаётган"  жасадларни кўрсатади.
Унинг айтишича, айрим жасадлар беш-олти кунлаб ювилмай қолиб кетмоқда.
Бу видео тарқаши билан анъанадор сиёсатчилар зудлик билан ўликхона ходимини ҳибсга олишди.
Кейин эса "Корона хонимлар" деб ном олган кўнгиллиларни олқишлаш авж олди.
"Қаҳрамон аёллар" деб таърифлашди.
Бу аёлларнинг махсус либоси ортига " Агар сизда шернинг юраги бўлмаса, ишқ йўлида  юролмайсиз", деб ёзилган.
Шариат қонунларига биноан инсон ўлганидан кейин имкон қадар тез жасади тупроққа топширилиши керак.
Аммо кафанга ўралишдан аввал мурда уч марта сув билан ювилиши керак.
Эронда буни "Ғусли майит" деб аташади.
Айни инқироз бошланганида ҳам халқаро ва ҳам маҳаллий миқёсда тушунмовчилик юзага келди.
Аввалига ҳукумат жасадларни тупроқ билан тозалашни маслаҳат берди.
Аммо март ойи бошларига келиб Эроннинг олий руҳоний раҳбари коронавирусдан қурбон бўлганларнинг жасадлари бошқа вафот этганларники каби бир хилда ювилиши ва кўмилиши кераклигини айтди.
Бу жараёнда иштирок этаётганларни санитания қоидаларига амал қилиши кераклигини ҳам уқтириб ўтди.
Жасаддан вирус ўтмайди деган қараш бўлса ҳам Жаҳон Соғлиқни сақлаш ташкилоти айни жараёнда ўта эҳтиёткор бўлишга чақирмоқда.
Чунки бу вирус ҳақида кўп нарса маълум эмас.
ЖССТга кўра, ўликларни ювиш ва кўмиш билан машғул бўладиган шахслар махсус ҳимоя кийимларида бўлишлари керак.
Италияда олимлар жасаднинг ўзидан вирус ўтмаслигини, аммо ундаги кийим ва либосларда сақланиб қолишини айтишади.
Италияда ўликлар яқинларига кўрсатилмайди.
Эронда эса "Корона хонимлар" куну тун ишлашмоқда.
"Корона хонимлар" ёлғиз эмас.
Машҳаддаги мадрасада ҳам кўнгиллилар тушлик вақти мурдашўйликка чиқишади.
Қўрқув ва рақамлар
Ўликхоналар тўлиб бораётгани ҳақидаги хабарлар билан коронавирусдан ўлаётганлар сони ҳақида расмий ва норасмий маълумотлар ҳам одамларни ваҳимага солмоқда.
Расмий маълумотларга кўра, 8 апрелга қадар мамлакат бўйлаб коронавирусга чалинганлар сони 60 мингдан ортган, вафот этганлар эса 4000 атрофида.
Аммо АҚШдаги асли эронлик мутахасисларга кўра, рақамлар анча кўп бўлиши мумкин.
Уларнинг тахминларига кўра, 20 мартга қадар 15 мингдан ортиқ эронлик қурбон бўлган ва вирусга чалинганлар сони бир миллионга яқин бўлиши мумкин.
Эрондаги ҳақиқий аҳволни билиш ўта мушкул.
Бир жасадга бир қабр эмас, балки узун хандақлар қазилиб, жасадлар ёнма-ён ётқизилиб дафн қилинаётгани маълум.
Мозондарондаги шифокорлардан бири Би-би-си билан суҳбатда мутахассислар бутун кўмиш жараёнини кузатишлари, қабрлар устидан  "вирус тарқалмаслиги" учун оҳак ҳам тортилаётганини айтади.
Айрим ўлим ҳужжатларида  коронавирус эмас, балки юрак хасталиклари ё грипп сабаб ўлароқ кўрсатилаётгани ҳам иддао қилинмоқда.
Бир неча оилалар ўз яқинларининг жасадлари қаерга кўмилганидан хабарсиз эканликларини айтишган.
Ўзбекистондаги 11 апрелга оид ҳолат қандай?
Ўзбекистон: Одамлар ўз озиқ-овқатини ўзи яратиши керакми?
Мирзиёев вазият мураккаблашиши эҳтимолидан хавотирда
Коронавирус вирус аломатлари қандай?
Коронавирус одамзод руҳиятини ўзгартирдими?
Карантиндаги дунё ва Ўзбекистонга саёҳат
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-52382376' lang='uzb' type='mono' source_url='https://www.bbc.co.uk/uzbek/uzbekistan-52382376' term='COVID'>
Коронавирус тарқалиши бўйича янгилаб бориладиган харита Koronavirus
***
Янги коронавирус 2019 йилнинг охирги ойларида Хитойнинг Ҳубей вилоятида тарқалишни бошлаган деб кўрилади.
Ўтган вақт давомида ҳалокатли вирус дунёнинг барча қитъаларига тарқалди.
Ҳукуматлар мамлакатлари чегараларини ёпдилар, авиақатновлар тўхтатилди, шаҳарларда карантин чоралари эълон қилинди, одамларга уйларидан чиқмай ўтириш сўралди.
Жаҳон бўйлаб "уйига қамалишга мажбур бўлган" инсонларнинг сони 4,5 миллиарддан ортиқни ташкил этди деб кўрилмоқда.
Интерактив саҳифани кўриш учун браузерингизни янгиланг
Манба: Johns Hopkins University, миллий саломатлик агентликлари в.ҳ
Рақамлар янгиланди
                    
                        8-may, 2020, 15:05 (GMT+5)
Коронавирус пандемияси дунёда 1930 йиллардан кейинги энг ёмон иқтисодий рецессияга етаклаши мумкинлигидан огоҳлантириб чиқди Халқаро Валюта жамғармаси.
Май ойида ишлаб чиқарилган нефтни сақлайдиган жой қолмайди деган хавотир юзага келди, апрел ўртасидан жаҳонда нефт нархи кескин тушишни бошлади.
БМТнинг Жаҳон Озиқ-овқат Дастури коронавирус оқибатида дунёда кучли очарчиликка дуч келадиган инсонларнинг сони икки баравар кўпайиб, очликка юз тутганларнинг сони 135 миллиондан 250 миллиондан зиёдгача етишидан огоҳлантирди.
*Ҳар 100 минг аҳолига қурбонлар сони
Интерактив саҳифани кўриш учун браузерингизни янгиланг
Маълумотлар Жон Хопкинс университети даврий равишда эълон қилиб борадиган рақамларга таянади ва энг сўнгги рақамларни акс эттирмаслиги мумкин.
** Янги коронавирус юқтириш ҳолатлари бўйича ўтган маълумотлар уч кунлик даврдаги ўртача кўрсаткични намоён этади. Айни сана бўйича ўртача кўрсаткични аниқлаш имконсиз, чунки бу даврдаги рақамлар қайта кўриб чиқилган.
Манба: Johns Hopkins University, миллий саломатлик агентликлари в.ҳ
Сўнгги янгиланган рақамлар: 8-may, 2020, 15:05 (GMT+5)
Коронавирусга чалинган аксарият бир ҳафта ичида соғайиб кетиши ва тиббий парваришга муҳтож бўлмаслиги мумкин.
Аммо айрим одамларга шифохона парвариши керак бўлади.
Айримларда касаллик оғир кечади.
Афтидан 70 ёшдан ошганлар учун коронавирус хатарлироқ бўлиб, бунда беморнинг бошқа бирор қўшимча касаллиги бўлиши ёки бўлмаслиги аҳамият касб этмайди.
Бу ҳақда батафсил
Covid-19 юқтирганларнинг аксариятида касаллик енгил кечиши мумкин.
Йўтал ва бироз иситмалаш.
Аммо уларда ҳам томоқ оғриғи, ҳолсизлик ва бошоғриқ бўлиши мумкин.
Йўтал одатда қуруқ бўлади, аммо вақт ўтиб бироз балғам пайдо бўлиши эҳтимоли бор.
Касалликнинг бу палласида кўпроқ суюқлик ичиш, дам олиш ва парацетамол тавсия қилинади.
Бу ҳақда батафсил
Яширин даврда вирус танамизда яхшилаб жойлашиб олади.
Коронавирус ёки Sars-CoV-2 вируси нафас йўллари, оғиз ва кўздаги шиллиқ пардалар орқали танамизга тушади.
У кейин томоқ тўқималари деворини, нафас йўллари ва ўпкани зарарлайди ва уларни коронавирусни кўпайтирувчи корхонага айлантиради.
Яъни янги вируслар ишлаб чиқилади ва бошқа тўқималарга ҳам юқа бошлайди.
Бу даврда сиз ўзингизни соғлом ҳис қиласиз ва ҳеч қандай касаллик аломати кўринмаслиги мумкин.
Яширин давр қанчага чўзилиши ҳақида фикрлар турлича, аммо ўртача беш кун давом этиши айтилмоқда.
Бу ҳақда батафсил
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
***
</doc>
<doc docid='bbc_uzbekistan-52256889' lang='uzb' type='mono' source_url='https://www.bbc.co.uk/uzbek/uzbekistan-52256889' term='COVID'>
Ўзбекистон, коронавирус: Ҳамманинг томорқада экин экиши озиқ-овқат хавфсизлигини таъминлай оладими?
Президент Шавкат Мирзиёев аҳолининг томорқа майдонларида бозорбоп экинлар экишни таъминлашга кўрсатма берди.
Президент Шавкат Мирзиёев аҳолининг томорқа майдонларида бозорбоп экинлар экишни таъминлашга кўрсатма берди.
Президент матбуот хизматининг хабар беришича, 8 апрель куни ўтган видеоселекторда Шавкат Мирзиёев бу йилги мураккаб вазиятни ҳисобга олиб, барча томорқаларда 2-3 марта экин экиш ва қўшимча ҳосил олиш биринчи даражали вазифа бўлиши кераклигини таъкидлаган.
Президент Мирзиёев бир қанча туманларни намуна қилиб кўрсатиб, бу ҳудудлардаги аҳоли 8-10 сотихли томорқа майдонидан ўртача 50-60, баъзи оилалар эса 100 миллион сўм даромад кўраётганини тилга олган.
Видеоселектор давомида томорқа майдонларидан унумли фойдаланишни таъминлаш йўлида аҳолига уруғлик ва кўчат етказиб учун 244 та «Томорқа хизмати» корхона фаолияти йўлга қўйилгани айтилган.
Шунингдек, Президент Мирзиёев хонадонларда ихчам иссиқхоналар қуриш масаласига кўплаб туманларда етарлича эътибор берилмаётганини танқид қилиб, ҳар бир сектор ҳудудида камида 100 тадан хонадонда 1-1,5 сотихли иссиқхоналар ташкил этишга кўрсатма берган.
Видеоселекторда ҳозирги синовли кунларда томорқа ерларига экин экмаслик, ерларни қаровсиз ташлаб қўйиш юртга ва ерга нисбатан хиёнат ўлароқ баҳоланиши айтилган.
Президент томорқасидан самарали фойдаланмаётган хонадон эгалари расман огоҳлантирилиши, огоҳлантиришдан сўнг ҳам экин экмаганларга ер солиғи оширилган ставкада қўлланишини маълум қилган.
Бу кўрсатмаларни амалга ошириш йўлида томорқалар ҳолатини дронлар орқали кузатиб бориш белгиланган.
Умуман олганда, мазкур кўрсатмалар ортидан Президент Мирзиёев коронавирус пандемияси туфайли юзага келиши мумкин бўлган озиқ-овқат тақчиллиги хатарини бартараф этишни кўзлаётганини англаш мумкин.
Аммо бутун мамлакат аҳолисини ўз томорқасига боғлаб қўйиш ички озиқ-овқат хавфсизлигини таъминлашда қанчалик самара бериши мумкин?
Би-би-си ана шундай савол билан қишлоқ хўжалиги соҳасида фаолият юритувчи Умида Ибрагимовага юзланди.
Ибрагимованинг сўзларига кўра, президентнинг ушбу кўрсатмаси ортидан томорқадан умумли фойдаланмаётган одамлар жонлана бошлайди ва бу халқнинг ўзи учун фойда.
Бундан ташқари, у карантин пайтида уйида бекор қолган халқ меҳнат билан банд бўлишини ҳам таъкидлайди.
Бундан ташқари Ибрагимова томорқасидан фойдаланмаётганларни оширилган ер солиғига тортиш билан жазолаш ҳам тўғри қарор эканини айтади.
"Кимнингдир огородига қарашга ортиқча вақти йўқдир, кимнингдир вақти бўлса ҳам, нимадир эккани ортиқча маблағи йўқдир. Энди солиқдан қўрқиб ёки президент шунақа дебди, деб бўйсуниб, қўшнимга эктиришим мумкин. Куни ўтади", сўзлайди у.
Шавкат Мирзиёев президентлигининг илк кунларида ҳам аҳолини қишлоқ хўжалигида банд қилиш орқали озиқ-овқат хавфсизлигини таъминлаш ва кичик бизнесни жонлантиришга ҳаракат қилган эди.
2017 йил январь ойида Қорақалпоғистонга сафар қилган президент ҳар бир хонадон 100 тадан товуқ боқиш мақсадга мувофиқ эканини айтган.
Оммавий товуқ боқиш ёки лимонзорлар барпо этиш президент истагандек мамлакат бўйлаб кенг тус олмаган бўлсада, ҳукуматнинг қишлоқ хўжалиги сиёсатидан яхши хабардор манба карантин пайтида омма устидан назоратни кучайтириб олган расмийлар томорқалардан самарали фойдаланиш бўйича кўрсатма ижросини жиддий назорат остига олиши мумкинлигини Би-би-сига айтади.
Манбанинг сўзларига кўра, Ўзбекистонда одамлар президент айтмаса ҳам ўз томорқасидан унумли фойдаланишга интилади.
"Чунки қишлоқларда томорқа асосий тирикчилик манбаларидан бири", дейди у.
Мазкур манба президентнинг янги кўрсатмалари давлатнинг жамият устидан назорати кучайишига олиб келиши, фуқаролар эркинлигининг чекланишига сабаб бўлиши эҳтимоли юзасидан ўз хавотирларини билдиради.
"Фармон аниқ давлатнинг аграр реформасига ишора қиляпти, яъни давлат энди томорқагача кириб келиб, одамларга нима ва қанча экишни уқтиришгача бориши мумкин. Телевизорда бунга қулоқ солмаган бир-иккита "масъулиятсиз" оилалар мисол қилиб кўрсатилади, кимлардандир ерлар олиб қўйилади ва ҳамма бу фармонга сўзсиз бўйсуна бошлайди", дейди ушбу манба.
Бундан ташқари, у президент тилга олган аниқ рақамлар, яъни 8-10 сотихдан 50-60 миллион сўм даромад кўраётган оилалар томорқадан унумли фойдаланишнинг тимсолига айланиши мумкинлигини ҳам маълум қилади.
"Масалан, 10 сотих ерингиз бор, лекин даромадингиз 1 йилда 50 миллионга ҳам етмади, демак сиз ердан унумли фойдалана олмаяпсиз, демак расмийлар чора кўриш керак, дейиши мумкин", дея сўзлайди манба.
Шунингдек, манба президентнинг ихчам иссиқхоналарни кўпайтириш бўйича кўрсатмасини ҳам савол остига олади.
Унинг сўзларига кўра, ҳозирда Ўзбекистонда 1 сотих майдонда энг арзон иссиқхона қуриш хонадон эгаси учун ўртача 7 миллион сўмга тушади.
Манба агар иссиқхоналар ва томорқа экинлари президент истагандек мажбурий кўпайтирилса, бозор тўлиб кетиб, етиштирилган маҳсулотларнинг нархи тушиб кетиши, оқибатда эса, хонадон эгалари ўз харажатини чиқара олмаслиги ҳам мумкинлигини тилга олади.
Манбанинг хулоса қилишича, мазкур чора-тадбирлар аҳолининг даромадларини кўпайтиришдан ҳам кўра бозордаги нархларни арзонлаштиришга қаратилган, аммо бундан оддий деҳқонлар  зарар кўриши мумкин.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-51493762' lang='uzb' type='mono' source_url='https://www.bbc.co.uk/uzbek/uzbekistan-51493762' term='COVID'>
Коронавирусни юқтирганлар сони нега кескин ошди? Ўзбекистон маслаҳати O'zbekiston Xitoy

Хитойнинг Хубей вилоятида чоршанба кунининг ўзида 242 киши коронавирусдан ўлгани қайд қилинди. Бу вирус тарқаганидан бери энг ҳалокатли кун бўлмоқда.
Коронавирусни юқтирганлар сони ҳам кескин ошган - Covid-19 вирусини юқтирганлар сони 14840 одамга чиқди.
Хубей ташхис қўйиш қоидалари кенгайтирилгани ҳам касаллар сони кескин ошганига қисман сабаб бўлиши мумкин.
Янги рақамлар эълон қилиниши ортидан Хитой Хубей вилоятидаги икки юқори даражали амалдорни ишдан олди.
Чоршанба кунги рақамларгача Хубейда коронавирусни юқтираётганлар сони барқарорлашганди.
Аммо, ҳозирга келиб Хитой бўйлаб 60 минг одам вирусни юқтиргани ва 1350 одам вафот этган.
Жаҳон соғлиқни сақлаш ташкилоти вирус ҳоллари тасдиқланишининг янги қоидалари борасида Хитойдан маълумот кутаётганини билдирди.
Охири Youtube пост  муаллиф BBC Uzbek
Айни дамда Ўзбекистон ва Хитой ўртасидаги парвозлар тўхтатилганича қолмоқда.
Ўзбекистон ой бошида Хитойдан учта рейс билан ўз фуқароларини ватанга олиб келганди.
6 февраль куни Ўзбекистон ҳаво йўллари коронавирус туфайли одамларни Хитойдан кўчириш жараёни якунланганини хабар қилган.
Ўзбекистон соғлиқни сақлаш вазирлиги эса сафарга отланган, ҳаж ва умра амалларини бажараётганлар учун маслаҳатларини ўз сайтида чоп қилди.
Унда, хусусан, қўлингизни совун билан ювиш, шамоллаш ёки грипп аломатларига эга одамлар билан яқиндан мулоқот ва алоқа қилмаслик, фақат яхшилаб пиширилган (қайнатилган ёки қовурилган) овқатни истеъмол қилиш, доим оғиз ва бурун ниқобларидан фойдаланиш ва яшаш уйингизни тоза ҳаво билан шамоллатиш тавсия қилинади.
Коронавирус ҳали яна авжига чиқади: Ўзбекистон Хитойга нима жўнатди?
Дунё: Коронавирус супер-тарқатувчилари - улар кимлар? O'zbekiston, Ўзбекистон
Коронавирус ҳақида бонг урган шифокор ўлди, Хитой аҳли  ҳукуматдан ғазабда
Уҳан ва Хитой: Фуқароларини қайтариш Ўзбекистон учун хавфлими? Коронавирус кирадими?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-51775317' lang='uzb' type='mono' source_url='https://www.bbc.co.uk/uzbek/uzbekistan-51775317' term='COVID'>
Коронавирус: Вакцина қачон пайдо бўлади? Ўзбекистон - O'zbekiston
Коронавирус касаллигига чалинганлар 90 мамлакатда қайд қилинди, уларнинг орасида ҳозирча Ўзбекистон йўқ. Ҳар куни минглаб одам вирус юқтирганлар қаторига қўшилмоқда.
Коронавирус касаллигига чалинганлар 90 мамлакатда қайд қилинди, уларнинг орасида ҳозирча Ўзбекистон йўқ. Ҳар куни минглаб одам вирус юқтирганлар қаторига қўшилмоқда.
Инфекция тарқалишининг олдини олишда ёрдам берадиган коронавирусга қарши вакцина ҳануз йўқ. Вакцина яратилишини қачон кутсак бўлади?
Айни дамда олимлар вакцинанинг бир неча турини ишлаб чиқишди ва уларнинг самарадорлигини ҳайвонларда синаб кўришмоқда. Агар тажриба муваффақиятли чиқса кейин шу йилдан бошлаб одамларда синаб кўриш мумкин.
Аммо олимлар ишчи вакцинани янги йилга қадар ишлаб чиқса ҳам, уни оммавий равишда ишлаб чиқаришни бошлаш озмунча вақт талаб қилмайди.
Агар вазиятга реал қарайдиган бўлсак, самарали вакцинани пайдо бўлишини 2021 йил ўрталаридан олдин кутмаслигимиз керак.
Вакцинани қисқа муддатда ишлаб чиқишга ҳаракат қилишаётганини ҳам эсдан чиқармаслик керак. Уни тайёрлаш учун янги услублар қўлланилаётганини ҳам ҳисобга олсак ҳамма нарса хамирдан қил суғургандек ҳал бўлмаслиги мумкин.
Охири Youtube пост  муаллиф BBC Uzbek
Айни дамда одамлар орасида коронавируснинг 4 тури тарқалган, уларнинг бирортасига ҳам қарши вакцина йўқ.
Афсуски, вакцина қарияларга нисбатан анча самарасиз бўлади. Гап вакцинада эмас, балки ёш бўлмаган беморларнинг иммунитети вакцина урилган вақти заиф жавоб беришида. Бу нарсани ҳар йили одамларга гриппга қарши эмланганида кузатамиз.
Бундан ташқари барча дори дармонлар қўшимча таъсирга эга, ҳатто парацетамол ҳам. Лекин клиник синов ўтказмасдан тажрибадаги вакциналарнинг қўшимча таъсири ҳақида ишонч билан гапира олмаймиз.
Вакцина бизни инфекциядан ҳимоя қилиши мумкин, аммо хавфдан омон қолишнинг ҳозирча энг яхши усули бу - гигиена қоидаларига риоя қилиш.
Касаллик юқтирган кўпчилик сезилмас аломатларни бошидан кечиради.
Айни дамда вирусга қарши бир нечта дори синовдан ўтмоқда, лекин уларнинг бирортасини ҳам Covid-19 билан курашишда самарали деб айта олмаймиз.
Вакцина беморнинг соғлиғига шикаст бермасдан унинг иммун тизимини зарарли вирус ёки бактерия билан "таништиради". Тана "душман"ни таниб қолади ва унга қарши курашишга ўрганади.
Кейин танамиз ўша инфекцияси билан ҳаётда дуч келса, иммун тизимимиз унинг қанақа касаллик эканлигини ва унга қарши қандай курашишни билади.
Ўнлаб йиллар давомида вакцина ҳақиқий вирус намунаси ёрдамида тайёрланиб келинмоқда.
Қизамиқ ва қизилчага қарши вакцина вируснинг бутунлай касал қилмайдиган заифлашган намунасидан тайёрланади.
Охири Youtube пост 2 муаллиф BBC Uzbek
Мавсумий гриппларга қарши вакцина ўша йилда кенг тарқалган тури асосида, уни тўлиқ зарарсизлантирилиб тайёрланади.
Янги коронавирусга қарши вакцинани тайёрлаш учун йиллар давомида синовдан ўтмаган, вақт ва захирани иқтисод қилувчи услубдан фойдаланилмоқда. Вируснинг генетик коди парчалари асосида вакцина тайёрлаш усулидан ишлатиляпти.
Sars-CoV-3 коронавируси генетик кодини билганимиз учун тўқимага киритилганидан сўнг патоген оқсилларини ишлаб чиқарувчи ва зарурий иммун реакцияни берувчи вакцинани ишлаб чиқиш мумкин.
Олимлар Sars-CoV-3 генетик коди парчаларини инсон учун хавфсиз бўлган вирус билан алмаштирувчи услубдан фойдаланади.
Бу каби "генетик вакцина" назарий жиҳатдан иммунитетни коронавирусга қарши курашувчанлигини оширишда кўмаклашиши керак.
Айрим ҳолатларда вирус ДНК ва РНК парчалари тўғридан тўғри танага киритилади. Улар танага киришига билан патоген оқсилларини ишлаб чиқаришни бошлайди ва иммун тизими ушбу оқсилларга қарши туришни ўрганади.
</doc>
<doc docid='bbc_uzbekistan-52260268' lang='uzb' type='mono' source_url='https://www.bbc.co.uk/uzbek/uzbekistan-52260268' term='COVID'>
Коронавирус: Ўзбекистон Қозоғистонни ҳам ортда қолдирди - O'zbekiston koronavirus
15, апрел, 22:30
15, апрел, 22:30
Коронавирус: Ўзбекистон Қозоғистонни ҳам ортда қолдирди - коронавирусга чалинганлар сони расман жаъми 1300 кишидан ортди. 1302 тага етди. Бир кун ҳисобидан 137 та янги ҳолат аниқланди.
Сўнгги рақамлар билан Ўзбекистон минтақа давлатлари орасида энг кўп коронавирус ҳоллари қайд этилган давлатга айланди.
Шу пайтга қадар соғайганлар сони бугун 107 кишига чиқди.
Ўзбекистоннинг ўзида вафот этган беморларнинг сони 4 тани ташкил этиб турибди.
Шу кунгача бу мавқеъни Қозоғистон эгаллаб турганди.
Аммо у ердаги жаъми рақамлар бугун 1295 тани ташкил этган.
Бугун, 15 апрел куни Ўзбекистонда коронавирус расман илк бор аниқланганига роппа-роса бир ой бўлди.
Ўзбекистонда сўнгги кунларда бир кунда аниқланаётган янги ҳолатларнинг изчиллик билан ортиб бораётгани кузатилади.
Ўзбекистон Бош прокуратураси вакили бугунги брифинг чоғида янги маълумотларни эълон қилди.
Коронавирусга чалинган беморлар билан мулоқотда бўлган 9500 дан ортиқ кишининг маълумотларини тўплашга муваффақ бўлганликларини айтди.
Улардан энг кўпини беморлар билан бирга ишлаган ва доимий мулоқотда бўлган кишилар ташкил этиши кўрилган.
Ўзбекистонда карантин остида қолаётганлар сони ҳали-ҳануз 80 минг кишидан ортади.
Масъуллар томонидан сўнгги ҳафталарда эълон қилинаётган расмий маълумотлар коронавирусга текширувларнинг анчайин кучайиб бораётганига далолат қилади.
Ўтган яқин кунлар ичида аниқланаётган янги ҳолатлар ҳам айнан улар ҳисобига тўғри келиши айтилади.
Расмий маълумотларга кўра, ҳозирга қадар 100 минг аҳоли тест-текширувдан ўтган. Кунига 8-9 минг одам коронавирусга текширилмоқда.
Масъуллар шу ой бошида минглаб фуқаролар учун карантин муддати тугамагунча беморлар камайишини кутиб бўлмаслигини айтишган.
Ўзбекистонда коронавирусга чалинган беморлар сонининг камайиши ана шу фуқаролар учун карантин муддати тугашига боғлиқ эканини таъкидлашган.
Ўзбекистон минтақада аҳолиси энг катта давлат бўлади. Жорий пайтда мамлакат фуқароларининг сони расман 34 миллион кишидан ортади.
15, апрел, 16:45
Коронавирус: Ўзбекистонда соғайганлар юздан ортди - 107 кишига чиқди.
Яна 8 кишининг тузалгани хабар берилди.
Улар пойтахт Тошкентдаги Вирусология илмий-текшириш институти клиникасида даволанаётган бўлишган.
Энди реабилитация остига олинишган.
Уларнинг орасида бир нафардан Туркия ва Россиядан чартер рейслар билан Ўзбекистонга қайтганлар борлиги билдирилган.
Тузалганларнинг энг ёши каттаси 51, энг кичиги эса 10 ёшда экани айтилган.
Қозоғистонда шу соатларда коронавирусга чалинганлар сони умумий ҳисобда 1290 кишига чиққан.
Яна 33 киши соғайган, жаъми тузалганлар сони 240 кишига етган. 15 киши вафот этган.
Ўзбекистондаги рақамлар Қозоғистондагиси билан тенглашди - жаъми 1275 тага етди.
Бугун ҳисобидан яна 61 та кишида коронавирус аниқланди.
Куннинг шу соатига келиб, Ўзбекистонда  жаъми рақамлар 110 тага тенглашди.
Бу гал ҳам расмий хабарда рақамдан ортиқ тафсилотлар берилмади.
Шу пайтгача Ўзбекистонда коронавирус манбаси мамлакатнинг четдан қайтган фуқаролари бўлиб туришибди.
Қозоғистонда коронавирус илк бор 13 март, Ўзбекистонда эса, 15 март куни аниқланган.
Ўзбекистон минтақанинг аҳолиси энг катта (34 миллион - таҳр.) ва энг кўп - миллионлаб фуқароси ташқи меҳнат миграциясида банд давлати бўлади.
Ўзбекистонда эса, 99 киши касалхонадан тузалиб чиққан.
Хориждаги уч нафар фуқароси илова жаъми 7 ўзбекистонлик ҳаётдан кўз юмган.
Қирғизистонда рақамлар шу соатларда ўзгаришсиз қолган.
Коронавирусни юқтирганлар сони умумий ҳисобда 449 кишини ташкил этиб турибди.
Улардан 75 таси соғайган. 5 киши вафот этган.
Ўзбекистонда бир кунда энг кўп коронавирус аниқланган ҳоллар айнан сўнгги икки кунда кузатилган.
13 апрел куни жаъми 133 кишида коронавирус аниқланган бўлса, 14 апрел куни бу рақамлар 167 тани ташкил этган.
15, апрел, 10:00
Ўзбекистон: Коронавирус юқтирганлар сони 1200 дан ортди - 1214 кишига етди. Шу соатларда яна 49 та янги ҳолат қайд этилди.
Ўзбекистонда сўнгги кунларда бир кунда аниқланаётган янги ҳолатларнинг изчиллик билан ортиб бораётгани кузатилади.
Аммо бу гал ҳам расмий хабарда рақамдан бошқа тафсилотлар берилмаган.
Ўзбекистонда бир кунда энг кўп аниқланган коронавирус ҳолати кеча, 14 апрел кунига тўғри келган.
Коронавирус билан касалланганлар сони 167 тага ортган.
Сўнгги кунларда Ўзбекистонда коронавирусга текширилаётганлар сони анчайин жадал ортиб бораётгани ҳам кўрилади.
Расмий маълумотларга кўра, шу пайтгача 100 мингдан ортиқ одам текширилган.
Ўзбекистон минтақада аҳолиси энг катта давлат бўлади - фуқаролари сони расман 34 миллион кишидан ортади.
Расмий Тошкент ўз ихтиёрларидаги коронавирусга тест-тизимлари сонини 250 мингтадан оширмоқчи.
Россия ва Хитойники ёнига Германиядан ҳам қўшимча 50 мингта тест-тизими сотиб олмоқчи.
Афтидан, коронавирусга текширишларни кучайтирмоқчи.
Расмий хабарларда сўнгги кунлардаги коронавирус ҳолларининг карантин остидагиларда аниқланаётгани маълум қилинган.
Жорий пайтда Ўзбекистоннинг турли ҳудудларида карантин остида қолаётганлар сони 80 мингдан ортиши айтилган.
Улардан аксариятини уй шароитида тиббий назорат остида бўлганлар ташкил этади.
Бугун, 15 март куни Ўзбекистонда илк бор коронавирус расман аниқланганига роппа-роса бир ой бўлади.
Орада кечган вақт давомида коронавирус мамлакатнинг ҳар бир вилоятига кириб бориб бўлган.
Жорий пайтда энг кўп беморлар ҳам вилоятлар ҳисобига тўғри келиб турибди.
Шу пайтгача коронавирусдан жаъми 99 киши соғайган.
Умумий ҳисобда 7 киши вафот этган. Улардан уч нафари хориж - АҚШ да ҳаётдан кўз юмган.
14 апрел
Ўзбекистон коронавирус юқтирганлар сони мингдан ортди.
2020 йил 14 апрель соат 15:30 ҳолатига кўра, Ўзбекистонда коронавирус инфекцияси қайд этилганлар сони 1113 нафарни ташкил қилмоқда.
Қарийб бир ойнинг ичида Ўзбекистонда коронавирус ҳоллари мингдан ортди.
Ўзбекистонда коронавирус илк бор шу йилнинг 15 март куни расман қайд этилган.
Бир кунда аниқланган энг кўп ҳолат кеча, душанба куни кузатилган. Бир кунга жаъми 133 та янги ҳолат тўғри келган.
Аммо сўнгги кунларда бу ҳақдаги расмий хабарларнинг асосан рақамлар билан чекланаётгани кўрилади.
Масъулларнинг чиқишларидан янги ҳолатларнинг карантин остидаги инсонларда аниқланаётгани англашилган.
Ҳозир ҳам 80 мингдан ортиқ киши карантин остида.
Ўзбекистонда коронавирус манбаси мамлакатнинг четдан қайтган фуқаролари экани айтиб келинмоқда.
Ўзбекистонда коронавирус қачон ўзининг энг юқори нуқтасига кўтарилиши маълум эмас.
Қозоғистонда бунинг апрел охири ва майнинг бошларига тўғри келиши кутилмоқда.
Қозоғистон коронавирус ҳоллари мингдан ортган биринчи минтақа давлати бўлган.
Энг охирги,  тўртинчи қурбон, 59 яшар аёл    Фарғонада оламдан ўтган.
Маҳаллий нашрлар марҳума Умра сафарида бўлиб қайтгани ҳақида ёзишмоқда.
Ўзбекистонда вафот этган тўрт беморнинг уч нафари ҳали 60 ёшга тўлмаган.
Хусусан, икки нафар 39-40 ёшлардаги икки эркак ҳам оламдан ўтган бўлиб,  Ўзбекистонда уларни шифокорларга кеч мурожаат этгани ҳақида ёзилганди.
Айни дамда,  қатор чет элларда 20 нафардан кўпроқ ўзбекистонлик ҳам коронавирусни юқтиргани аниқланган.
АҚШда вирусга чалинган ўзбекистонлик беморлардан   3 нафари оламдан ўтган.
Дунёда ҳозир АҚШ коронавирус ўчоғига айланди.
АҚШда бир кунда  (Шанба 11 апрлеь 2020 йил)  коронавирус юқтирган 2000 одам  вафот этди.
Бу ҳали ҳеч бир мамалакатда кузатилмаганди.
Коронавирус юқтирган америкаликлар сони ярим миллиондан ошган.
Жами ўлим ҳоллари 20 мингдан зиёд.
Нью-Йорк энг кўп азият чекмоқда.
Коронавирусга чалинганларнинг қарийб 30% қисми айнан Нью-Йоркка тўғри келади.
АҚШдан кейин қурбонлар сони бўйича Италия туради.
Бироқ бу мамлакатда касаллик юқиши ва қурбонлар сони секин-аста камайиб бораётгани айтилади.
Буюк Британияда эса икки кун (11.04.2020-12.04.2020) давомида ҳар куни 900 нафардан кўпроқ бемор  Covid-19  сабабли оламдан ўтди.
12 апрель куни Британияда коронавирус қурбонлари сони 10 мингдан ошди.
Коронавирус юқтириб,  касалхонага тушган Британия Бош вазири Борис Жонсон тузалиб чиққан.
Бош вазир ҳали ишга қайтмайди, уйида бўлади.
Жаноб Жонсон  уни коронавирусдан қутқарган Давлат Тиббиёт Хизматига ва шифокорларга ташаккур билдирган.
55 яшар Борис Жонсон уч кеча давомида  Лондондаги касалхона жонлантириш (реанимация) бўлимида қолганди.
Дунё бўйлаб коронавирус юқтиргани аниқланганлар сони 1 миллион 800 мингга етди.
Уларнинг  ярим миллиондан кўпроғи АҚШ ҳиссасига тўғри келмоқда.
Ўзбекистондаги 11 апрелга оид ҳолат қандай?
Ўзбекистон: Одамлар ўз озиқ-овқатини ўзи яратиши керакми?
Мирзиёев вазият мураккаблашиши эҳтимолидан хавотирда
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52556052' lang='uzb' type='mono' source_url='https://www.bbc.co.uk/uzbek/world-52556052' term='COVID'>
Коронавирус юққанини оёқ бармоғига қараб билиш мумкинми?
Коронавирус юқтирган беморларнинг оёқ бармоқларида тошма тошиши  мумкин.
Коронавирус юқтирган беморларнинг оёқ бармоқларида тошма тошиши  мумкин.
Испаниядаги кичик тадқиқотда худди шу каби беш хил тошма аниқланди.
Тошма, асосан, ёшларда кузатилади ва бир неча кун давом этади.
Умуман, бирон вирус юққанда тошма тошиши янгилик эмас.
Дейлик, болалари сувчечак бўлганда тошма тошишини кўпчилик билади.
ВИЧ юққан айрим беморларда ҳам бир неча кундан кейин тошма кузатилиши мумкин.
Аммо шифокорлар Covid-19 бўлган одамларда бир неча хил тошма тошаётганидан ҳайратдалар.
Ҳозирча коронавируснинг қайси симптомлари маълум? Видео:
Тошма коронавирус аломатлари рўйхатига  ҳали киритилгани йўқ.
Аммо коронавируснинг бошқа бирон белгиси кузатилмаса ҳам,  оёқ бармоқларида тошма тошган ҳолатлар бор.
Бош тадқиқотчи Доктор Гарсиа-Довалга кўра, коронавирус тошмаси кичик, усти ясси, сал бўртиқ ва қизил тусда бўлади.
Тошма кўпинча, торсода, яъни танамизнинг бўйин ва жинсий аъзолар ўртасидаги асосий қисмида кузатилади.
"Одатда тошма нафас йўлларимиздаги аломатлардан кейин пайдо бўлади ва шу учун унга қараб, ташхис қўйиш  яхши эмас" - дейди доктор Гарсиа-Довал.
Тадқиқотда ўрганилган ҳамма одам аллақачон касалхонага тушган ва нафас йўллари аломатлари юзага чиққан беморлардир.
Испаниядаги барча тери-таносил шифокорларидан ўзлари текширган коронавирус беморларда тошма кузатилганми, йўқми, деган масалага ойдинлик киритиш сўралган.
Аммо шифокорлар бир фикрда қатъийлар:
Ушбу белгилар ўз-ўзингизга ташхис қўйишингиз учун асос бўлмайди.
Балки вирусни тушуниш учун муҳим.
Коронавирус аломатлари қандай?
Рўза тутган одамга коронавирус юқиш хавфи каттами?
Майитдан коронавирус юқадими?
Коронавирусдан тузалиш учун қанча вақт керак?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52061541' lang='uzb' type='mono' source_url='https://www.bbc.co.uk/uzbek/world-52061541' term='COVID'>
Коронавирус бизга юққач, танамиз ичида нима қилади? Koronavirus
Коронавирус бизга юққач, қандай қилиб Covid-19 касалига айланади ва бизни ҳатто ўлдира олади?
Коронавирус бизга юққач, қандай қилиб Covid-19 касалига айланади ва бизни ҳатто ўлдира олади?
Олимлар  янги вируснинг одамзодга ҳужуми  ҳақида ҳозиргача билганлари билан ўртоқлашдилар.
Коронавирус бизга юққач, танамиз ичида нима қилади? Видео:
Охири Youtube пост  муаллиф BBC Uzbek
Яширин даврда вирус танамизда яхшилаб жойлашиб олади.
Коронавирус ёки Sars-CoV-2 вируси нафас йўллари, оғиз ва кўздаги шиллиқ пардалар орқали танамизга тушади.
У кейин томоқ тўқималари деворини, нафас йўллари ва ўпкани зарарлайди ва уларни коронавирусни кўпайтирувчи корхонага айлантиради.
Яъни янги вируслар ишлаб чиқилади ва бошқа тўқималарга ҳам юқа бошлайди.
Бу даврда сиз ўзингизни соғлом ҳис қиласиз ва ҳеч қандай касаллик аломати кўринмаслиги мумкин.
Яширин давр қанчага чўзилиши ҳақида фикрлар турлича, аммо ўртача беш кун давом этиши айтилмоқда.
Коронавирус  сизга юққач, Covid-19 касалини келтириб чиқаради.
Аммо бу ҳар 10 одамдан 8 нафарида енгил ўтади.
Касалликнинг икки асосий аломати - иситма  ва йўтал.
Баъзан тана (мушаклар), томоқ ва бош оғрийди, лекин ҳар доим ҳам эмас.
Коронавирус  йўтали бошида қуруқ бўлади.
(Ҳойнаҳой, вирус юққан тўқималар зарарлангани туфайли).
Айрим одамлар йўталганда кейинчалик балғам кўчади.
Бу балғам - вирус  ўлдирган ўпка тўқималари.
Аммо айни ҳолатда одам шифохонада даволаниш шарт эмас.
Уйда тўшакда қолиб, кўпроқ суюқлик ичиб, парацетамол қабул қилиш керак.
Қолган курашни иммун тизимимиз амалга оширади.
Аммо айрим одамлар вирусни юқтирса, аҳволи жуда оғирлашади.
Хусусан, кексалар ва бошқа бирон  (юрак-қон томир, астма, нафас йўллари каби) касали бор одамлар касалликни оғир ўтказадилар.
Янги коронавирус ҳақида тушунчаларимиз ҳали етарли эмас.
Охири Youtube пост 2 муаллиф BBC Uzbek
Масалан, бошида коронавирус юққан одамнинг бурни оқмайди дейилганди.
Сўнгги тадқиқотларга кўра, қатор касалларда бу худди тумовдек ўтади ва одамнинг бурни ҳам оқади.
Касаллик кучайса, демак, бизнинг иммун тизимимиз вирусга қарши ортиқча реакция (гиперреакция) кўрсатган.
Бу жараёнда чиққан кимёвий сигналлар  бутун танамизга тарқалиб, яллиғланиш бошланади.
Ушбу ҳолатда нозик мувозанат мавжуд.
Агар у бузилса, ҳаддан ортиқ яллиғланиш танамизга зарар етказади.
"Вирус иммун тизимимиз жавобидаги мувозанатни бузмоқда ва яллиғланиш ҳаддидан ошиб кетаяпти" - дейди Лондондан доктор Наталья Макдермот.
"Бу ўринда вирус қандай ишлаяти - билолмаяпмиз".
Оқибатда, ўпка яллиғланиши ёки  зотилжам  (пневмония ) касали келиб чиқади.
Ўпкангизга саёҳатни тасаввур қилинг:   оғиздан кириб, қизилўнгач ҳамда кейин тор қувурсимон томирчалар ичидан ўтиб борасиз ва охирида ўпкадаги митти ҳаво халтачаларига тушасиз.
Худди шу жойда ҳаво (кислород) қонимизга ўтади ва, аксинча, карбонат ангидрид  чиқиб кетади.
Зотилжам бўлган инсон ўпкасидаги ана шу халтачалар эса сувга тўлади.
Натижада бемор нафас олишга қийналади.
Баъзи одамларга махсус  вентилятор ускунаси ёрдамида сунъий нафас бериш керак.
Хитойдаги касаллар ўрганилганда, вирусни юқтирганларнинг 14%  қисми сунъий нафас олиш даражасида  аҳволи оғирлашгани аниқланган.
Мавжуд кузатувларга қарасақ, вирусга чалинганлардан 6%  бемор ўта оғир аҳволга тушади.
Уларнинг танаси ишдан чиқа бошлайди ва ўлим эҳтимоли кучаяди.
Сабаби - беморнинг иммун тизими буткул назоратдан чиқиб кетади ва бутун танага зарар етказа бошлайди.
Септик зарба вужудуга келиб,  қон босими хавфли даражада тушиб кетиши,  тана аъзолари рисоладагидек ишламаслиги ва ёки буткул ишдан чиқиши мумкин.
Ўпканинг ҳаддан ташқари яллиғланиш оқибатида ўткир нафас йўллари дистресс синдроми юзага келади:
Танамиз яшаш учун кераклича кислород ололмайди.
Буйраклар қонни тозалашни тўхтатади.
Ичаклар ички деворлари зарарланади.
"Вирус жуда катта миқёсда яллиғланиш жараёнини юзага келтиради ва оқибатда бир нечта тана аъзолари ишдан чиқади" - дейди Доктор Бҳарат Панханиа.
Агар беморнинг иммун тизими  вирусни енгмаса, танамизнинг ҳар бир нуқтаси зарар кўради.
Бундай оғир ҳолатда  ECMO яъни қўшимча корпореал мембранани оксидлаш усули қўлланилади.
Бу -  амалда сунъий ўпка дегани.
У қувурчалар орқали танадаги қонни чиқариб олиб,  оксигинация қилади (кислород билан тўйинтиради) ва қайта танага юборади.
Аммо охир-оқибатда   бемор жисмига етган зарар жуда кучайиши ва  тана аъзолари беморни тирик ушлаб тура олмаслиги мумкин.
Шифокорлар қанчалик қаттиқ ҳаракат қилишмасин, баъзи беморларни асраб қолишолмаяпти.
Вирус илк тарқаган жой - Хитойнинг Ухан шаҳрида ўлган илк икки бемор афтидан соғлом бўлишган.
Лекин улар узоқ йиллар сигарета чеккан кашанда бўлган.
Тамаки уларнинг ўпкасини заифлаштирган.
Биринчи қурбон - 61 яшар эркак касалхонага келтирилган пайти унда ўткир зотилжам бошланган бўлган.
Сунъий нафас берилган, аммо унинг ўпкаси ишламаган ва касалхонга тушганидан 11 кун ўтиб, юраги тўхтаган.
Иккинчи қурбон - 69 яшар эркакда ҳам ўткир нафас йўллари дистресс синдроми кузатилган.
Уни ҳатто ЕСМО, яъни қўшимча корпореал мембранани оксидлаш усули билан даволашга уринишган.
Аммо ўткир зотилжам ва септик зарба оқибатида қон босими тушиб кетиб, оламдан ўтган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-51474139' lang='uzb' type='mono' source_url='https://www.bbc.co.uk/uzbek/uzbekistan-51474139' term='COVID'>
Коронавирус ҳали яна авжига чиқади: Ўзбекистон Хитойга нима жўнатди? O`zbekiston
Коронавирус тарқалиши тўхтамаяпти: Дунёда  қарийб 45  минг киши уни юқтирди.
Коронавирус тарқалиши тўхтамаяпти: Дунёда  қарийб 45  минг киши уни юқтирди.
Вирусдан ўлганлар сони 1100 нафардан ошди.
Вирусдан ўлиш ҳоллари ўртача 2% ёки ҳар элликтадан битта одам ҳалок бўлади.
Рақамларга қараганда, Хитойда янги ҳолатлар қайд этилиши анча паст.
Аммо мутахассислар вирус ҳали авжига чиқиб улгурмаганини айтишмоқда.
Бу дегани ҳали ҳалокатли даврлар тугамаган.  Вируснинг энг қақшатқич ўчоғи - Хитойнинг Ухан шаҳри.
Коронавиусга олимлар ҳозир Covid-19  номини беришди. Чунки кўпчилик бу вирусни бир давлат, муайян халқ ва жониворга боғлашмоқда.

Коронавиус ёки  Covid-19   дунёнинг иккинчи йирик иқтисоди - Хитойни қарийб фалажлаб ташлади.
Кўчалар ҳувиллаган, сайёҳлик ва хизмат соҳалари касодга учрамоқда, савдо пасайган ва иқтисоди зарар кўрмоқда.
Тиббиёт ниқоблари ва айрим дори-дармон ҳамда жиҳозлар етишмаяпти.
Ўзбекистон ҳукумати махсус самолёт ажратиб, Хитойга бир мартали тиббий қўлқоплар, ҳимоя комбинезонлари, дока матоси, фильтрли  ҳамда тиббий ниқоблар, шифокорлар учун махсус кийим-кечак  жўнатди.
Ўзбеклар хитойликларга ҳали яна ёрдам беришмоқчи.
Ўзбекистон  тўқимачилик корхоналари тиббиё ниқоб ва ҳимоя кийимлари ишлаб чиқаришади ва улар келаси сафар Хитойга юборилади.
Ёрдамни ташкил этиш ва етказиш масъулияти Фавақулодда вазиятлар вазирлигига юклатилган, Мудофаа вазирлиги эса махсус ҳарбий учоқ, яъни самолёт ажратади.

Жаҳон Соғлиқни Сақлаш ташкилоти вирусга Covid-19 номини бераркан, айни уни  бир давлатга, халққа ёки жониворларга боғламаслик учун шундай йўл тутганини билдирган.
Сабаби - вирус ҳақида дунёда турли миш-миш ва фитна назариялари тарқаб кетди.
Россия  телеканалида   бу вирусни АҚШ  яратгани деган фикрлар ҳам янгради.
Ижтимоий тармоқларда  буткул бу вирусга алоқаси бўлмаган ва анча эски кўршапалак шўрваси тарқаб кетди.
Европада эса хитойликларга нисбатан ирқчилик кайфиятлари ҳамда ҳужумлар кузатилмоқда.
Ўзбекистонда вирус асоссиз равишда бананга боғлангач, мева нархи тушиб кетган.
Айни пайтда, вирус бошқа давлатларга ҳам таъсир эта бошлади.
Дунёда нефть нархи 20% тушиб кетди.
Хитойдан келадиган  маҳсулотларга боғлиқ жаҳондаги кўплаб корхоналар қийналишмоқда.
Ниссан ширкатининг Япониядаги корхонаси Хитойдан келадиган эҳтиёт қисмлари етишмаслиги учун ишини тўхтатди.
Британияда оилавий поликлиника  вақтинча ёпилди.
Африка давлатлари вирус кириб келса, нима қиламиз деб тайёрланишмоқда.
Қирғизистон, Қозоғистон ва Россия Хитой билан ўртадаги қатор чегара ўтиш нуқталарини ё ёпди, ё ҳаракатни қатъий чеклади.
Айрим ҳаво ширкатлари Хитойга парвозларни бекор қилишди.
Ўзбекистон ҳали Хитой билан савдо сотиқни тўхтатмаган ва бозордаги Хитой моллари қимматлагани ёки арзонлагани ҳақида маълумотлар йўқ. к
Хабарларга кўра, Ўзбекистон ҳам айрим жойларда коронавирусга тайёргарлик ва қандай йўл тутиш бўйича машғулотлар ўтказмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_central-asia-52134972' lang='uzb' type='mono' source_url='https://www.bbc.co.uk/uzbek/central-asia-52134972' term='COVID'>
Коронавирус: Ўзбекистон Қирғизистонга инсонпарварлик ёрдами юборди Koronavirus
Дунё бўйлаб кенг тарқалаётган коронавирусга қарши курашишда Ўрта Осиё давлатлари ўзаро ёрдам қўлини чўзишмоқда.
Дунё бўйлаб кенг тарқалаётган коронавирусга қарши курашишда Ўрта Осиё давлатлари ўзаро ёрдам қўлини чўзишмоқда.
Қирғизистонда уч ҳафталик фавқулотда ҳолат эълон қилиниши ортидан, асосан тадбиркорлик билан шуғулланувчи аҳоли ўз фаолиятини тўхтатган. Бу эса ўз навбатида давлат ғазнасига тушувчи солиқ маблағини камайтирган ва иқтисодиётни заифлашига олиб келган.
Расмийлар коронавирусга қарши курашиш ва бюджетдаги камомадни тўлдириш учун хорижий давлат ва ташкилотлардан ёрдам сўрамоқда. Бундай оғир вазиятда ҳар қандай ёрдам муҳим экани айтилмоқда.
Бугунги кунгача Қирғизистонга АҚШ, Россия, Хитой, Туркия, Япония, Германия, Швейцария ва Қувайт каби давлатлар кўмак кўрсатган. Улар асосан коронавирусни аниқловчи тиббий жиҳоз ва ундан сақланиш учун керак бўладиган буюмлар берганлар.
Ўзбекистон Президенти Шавкат Мирзиёевнинг ташаббуси билан 1 апрел куни Қирғизистонга коронавирус "COVID-19" касаллигини бартараф этишга кўмаклашиш мақсадида инсонпарварлик ёрдами юборилган.
Ёрдам Андижон вилоятининг Қўрғонтепа туманидан Фавқулодда вазиятлар вазирлиги, вилоят ҳокимлиги, "Ўзбекистон темир йўллари" ва "Қўрғонтепа дон маҳсулотлари", шунингдек, Ўзбекистоннинг фармацевтик компаниялари томонидан темир йўл орқали Қирғизистонга жўнатилган.
"Пандемия кўплаб давлатлар иқтисодиётини издан чиқариб юборди. Ана шундай пайтда бир бирини қўллаб-қувватлаш муҳим аҳамият касб этади" - деган "Қўрғонтепа дон маҳсулотлари" корхонаси раҳбари Шодилбек Мамажалилов ЎзА ахборот агентлигига.
Қирғизистонга 1000 тонна ун, турли озиқ-овқат маҳсулотлари, шунингдек, коронавирус инфекцияси тарқалишининг олдини олишда фойдаланиладиган бир марталик бош кийимли ҳимоя комбинезони, респиратор, қўлқоп, ҳимоя кўзойнаги, пирометр ҳамда тест-системалар жўнатилган.
Ўзбекистон юборган инсонпарварлик ёрдами 2 апрел куни темир йўл орқали Ўш шаҳрига етиб келган. Уни Қирғиз ҳукуматининг Ўш вилоятидаги мухтор вакили Узарбек Жилқибаев бошчилигидаги расмийлар қабул қилган.
"Бизга инсонпарварлик ёрдамини юборгани учун Ўзбекистонга ўз миннатдорлигимизни билдирамиз ва икки давлат чегаралари эртароқ очилишидан манфатдормиз", - дея урғулаган Қирғиз расмийси.
Қирғизистон соғлиқни сақлаш вазирлигининг 2 апрелдаги маълумотига кўра, республикада коронавирусга чалинганлар сони 116 тага етган.
Ушбу хасталикни Ўш вилоятида 30 та, Ўш шаҳрида 10, Жалолобод вилоятида 54, Боткен вилоятида 3 ва пойтахт Бишкекда эса 8 одам юқтириб олган.
Шунингдек, коронавирусга чалинганларнинг 5 нафари тузалиб, уйларига юборилган.
Юқумли хасталик республикада кенг тарқалмаслигини олдини олиш мақсадида, 22 мартдан бошлаб Қирғизистон ҳудудида фавқулодда ҳолат, 25 мартдан эса комендантлик соати эълон қилинган. Кечқурун одам ва транспортлар ҳаракати чекланган.
Коронавирус қайд этилган Ўш, Жалолобод, Боткен, Чуй вилоятлари ва Бишкек шаҳрида блокпостлар ўрнатилиб, шаҳар ва туманлар ёпилган. Бозор ва дўконларда озиқ-овқат нархи кўтарилган.
Расмийлар эпидемияга қарши курашиш, унга чалинганларни даволаш ишлари олиб борилаётганини, аҳолини зарур бўлмаса, кўчага чиқмасликка ва вирусдан сақланиш қоидаларига қатъий риоя қилишга чақирмоқда.
</doc>
<doc docid='bbc_world-52076836' lang='uzb' type='mono' source_url='https://www.bbc.co.uk/uzbek/world-52076836' term='COVID'>
Италия, коронавирус: ўлаётганлар сони кўплигига антибиотикларнинг қандай алоқаси бор? Koronavirus
Коронавирусдан энг катта зарбани Италия олди - у ерда бу касалликдан 10 мингдан ортиқ одам вафот этди. Бу Хитойдагидан икки баравардан ҳам кўп.
Коронавирусдан энг катта зарбани Италия олди - у ерда бу касалликдан 10 мингдан ортиқ одам вафот этди. Бу Хитойдагидан икки баравардан ҳам кўп.
Айни дамда расмий статистика фақат коронавирус тасдиқланган ҳолатларни ҳисоблаяпти. Коронавирусдан ўлганларнинг асл сони бир неча бор кўп бўлиши мумкин.
Нега айнан Италияда эпидемия бу қадар гуркираётганига яхлит бир жавоб йўқ, лекин олимлар бир неча версияларни илгари суришяпти.
Бунинг сабаблари ҳақида Би-би-сининг илм-фан бўйича мухбирлари мақолалар ёзишди. Унда, расман бўлмаса-да, Ўзбекистонга ўхшаш бир тарафи бор, у ҳам бўлса антибиотикларнинг кўп истеъмол қилиниши.
Хўш, эпидемия нега айнан Италияда бу каби шиддатли суратда ривожланди? Бергамо шаҳри ҳокимининг айтишича, Covid-19дан ўлган ҳар бир одамга ҳеч қандай анализларсиз ўз уйида пневмониядан ўлган яна уч киши тўғри келади.
Кеча бу шаҳар жойлашган Ломбардия вилоятида вирусни юқтирганлар расман 32 минг дея қайд қилинди. Лекин, Италия шифокорлар уюшмаси матбуот хизмати раҳбари Паола Педринининг айтишича, ҳақиқий вазият анча-анча ёмонроқ.
Унга кўра, вирусни юқтирганларнинг аксар қисми расмий статистикада акс этмаяпти, чунки уларга ҳеч ким Ковид-19 анализ жиҳозларини олиб бормаяпти. Илк ҳафталарда реал юқтирганлар сони расмий рақамлардан 5 баравар кўп деб ҳисоблаган бўлсак, ҳозир уни ҳеч қандай шубҳасиз 10 баравар кўп деб айтишимиз мумкин, дейди бу шифокор.
Агар Италияда расман 80 мингдан ортиқ одамда Ковид-19 тасдиқланганини ҳисобга олсак, демак Италия бўйлаб, агар Педринининг ҳисоб-китоби тўғри бўлса, уни юқтирганларнинг асл сони 1 миллионга яқин дейиш мумкин.
Италияда бу инфекция уруғи афтидан жуда унумдор ерга тушган.
Гап шундаки, Италияда мавсумий гриппдан ўладиганлар сони, айниқса 65 ёшдан юқорилар орасида, бутун Европадаги ўртача кўрсаткичдан икки баравар кўп бўлиб келади. Ўтган ноябрда италян шифокорлар гуруҳи 2013-2017 йиллар орасида грипп нормадан юқори тарзда 70 минг одамни ўлдирганини ёзишган.
2016-2017 йил қишида Италияда гриппдан ўлим ҳоллари ҳар 100 минг кишига 40та дея қайд қилинди. Қиёслаш учун айтсак: дунё бўйлаб кўкрак ёки простата бези саратонидан ўлиш ҳоллари ҳар 100 минг одамга 10та. Безгакдан - 20та, силдан - 25та, ВИЧ вирусидан-  44та. Демак Италияда гриппдан ўладиганлар сони жуда юқори.
Бунга бир нечта изоҳ бор.
Биринчидан, аҳолининг ўртача ёши.
Олимларга кўра, Италиядаги жуда кекса ва соғлиғи ёмон аҳоли сони ҳисобга олинса, ўлим кўрсаткичларини мутлақо кутилмаган дея олмаймиз. Италияда коронавирус беморларининг ўртача ёши 63 бўлса, Германияда - 45 ёш.
Иккинчи эҳтимолий сабаб - Италияда антибиотикларнинг ҳаддан ташқари кўп истеъмол қилиниши. Антибиотик дорилар вирусга таъсир қилмайди, лекин чидамли инфекцияларнинг пайдо бўлишига ёрдам беради. Бу эса оғир касалларнинг аҳволини жиддий қийинлаштириши мумкин.
Статистикага қаралса, италянлар Европа Иттифоқининг бошқа аҳолисига қараганда 1 ярим баравар кўп антибиотик ичишади. Италия фермерлари ҳам уй ҳайвонларини даволашда бошқа европаликларга қараганда 2 баравар кўп антибиотикларни қўллашар экан.
Шунинг учун ҳам, Италия касалхоналарида дориларга чидамли бўлган, яъни дори билан йўқ қилиш қийин бўлган инфекциялар икки баравардан ҳам кўпроқ учрайди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52430883' lang='uzb' type='mono' source_url='https://www.bbc.co.uk/uzbek/world-52430883' term='COVID'>
Коронавирус бўлган одамларга у қайта юқмайди деган кафолат йўқ - Дунё ва Ўзбекистон O'zbekiston
ЖССТ (Жаҳон соғлиқни сақлаш ташкилоти) коронавирус юқтирган одамларни вирусдан ҳимояланган,  деб бўлмаслигини айтмоқда.
ЖССТ (Жаҳон соғлиқни сақлаш ташкилоти) коронавирус юқтирган одамларни вирусдан ҳимояланган,  деб бўлмаслигини айтмоқда.
Одатда, бирон вирус юқтирган инсонда ўша вирусга қарши муайян иммунитет шаклланади.
Аммо коронавирус  ҳақида ҳали   бундай, деб бўлмайди.
"Covid-19 бўлиб,  тузалиб, аксилтаначалар шаклланган одамлар яна қайта вирусни юқтирмаслигига бирон далил йўқ" - дейди ЖССТ ўз баёнотида.
ЖССТнинг огоҳлантиришича, ҳукуматлар энди  Covid-19 бўлган одамларда вирусга қарши иммунитети бор ва улар ишга   қайтишлари  ёки  жамоат транспортидан бемалол фойдаланишлари мумкин, деган хавфсизлик гувоҳномаларини бермасликлари лозим.
ЖССТ бунинг оқибатида янги касаллар сони ошиб кетишидан хавотирда.
Дунёда 2.8 миллиондан кўпроқ инсон коронавирусни юқтирди, қурбонлар сони 200 мингдан ошиб кетган.
Ўтказилган тадқиқотларнинг кўрсатишича, коронавирус юқтирган  одамларда аксилтанача бор, бироқ айримларда бу аксилтанача даражаси жуда паст.
Бундан келиб чиқадиган фаразларга кўра,  бемор тузалиши учун унинг танасидаги иккинчи ҳимоя механизми, яъни Т-тўқималари ёки Т-лимфоцитлари ўта муҳим.
Чунки улар  тўқима иммунитетини бошқаради ва бегона тўқималарни яксон этади.
Бироқ ЖССТ баёнотига кўра, янги  SARS-CoV-2  коронавирусини юқтирган инсон қонида пайдо бўладиган аксилтаначалар  бу одамнинг қайтадан  айни вирусни юқтирмаслигини кафолатлаши ҳали  исботланмади.
Коронавирус илк пайдо бўлган кезларда Осиёда, хусусан, Японияда вирусдан тузалиб чиққан одамлар уни қайтадан юқтириб, яна касалхонага тушган ва ҳатто оламдан ўтгани ҳақида ҳам хабарлар чиққанди.
Кейинроқ олимлар бу беморлар қайта юқтирмаган, балки  танасидаги вирус қайта қўзиган бўлиши мумкиндир, деган фаразни илгари суришган.
Бироқ вирус тобора кўпроқ ўрганиб бориларкан, унга оид янгидан-янги ҳақиқатлар ҳам очилиб бормоқда.
Қайси дори коронавирусга қарши фойда бермоқда?
Коронавирус юққач, танамиз ичида нималар қилади?
Аёллар бошқарган давлатлар коронавирусни енгмоқдами?
Коронавирус аслида АҚШ ва Хитой ўртасидаги урушми?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek

</doc>
<doc docid='bbc_world-52244561' lang='uzb' type='mono' source_url='https://www.bbc.co.uk/uzbek/world-52244561' term='COVID'>
Коронавирус боис сохта дорилар кўпайиб кетди, айниқса, ривожланаётган мамлакатларда Koronavirus
Жаҳон Соғлиқни сақлаш ташкилоти(ЖССТ)га кўра, пандемия карантини пайти ривожланаётган мамлакатларда сохта дори-дармонлар тарқалиши кўпаймоқда.
Жаҳон Соғлиқни сақлаш ташкилоти(ЖССТ)га кўра, пандемия карантини пайти ривожланаётган мамлакатларда сохта дори-дармонлар тарқалиши кўпаймоқда.
Би-би-си дори-дори етишмайдиган Африкада сохта фармакология маҳсулотларини сотилаётганини аниқлади.
Жаҳон Соғлиқни сақлаш ташкилоти(ЖССТ) сохта дориларни қабул қилиш саломатлик учун аянчли оқибатларга олиб келиши мумкинлигидан огоҳлантирди.
Ташкилот экспертларидан бири эса бу вазият яна бир пандемия  - сифатсиз ва сохта дорилар пандемиясига етаклаши эҳтимолидан огоҳлантирди.
Бутун дунё бўйлаб одамлар дори-дармонларни ғамлаб қўйишга ҳаракат қилмоқда. Медицина маҳсулотларининг икки асосий ишлаб чиқарувчиси ҳисобланган Хитой ва Ҳиндистон карантинда, талаб эҳтиёжни келтириб чиқаряпти. Шунинг учун ҳам дори-дармон бозорида сохта маҳсулотлар кўпайиб кетди.
ЖССТ коронавирус пандемиясини эълон қилган вақтда Интерпол "Пангея" деб номланган халқаро операция ўтказди. Ушбу амалиёт доирасида етти кун ичида 90 мамлакатда 121 киши ҳисбга олинди. Ҳуқуқни муҳофаза қилиш органлари конфискация қилинган фармацевтика маҳсулотлари нархини 14 млн долларга баҳолади.
Малайзиядан тортиб Мозамбиккача полициячилар Covid-19дан даволашни ваъда қилган ўн минглаб дориларни тортиб олдилар.
"Инқироз пайтида бундай қўлбола тиббий товарлар билан ноқонуний савдо қилиш одамларнинг ҳаёти ҳақида умуман қайғурмасликни англатади", - деди Интерпол раҳбари Юрген Шток.
ЖССТ маълумотларига кўра, даромад даражаси паст ва ўрта бўлган мамлакатларда сохта дорилар савдосининг умумий ҳажми 30 млрд доллардан зиёдни ташкил этиши мумкин.
"Энг яхши ҳолатда сохта дори мўлжалланган касалликни даволамаслиги мумкин. Энг ёмон ҳолатида эса ичида қандайдир токсик моддаси борлиги учун саломатликка зиён етказади", дейди ЖССТнинг сохта дори-дармонлар тарқалишига қарши кураш идорасига масъул Пернет Бурдийон Эстев.
Жаҳон фармацевтика саноати 1 трлн доллардан зиёдга баҳоланади. Таъминотнинг узун занжири Хитой ва Ҳиндистондаги ишлаб чиқарувчилардан Европа, Жанубий Америка ва Осиёдаги қадоқловчиларга, улардан бутун дунё бўйлаб савдо билан шуғулланадиган дистрибюторларгача чўзилади.
Жаҳондаги бирор бир саноат глобализациялашгани нуқтаи назаридан фармакология билан беллашолмаса керак, дейди Эстев хоним. Бироқ дунё бўйлаб карантин чоралари кўрила бошлагани ортидан таъминот занжирлари узилди.
Ҳиндистондаги бир неча компания Би-би-сига ўзларининг бор қувватининг 50-60% ига ишлаётганларини маълум қилди. Ҳинд ширкатлари Африкага етказиб бериладиган жами дори-дармоннинг 20 фоизини ташкил этади, шунинг учун Африкадаги мамлакатларда аллақачон танқислик юзага келган.
Замбиялик фармаколог Эфраим Фири тақчиллик аллақачон кузатилаётганини айтди.
"Дорилар тугаб бораяпти, биз уларнинг ўрнини қоплолмаяпмиз. Қўлимиздан нима ҳам келарди? Таъминот жуда ҳам қийин бўлиб қолди. Айниқса, ҳаёт учун муҳим антибиотик ва безгакка қарши дори-дармон топилмай қолди", - деди у.
Ишлаб чиқарувчи ва таъминотчиларга ҳам қийин бўлди. Чунки дори тайёрланадиган ингридиентларнинг баҳоси шунчалик қимматлашдики, фармацевтика ширкатлари касод бўлиш ёқасига бориб қолдилар.
Покистондаги ишлаб чиқарувчилардан бири илгари безгакка қарши препарат гидроксихлорохин учун зарур ингредиентнинг бир килограммини 100 АҚШ долларига сотиб олганини, ҳозирга келиб эса унинг килоси 1150 долларга чиқиб кетганини айтди.
Мамлакатлар ичида карантин режими жорий қилинар экан, ишлаб чиқариш камайганигина муаммога айланаётгани йўқ. Жаҳон бўйлаб дори-дармонга бўлган эҳтиёж шиддат билан ортмоқда. Чунки одамлар уйларидаги аптечкаларини тўлдиришга ҳаракат қилмоқдалар.
Таъминот камайган, талаб эса ортган пайтда ЖССТ сохта дориларни ишлаб чиқариш ва савдоси кўпайиши хавфидан огоҳлантирди.
"Таклиф талабни қондиролмаган вақтда бозорни сифатсиз ва сохта дорилар тўлдирадиган муҳит юзага келади", - дейди Эстев.
Бутун дунёдаги фармацевтлар ва фармацевтика компаниялари тез орада безгакка қарши дориларнинг дефицити юзага келишидан хавотирлар билдиришмоқда.
АҚШ Президенти Доналд Трамп ўзининг чиқишида Covid-19ни даволашда безгакка қарши препарат хлорохин ва ундан олинган гидроксихлорохин наф бериши мумкин, деб айтган сўзларидан кейин жаҳон бўйлаб бу препаратларнинг нархи кескин кўтарилиб кетди.
ЖССТ бир неча бор Covid-19 вирусига қарши хлорохин ва гидроксихлорохин яхши самара беришини исботлайдиган илмий далил йўқлигини айтган. Аммо буларга қарамасдан, яқинда ўз матбуот анжуманларидан бирида Доналд Трамп шундай дейди: "Сиз нима йўқотаяпсиз? Уни қабул қилаверинг!".
Баҳоси кескин ошиб кетганидан кейин Би-би-си Конго Демократик республикаси ва  Камерунда кўп сондаги сохта хлорохин сотилаётганини аниқлади. ЖССТ сохта хлорохин савдоси Нигерда аниқланганини ҳам хабар қилди.
Безгакка қарши препарат хлорохиннинг минг таблеткаси одатда 40 долларга сотилади. Ҳозирга келиб Конго ДР да уларни 250 долларга сотишаётгани маълум бўлди.
Сотилаётган дорининг Бельгиядаги Brown and Burk Pharmaceutical limited ширкатида ишлаб чиқарилгани ёзилган. Бироқ Британияда рўйхатдан ўтказилган Brown and Burk Pharmaceutical limited компанияси бу препаратга ўзларининг алоқаси йўқлигини айтди. "Биз бу дорини ишлаб чиқармаймиз. Бу сохта", - деб айтишди фирмадагилар.
Оксфорд Университетининг сохта дорилар бўйича эксперти Пол Ньютон огоҳлантиришича, агар бутун дунёдаги давлатлар биргалашиб қарши курашмасалар, коронавирус пандемияси давом этиб турган вақтда сохта ва инсонлар ҳаёти учун хавфли дорилар кўпайиши давом этади.
"Агар биз глобал миқёсда келишилган дори ва вакциналарни ишлаб чиқиш, адолатли тарқатиш, синовлари устидан назоратни йўлга қўйиш режасини ишлаб чиқмасак, бошқа бир пандемиянинг тарқалиш хавфи мавжуд  - сифати паст сохта дори маҳсулотларининг кенг тарқалиши пандемияси. Бундай ҳолатда замонавий медицинанинг устунлигини йўқотамиз", - дея огоҳлантиради Пол Ньютон.
Жулия Дастмолчи иллюстрациялари
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52563622' lang='uzb' type='mono' source_url='https://www.bbc.co.uk/uzbek/world-52563622' term='COVID'>
Коронавирус мутация бўлмоқда. Одамзод энди нима қилади?
АҚШ ва Британиядаги олимлар Covid-19 касалини келтириб чиқарадиган вируснинг  юзлаб мутацияларини аниқлашди.
АҚШ ва Британиядаги олимлар Covid-19 касалини келтириб чиқарадиган вируснинг  юзлаб мутацияларини аниқлашди.
Аммо ҳеч ким  вируснинг аҳоли орасида тарқалиши ва янги вакциналар фойдасига келганда, бу мутациялар нимани англатишини билмайди.
Вируслар мутация бўлади. Бу маълум ҳодиса.
Аммо  мутацияларнинг қайси бири  коронавируснинг қанчалик юқумли бўлишини ёки касаллик ҳалокатли кечишини белгилайди - аниқ эмас.
АҚШдаги илк тадқиқотларга кўра,  мутациялар орасида D614G етакчилик қилмоқда.
Айнан шу мутация коронавируснинг юқувчанлигини ошириб,  касалликнинг оғир кечишига йўл очиши мумкин.
Бироқ уни ҳали бошқа олимлар кўриб чиқишмади ва расман  эълон қилмадилар.
Нью-Мексикодаги Лос Аламос университети олимлари   тождор вирус ёки коронавируснинг ўзига хос қиёфасини белгилайдиган тожлари ўсишини кузатишган.
Улар  ушбу мутация коронавирус тожи тезроқ ўсишига  қандайдир таъсир қилишини илғаганлар.
Аммо оқибатлари ҳали  номаълум.
Олимлар Британиядаги беморларни текширишган ва коронавируснинг D614G  мутациясига мубтало бўлган одамлардаа вирус миқдори катталигини топишган.
Лекин бу одамлар оғирроқ касал бўлишгани ёки касалхонада узоқроқ даволанишганига аниқ далиллар йўқ.
Британиядаги University College London олимлари олиб борган тадқиқотлар эса вируснинг 198та мутациясини аниқлаган.
Аммо олимларнинг айтишича, мутация  ўз ҳолича ёмон эмас ва  SARS-CoV-2  вируси кутилганидан кўра тезроқ ёки секинроқ мутацияга учраётганига бирон ишора йўқ.
Хусусан, вируснинг юқувчанлиги ва қақшатқичлиги даражаси ошганлиги борасида ҳам бирон аниқ хулоса қилиб бўлмаслиги айтилмоқда.
Шотландиялик олимлар эса мутациялар вируснинг бошқа хиллик касб этаётганини англатавермайди, дейишмоқда.
Уларнинг айтишича, ҳозирча коронавируснинг фақат битта хили тарқалмоқда.
Вирусдаги кичик ўзгаришларни ўрганиш, вакцина ишлаб чиқишда жуда муҳим.
Грипп вирусини олайлик:
У ҳар йили ўзгаради ва олимлар ҳар йили гриппнинг янги хиллари учун янги вакцина ишлаб чиқарадилар.
Коронавирус келтириб чиқарадиган Covid-19 касалини даволашга қаратилган аксар дорилар эса ҳали яратиб бўлингани йўқ.
Вакцина олган организм тождор вируснинг ўзига хос тожини илғаб олади ва шу асно бутун бошли вирусга қарши курашади.
Аммо бу тож ўзгариб турса, ишлаб чиқилган вакцина фойдаси ҳам камаяди.
Ҳозирча ҳаммаси  - назария.
Вирус геномидаги ўзгаришлар нимани англатиши ҳақида олимлар ҳали етарли маълумотга эга эмаслар.
Уларнинг айтишича, катта сондаги вирус геномини ўрганиш - дори ишлаб чиқариш учун ўта муҳим.
Коронавирус аломатлари қандай?
Рўзадорга коронавирус осон юқадими?
Коронавирус юққанини оёқ бармоғидан билиш мумкинми?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-51906704' lang='uzb' type='mono' source_url='https://www.bbc.co.uk/uzbek/uzbekistan-51906704' term='COVID'>
Ўзбекистон: Коронавирусга чалинганлар сони 6 нафар экани маълум қилинди O'zbekiston

Ўзбекистонда корнавирусга чалинганлар сони 6 нафарга етгани хабар қилинган.
Асосан бир оила аъзолари деб кўрилаётган касалланган рўйхатига Туркиядан учиб келган бошқа бир киши ҳам қўшилган.
Аввалроқ, Ўзбекистон соғлиқни сақлаш вазирлиги коронавирусга чалинган беморнинг икки нафар фарзанди ва яна бир фуқарода бу касаллик борлиги аниқлангани ҳақида хабар берганди.
Вазирликнинг жамоатчилик билан алоқалар бўлими:
Аввал хабар берганимиздек, шу йилнинг 15 март куни Республика Вирусология институти лабораториясида Францияда бўлиб қайтган бир нафар Ўзбекистон фуқаросида COVID-19 коронавирус инфекцияси аниқланган эди. Айни пайтда эпидемиологик суриштирув ҳамда касалликни тарқалиб кетмаслиги учун барча профилактик чора-тадбирлар тўлиқ амалга оширилмоқда. Назорат кучайтирилмоқда.
Шу билан бирга, бемор билан бирга мулоқотда бўлган барча оила аъзоларини ҳам республика Вирусология илмий текшириш институти клиникаси ётқизилди. Мутахассисларимиз томонидан уларга тиббий назорат ўрнатилиб, ихтисослашган лаборатор таҳлилдан ўтказилди. Таҳлил натижалари беморнинг ўғли ва қизида коронавирус инфекцияси борлигини кўрсатди.
Шунингдек, шу йилнинг 15 март куни соат 05-15 да Ўзбекистон ҳаво йўллари авиа компаниясига  қарашли Истанбул - Тошкент йўналишидаги 274- рейс билан келган Ўзбекистон фуқаросида ҳам ушбу инфекция аниқланган. Лаборатор таҳлил республика Вирусология илмий текшириш институтида ўтказилган.
Ҳозирда шифокорлар ва мутахассислар томонидан белгиланган стандартлар бўйича даволаш ва эпидемиологик суриштирув ишлари давом эттирилмоқда.
Аввалроқ, Ўзбекистон Санитария-эпидемиологик осойишталик агентлигининг маълумотига кўра, мамлакатда коронавирусга чалинган биринчи бемор аниқланган.и хабар берилганди.
Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-51508316' lang='uzb' type='mono' source_url='https://www.bbc.co.uk/uzbek/world-51508316' term='COVID'>
Коронавирус касалидан ўлиш хавфи нақадар катта? Хитой, Ўзбекистон, O'zbekiston

Дунё бўйлаб 20дан ошиқ давлатда 59 мингдан кўп коронавирусни юқтириш ҳоллари қайд қилинди.
Хўш, сизда хавотирга асос қандай фактлар бор?
У сизга юқиши хавфи каттами?
Бу дунёнинг қайси қисмида эканингизга боғлиқ. Ўзбекистонда у қайд қилинмади.
Энг кўп ўлим Хитойда - мингдан ошиқ одам Хитойда вафот этган.
Кенгроқ манзарани олайлик...
Оддий грипп ҳар йили дунёда ярим миллион одамни ўлдиради.
Хўш, янги вирус қанчалар ҳалокатли?
Коронавирус, яъни илмий термин билан айтганда, Covid-19 уни юқтирган ҳар 100 касалдан бирини ўлдиряпти.
Бу 2003 йилги SARS вирусидек ҳалокатли эмас.
SARSни юқтирган ҳар 10 одамдан бири вафот этганди.
Коронавирус ўлим сурати ҳам ҳали ўзгариши ва ошиши мумкин.
SARSни юқтирганлар жуда тез бетоб бўлишган ва уларни тезда карантинга олишган ва ихоталаб қўйишган.
Лекин, Covid-19 бошқача ишлайди.
Кўп одамларда у фақат йўтал ва юқори ҳарорат билан кузатилади. Шундай экан, бемор одамлар тиббий муолажа олишга шошилмайди.
Демак, улар вирусни бошқаларга юқтириши хавфи каттароқ, чунки ўзлари билмаган ҳолда улар вирус ташувчиси ҳисобланади.
Ўзингизни қандай ҳимоя қила оласиз?
Ҳозирда вирус йўтал ва акса орқали юқяпти, ва ҳозирча унга қарши вакцина йўқ.
Докторлар қўлни тез-тез ювишни тавсия қилади.
Ниқоб қанчалик самарали экани баҳсларга сабаб бўлиб қоляпти. Чунки, аксар жарроҳлик ниқоблари одамни вирусдан тўла ҳимоя қилмайди.
Аммо, вирусни юқтирган шахс уни тақса, атрофдагиларга хавф камаяди.
Коронавирусни юқтирганлар сони нега кескин ошди? Ўзбекистон маслаҳати
Дунё: Коронавирус супер-тарқатувчилари - улар кимлар? O'zbekiston, Ўзбекистон
Коронавирус: Хитойдан келган Ўзбекистон фуқароларини вазир самолётга чиқиб кутиб олди
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52355453' lang='uzb' type='mono' source_url='https://www.bbc.co.uk/uzbek/world-52355453' term='COVID'>
Коронавирус: Доктор Толиб Хон қўлбола вентилятори инсон ҳаётини асраб қолишига ишонади Koronavirus
Ҳиндистон назоратидаги Кашмирда Covid-19 вирусини юқтирган ва интенсив терапия талаб қилинадиган тўрт беморга битта ўпкани сунъий вентиляция қилиш аппаратини улаш имконияти пайдо бўлди.
Ҳиндистон назоратидаги Кашмирда Covid-19 вирусини юқтирган ва интенсив терапия талаб қилинадиган тўрт беморга битта ўпкани сунъий вентиляция қилиш аппаратини улаш имконияти пайдо бўлди.
Коронавирус бутун дунёда оддий тилда вентилятор деб аталаётган ўпкани сунъий нафас олдириш аппаратининг аҳамияти қанчалар катталигини кўрсатди: Covid-19 вирусини юқтирган инсон ҳаётини сунъий ўпка вентиляцияси билан асраб қолиш мумкин.
Бутун дунёда сунъий ўпка вентиляцияси аппаратига бўлган эҳтиёж ортди, сиёсатчилар автомобилчилар, бошқа саноат соҳаси мутахассисларидан сунъий ўпка вентиляторини ишлаб чиқаришни илтимос қилдилар.
Коронавирус: Соғайишга қанча вақт кетади?
Британия вирусдан соғайганларнинг қон зардобидан даво яратади
Бу коронавирус охиргиси эмас, ҳали янгилари чиқадими?
Коронавирус юққанини қандай биласиз?
Коронавирус белгилари оддий гриппдан қандай фарқ қилади?
Сунъий нафас аппаратлари етишмовчилиги юзага келди, бунинг оқибатида кўплаб инсонларнинг ҳаётини асраб қолишнинг имкони бўлмади.
Ҳиндистон назоратидаги Кашмир штатида ҳам ўпкани кислород билан таъминлайдиган аппаратларнинг сони 100 тага ҳам етмаслиги маълум бўлди.
Штат маркази Шринагар шаҳридаги Шери-Кашмир Медицина фанлари институти шифокорлари бир сунъий нафас аппаратини тўрт беморга улайдиган бўлгич(splitter)ни фойдаланишга тайёр қилдилар.
Доктор Толиб Хон бу сплиттерлар мукаммал бўлмаса ҳам инсон ҳаётини асраб қолишига ишонишларини айтади.
Чунки сунъий нафас аппаратини бир беморга улаганда, бемор ўпкасининг сиғимига қараб кислород оқими ўзгартирилади.
Бир аппарат тўрт беморга уланганида эса кислород оқимини баланд-паст қилишнинг имкони йўқ.
"Бир неча мисол бор эди, биз Италия мисолига қарадик. Улар инқироз пайти қандай йўл тутишган, деб. Италияда вентилятор параметрларини ўзгартириб  тўрт беморга улашипти", деди доктор Толиб Хон Би-би-си билан суҳбатда.
Доктор Толиб Хон раҳбарлигидаги Шери-Кашмир Медицина институти шифокорлари, Ҳиндистоннинг бошқа ҳудудларидаги мутахассислар Сингапурда фаолият юритадиган Панкаж Гупта дизайнини танлайдилар.
Бир вентилятор кислород оқимини бир неча йўналишга бўладиган бир неча дизайнлар вариантлари ҳам кўриб чиқилади.
Шринагар Университетидаги 3D принтерда сплиттер ясалди ва сунъий ўпкаларда синаб кўрилди.
Доктор Толиб Хон қўлбола сплиттерлардан фойдаланиш ғоясига фақат энг сўнгги чора сифатида қаралаётганини ҳам урғулади.
"Умид қиламизки, бизда фалокат бўлмайди. Бўлган тақдирда биз сплиттерларни ишлатишга тайёрмиз", дейди доктор Толиб Хон.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52384752' lang='uzb' type='mono' source_url='https://www.bbc.co.uk/uzbek/world-52384752' term='COVID'>
Коронавирус: Пандемия боис дунё мислсиз очарчиликка дуч келиши мумкин - БМТ Koronavirus
БМТнинг Жаҳон Озиқ-овқат Дастури огоҳлантиришича, дунё бўйлаб очарчилик билан юзма-юз келадиган инсонларнинг сони икки баравар кўпайиши мумкин.
БМТнинг Жаҳон Озиқ-овқат Дастури огоҳлантиришича, дунё бўйлаб очарчилик билан юзма-юз келадиган инсонларнинг сони икки баравар кўпайиши мумкин.
Жаҳон Озиқ-овқат Дастури раҳбари Дэвид Бисли айтишича, ҳалокат олдини олиш учун зудлик билан чора кўриш талаб қилинади.
Жаҳон Озиқ-овқат Дастури тайёрлаган ҳисоботга кўра, очарчиликдан азият чекаётган инсонларнинг сони 135 миллиондан 250 миллиондан зиёдга етиши мумкин.
Бу инсонларнинг аксари қонли можаролар, иқтисодий инқироз ва иқлим ўзгариши муаммоларига дуч келган 10 мамлакат яшовчилари, дейди халқаро ташкилот.
Ҳисобот Global Report on Food Crises - Озиқ-овқат инқирозига бағишланган Глобал ҳисобот деб номланади.
Унда қўрқинчли очарчилик таҳдиди юзага мамлакатлар сифатида Яман, Конго Демократик республикаси, Афғонистон, Венесуэла, Эфиопия, Жанубий Судан, Судан, Сурия, Нигерия ва Гаити тилга олинган.
Ҳисоботда ўтган йили Жанубий Судан аҳолисининг 61 фоизи озиқ-овқат инқирозига дуч келгани айтилади.
Ҳали коронавирус пандемияси бошланмасданоқ, Шарқий Африка, Жанубий Африкадаги мамлакатлар озиқ-овқат тақчиллигини бошидан ўтказишни бошлаганлар, бунга қурғоқчилик ва сўнгги бир неча ўн йилликдаги энг ёмон чигиртка ёпирилиши сабаб бўлган.
Жаҳон Озиқ-овқат Дастури раҳбари Дэвид Бисли видеоконференция орқали БМТ Хавфсизлик кенгашига мурожаат қиларкан, "донолик билан, тезлик билан" чора кўришга чақирган.
"Биз бир неча ой ичида Библия миқёсидаги бир неча очарчилик билан юзма-юз келишимиз мумкин. Аччиқ ҳақиқат шуки, биз ўзимиз томонимиздан етарли вақтга эга эмасмиз", деб айтган жаноб Бисли.
"Мен ўзимизнинг экспертизамиз ва бизнинг шерикчилигимиз билан Covid-19 пандемияси инсоний ва озиқ-овқат фалокатига айланиши олдини олишимизга ишонаман", деди БМТ Жаҳон Озиқ-овқат Дастури раҳбари.
Би-би-сининг халқаро масалалар бўйича мухбири Лиз Дюсет Дэвид Беслининг коронавирусдан соғайиб қайтиши билан БМТ Хавфсизлик Кенгаши қаршисида чиқиш қилганига эътибор қаратади.
"Кескин гапираётганим учун узр", деб ўз нутқини бошлаган Дэвид Бесли.
"Дунё юзма-юз келаётган нарса бундан-да кескин бўлиши мумкин - ҳали глобал саломатлик инқирози бошланишидан олдин Дэвид Бесли таърифича, Иккинчи Жаҳон урушидан кейинги энг ёмон инсонпарварлик фалокати билан рўпара келаётган эди", дейди Би-би-си мухбири.
Ўзининг интервьюсида Дэвид Беслининг айтишича, агар БМТ зарур маблағ ва егулик билан таъминламаса бир неча ой ичида 30 миллион ёки ундан кўп инсон очидан ўлиши мумкин.
Аммо шу кеча-кундузда донорларнинг ўзларининг Covid-19 инқирози туфайли пайдо бўлган молиявий мушкулликларини аритиш устида бошлари қотган.
Жаноб Бесли айтишича, ўзи билан суҳбатлашган бирор бир мамлакат вакили энг ночорларга ёрдам беришдан бўйин товламаган.
Аммо кўмак беришни истаётган мамлакатларнинг ўзлари ҳам ҳозир озиқ-овқатни аввало ўзлари учун ғамлашлари, сўнг оч қолаётганларга жўнатиш йўлларини кўришлари лозим бўлади.
Жаҳон Озиқ-овқат Дастурининг етакчи иқтисодчиси Ориф Ҳусайн айтишича, коронавирус пандемиясининг иқтисодий таъсири "аллақачон ипда осилиб турган миллионлаб инсонлар учун ҳалокатли бўлган.
Шу ой бошида Жаҳон Озиқ-овқат Дастури молиялаш билан боғлиқ инқироз туфайли Ямандаги Хусий исёнчилари назорат қилаётган ҳудудларга кўмакларни ярмига қисқартиришга мажбур бўлгани ҳақида баёнот тарқатган эди.
Айтилишича, айрим донор мамлакатлар ўзлари юбораётган озиқ-овқатларини етказишга Хусий қўшинлари қаршилик қилади деган хавотир билан ёрдамини тўхтатишга қарор қилганлар.
БМТ ҳар ой 12 миллион яманликнинг қорнини тўйғазаётганини айтади.
Бу Хусий қўшинлари назоратидаги аҳолининг 80 фоизи деганидир.
Апрел ойида Яманда илк коронавирусни юқтириш ҳолати аниқлангани хабар қилинди.
Тиббиёт тизими ишдан чиққан мамлакатда ҳалокатли вирус тез тарқалиши эҳтимолидан хавотир билдиришмоқда кўмак ташкилотлари.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52165138' lang='uzb' type='mono' source_url='https://www.bbc.co.uk/uzbek/world-52165138' term='COVID'>
Ўзбекистон коронавирусни нима билан даволаётгани маълум бўлди - O'zbekiston, Koronavirus

Коронавирусга чалинган ўзбекистонликларни даволашда "Хлорохин" номли препарат ишлатилмоқда.
Бу ҳақда Тошкентдаги брифинг чоғида Вазирлар Маҳкамаси ҳузуридаги Санитария-эпидемиология давлат инспекцияси бошлиғи Нурмат Отабеков маълум қилган.
Repost.uz нашрининг иқтибос келтиришича, ушбу препаратнинг мўътадил иммуносупрессив, шунингдек, яллиғланишга қарши таъсири маълум.
Ўзбекистон ҳукуматининг бош санитар врачи бунга қадар безгакка қарши ишлатилган ушбу дорининг яхши натижа кўрсатаётганини айтган.
Унинг таъкидлашича, Ўзбекистонда ҳозирга қадар коронавирусдан шифо топган 25 киши айни шу препарат билан даволанган.
Бундан аввал айни препарат бошқа давлатлар, жумладан, вируснинг ўчоғи бўлган Хитойда ҳам қўллангани маълум.
АҚШ Президенти Дональд Трамп унинг самарали эканини айтиши ортидан Ҳиндистон ушбу препарат экспортини тўхтатиб қўйганди.
Айни пайтда Ўзбекистонда ўта оғир ҳолатдаги беморлар уланадиган сунъий нафас олиш жиҳоларининг сони қанча экани очиқланмаяпти.
Аввалроқ 500 та шундай жиҳозларни Россиядан сотиб олиш учун буюртма берилгани айтилган, аммо жиҳозлар Ўзбекистонга етиб келган-келмагани номаълум.
БМТ эксперти кенг кўламли пандемия ҳолатида Ўзбекистоннинг заиф жиҳати худди ана шу жиҳозлар эканини айтганди.
Айни пайтда Ўзбекистон Инновация вазирлиги қошидаги Илғор технологиялар маркази май ойига Ўзбекистоннинг ўз тест тўпламларини ишлаб чиқиши  маълум қилинган.
Шанба куни эрталаб Ўзбекистонда коронавирус инфекцияси аниқланган шахслар сони 36 тага ошиб, 263 нафарни ташкил этгани билдирилган.
4 апрель куни шунингдек, Сенат раиси Танзила Норбоева коронавирусга тест топширгани маълум қилинган. Тест натижаси салбий чиққан.
Норбоевадан ташқари Сенатнинг бошқа аъзолари ҳам текширилгани ва сенаторлар орасида биронта ҳам вирусга чалиниш ҳолати аниқланмагани хабар берилмоқда.
Бошқа давлат идораларида бу каби каби тестлар ўтказилгани ҳақида маълумот йўқ.
Президент Шавкат Мирзиеёвнинг ҳам коронавирусга текширилган ёки текширилмагани ҳақида расмий маълумот мавжуд эмас.
Жума куни Шавкат Мирзиёев коронавирус юзасидан халққа навбатдаги мурожаат билан чиққан.
Ҳукумат аъзолари билан видеоселектор чоғида қилинган мурожаатида у "вазият бундан ҳам мураккаблашиши мумкин", деб айтган.
"Мана шунга тайёргарлик қилишимиз керак. Ҳаммамиз",  деган Президент.
У коронавирусдан вафот этган икки кишининг оилаларига таъзия изҳор қилган.
"Албатта йўқотиш осон эмас. Биз ҳамма чораларни кўряпмиз. Бугун бошқа чоралар ҳам кўрдик. Кореядан мутахассислар келди. Эрта-индин Хитойдан мутахассислар келяпти. Германиядан, Россиядан энг зўр мутахассисларни олиб келамиз. Нега десангиз, иложи борича ўлим бўлмаслиги керак", деган Шавкат Мирзиёев.
У яна бир марта аҳолини карантин қоидаларига қатъий амал қилиш ҳақида огоҳлантирган.
Ички ишлар вазирлиги 4 апрель ҳолатига кўра, Ўзбекистонда 25 мингдан кўпроқ одам карантин қоидаларини бузганини маълум қилган.
Карантин даврида аҳолини ижтимоий ҳимоялашга қаратилган чоралар доирасида 120 мингдан зиёд кам таъминланган оилаларга нафақалар тайинланади ҳамда ун, ўсимлик ёғи, гўшт ва сут маҳсулотлари, шакар, гигиена воситалари каби асосий истеъмол товарларини импорт қилишда божхона божи ва акциз солиғи ундирилмайди.
Бундан ташқари, карантин даврида ёлғиз кексалар ва ногиронлиги бўлган шахсларга 18 турдаги асосий озиқ-овқат ва гигиена товарлари бепул етказиб берилади.
Осиё Тараққиёт Банки коронавирус пандемияси боис 2020 йилда Ўзбекистоннинг иқтисодий ўсиши секинлашишини айтган.
Банк прогнозига кўра, бу табиий газ ва мисга бўлган нархларнинг пасайиши туфайли юз беради.
ОТБ 2020 йилда ялпи ички маҳсулот ҳажми (ЯИМ) ўсиши 4,7 фоизни ташкил этишини айтмоқда.
Президент Шавкат Мирзиёев иқтисодиётни рағбатлантиришга доир қўшимча чора-тадбирлар тўғрисидаги фармонни имзолаган.
Унга мувофиқ, жумладан:
Пандемиянинг Ўзбекистон иқтисодиётига салбий таъсири ўтган ҳафта АҚШ расмий ва ишбилармон доиралари билан видеоконференция чоғида ҳам муҳокама этилгани хабар қилинмоқда.
Ташқи ишлар вазирлиги хабарида  айтилишича, 27 март куни Ўзбекистон делегацияси АҚШ расмий ва ишбилармон доиралари билан видеоконференция ўтказган.
Унда Ўзбекистон ҳукуматининг коронавирус инфекциясининг иқтисодиётга салбий таъсирларини юмшатиш, ЖСТга аъзо бўлиш ҳамда иқтисодий шаффофлик ва мамлакатда коррупцияни бартараф этиш бўйича чора-тадбирлари муҳокама қилинган.
Халқаро Молия Жамғармасининг айтишича, пандемия дунё иқтисодиётига 2008 йилдаги молиявий инқироздан ҳам ёмонроқ таъсир қилмоқда.
Коронавирус, дунё: Одамлар нега касалхона буюмларини ўмармоқда?
Коронавирусдан ўлаётганларни коронавирус ўлдирмоқдами?
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-51739616' lang='uzb' type='mono' source_url='https://www.bbc.co.uk/uzbek/world-51739616' term='COVID'>
Коронавирус Италияда 79, Эронда 92 инсон умрига зомин бўлди, ундан қандай қутилиш мумкин?
Италияда коронавирусдан ўлганлар сони 79 нафарга етди. COVID-19 Эронда 15 кишининг умрига зомин бўлди ва ўлганлар сони 92 га етди. Жаҳон банки вирус билан курашишга 12 миллиард доллар ажратмоқчи.
Италияда коронавирусдан ўлганлар сони 79 нафарга етди. COVID-19 Эронда 15 кишининг умрига зомин бўлди ва ўлганлар сони 92 га етди. Жаҳон банки вирус билан курашишга 12 миллиард доллар ажратмоқчи.
Коронавирус илк маротаба тарқаган Хитойда унга чалинганлар 80 мингга етди қарийб 3 минг инсон ушбу касалликдан оламдан ўтди. Хитой сўнгги кунларда коронавирус ўчоғи Уханда 38 кишининг ушбу касалликдан ўлганини маълум қилди.
Жаҳон соғлиқни сақлаш ташкилоти қоғоз пуллар коронавирусни юқтириши мумкинлигидан огоҳлантирди.
Халқаро ташкилот сўзчиси хавфни камайтириш учун тўловларни контактсиз пластик карталар билан амалга оширишни тавсия қилди.
Коронавирус масжидда юқиши мумкинми, жамоат намозлари хавфлими?:
Жаҳон банки ривожланаётган давлатларга коронавирус тарқалишининг олдини олиш учун 12 миллиард доллар ажратишини маълум қилди.
Фавқулодда ажратилаётган ёрдамга паст қийматли қарзлар, грант ва техник кўмаклар киради.
Халқаро ташкилотлар касалликка чалинаётганларнинг 80 фоизи соғайиб кетаётганини айтмоқда.
Бироқ уларнинг ҳаммаси ҳам бошидан кечирганларини айтиб бергиси келмайди. Чунки оммага маълум бўлгач камситиш ва тамға босишларидан қўрқади.
Сингапурлик Жули ушбу жимликни бузиб, коронавирусдан қандай қутилиб оиласи бағрига қайтганини айтиб беришга қарор қилди.
Унинг айтишича, бошланишида унда касалликнинг бирор аломати бўлмаган.
"Менда ҳеч нарса йўқ эди: на аксириш, на йўтал. Лекин, шунга қарамасдан
7 феврал куни тонгги соат 3 да уйқудан турдим. Хонам айланар эди", дейди у.
Сингапурлик Жулига коронавирус ташхиси қўйилди ва бошқалардан иҳоталанди.
У карантин пайти телефонига видеолар ёзди.
"Менинг овқатим, дори-дармон, кийимларим ва сочиқларим махсус туйнукдан узатилиб турди. Телефонга рухсат беришди. Бошқа бировга хабар ёзишинг, видео қўнғироқ қилиш мумкин эди.Аммо одам зоти билан мутлақ мулоқот қилмаганимдан деворни тақиллатгим келар, нариги хонадаги бемор билан гаплашгим келарди. Гурунг қилишга одам бўлса бўлгани эди".
Жулининг айтишича, касалликнинг энг қийин босқичида нафас олишдаги қийинчилик бўлган.
"Ўпкам зўриқиб ишлаётганга, кучанаётганга ўхшарди. Бу нормал кундагидек эмасди. Одатда қандай нафас олаётганинг хаёлингга ҳам келмайди. Тўшагимдан атиги 5 метр наридаги ваннага етиб бориш ҳам жуда машаққатли иш эди. Бунинг узоқ муддатли таъсири қандай бўлишини билмайман. Биладиганим - узоқ юролмайман, чунки нафасим қисилиб қолади. Ўтириб дам олмасам бўлмайди. Бундай нарса олдин менда ҳеч ҳам бўлмаган", дейди у.
Жули 9 кунлик карантиндан кейин уйига қайтди. Докторлар айтишича, у тўла соғайган.
"Фикримча, бу глобал диққат марказига тушган грипп ва у ҳақда маълумот йўқлигидан одамлар хавотирга тушганлар. Чунки бу пайтда маълумот кам. Агар қўрқув пайдо бўлса, индивидуалми ёки кенг миқёсда, бу қўрқув жоҳиллик ва нотўғри тушунча кўпайишига ёрдам беради".
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52230426' lang='uzb' type='mono' source_url='https://www.bbc.co.uk/uzbek/world-52230426' term='COVID'>
Россия: Шифохоналарда коронавирусга чалинган ўзбекистонликлар бор O'zbekiston

Россия ҳудудида Covid-19 га чалинган илк бемор январ ойи охирида қайд этилган эди. Ўтган давр мобайнида вирус юқтирганлар 10 мингдан ошиб кетди.  Энг юқори кўрсаткич пойтахт Москвага тўғри келмоқда.
Москвада вазият жиддий: шаҳар клиникалари беморлар билан тўла, коронавирусга чалинганларни даволаш учун махсус шифохона қурилиб ишга туширилди ва қўшимча ўринлар учун янги касалхоналар қурилмоқда.
Шифокорлар куну тун беморлар ҳаётини сақлаш учун ҳаракат қилишмоқда. Улар қаторида асли ўзбекистонлик Зуҳра Абдуллаева ҳам бор.
Бу материалга кириш имконсиз
Би-Би-Си Ўзбек хизмати касалликнинг Москвада тарқалиши ҳолати ва уларда ўзбекистонликларнинг иштироки ҳақида шифокор Зуҳра Абдуллаева билан суҳбатлашди.
Би-Би-Си: - Вазиятни ўз кўзингиз билан кўраяпсиз, қандай баҳолайсиз?
- Бизда январнинг охирида бу масала кўтарилди, ҳозирга келиб қийинлашди. Бу вируснинг асорати анча ёмонроқ. Поликлиникаларда ҳам келган беморларни учта белгисидан биттаси мусбат бўлган тақдирда ҳам, касалхонага ётқизишга мажбурмиз. Сабаби касалликнинг ўпкага жуда тез ўтиш эҳтимоли катта.
Би-Би-Си: - Касалхоналарда жой йўқлигидан одамлар уйда даволанаяпти, деган фикрлар қанчалик тўғри?
- Агар беморда тест жавоби ижобий чиқса, ГРИПП сингари енгил формаси бўлса, иситма 37 дараждадан баландмас, йўтал йўқ, ўпкалари тоза бўлса, унда уйда қолдириш эҳтимоли бор. Ҳозир ҳақиқатдан ҳам шунақа. Чунки ҳозирги шароитимизда ҳамма касалланганларни шифохонага жойлаштириш имкони йўқ. Шу нарсани айтиш керакки, вирус давлатдан давлатга ўтган сари заифлашиб кириб келаяпти. Айниқса, Россияда вируснинг енгил формалари жуда кўп. Улардан таҳлиллар олинади, даволанади ва қатъий назоратда тутилади. Агарда бирон беморнинг аҳволи ёмонлашса, албатта касалхонага ўтказилади.
Би-Би-Си:- Россиядаги ўзбекистонликлар орасида ҳам коронавирусга чалиниш ҳоллари борми?
- Мени ўзим уларни учратмадим, аммо касалхонада ётган беморлар орасида муҳожирлар бор. 2 кишини биламан, улар енгил формаси бўйича даволанишаяпти.  Аввало унутмаслик керак, бу касалликнинг 3 та белгиси: иситманинг кўтарилиши, қуруқ йўтал ва ҳаво етишмаслигидир.  Шу уч белгининг биттаси бўлганида ҳам муҳожирларни дарҳол шифокорга кўринишларини маслаҳат бераман.  Бизни кишилар одатда шифокорга кеч боришади, биз шундан кўрқиб турамиз. Чунки касаллик ривожланган бўлса, тузалиши оғирроқ кечади.
Би-Би-Си: - Беморлар қайси дори-дармонлар билан даволанаяпти?
- Аниқ битта дориси йўқ. Оддий ГРИПП ва вирусларга қарши препаратлар билан даволанаяпти. Зотилжамга қарши қўлланиладиган дорилар кўпинча фойда бераяпти. Сабаби, бу дориларнинг кислородни ўпкага етказиб бериш хусусияти бор.
Би-Би-Си: - Коронавирусга чалинган одам соғайгач ҳам унинг организмида вируснинг сақланиб қолиши тўғрими?
- Вирус яшаши мумкин, аммо тузалиб чиққан киши касаллик тарқатмайди.  У организм ичида антитело бўлиши мумкину вируснинг ўзи бўлмайди. Бироқ қонини олиб текширганда мусбат чиқиши мумкин. У биз учун ҳавфли эмас.
Би-Би-Си: - Мигрантлар ўзларида касаллик аломатларини сезсалар, бориб текширтиришлари ва даволанишлари пуллими ёки бепул?
- Коронавирус ҳам ўткир ҳолат ҳисобланади. бошқа ўткир ҳолларда ҳамма давлатларда биринчи тиббий ёрдам бепул бўлгани каби бу ерда ҳам бепул даволанишлари мумкин.  «Тез ёрдам» чақиришса, албатта ёрдам кўрсатилади, касалхонага олиб борилади, даволашади. Шу сабабдан ҳеч ўйланмай агар ўзларида бирон аломатларини сезишса, «Тез ёрдам» чақиришлари шарт.
Covid-19 беморларининг сунъий нафас аппаратлари ўзи нима ва қандай ишлайди? Дунё ва коронавирус
Коронавирус  белгилари оддий гриппдан қандай фарқ қилади?
Коронавирус кимларни кўп ўлдирмоқда? Сиз қайси гуруҳда?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52405665' lang='uzb' type='mono' source_url='https://www.bbc.co.uk/uzbek/uzbekistan-52405665' term='COVID'>
Ўзбекистон, коронавирус: Беморларга сарфланаётган миллионлар ва Туркия Ўзбекистонга қандай ёрдам юборди? O'zbekiston

24 апрель соат 10:00 ҳолатига кўра Ўзбекистонда коронавирус юқтириб олганлар 1778 нафарни ташкил этган.
Шу кунга қадар деярли 600 киши касалликдан соғайган, 7 киши вафот этган.
Тошкент шаҳар ҳокими Жаҳонгир Ортиқхўжаев асос солган Akfa компаниялар гуруҳига кирувчи Artel, Crafers, Mediapark компаниялари келгуси 3 ойда давомида 3000 кам таъминланган оилани қарамоғига олишга қарор қилган.
Бу билан компаниялар 9 миллиард сўмлик беғараз ҳомийлик қилиши маълум этилган.
Тошкент шаҳар ҳокимлиги хабарида бу ишлар президент ташаббуси билан ташкил этилган «Саховат ва кўмак» умумхалқ ҳаракати доирасида олиб борилиши айтилади.
Иқтисодий тараққиёт ва камбағалликни қисқартириш вазири Жамшид Қўчқоров «Саховат ва кўмак» умумхалқ ҳаракатига нисбатан юзага келган фикрларга ана шундай жавоб берган.
Вазирнинг таъкидлашича, давлат муҳтож одамларга ёрдам қўлини чўзган тадбиркорларнинг барча харажатини қоплаб беради.
«Бу қандай бўлади, деган саволга шу суммага фойдага тортиш солиқ базаси камайтирилади ёки уни маҳаллий солиқлардан бўлган тўловлари - келгуси тўловларими, мисол бу ер-мулк ва ҳоказо солиқлар... Маҳаллий кенгашда ҳуқуқ бор, шуни 6 ойга чўзиб беришлари мумкин. Ёки банкка мурожаат қиладиган бўлса, банкда кредитларини узайтириш мумкин. Ёки керак бўлса, шу ташкилот 3-сменада ишлаяпмиз, кечасига электрни арзонлаштириб беринг деса, электр энергиясини 50 фоизгача арзонлаштириб берамиз», изоҳлаган Қўчқоров.
Президент Мирзиёев 20 апрель куни ўтган видеоселекторда «Саховат ва кўмак» умумхалқ ҳаракатини йўлга қўйишни таклиф этиб, унинг доирасида аҳолининг муҳтож қатламини қўллаб-қувватлаган тадбиркорларга давлат томонидан турли имтиёзлар берилишини маълум қилган эди.
Соғлиқни сақлаш вазири Алишер Шодмонов коронавирусга чалинган беморлар давлат бюджетидан қанча харж қилинаётгани ва шу билан боғлиқ бошқа сарф-харажатларни очиқлаган.
Вазир берган маълумотлардан аён бўлишича, коронавирус инфекциясига чалиниб даволанаётган ўрта аҳволдаги ҳар бир бемор учун 32 миллион сўм, жонлантириш бўлимига ётқизилган оғир аҳволдаги ҳар бир бемор учун ўртача 64 миллион сўм сарфланмоқда.
Бундан ташқари, карантинда бўлиб турган фуқароларнинг ҳар бири учун 14 кунлик карантин давомида 2,4 миллион сўм, коронавирусдан тузалиб, реабилитацияга олинган ҳар бир бемор учун 2,8 миллион сўмдан сарфланмоқда.
Шодмонов Ўзбекистонда илк бор 15 мартда қайд этилган коронавирус эпидемиясига тайёргарлик 2 ой аввал бошланганини ҳам қўшимча қилган.
Бироқ вазир Шодмонов тилга олга сарф-харажатларни кўплаб ижтимоий тармоқ фойдаланувчилари шубҳа остига олган.
Тошкентга Туркиядан жўнатилган 50 мингта тиббий ниқоб, 200 мингта комбинезон ва 200 мингта юз ҳимоя воситаларидан иборат ёрдам етиб келган.
Коронавирус эпидемиясига қарши кураш йўлидаги бу ёрдам туркиялик тадбиркорлар томонидан тақдим этилгани айтилади.
Президент имзолаган янги қарорда коронавирус пандемияси оқибатларини юмшатиш йўлида хорижий кредитларни жалб қилиш ҳақида сўз боради.
Ҳужжатга кўра, президент $3,1 миллиардга тенг грантлар ва имтиёзли узоқ муддатли кредитларни жалб қилишга кўрсатма берган.
Ўзбекистон юзланмоқчи бўлган молиявий институтлар рўйхатида Жаҳон Банки, Осиё Тараққиёт Банки, Ислом Тараққиёт Банки, Европа Тикланиш ва Тараққиёт Банки ҳамда Осиё Инфратузилма Инвестициялар Банкини кўриш мумкин.
Президент Мирзиёев март ойида ҳам коронавирус эпидемияси оқибатларини бартараф этиш учун 10 триллион сўм ($1 миллиарддан кўпроқ) капиталга эга Инқирозга қарши курашиш жамғармаси ташкил этишга кўрсатма берган эди.
Икки нафар кўнгиллик шахс Европада илк бор коронавирусга қарши вакцина синовида эмланган.
Айни синов лойиҳа учун 800 дан ортиқ киши ёлланган.
Уларнинг ярми Covid-19 вакцинасини олишади, қолган ярмига эса менингитга қарши эмдори берилади.
Jenner Institute профессори Сараҳ Гилберт вакцина ижобий натижа беришига умид қилаётганини айтади.
Вакцина уч ой ичида Оксфорд университети олимлари томонидан ишлаб чиқилган эди.
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
Коронавирус: Асоссиз миш-мишларни қандай тўхтатиш мумкин?
Коронавирус вакцинаси: Оксфорд университети олимлари бу ҳафта синовни бошлайди
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52253877' lang='uzb' type='mono' source_url='https://www.bbc.co.uk/uzbek/uzbekistan-52253877' term='COVID'>
Ўзбекистон, коронавирус: Covid-19 ни юқтирганларнинг сони 720 дан ортди Koronavirus
Ўзбекистон Соғлиқни сақлаш вазирлиги 11 апрел соат 14:30 гача коронавирусни юқтирган фуқароларнинг сони 729 га етганини хабар қилди.
Ўзбекистон Соғлиқни сақлаш вазирлиги 11 апрел соат 14:30 гача коронавирусни юқтирган фуқароларнинг сони 729 га етганини хабар қилди.
Вазирликка кўра, шу вақтгача мамлакат ичкарисида ҳалокатли вирус юқтирганларнинг 42 нафари соғайган, уч инсон ҳаётдан кўз юмган.
Бир кун олдин Наманган вилоятида соғайган тўрт бемор реабилитацияга олингани хабар қилинди.
Ўзбекистон Соғлиқни сақлаш вазирлиги коронавирусдан соғайган инсонларнинг қон зардобидан беморларни даволашда фойдаланишга қарор қилинганини хабар қилди.
"...соғайган фуқароларимизнинг қон зардоби касалликни бошидан кечираётган беморларимиз учун ниҳоятда бебаҳо бўлиб, уларнинг ушбу хасталикни енгил ўтказиши ва тезроқ тузалишлари учун замин бўлиб хизмат қилиши мумкин", дейилади ССВ тарқатган хабарда.
Дунё бўйича Covid-19ни юқтирганларнинг сони 1 миллион 700 мингдан ортди.
Ҳаётдан кўз юмганларнинг сони 103700 дан кўпайди.
Қарийб 390 минг одам коронавирусдан соғайгани хабар қилинди.
Касалликни энг кўп юқтирганларнинг сони АҚШда аниқланди: қарийб 506 минг киши.
Испанияда қариб 162 минг, Италияда 148 мингдан зиёд, Францияда қарийб 125 минг, Германияда 122 мингдан ортди.
АҚШ ва Британия бир кеча-кундузда коронавирусдан ўлганларнинг сони юқорилиги қайд этилган мамлакатлар бўлди.
АҚШда бир кунда 2000 дан ортиқ, Буюк Британияда 980 ўлим қайд этилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52288551' lang='uzb' type='mono' source_url='https://www.bbc.co.uk/uzbek/world-52288551' term='COVID'>
Коронавирус: Карантиндан қачон ва қандай чиқамиз? - O'zbekiston

Уйда ўтириш инсонларнинг ҳаётини сақлаб қолади, аммо айни пайтда миллионлаб одамлар даромадидан айрилмоқда, бизнеслар тўхтаб қолган.
Карантин яна қанча давом этади, деган савол бугун дунёда энг кўп берилаётган савол. Унга осон жавоб йўқ.
Ҳозирча коронавируснинг давоси ҳам, вакцинаси ҳам йўқ. Вакцина энг тез келаси йил ўрталарида чиқиши мумкин.
Ҳукуматлар ва олимлар қандай қилиб касаллик оммавий юқишининг олдини олган ҳолда одатий ҳаётга тезроқ қайтиш мумкин, деган савол устида бош қотиришмоқда.
Ечимлардан биттаси рақамли кузатув, яъни мобил телефон сигналлари орқали контактларни рақамли кузатиб бориш.
Бу махсус  илова ёки мобил операторлар орқали амалга оширилади.
Covid-19нинг олдинги вируслардан фарқи шундаки, кўпчиликда  у симптомсиз ўтади ва вирусга чалинганларни карантин қилишнинг ўзи касаллик тарқалишини тўхтатиш учун кифоя эмас.
Кўпгина одамлар вирус ташувчилар эканликларини билмайдилар ҳам.
Дунёда коронавирусга чалинганларнинг қарийб ярми айнан симптомсиз одамлардан юқтиришган.
Худди шунинг учун ҳам олимлар рақамли кузатувга умид қилишмоқда.
Оксфорд университети олимларига кўра, бу каби кузатув натижа бериши учун аҳолининг камида олтмиш фоизининг мобил телефонларида ана шу иловалар ўрнатилган бўлиши керак.
Нега одамлар коронавирус афсоналарига ишонишади?
Коронавирус: Ўзимиз нормал деб билган ҳаётга яна қайтамизми?
Россия, коронавирус: Ишимизни кескин қисқартиришга мажбурмиз
Бу эса ёппасига кузатув дегани. Яъни ҳукуматлар аксарият аҳолининг мобил телефонларидаги геолокацияга имконли бўлишлари керак бўлади
Худди шу ҳолатда ҳозирги қаттиқ карантин тартибини рақамли карантин билан алмаштириш мумкин бўлади.
Сингапур, Жанубий Корея ва Тайландда айнан шу йўл билан вирусни юқтирганлар билан алоқага киришганлар тезда топилиб, изоляция қилинган.
Натижа маълум - касаллик тарқаши тезда жиловланган, ўлим ҳолатлари кам.
Аммо масалан, Ўзбекистонда вирусга чалинган бир одам уни ўнлаб инсонларга юқтиргани, расмийларга эса уларнинг контактларини аниқлаш учун камида бир ҳафта вақт кетгани маълум.
Ҳукумат бутун кучни карантинга сафарбар қилган, аммо вирус ҳали чўққига чиққани йўқ, ҳануз тарқалишда давом этмоқда.
Карантиннинг эса қачон тугаши номаълум.
Бутун дунёдаги трендга қараладиган бўлса, Ўзбекистон ҳам қаттиқ карантин чораларини  узоқ муддат ушлаб туриши имконсиз.
Аммо улардан воз кечиш эпидемиологик вазиятни назоратдан чиқариб юбориши мумкин. Хўш, бу чораларни рақамли технологиялар билан алмаштириш мумкинми?
Соғлиқни сақлаш расмийлари эса ҳозирга қадар карантинга муқобил бирон бир чора ҳақида гапирганларича йўқ.
Рақамли карантининг бошқа бир жиҳати бор. Бу унинг шахсий эркинликларни чеклашидир.
Экспертлар ва фаоллар коронавирус инқирози барҳам топганидан кейин ҳам ҳукуматлар аҳолини кузатишдан воз кечмаслиги мумкин, деган хавотирларни билдиришмоқда.
Айниқса, авторитар давлатларда.
Ўзбекистон ҳукумати ҳам коронавирус пандемияси боис қатъий чораларга қўл уришга мажбур бўлган.
Карантин сабаб охирги уч йилда бир қадар камайган ички ишлар идораларининг роли ортмоқда.
Аҳолининг катта қисми бу чораларни тушуниш билан қарши оларкан, "Риштонда картошка йўқ" деб хабар тарқатган йигитнинг 15 суткага қамалиши блогер ва фаоллар орасида хавотирларга ҳам сабаб бўлган.
Журналист ва инсон ҳуқуқлари фаоли Баҳодир Элибоев Фэйсбукдаги саҳифасида ўз хавотирларини баён қилди.
"Мирзиёевдан аввалги Ўзбекистон ўзининг қаттиққўл ҳуқуқ тартибот идоралари билан танилганди. Коронавирус барҳам топганидан сўнг мамлакатнинг ислоҳотлардан олдинги нуқтага яна қайтмаслиги муҳим", деб ёзмоқда The Diplomat нашри.
Унга кўра, пандемия даврида янги ваколатларни қўлга киритган ички ишлар идоралари уларни сақлаб қолишга интилишлари эҳтимоли катта.
Бунинг мисоли Ички ишлар вазирлигининг шу кунларда норматив ҳуқуқий ҳужжатлар муҳокамаси порталида жойлаштирилган вояга етмаганлар ва ёшлар ўртасида ҳуқуқбузарлик профилактикасига доир янги қонун лойиҳаси бўлиши мумкин.
Ундаги "ватанпарвар блогерлар виртуал гуруҳи"ни ташкил этиш ғояси Ўзбекистондаги блогерлар томонидан троллар фабрикасини расмийлаштириш уриниши сифатида танқид қилинди.
Ёшлар Иттифоқи бу ташаббусга алоқаси йўқлигини айтиб чиқди, Ички ишлар вазирлиги эса ҳужжат  лойиҳаси қайта кўриб чиқилишини маълум қилди.
</doc>
<doc docid='bbc_world-52185426' lang='uzb' type='mono' source_url='https://www.bbc.co.uk/uzbek/world-52185426' term='COVID'>
Коронавирус: Хитой нимани яширган? Ўзбекистон кимга ишонсин?
АҚШ Марказий Жосуслик Бошқармаси (ЦРУ ёки МЖБ) ҳали ўтган февралдаёқ  Хитойдаги коронавирусга оид ҳолат миқёси яширилганидан Оқ Уйни огоҳлантирган.
Коронавирус: Хитой нимани яширган? Ўзбекистон кимга ишонсин?
АҚШ Марказий Жосуслик Бошқармаси (ЦРУ ёки МЖБ) ҳали ўтган февралдаёқ  Хитойдаги коронавирусга оид ҳолат миқёси яширилганидан Оқ Уйни огоҳлантирган.
Шунингдек, бошқа давлатлар ҳам вирусга қарши курашда Хитой тажрибасига суянмаслиги керак деб айтган.
Ўзбекистон  раҳбарияти  коронавирусга қарши курашда Хитой ёрдами ва тажрибасига суянишини айтганди.
Европа ва Осиёдаги қатор бошқа давлатлар ҳам бугун Пекиндан кўмак олишмоқда.
Бироқ АҚШ МЖБ (ЦРУ) Хитойга бу борада қанчалик ишонишни савол остига олади. Видео:
Охири Youtube пост  муаллиф BBC Uzbek
New York Times нашрига кўра, Оқ Уйнинг айрим вакиллари ҳали январь ойи охирида ҳам Хитойдан келаётган маълумотларга тўлиқ ишонимаган ва   жосуслик хизматларидан аҳволни ўрганишни сўрашган.
Ўз исмини айтишни истамаган МЖБ (ЦРУ)  жосусларига кўра, Хитой юборган маълумотлар ишончсизлиги  ҳақида Президет Трамп маъмуриятига очиқ айтилган.
Аммо яқингача ҳам Дональд Трамп бунга катта аҳамият  бермаган.
Охирги кунларда эса АҚШдаги коронавирусга оид вазият кескинлашди ва мамлакат вирус ўчоғига айланди.
Коронавирус юқтирган америкаликлар сони дунёда энг баланд: касаллар 330 мингдан ошиб кетди.
АҚШдаги бу вирусдан ўлиш ҳоллари ҳам Хитойдан қарийб уч марта кўп ва 10 мингга яқинлашиб қолган.
Энди Оқ Уй Хитойдаги вазият борасида аниқ маълумот истамоқда.
Чунки, Хитойда коронавирус юқтирган ва ундан ўлган одамлар сони, вируснинг тарқалиш тезлиги борасида ҳақиқий маълумотга эга бўлиш ҳаёт-мамот масаласига айланди.
Аммо АҚШ жосуслари Хитойдан аниқ маълумотларни қўлга кирита олишмаяпти.
Хитойдан келаётган маълумотлар эса ҳақиқатга зид тушмоқда.
МЖБ энди бир хулосага келди: Хитой ҳукумати ўзи ҳам офатнинг ҳақиқий миқёсини билмайди.
Жосуслар фикрича, коронавирус бошланган Ҳубей минтақаси расмийлари  марказий ҳукумат жазолашидан қўрқиб,   касаллар ҳамда қурбонлар ҳақидаги рақамларин камайтиришган.
Шу қаторда, илк ҳафталари Хитойда барчани текшириш ва ташхис қўйишни ягона меъёрлар асосида йўлга қўя олиш имконсиз бўлган.
Ҳатто Covid-19 касали  аломатларини йиғиш ҳам узоққа чўзилган.
Илк кунлард коронавирус юқтирган кўплаб беморлар эса умуман бошқа касаллар қаторига киритилиб, коронавирус рўйхатига тушмаган.
МЖБ тахмин  қилишича, биргина Ухан шаҳрида расмий рақамдан икки баравар кўпроқ одам, яъни 5 минг нафардан ортиқ одам нобуд бўлган.
Хитойда касаллик тарқалиши деярли жиловлангани айтилмоқда.
Ҳукумат буни кескин карантин чоралари самараси,  деб айтмоқда.
Лекин Хитой ҳеч қачон коронавирус сипмтоми (аломати) кўринмаган ҳолатларни ёки ўзгача симптомли беморларни ҳисобга олмаган.
АҚШдаги рақамларга биноан, коронавирус юқтирганларнинг 25%  ёки ҳар тўртинчи одамда ёки бирон симптом кузатилмайди, ёки ўзгача аломатлар пайдо бўлади.
Бир неча кун олдин АҚШ президенти маслаҳатчиси Роберт О'Брайен Хитой берган расмий рақамларга ишонмаслликка асос борлигини, аммо айни пайтда, ҳақиқий манзарани чизиш ҳам имконсизлигини айтганди.
Ҳали 2017 йили New York Times нашри илк манбалардан бир маълумот келиб тушади:
Унда Хитойдаги АҚШ жосуслари ва айғоқчилари йўқолиб қолаётгани айтилади.
МЖБ (ЦРУ)  таркибида ишлаган тўрт нафар собиқ ходим нашрга мурожаат қилишади ва 2010-2012 йиллари Хитойда иш олиб борган  20 нафарга яқин айғоқчилари ўлдирилгани ёки қамоққа ташлангани ҳақида билдирадилар.
Бу эса Американинг Хитойдаги жосуслик фаолиятига қаттиқ зарба берган.
Собиқ ходимларга кўра, 2010 йилдаёқ Хитой ҳукуматидан келиб тушадиган маълумотлар камайиб кетган.
2011 йили эса жосуслар йўқолиб қола бошлаган.
МЖБ (ЦРУ) учун бу  сўнгги йилларнинг энг катта йўқотишларидан бири саналади.
Бир фаразга кўра, Хитой тарафи МЖБ мулоқот тизимини ёриб  кирган  ва Хитойда иш олиб бораётган  жосус ҳамда айғоқчилар кимлигини билиб олган.
Бошқа тахминга кўра, 2010 йили Хитой контрразведкаси АҚШ тизими ичига "крот"  кирита олган.
Айни дамда, бу икки тахминнинг ҳам ҳақиқатга яқин бўлиш эҳтимоли йўқ эмас.
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52349241' lang='uzb' type='mono' source_url='https://www.bbc.co.uk/uzbek/world-52349241' term='COVID'>
Коронавирус: Соғайишга қанча вақт кетади?
Covid-19 2019 йилнинг охирида пайдо бўлди, аммо аллақачон бу касалликка чалинганлар яна саломатликларини  тўла тиклаши учун анчагина вақт кетиши маълум бўлди.
Covid-19 2019 йилнинг охирида пайдо бўлди, аммо аллақачон бу касалликка чалинганлар яна саломатликларини  тўла тиклаши учун анчагина вақт кетиши маълум бўлди.
Соғайиш жараёни инсон вирус юқтирганида қанчалар бетоб бўлиши билан боғлиқ.
Айрим одамлар вирус хуружини жуда енгил ўтказишса, бошқаларда бу узоқ давом этади ва яна ҳам узоқроққа чўзиладиган асоратлар қолдиради.
Ёш, жинс ва муқаддам мавжуд бўлган касалликлар вирус таъсирини кучайтириши мумкин.
Вирусни даволаш учун тиббий аралашув қанчалар кескин бўлса, соғайиш жараёни ҳам шунчалар узоққа чўзилади.
Касаллик аломатлари сезиларли бўлмаса-чи?
Covid-19 юқтирганларнинг аксариятида касаллик енгил кечиши мумкин.
Йўтал ва бироз иситмалаш.
Аммо уларда ҳам томоқ оғриғи, ҳолсизлик ва бошоғриқ  бўлиши мумкин.
Йўтал одатда қуруқ бўлади, аммо вақт ўтиб бироз балғам пайдо бўлиши эҳтимоли бор.
Касалликнинг бу палласида кўпроқ суюқлик ичиш, дам олиш ва парацетамол тавсия қилинади.
Енгил касалланганлар тез соғайиб кетишади.
Иситма бир ҳафтага етмай тушади, аммо йўтал давом қилиши мумкин.
Жаҳон Соғлиқни Сақлаш ташкилоти Хитойдаги маълумотлар таҳлили асосида касалликнинг енгил формаси икки ҳафтага қадар давом этиши мумкинлигини айтади.
Айримларда касаллик жиддий кечади ва бу вирус юқтирилганидан кейин 7 ёки 10 кун ўтгач рўй беради.
Касалликнинг кучайиши кутилмаган ва тез бўлиши мумкин.
Нафас олиш қийинлашади, ўпка яллиғланади.
Бу иммун тизимининг касалликка қарши ортиқча курашиши ва соғлом ҳужайраларни ҳам "жанг" давомида аямаслиги оқибатида рўй беради.
Айрим одамларга кислород муоалажаси даркор бўлади.
Шифокор Сара Ярвисга кўра, "нафас қисиши анчагача давом этиши мумкин, чунки организм ўпкадаги яллиғланиш ва вирус етказган бошқа жароҳатларни тузатиши учун вақт керак бўлади".
Унинг айтишича, бу жараён 8 ҳафтага чўзилиши мумкин, чарчоқ ҳисси эса яна ҳам узоқроқ давом этади.
ЖССТга кўра, вирусга чалинган 20 кишидан бири реанимация - жонлантириш бўлими муолажасига эҳтиёжманд бўлиши мумкин.
Яъни, бемор бунда сунъий ухлатилади ва унга нафас олиш жиҳози ёрдамчи бўлади.
Беморнинг вазияти ўнгланганидан кейин ҳам касалхонада маълум муддат сақланади.
Доктор Алисон Питтардга кўра, бу каби беморларнинг нормал ҳаётга қайтишлари узоқроққа -бир йилдан бир ярим йилга қадар чўзилиши мумкин.
Шифохонада узоқ муддат қолганларнинг мускуллари бўшашиб кетади ва улар яна мустақил ҳаракат қилиш учу махсус тиббий муолажага эҳтиёжманд бўлишади.
Тана жонлантириш жараёнини кечирар экан, бунинг руҳий асоратлари ҳам юзага чиқиши мумкин.
Аммо айримлар жонлантириш бўлимидан тез фориғ бўлишади.
Бу ҳақда аниқ маълумот йўқ.
Аммо бошқа нафас олиш ва ўпка касалликларидан маълумки, асоратлар узоқ вақт организмда бўй кўрсатиб туради.
Шифокорлар кўра, бир неча йил касаллик ҳам жисмоний ва ҳам руҳий ҳолатга таъсир қилиб туриши мумкин.
Доктор Жеймс Жилнинг айтишича, беморларни руҳий муолажаси ҳам ўта муҳимдир.
"Биз беморларга нафас олишлари қийинлашгани, уларни вентиляторга улаш кераклиги ва бунда сунъий ухлатиш лозимлигини айтамиз ва табиийки, оилангиз, яқинларингиз билан хайрлашасизми, деб сўраймиз".
"Аксарият бу каби жиддий жараёндан кейин ўзини руҳий ўнглаб олишда қийналади".
Covid-19 такроран юқтириш мумкинми?
Бу ҳақда бир неча тахминлар ва миш-мишлар ўртага отилган.
Аммо исботу далил оз.
Агар беморлар вирусни енгиб чиқишса, унда уларда иммун ҳимоя пайдо бўлади.
Икки карра вирус юқтирилганлар ҳақида хабарлар келсак, балки ҳали тўла соғаймаган беморга ташхис нотўғри қўйилган бўлиши мумкин.
Нима бўлганда ҳам иммун тизими борасидаги маълумотлар коронавирусни тушуниш ва келажакда унга қарши вакцина яратилишида муҳим аҳамият касб этади.
Коронавирус: Элликдан ошган эркакларга вирус кўпроқ хавф соладими?
Коронавирус бизга юққач, танамиз ичида нима қилади? Koronavirus
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52171363' lang='uzb' type='mono' source_url='https://www.bbc.co.uk/uzbek/world-52171363' term='COVID'>
Ўзбекистон: Коронавирус юқтирганлар сони ортди ва беморлар нима билан даволанилаётгани маълум бўлди - O'zbekiston, Koronavirus

Коронавирусга чалинган ўзбекистонликларни даволашда "Хлорохин" номли препарат ишлатилмоқда.
Бу ҳақда Тошкентдаги брифинг чоғида Вазирлар Маҳкамаси ҳузуридаги Санитария-эпидемиология давлат инспекцияси бошлиғи Нурмат Отабеков маълум қилган.
Repost.uz нашрининг иқтибос келтиришича, ушбу препаратнинг мўътадил иммуносупрессив, шунингдек, яллиғланишга қарши таъсири маълум.
Ўзбекистон ҳукуматининг бош санитар врачи бунга қадар безгакка қарши ишлатилган ушбу дорининг яхши натижа кўрсатаётганини айтган.
Унинг таъкидлашича, Ўзбекистонда ҳозирга қадар коронавирусдан шифо топган 25 киши айни шу препарат билан даволанган.
Бундан аввал айни препарат бошқа давлатлар, жумладан, вируснинг ўчоғи бўлган Хитойда ҳам қўллангани маълум.
АҚШ Президенти Дональд Трамп унинг самарали эканини айтиши ортидан Ҳиндистон ушбу препарат экспортини тўхтатиб қўйганди.
Айни пайтда Ўзбекистонда ўта оғир ҳолатдаги беморлар уланадиган сунъий нафас олиш жиҳоларининг сони қанча экани очиқланмаяпти.
Аввалроқ 500 та шундай жиҳозларни Россиядан сотиб олиш учун буюртма берилгани айтилган, аммо жиҳозлар Ўзбекистонга етиб келган-келмагани номаълум.
БМТ эксперти кенг кўламли пандемия ҳолатида Ўзбекистоннинг заиф жиҳати худди ана шу жиҳозлар эканини айтганди.
Айни пайтда Ўзбекистон Инновация вазирлиги қошидаги Илғор технологиялар маркази май ойига Ўзбекистоннинг ўз тест тўпламларини ишлаб чиқиши  маълум қилинган.
Айни вақтгача Ўзбекистонда коронавирус инфекцияси аниқланган ҳолатлар сони 298 нафарни ташкил этмоқда.
Охирги тасдиқланганларнинг ҳам барчаси стационар шароитида карантинга олинган фуқаролар орасидан аниқланган.
4 апрель куни шунингдек, Сенат раиси Танзила Норбоева коронавирусга тест топширгани маълум қилинган. Тест натижаси салбий чиққан.
Норбоевадан ташқари Сенатнинг бошқа аъзолари ҳам текширилгани ва сенаторлар орасида биронта ҳам вирусга чалиниш ҳолати аниқланмагани хабар берилмоқда.
Бошқа давлат идораларида бу каби каби тестлар ўтказилгани ҳақида маълумот йўқ.
Президент Шавкат Мирзиеёвнинг ҳам коронавирусга текширилган ёки текширилмагани ҳақида расмий маълумот мавжуд эмас.
Жума куни Шавкат Мирзиёев коронавирус юзасидан халққа навбатдаги мурожаат билан чиққан.
Ҳукумат аъзолари билан видеоселектор чоғида қилинган мурожаатида у "вазият бундан ҳам мураккаблашиши мумкин", деб айтган.
"Мана шунга тайёргарлик қилишимиз керак. Ҳаммамиз",  деган Президент.
У коронавирусдан вафот этган икки кишининг оилаларига таъзия изҳор қилган.
"Албатта йўқотиш осон эмас. Биз ҳамма чораларни кўряпмиз. Бугун бошқа чоралар ҳам кўрдик. Кореядан мутахассислар келди. Эрта-индин Хитойдан мутахассислар келяпти. Германиядан, Россиядан энг зўр мутахассисларни олиб келамиз. Нега десангиз, иложи борича ўлим бўлмаслиги керак", деган Шавкат Мирзиёев.
У яна бир марта аҳолини карантин қоидаларига қатъий амал қилиш ҳақида огоҳлантирган.
Ички ишлар вазирлиги 4 апрель ҳолатига кўра, Ўзбекистонда 25 мингдан кўпроқ одам карантин қоидаларини бузганини маълум қилган.
Карантин даврида аҳолини ижтимоий ҳимоялашга қаратилган чоралар доирасида 120 мингдан зиёд кам таъминланган оилаларга нафақалар тайинланади ҳамда ун, ўсимлик ёғи, гўшт ва сут маҳсулотлари, шакар, гигиена воситалари каби асосий истеъмол товарларини импорт қилишда божхона божи ва акциз солиғи ундирилмайди.
Бундан ташқари, карантин даврида ёлғиз кексалар ва ногиронлиги бўлган шахсларга 18 турдаги асосий озиқ-овқат ва гигиена товарлари бепул етказиб берилади.
Осиё Тараққиёт Банки коронавирус пандемияси боис 2020 йилда Ўзбекистоннинг иқтисодий ўсиши секинлашишини айтган.
Банк прогнозига кўра, бу табиий газ ва мисга бўлган нархларнинг пасайиши туфайли юз беради.
ОТБ 2020 йилда ялпи ички маҳсулот ҳажми (ЯИМ) ўсиши 4,7 фоизни ташкил этишини айтмоқда.
Президент Шавкат Мирзиёев иқтисодиётни рағбатлантиришга доир қўшимча чора-тадбирлар тўғрисидаги фармонни имзолаган.
Унга мувофиқ, жумладан:
Пандемиянинг Ўзбекистон иқтисодиётига салбий таъсири ўтган ҳафта АҚШ расмий ва ишбилармон доиралари билан видеоконференция чоғида ҳам муҳокама этилгани хабар қилинмоқда.
Ташқи ишлар вазирлиги хабарида  айтилишича, 27 март куни Ўзбекистон делегацияси АҚШ расмий ва ишбилармон доиралари билан видеоконференция ўтказган.
Унда Ўзбекистон ҳукуматининг коронавирус инфекциясининг иқтисодиётга салбий таъсирларини юмшатиш, ЖСТга аъзо бўлиш ҳамда иқтисодий шаффофлик ва мамлакатда коррупцияни бартараф этиш бўйича чора-тадбирлари муҳокама қилинган.
Халқаро Молия Жамғармасининг айтишича, пандемия дунё иқтисодиётига 2008 йилдаги молиявий инқироздан ҳам ёмонроқ таъсир қилмоқда.
Коронавирус, дунё: Одамлар нега касалхона буюмларини ўмармоқда?
Коронавирусдан ўлаётганларни коронавирус ўлдирмоқдами?
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_central-asia-52520457' lang='uzb' type='mono' source_url='https://www.bbc.co.uk/uzbek/central-asia-52520457' term='COVID'>
Коронавирус: Тожикистонда коронавирусдан дастлабки ўлим ҳолатлари расман тан олинди
Тожикистонда 2 киши коронавирусдан вафот этган. COVID-19 юқтиргани аниқланган кишилар сони эса, 76 нафарга етган. Бу ҳақда Тожикистон Соғлиқни сақлаш ва аҳоли ижтимоий ҳимояси вазирлигига таянган ҳолда мамлакат ҳукумат телевидениесининг кечки кўрсатувида хабар берилган.
Тожикистонда 2 киши коронавирусдан вафот этган. COVID-19 юқтиргани аниқланган кишилар сони эса, 76 нафарга етган. Бу ҳақда Тожикистон Соғлиқни сақлаш ва аҳоли ижтимоий ҳимояси вазирлигига таянган ҳолда мамлакат ҳукумат телевидениесининг кечки кўрсатувида хабар берилган.
Лекин беморларнинг коронавирусни қачон, қаерда, қандай юқтирганликлари очиқланмаган. Айни шу кўрсатувда ҳозирда коронавирус аломатлари билан шифохоналарда ётган кишиларнинг 2782 нафар эканлиги, бир кунда 217 нафар кишида бу касаллик йўқлиги аниқланиб, уйига жавоб берилгани айтилган.
COVID-19 уч кунда беш баравар кўпайган
Тожикистонда коронавирусга чалиниш ҳоллари биринчи марта 30-апрелда расмий равишда эълон қилинган. Шу куни 29-апрелда мамлакатда 15 киши коронавирусга чалингани айтилган. Шундан кейин рақамлар тезда ўса бора бошлаган. 1-майга кўра COVID-19 билан оғриётганлар 32 нафарга етган. Биринчи куни коронавирус Душанбе шаҳри ва Суғд вилоятида аниқлангани айтилган бўлса, бу куни мамлакатнинг республика бўйсунишидаги туманларида ҳам коронавирусга чалинганлар борлиги маълум этилган.
2-майга келиб янги коронавирусга чалинганлар сони бир кун олдингидан икки ярим баравар кўпайиб, 76 тага етган.
Кузатувчилар Тожикистонда расмийлар томонидан эълон қилинаётган коронавирусга чалинишга оид рақамларнинг кескин ўсиб боришини мамлакатга Жаҳон соғликни сақлаш ташкилоти (ЖССТ) махсус гуруҳи келиши билан боғлашмоқда.
Бунгача Тожикистон беморхоналарида карантинда бўлиб, вафот этган кишиларнинг ўлим сабаблари кўпроқ зотилжам, айрим ҳолларда юрак касаллиги ё туберкулёз туфайли деб изоҳланган. Лекин вафот этганлардан айримларининг жасади тобут очилмасдан эгаларига кўрсатилиб, тиббиёт ходимлари томонидан кўмиб юборилиши шубҳалар уйғонишига сабаб бўлган.
Тожикистон Сосиал-демократик партияси раҳбари Раҳматулло Зоиров ортидан мамлакатдаги бошқа бир - Тожикистон Демократик партияси етакчиси Саиджаъфар Усмонзода ҳам коронавирусга чалинишнинг ҳақиқий ҳолати яширилаётганини айтган. Унинг ўзи ҳозир шифохонада ётганини, коронавирусга чалинганини, атрофида эса бундай касаллар оз эмаслигини айтиб, COVID-19 билан оғриётганлар аслида кўп бўлиши мумкинлигини айтган. Мамлакат Парламентининг қуйи палатаси депутати бўлган Саиджаъфар Усмонзода айни бир пайтда коронавирус олдини олиш ва унга қарши кураш республика штабига ишончсизлик билдирган. Бу штабни бошқаришни мамлакат хавфсизлик хизмати ихтиёрига бериб, Тожикистонда карантин, ҳатто ҳарбий ҳолат эълон қилиш таклифини илгари сурган.
Кутилмаганда Мамлакат Миллий банки сайтида Тожикистонда зотилжам билан оғриш ва ўлим ҳолларига оид маълумотлар пайдо бўлган. Унга кўра жорий йилнинг ўтган тўрт ойида бултурги йилнинг айни шу даврига қараганда зотилжам билан оғриган кишилар 850 нафарга, бу касалдан ўлганлар сони эса, 42 та кўпайган. Тожикистон Соғлиқни сақлаш ва аҳолини ижтимоий ҳимоялаш вазирлиги маълумотларига кўра эса, ўтган йилнинг уч ойида 5192 нафар киши зотилжам билан оғриган бўлса, бу йил 5023 касалланган, яъни бу касаллик 169 тага камайган.
Миллий банк сайтидаги бу маълумотлар тезда олиб ташланган. Лекин COVID-19 пандемияси шароитида ички инфляцияни камайтириш, жаҳонда коронавируснинг тарқалиши, унинг иқтисодга манфий таъсири борасидаги жумлалар қолдирилган.
Тожикистон мустақил оммавий ахборот воситалари миллий уюшмаси раиси Нуриддин Қаршибоев журналистларнинг коронавирус вазиятига оид ҳар куни брифинг ўтказиш борасидаги таклиф расмийлар томонидан рад этилганини айтган.
Мамлакатда коронавируснинг авж олаётгани шароитида Тожикистон Президенти Эмомали Раҳмон вилоятлар раҳбарлари билан телефон орқали суҳбатлашган. У COVID-19 нинг тарқалиши олдини олиш учун курашни кучайтиришни тайинлаган. Шунингдек, у Душанбе атрофидаги туманлар раҳбарларининг COVID-19 тарқалиши олдини олиш борасидаги ҳисоботларини эшитган.
Тожикистон Президенти коронавирусга қарши тадбирлар ўтказиш шароитида аҳолининг одатдаги ҳаётини таъминлашни таъкидлаган. У озиқ-овқат бозорларини қишлоқ хўжалик маҳсулотлари билан тўлдиришни тайинлаган.
Айни бир пайтда Эмомали Раҳмон Президентнинг захира фондидан уч ой давомида тиббиёт ходимларига қўшимча ҳақ бериш учун 12, 4 миллион сомоний (1,4 миллион АҚШ доллари) ажратган. Бундан ташқари, Тожикистон Президенти ўзининг бир ойлик маошини республикада пандемия олдини олиш учун беришга қарор қилган.
Президентдан сўнг мамлакат Ички ишлар вазири Рамазон Раҳимзода ва вазирликнинг бошқа раҳбарлари ойлик маошларидан ярмини COVID-19 пандемияси олдини олиш учун ажратишган.
Айни бир пайтда тадбиркорлар, фаоллар коронавирусга қарши курашга қўшилишган.
- Мен ўн тўрт кун давомида ўзим ишлайдиган қишлоқ беморхонасида карантинда бўлдим. Қариндошларимиз, синфдошларимни айтмайман, ҳар куни мен танимаган тадбиркорлар бизга озиқ-овқат олиб келиб, ҳолимиздан хабар олиб туришди, — деди Жаббор Расулов туманидаги Ғўлакандоз қишлоғи беморхонасида ишлайдиган тиббиёт ҳамшираси.
Хўжандлик фаол аёл Зебинисо Солиева ташаббуси билан тиббиёт ходимларига махсус ҳимоя кийимлари ва бошқа зарур муҳофаза воситалари сотиб олиш учун маблағ тўплана бошланди. Зебинисо Солиева бошчилик қилаётган фуқаролик штаби икки кун орасидаёқ учта беморхона ва битта поликлиникага ёрдам кўрсатган. Унинг айтишича, фақат маҳаллий аҳоли эмас, балки Россияда ишлаётган тожикистонлик муҳожирлар ва чет элларда ўқиётган талабалар ҳам маблағ юборишмоқда.
- Шифокорларимиз бизнинг ҳаётимиз учун курашишмоқда. Биз, давлат ташкилотлари, фуқаролар ва Оммавий ахборот воситалари биргаликда уларни қўллаб-қувватлашимиз зарур, — деган Зебинисо Солиева.
Айни бир пайтда айни ҳимоя воситалари етишмаслиги боис шифокорлар орасида касаллик юқтириш ҳолатлари кўпаймоқда. Биргина Душанбедаги тиббиёт марказида 100 нафардан ортиқ тиббиёт ходимининг зотилжам билан оғриганлиги расман хабар қилинган.
ЖССТ эса коронавирусни аниқлаш ва унга қарши кураш учун Тожикистонга ёрдам бериш тадбирларини кучайтиришга воситачилик қилмоқда. Жумладан, ЖССТ ёрдами билан Россиядан Тожикистонга 23 мингта тест тизими олиб келинди.
"Карантин бўлса, ҳолимиз не кечади?"
Тожикистонда янги коронавирусга чалиниб бориш ҳоллари кўпайиб бораётгани ҳоллари расман эълон этилар экан, мамлакат Соғлиқни сақлаш ва аҳолини ижтимоий ҳимоялаш вазирлиги ўз вақтида кўрилган чоралар туфайли апрел ойи охирларигача COVID-19 билан оғриш ҳоллари бўлмаганини иддао этган. Кеча-ю кундуз назорат, ташхис қўйиш ва табобат туфайли уч давомида янги коронавирус юқишига йўл қўйилмади, дея баёнот берган вазирлик. Вазирликка кўра ҳозирда пандемияга қарши кураш чоралари янада кучайтирилган. Душанбе, Хўжанд, Бохтар, Турсунзода ва мамлакатнинг бошқа шаҳарлари, туманлар марказларидаги одам гавжум бўладиган жойлар дезинфекция қилинмоқда, аҳоли орасида тушунтириш ишлари авж олдирилган.
Мамлакатда мактаб ва боғчалар ёпилгач, олий таълим муассасаларида ҳам дарслар тўхтатилган. Фақат битирувчи курслар 15-майгача шошилинч имтиҳон топширишади. Озиқ-овқат бозорларидан ташқари бошқа бозорлар - жумладан, кийим-кечак, қурилиш ашёлари билан савдо қилинадиган бозорлар ёпилган. Кўчаларда одамлар сийраклашган.
Лекин ишлаб чиқариш корхоналари фаолияти давом этмоқда. Тожикистон иқтисодий тараққиёт вазирининг муовини Ашурбой Солеҳзода бу борада сўзлай туриб, мамлакат ҳудудида умумий карантин эълон қилишга ҳожат йўқлигини айтган. У коронавирус муносабати билан фавқулодда ҳолат эълон қилиш иқтисоди ривожланган мамлакатларда ҳам манфий оқибатлар олиб келганини мисол қилиб келтирган. Агар Тожикистонда карантин эълон қилинса, ишлаб чиқариш тўхтаб қолганда, аҳолини бирламчи эҳтиёж маҳсулотлари, жумладан, нон, ун, гурунч билан таъминлаш қийинлашишини таъкидлаган. Солеҳзоданинг айтишича, бунинг устига кўпчилик иш жойини йўқотади ва уларнинг ҳаммасига ижтимоий ёрдам бериш имконияти йўқ.
У ҳар бир мамлакат ўз шароитидан келиб чиқиб иш тутишини айтар экан, бунга карантин ё фавқулодда ҳолат эълон қилинмаган Швеция ва Беларусни мисол қилиб келтиради.
- Мен Хўжанддан Конибодомга, Конибодомдан Хўжандга йўловчи ташийман. Талабаларга жавоб бериб юборилгандан кейин, шундоқ ҳам оз йўловчилар янада камайиб кетди. Агар карантин эълон қилинса, ҳолимиз не кечади? Уйда ўтирсак, рўзғоримни қандай таъминлашни ўйлаб, бошим қотмоқда. Менга ўхшаганлар ўн- ўн бешта бўлса экан. Юзлаб эркаклар карантинда қандай оила боқишади, билмайман, — дейди конибодомлик киракашлик билан шуғулланадиган уч боланинг отаси.
Гарчи Тожикистонда 2 кишининг коронавирусдан вафот этгани расман эълон қилинган бўлса-да, уларнинг кимликлари очиқланмаган. Ахборот агентликларидан бирининг ёзишича улардан бири Тожикистон Санъат олий ўқув юртининг ўқитувчиси, мамлакатда кўплаб санъаткорларга устоз бўлган киши бўлган.
Айни бир пайтда ижтимоий тармоқларда Тожикистонда таниқли кишиларнинг зотилжамдан вафот этаётганини ёзишмоқда. Жумладан, самбо кураши бўйича Осиё чемпиони Илҳом Сарабеков 29 апрелдан 30 апрелга ўтар кечаси Душанбедаги "Истиқлол" беморхонасида вафот этган. 44 ёшли спортчига зотилжам билан оғриганлик ташхиси қўйилган. Унинг беморхонада бор-йўғи уч кун даволангани борасида ёзишмоқда.
Хўжандда эса, саксон ёшдан ошган машҳур ижодкор, Тожикистон Халқ ёзувчиси Муҳиддин Хожазод ўғли билан карантинга олинган беморхонада даволанар экан, унинг турмуш ўртоғи вафот этган. Хожазод каби марҳумага ҳам зотилжам билан оғриганлик ташхиси қўйилган. Унинг қизи ҳам пневмония билан оғриганлиги маълум қилинган.
Душанбеда эса, Ички ишлар вазирлигида ишлайдиган икки нафар милиция генерали беморхонага зотилжам аломати билан ётқизилган.
Ижтимоий тармоқларда эса, янги коронавирус кўламлари яширилаётганидан норозилик туйғулари остидаги чиқишлар кўпаймоқда. Ижтимоий тармоқ фойдалувчиларидан бири ўзи олган видеода Хўжанд яқинидаги Шайхбурхон қишлоғидаги беморхонада янги келтирилган касалларни қабул қилишмаётганидан ёзғирган.
Мадина исмли ижтимоий тармоқ фойдаланувчиси эса, беморхоналарда жой етишмаслиги, шифокорлар озлиги, дорилар қимматлашиб, уни кўпчилик сотиб олишга имкониятсиз эканлиги ҳақида ёзган. У одамларни беморхоналардаги шароитни яхшилаш учун қўлларидан келганича ёрдам беришга чақирган.
"Келинглар, топганимизча ёрдам берайлик, бир литр сутми, 10 та тухумми, нон, макарон, гречка, шприц, қўлқоп, ниқобми, қўлимиздан келганича. Вилоят беморхонасида қариндош-уруғлари келиб, кўра олмайдиган юзлаб беморлар ётишибди. Лоқайд турмайлик, ёрдам берайлик! Бирга бўлсак, кўп яхши ишлар қила оламиз!"
Айни бир пайтда коронавирус аломатлари сезилган беморлар учун янги бинолар бўшатилмоқда. Душанбеда шаҳар Раиси Рустам Эмомали ташаббуси билан 3 минг кишилик, барча замонавий шароитларга эга, малакали тиббиёт ходимлари ишлайдиган муваққат беморхона бунёд этишга қарор қилинди.
Айни бир пайтда Тожикистонга мамлакат Ҳукумати илтимоси билан ЖССТ таҳлилчилари ва эпидемиологлардан иборат гуруҳ етиб келди. Уларни Германияга учиб борган Тожикистоннинг "Сомон Эйр" авиаширкати учоғи олиб келди.
ЖССТ ходимларининг тожикистонлик мутахассислар билан бирга мамлакатдаги янги коронавирусга оид вазиятни ўрганишлари, уни аниқлаш ва олдини олишга ёрдам беришлари кутилмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52151299' lang='uzb' type='mono' source_url='https://www.bbc.co.uk/uzbek/world-52151299' term='COVID'>
Томоғимда шиша бор эди: Соғлиқни сақлаш вазири коронавирусдан қандай тузалди?
"Худди томоғимда шиша тиқилиб қолгандек эди".
"Худди томоғимда шиша тиқилиб қолгандек эди".
Коронавирус келтириб чиқарадиган Covid-19  касалини бошидан ўтказган оғриғини Британ Соғлиқни сақлаш вазири касалликни худди шундай тасвирлади.
Жаноб Мэтт Ҳенкок тузалиб  ишга чиқаркан, касалликни қандай ўтказгани ҳақида гапириб берди.
Би-би-си махсус видео суҳбатини томоша қилинг:
Британия Соғлиқни сақлаш вазири Мэтт Ҳэнкок коронавирусни юқтирган ягона мулозим эмас.
Олдинроқ Шаҳзода Чарльз ва Бош вазири Борис Жонсон ҳам коронавирусга чалингани хабар берилганди.
Учовлон ҳам унинг енгил турини бошидан ўтказган.
Бироқ касаллик ҳақиқатан ҳам енгил ўтадими?
Коронавирус касалининг ўзига хос оғриқлари қандай?
Бемор тузалгунча нималарни ҳис қилади?
Ўзбекистонда карантин қачон тугаши мумкин?
Коронавирус -  Ўзбекистон энди шифокорлар қадрига етадими?
Коронавирус ҳақида ҳамон нималарни билмаймиз?
Коронавирусдан ўлаётганларни коронавирус ўлдирмоқдами?
Коронавирус кимларда ва нега қайталайди?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-51853886' lang='uzb' type='mono' source_url='https://www.bbc.co.uk/uzbek/uzbekistan-51853886' term='COVID'>
Россия: Коронавирус мигрантларга қандай таъсир қилади? - O'zbekiston

Коронавирус сабаб Россиянинг Узоқ Шарқ минтақасида баҳорги дала ишларига хитойликлар ўрнига ўзбекистонликларни жалб этиш режаланмоқда.
Бу ҳақда Еврей автоном вилояти ҳукумати маълум қилган.
"Хитойлик ишчилар бу йил коронавирус туфайли Еврей автоном вилоятига дала ишларига кела олмайдилар. Уларнинг ўрнига ўзбекистонлик муҳожирлар ишга киришади", дея вилоят ҳукумати матбуот хизматининг хабаридан иқтибос келтирган Спутник агентлиги.
Хабарда айтилишича, бу йил карантин туфайли  чет эллик ишчиларни жалб қилиш квоталари талаб қилинмайди.
"Карантин туфайли чет эллик ишчиларни жалб этишга квота талаб қилинмайди. Бу масала ўзбекистонлик меҳнат муҳожирлари ҳамда қишлоқ хўжалиги мутахассислиги бўйича ўқув юртларининг талабалари ҳисобига ҳал этилади", деб айтган минтақа раҳбари Ростислав Гольдштейн.
Шошилинч - ЖССТ: Коронавирус дунёда пандемияга айланди
Ўзбеклар: Худо кўрсатмасин, Хитой коронавируси бир тарқалса борми...
Россия: Путиннинг қачонгача ҳокимиятда қолиши мумкинлиги маълум бўлди
Россия 20 февралдан эътиборан Хитой фуқароларининг мамлакатга киришига тақиқ ўрнатган.
Расмийларга кўра, миграция тарихида алоҳида бир давлат фуқароларининг мамлакатга киришини тақиқлаш биринчи марта юз бермоқда.
Хитойлик дипломатлар Хитойда коронавирус ҳоллари камайишни бошлаган бир пайтда бу каби қарорнинг қабул қилиниши ўзлари учун тушунарсиз эканини айтишган.
11 март ҳолатига Россияда коронавирусга чалинганлар сони 28 кишига етган.
12 март куни бош вазир Михаил Мишустин  кўрилган чоралар натижасида Россияда коронавирус эпидемияси тарқалиш хавфи "минимумга туширилгани"ни айтган.
Чоршанба куни Халқаро соғлиқ ташкилоти дунёда коронавирус билан боғлиқ вазият пандемия тусини олганини эълон қилганди.
Ҳозирга қадар Россиядаги меҳнат муҳожирлар орасида коронавирусга чалиниш ҳолати қайд этилмаган.
"10 миллион мигрант бор мамлакатда коронавирус вақт масаласи", деб ёзган таниқли рус блогери 11 март куни ўз саҳифасида.
Ўтган ой Россия Ички ишлар вазирлиги коронавирусга чалинган мигрантларни депортация қилишни назарда тутувчи қонун лойиҳасини ишлаб чиққан.
Россиянинг собиқ бош санитар врачи Геннадий Онишенконинг айтишича,  ўткир касалликка чалинган мигрантни мамлакатдан чиқариб юбориш янада хавфлироқ ва уни даволашдан кўра қимматга тушади.
"У чиқариб юборилгунича яна қанча одамга  юқтиради", деган Россия Думаси депутати.
Унинг фикрича, коронавирус юқтирган мигрант Россияда, иш берувчи сотиб олган тиббий суғурта ҳисобидан даволаниши керак.
Migrant.mobi портали асосчиси, юрист Ботиржон Шерматовнинг Би-би-сига айтишича, ўзбекистонлик мигрантларнинг коронгавирусга қарши Россия ҳукумати кўраётган чораларга қатъий амал қилишлари  тавсия этилади.
"Бизга бир юртдошимиз мурожаат қилди. Хитойликлар ишлаган ресторанда ишлашган. У ердаги ишчиларнинг ҳаммаси меҳмонхонада карантин остига олинган. Ҳатто паспортларини ҳам олиб қўйишган. Бундай ҳолатлар учраб турибди. Агар шундай ҳолатларда тартиб бузилса, уларнинг Россия ҳудудида бўлишлари мувофиқ эмас, деб топилиши ва маъмурий чоралар кўрилиши, депортация қилиниши  мумкин. Бу эса беш йиллик тақиққа олиб келиши мумкин", - дейди Москвадаги ҳуқуқшунос.
Унинг сўзларига кўра, ҳозирда Москва ҳокимияти Россия пойтахтининг муҳожирлар ишлайдиган йирик бозорлари, одамлар билан гавжум марказларида рейдлар ўтказмоқда.
Ботиржон Шерматовнинг айтишича, Россиянинг туб аҳолисидан кўра мигрантларнинг касалликка чалиниш эҳтимоллари юқори.
"Юртдошларимиз кўпчиликнинг ичида, гавжум бозорларда меҳнат қилишади. Бу эса вируснинг тезроқ тарқалишига замин яратиши мумкин. Шунинг учун улардан қўлларидан келганича  гигиена қоидаларига қатъий амал қилишларини сўраган бўлардик", дейди мигрант ҳуқуқлари фаоли.
Унинг таъкидлашича, мигрантларнинг коронавирус бўйича зарур маълумотларга имконли бўлишлари муҳим.
"Ҳозиргача бу борада мигрантлар билан ҳеч ким, ҳеч қайси ташкилот яқиндан иш олиб боргани йўқ. Айниқса, улар тушунадиган тилда маълумотлар тақдим этилмади. Фақат сўнгги пайтларда ўзбек тилида маълумотлар чоп этиш ҳаракатлари бўляпти. Яқинда соғлиқни сақлаш вазирлиги бу борада бир ролик чиқарди. Бундай маълумотлар кўпроқ эълон қилиниши керак", - дейди ҳуқуқшунос.
6 март куни президент Путин "Миграция соҳасида давлат концепциясини амалга тадбиқ этиш бўйича топшириқлар жадвали"ни имзолаган.
Унда рус тилини билган ва "зеҳнияти ҳамда маданияти бизга яқин бўлган" муҳожирларнинг Россияга кўчиб  келишлари ва фуқаролик олишлари учун қулай шароитларни яратиш кўзда тутилган.
Ҳужжат миграция соҳасида рақамли технологияларни кенг жорий қилишни ҳам назарда тутади.
Россия Ички ишлар вазирлигининг маълумотларига кўра, охирги олти йилда мамлакатдаги муҳожирлар сони барқарорлигича қолмоқда.
Йилига 16,5-17 миллион мигрант кириб келади, шулардан 10 миллиони Россияда доимий бўлиб турган мигрантлардир.
Муҳожирларнинг аксари - 70 фоизи МДҲ давлатларидан.
Ўтган йили Россия фуқаролигини энг кўп Украина ва қозоғистонликлар олишган.
Москва шаҳар ҳокимияти Хитойнинг Ухан шаҳрида бир неча кун ичида қуриб битказилган касалхонага ўхшаш  махсус инфекцион касалхона қуришни режаламоқда.
Бу ҳақда Москва ҳокими Сергей Собянин маълум қилган.
Қозоғистонда илк коронавирус ҳолати аниқланди - 13 мартнинг асосий янгиликлари
Шошилинч - ЖССТ: Коронавирус дунёда пандемияга айланди
Коронавирус: Трамп Европадан АҚШга сафарларни тўхтатиб қўйди, Ўзбекистон қўшниси Қозоғистонда оммавий тадбирлар бекор қилинди
"Российская газета" нашрининг  Собяниндан иқтибос келтиришича, алоҳида коронавирус ҳолатлари аниқланган Москва "воқеаларнинг ҳар қандай рифожига тайёр бўлиши керак".
Ҳокимнинг ишонишича, Россия пойтахтининг Янги Москва қисмида қурилиши режаланаётган касалхона қисқа муддатда битказилади.
Унинг сўзларига кўра, худди Хитойнинг Ухан шаҳрида бўлгани каби, ушбу шифохона ҳам тез тикланадиган конструкциялардан бунёд бўлади.
"Касалхона энг замонавий тиббий техника билан жиҳозланган бўлади", деб айтган Собянин.
6 март куни Собянин Москвада коронавирус таҳдиди сабаб "юқори тайёргарлик режими"ни жорий қилиш тўғрисидаги фармонни имзолаган,
Унга мувофиқ вирус тарқаган мамлакатлардан қайтган москваликлар бу ҳақда расмий идораларга хабар беришлари ва ўзларини ихоталашлари  керак бўлади.
Бундан ташқари, Россия пойтахтидаги иш берувчилар барча ишчи-ходимларнинг тана ҳароратларини ўлчашлари, ҳарорати баланд бўлганларни "иш жойида бўлишдан четлатишлари" зарур.
Шунингдек, иш берувчи ишчиларнинг ўз уйларида ўзларини ихота қилишларида ҳам кўмак кўрсатади.
Агар ишчилардан биронтасида коронавирус аниқланса, бу ҳақда "Роспортребнадзор"га хабар бериш, унинг ишда кимлар билан мулоқот қилгани тўғрисида маълумот тақдим этиш ва вирусга чалинган одам ишлаган бинони дезинфекия қилишни таъминлаш вазифаси юкланган.
Ўтган ҳафта бошида Москвада биринчи коронавирус ҳолати қайд этилган. Вирусга чалинган одам Италиядан қайтган.
Собянин 5 март куни ўзининг расмий вебсайтида эълон қилган москваликларга мурожаатида касалликнинг янги ҳолатларидан қочиб қутулишнинг имкони йўқлигини айтган, аммо айни пайтда шаҳарни ёпиб қўйиш режаси йўқлигини билдирган.
Сешанба куни жорий қилинган қўшимча чора-тадбирларга мувофиқ, Москвада беш мингдан ортиқ одам иштирокидаги спорт мусобақалари, маданий ва бошқа тадбирларни ўтказиш тақиқланган.
Чеклов 10 апрелга қадар давом этади.
11 март ҳолатига Россияда COVID-19 коронавирусига сони 28 кишига етган.
Буларнинг ярмидан кўпи - 15 та ҳолат Москвага тўғри келади.
Вирусга чалинган 25 нафар Россия фуқароларининг ҳаммаси охирги икки ҳафтада Италияга сафар қилганлардир.
Қолган икки киши хитойлик, бир киши эса Италия фуқароси.
РБК нашрининг коронавирусга қарши кураш штабининг хабаридан иқтибос келтиришича,  11 март куни Москва ҳамда Подмосковьеда вирусга чалинган 8 киши орасида ёш бола ҳам бор.
Аниқ ёши келтирилмаган болада ҳеч қандай симптом кузатилмагани, у вирус ташувчиси экани айтилмоқда.
Айни пайтда Россия минтақаларида грипп ва ўткир респиратор вирусли инфекциялар билан оғриш ҳолатлари кескин кўтарилиб кетгани кузатилмоқда.
Расмийларга кўра, биргина Ставрополь ўлкасида ўтган ҳафта 17 минг киши шифохоналарги мурожаат қилган.
10 март  куни "Роспотребнадзор" мамлакатга кириб келаётган чет эллик фуқароларни тиббий текширувдан ўтказишни кучайтириш тўғрисидаги қонун лойиҳасини тайёрлаётганини маълум қилган.
Амалдаги қонунчиликка мувофиқ ВИЧ инфекцияга чалинган шахсларнинг Россияга кириши тақиқланган.
"Роспотребнадзор" шунингдек, эпидемияга оид маълумотларнинг марказий тизимини яратиш режаланаётганини айтган.
Айни тизим муҳожирларнинг меҳнат фаолиятига доир маълумотларни ҳам ўз ичига олиши кўзда тутилган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52151110' lang='uzb' type='mono' source_url='https://www.bbc.co.uk/uzbek/world-52151110' term='COVID'>
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
Хитойда ишлаб чиқарилган тиббий ниқоб ва тестларга дунёда талаб ошиб кетган. Мол ким кўп пул тўласа, ўшаники.
Хитойда ишлаб чиқарилган тиббий ниқоб ва тестларга дунёда талаб ошиб кетган. Мол ким кўп пул тўласа, ўшаники.
Британияда чиқадиган  Guardian рўзномасининг ёзишича, Шанхай аэропортида Францияга мўлжалланган тиббий ниқоблар охирги дақиқада кўпроқ пул таклиф қилган Америкага юборилган.
Бу ҳақда нашрга француз расмийлари гапириб беришган.
Чоршанба куни Бразилиядаги матбуот анжуманида мамлакат Соғлиқни сақлаш вазири Луис Энрике Мандетта Хитой билан тиббий ниқоб ва қўлқоп каби муҳофаза анжомлари сотиб олиш бўйича музокаралар натижасиз тугаганини айтган.
"АҚШ бугун 23та карго учоқларини  Хитойга юборди. Бизнинг эса соғлиқ тизимимиз учун қилаётган барча саъй-ҳаракатларимиз бекор кетмоқда. Ҳамма битта нарсани истаяпти. Талаб ҳаддан ташқари катта", - деб айтган вазир.
У қолган ниқобларни тиббиёт ходимлари ишлатсин деган ниятда бразилияликлардан матоҳ сотиб олиб, уйларида ниқоб тикишни сўради.
"Гардиан"нинг ёзишича, пандемия қаршисида ваҳимага тушган дунё ҳукуматлари тиббий жиҳозлар экспортини тақиқлаш ва тест тўпламларини қўлга киритиш учун махфий жосуслик амалиётларига қўл ураётгани ҳақида ёзган.
Франция, Германия ва Россия сингари баъзи давлатлар ниқоб ва бошқа ҳимоя воситалари заҳирасини шакллантираётгани айтилмоқда.
Туркия эса тиббий воситалар экспортини чеклаш билан кифояланмай, олдинроқ  берилган ва пули тўланган буюртмаларни етказиб беришни ҳам тақиқлагани иддао қилинмоқда.
Белгия ва Италия матбуоти Туркияда ишлаб чиқарилган ниқобларнинг мамлакатларига етиб келмаганини ёзмоқда.
Италия Бош вазири Жузеппе Конте Президент Ражаб Тоййиб Эрдўғонга телефон қилганидан кейин ҳам тиббий ниқоблар Италияга етиб келгунича орада икки ҳафта вақт ўтгани айтилади.
Коронавирус эпидемияси бошланган ва дунёда энг кўп тиббий ниқоб ишлаб чиқарадиган Хитой йиғиб қўйган ниқобларини Европага сотиш  ёки хайрия қилишни бошлаган.
Чехия Хитойдан Италияга йўл олган бир каргони тўхтатиб қолган.
Кейинроқ Чехия ички ишлар вазирлиги Римга 110 минг ниқоб юборилганини маълум қилди.
Ўхшаш ҳодиса Кенияда ҳам рўй берди. Германияга йўл олган 6 миллионта ниқоб сирли равишда ғойиб бўлди.
Коронавирус тест тўпламлари ва дори-дармонлар билан шунга ўхшаш воқеалар юз бермоқда.
Мисол учун, АҚШ Президенти Дональд Трампнинг безгакка қарши ишлатиладиган дори  Covid-19 муолажасида самарали бўлгани ҳақидаги сўзларидан сўнг Ҳиндистон гидроксихлорохин экспортини тўхтатиб қўйди.
Исроил жосуслик хизмати "Моссад" эса махфий халқаро жосуслик амалиётлари ўтказиш йўли билан юз минглаб коронавирус тест тўпламларини мамлакатга олиб кирган.
Исроил матбуотидаги хабарларга кўра, тест тўпламлари "душман давлат" деб таърифланган бир давлатдан сотиб олинган ва бу давлат уларни сотганини жамоатчиликка очиқламасликни сўраган.
Баъзи давлат эса охирги ҳафталарда озиқ-овқат заҳираларини жамғаришга киришган.
Қозоғистон ун экспортини тўхтатган. Въетнам гурунч, Сербия эса дори-дармон ва кунгабоқар уруғини экспорт қилишни тақиқлади.
'Халқаро ҳамкорлик қийинлашади'
АҚШдаги Жоржтаун университетидан профессор Абраҳам Ньюман ҳамда Жорж Вашингтон университети сиёсатшунослик ва халқаро алоқалар профессори Хенри Фаррел дунёда "ишончсизлик ва ўзини ўйлаш" йўналишида рискларнинг ортганини айтишган.
Harvard Business Review журналидаги мақолада муаллифлар "давлатлар орасида кучайган ўзаро шубҳалар ҳамкорликни қийинлаштиради. Ўз фуқаролари хавотирда ўтирганда ва заҳиралар чекланган пайт ҳукуматларнинг мардлик кўрсатишлари қийин", деб ёзишган.
Германия матбуоти эса ўтган ой Президент Трамп катта пул эвазига немис ширкатига вакцинани сотишни таклиф қилгани ҳақида ёзди.
Гарчи CureVac номли ширкат бу хабарни рад этган бўлса ҳам, ҳодиса кўпгина давлатларни  ташвишга солди.
Хитойда чиқадиган  инглизча Global Times нашри эса, "Хитой вакцина учун курашда ютқазишни хаёлига ҳам келтира олмаслиги"ни ёзди.
Германиядаги CureVac ширкати билан боғлиқ хабарда "икки етакчи ғарб давлати қўйган бу қадамлар, Хитой вакцина масаласида АҚШ ва Европага ишона олмаслигини кўрсатди. Бу ҳал қилувчи масалада Хитой фақат ўзига ишониши керак", деган жумлаларни ўқиш мумкин.
Ниқоб тақиш бўйича тавсия қайта кўриб чиқилади: улар ўйланганидан ҳам фойдали бўлиши мумкин - коронавирус
Коронавирусдан ўлаётганларни коронавирус ўлдирмоқдами?
Коронавирус, дунё: Одамлар нега касалхона буюмларини ўмармоқда?
</doc>
<doc docid='bbc_uzbekistan-52337528' lang='uzb' type='mono' source_url='https://www.bbc.co.uk/uzbek/uzbekistan-52337528' term='COVID'>
Россия, мигрантлар: 15 июнга қадар патент тўлови бекор қилинди - O'zbekiston, koronavirus
Президент Владимир Путин коронавирус инфекциясининг тарқалиши хавфи туфайли "Россия Федерациясидаги чет эл фуқаролари ва фуқаролиги бўлмаган шахсларнинг ҳуқуқий мақомини белгилаш бўйича вақтинчалик чора-тадбирлар тўғрисида"ги қарорни имзолади.
Президент Владимир Путин коронавирус инфекциясининг тарқалиши хавфи туфайли "Россия Федерациясидаги чет эл фуқаролари ва фуқаролиги бўлмаган шахсларнинг ҳуқуқий мақомини белгилаш бўйича вақтинчалик чора-тадбирлар тўғрисида"ги қарорни имзолади.
Унга кўра, энди чет эл фуқароларини ишга ёллаш учун ишга рухсатнома ва  патент шарт эмас:
Бу материалга кириш имконсиз
Ҳатто миграция варақасида Россияга кириш мақсади «иш» деб белгиланган бўлиши ҳам шартмас.
Биргина талаб - иш берувчи томонидан ўзини яккалаш (иҳоталаш) тартибларига риоя этишдир.
Шунингдек, чет эл фуқароларининг 15 июнгача Россияда қолиши миграция ҳисоби, патент, виза, вақтинчалик яшаш рухсатномаси, гувоҳномаси ва бошқа хужжатларга боғлиқ эмас.
Патентнинг ойлик тўловларини тўлаш 15 мартдан 15 июнгача тўхтатилади.
Илгари тўланган патентлар нима бўлади? Бу борада ҳуқуқшунослар билан батафсил суҳбат уюштирамиз.
Россия, коронавирус: Москва ёпилди, рақамли пропуск ва вирусга чалинган мигрантларга ёрдам BBC Uzbek
Россия: Ўзбек мигрантлари аҳволи тобора ёмонлашмоқда O'zbekiston koronavirus
Коронавирус: Ўзбекистон қўрқишига асос борми ёки Путин таҳликани яхши англайдими? - O'zbekiston, koronavirus
Туркия, ўзбек оиласи: Ҳаёт ичкарида ҳам давом этмоқда - O'zbekiston, Turkiya, koronavirus
Ўзбекистон, коронавирус: Ҳукумат одамларга ёрдам пули тарқатишни режалаштирмаяптими?
Москвадан келган коронавирус: Россия Covid-19 ўчоғига айланди - Хитой
15 июндан олдин муддати тугаган барча ҳужжатларнинг муддати автоматик равишда 15 июнга қадар янгиланади, яъни узайтирилади.
Россия Федерациясидан чиқариб юбориш (выдворение), бадарға қилиниш (депортация), мамлакатга киришни тақиқлаш ва қолиш муддатини қисқартириш тўғрисида қарор қабул қилиш тақиқланади.
15 мартдан то бугунгача бундай қарорлар қабул қилинган муҳожирлар уларни 15 июндан кейин бажаришлари мумкин.
Содда қилиб айтганда, 15 мартдан 15 июнгача патент тўловлари бекор бўлди.
Патентсизларни ҳам, умуман нелегалларни ҳам ишга қабул қилса бўлади.
Ҳеч қандай миграцион текширувлар бўлмайди, регистрациялар автоматик равишда узайтиралади.
Янги қарорнинг асосий мазмуни шундан иборат.
Россияда ишлаётган юз минглаб ўзбекистонлик меҳнат муҳожирлари мамлакатда карантин туфайли оғир аҳволга тушиб қолишган.
Ишсизлик, ойлик йўқ ва ишлайдиган ширкату ташкилотлари ҳам уларнинг ҳолидан хабар олмаётгани боис, мигрантлар Россия раҳбарларига мурожаат билан чиқишган эди.
Москвадаги мигрантлар учун бепул юрист Валентина Чупик Россия ҳукуматига пандемия хавфи вақтида Марказий осиёлик мигрантлар танг аҳволда қолаётганини билдириб, петиция йўллаганди.
Петиция бугунга келиб 2000 га яқин имзо тўплаган.
Айни пайтда, Россияда расман икки миллионга яқин ўзбекистонликлар меҳнат муҳожирлигида.
Ўзбекистон ва Россия коронавирус хавфи туфайли чегараларни ёпиши ортидан, Россияга мигрантлар оқими вақтинча тўхтади.
Россиялик иқтисодчи-экспертлар яқин ойларда мамлакатда ишчи кучига катта эҳтиёж юзага келишини тахмин қила бошладилар.
Россияда рублнинг қадрсизланиши ортидан мамлакатда меҳнат қилаётган минглаб ўзбекистонлик меҳнат муҳожирлари оилаларига пул юборишни камайтирганликларини айтишмоқда.
Улар карантин тугагунча ва меҳнат бозори тўлиқ тиклангунига қадар патентни қайта расмийлаштириш, бекор қилиш, жисмоний шахслар даромадидан олинадиган солиқ тўлаш муддатини кечиктириш имкониятини кўриб чиқиш масаласида ёрдам сўраётган ўзбекистонликларнинг расмийларга мурожаатларини  Би-Би-Си ўзбек хизмати ўз саҳифаларида мунтазам эълон қилиб бормоқда.
Ушбу масала юзасидан Ўзбекистон Республикаси Ташқи ишлар вазирлиги томонидан жорий йилнинг 5 апрель куни Россия Федерацияси Ташқи ишлар вазирлигига нота юборилган.
Шунингдек, 8 апрель куни Ўзбекистон Республикаси Олий Мажлиси Сенати раиси Танзила Норбоева Россия Федерацияси Федерал Мажлиси Федерация Кенгаши раиси Валентина Матвиенкога мактуб йўллади.
Мактубда Россия халқига эпидемияни тез орада енгиб ўтишига чин дилдан тилак билдирилиб, глобал коронавирус пандемияси шароитида икки мамлакат ўртасидаги ҳамкорликни янада мустаҳкамлаш, шу жумладан, парламентлараро мулоқотни қўллаб-қувватлаш алоҳида аҳамият касб этиши қайд этилган.
«Тонг жаҳони» МЧЖ раҳбари, юрист Валентина Чупик Facebook даги саҳифасида мигрантлар манфаати учун муҳим бир қарор қабул қилинганидан ўз хурсандчилигини билдириб, биринчи навбатда Ўзбекистон Республикаси Олий Мажлиси Сенати раиси Танзила Норбоева,  Бандлик ва Меҳнат муносабатлари вазирлиги, Ўзбекистон, Тожикистон, Қирғизистон элчихоналари, Ташқи ишлар вазирликларига миннатдорчилик билдирди.
Шунингдек, Ўзбекистоннинг Москвадаги миграция агентлиги ва Тожикистон элчихонаси, журналистлар ва ОАВларнинг хизматларини алоҳида таъкидлади.
Куни кеча Валентина Чупик ташаббуси билан Марказий осиёлик мигрантлар учун ёрдам маркази ҳам иш бошлади. Юристлар ва фаоллар телефонларда 4 тилда мигрантларга маслаҳатлар беришади.
Коронавирусга чалинган мигрантлар ва улар билан мулоқотда бўлганлиги боис яккалаш тартибига ўтказилганларга озиқ-овқат маҳсулотлари ва дори-дармонларни етказиб беришни бошлашди.
Бундан ташқари, «Саховат» ва «Дом доброты» ижтимоий ёрдам марказлари ҳам мигрантларни қўллаб-қувватлаш ишларини бошлаб юборганлар.
Россия, мигрантлар, коронавирус: Москвадаги ўзбекистонликларга ёрдам маркази очилди - BBC O'zbek
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-51988575' lang='uzb' type='mono' source_url='https://www.bbc.co.uk/uzbek/world-51988575' term='COVID'>
Коронавирус: Уни енгиб бўлмайдими, ўзимизни вирус билан яшашга мослашимиз керакми?
Covid-19 пандемияси тарқалишини кузатаётган кўпчилик таҳлилчилар коронавирус эрта ё кеч ер куррасидаги аҳолининг сезиларли қисмига юқади, демоқда.
Covid-19 пандемияси тарқалишини кузатаётган кўпчилик таҳлилчилар коронавирус эрта ё кеч ер куррасидаги аҳолининг сезиларли қисмига юқади, демоқда.
Ҳатто инфекция ўрнашиб оддий грипп каби мавсумий бўлиб қолади, деган тахминлар ҳам бор.
Уни юқтириш фақат вақтга боғлиқ бўлса, ундан қочиш ҳақида эмас, балки у билан учрашишга тайёргарлик ҳақида ўйлаш керак. Душманингни яқиндан бил, дейишади-ку.
Би-би-си Рус хизмати SARS-CoV-2 коронавируси ҳақида энг кўп сўраладиган саволларга жавоб беради.
Вирус — генетик коднинг оқсил билан қопланган бир зарраси. Унинг шунчалар миттилигидан оддий микроскопда кўриб бўлмайди. Янги коронавируснинг 100 миллион нусхаси ўткир тиғли игнага бемалол жой бўлади.
Унинг жуда ҳам майдалиги вирусдан ҳимояланишнинг қийин эканлигига сабаб. Касалликни юқтирган бемор йўталганда ҳар биттасида миллиардлаб вирус парчалари мавжуд сўлак томчилари учиб чиқади.
Тўқимага кириб олган вирус уни нормал оқсил ўрнига ўз нусхаларини ишлаб чиқаришга мажбурлайди ва шу йўл билан юқиш ҳосил бўлади.
Фанга миллионлаб вируслар маълум ва ҳар доим олдин маълум бўлмаган янги вируслар кашф қилинади.
Шундай бўлса-да уларнинг аксарияти инсон учун зарарсиз. Фақатгина бир неча юз вирус хавф туғдиради. Уларнинг ҳам кўпчилиги билан иммун тизимимиз эволюция давомида муваффақиятли курашишга ўрганган.
Бироқ вируслар ҳам эволюцияга учрайди ва айрим ҳолларда олдин фақат ҳайвонларда учраган вируслар мутация натижасида инсон организмига ҳам кириш йўлини топади.
Бу каби "янги" вирус ўта хавфли, чунки иммунитетимиз ҳеч қачон у билан қаршилашмаган ва ҳимоя механизми ишлаб чиқмаган.
Натижада вирус эпидемия қўзғаб одамлар орасида фаол ёйила бошлайди. Айнан шу нарса ВИЧ, SARS, MERS ва энди янги коронавирус билан кузатилмоқда.
Лондон гигиена ва тропик тиббиёт мактаби директори Питер Пиотнинг айтишича, SARS-CoV-2 нинг 4 та муҳим фарқи бор.
Биринчидан, уни юқтирган одам бир неча кун ҳеч қандай белгиларни сезмаслиги, бироқ бошқаларга юқтириши мумкин.
Бу вирусни жиловлашни қийинлаштиргани учун энг ёқимсиз характеристикадир.
SARS да эса ҳаммаси аксинча эди: касаллик аломатлари дарҳол пайдо бўлган, бироқ бемор атрофдагиларга бир неча кундан кейингина хавф туғдира бошлаган.
Иккинчидан, касалланганларнинг 80% уни оддий шамоллаш ва грипп каби ўтказади. Ҳар бештадан биттаси (18%) эса хасталикнинг бирор белгисини сезмайди. Бироқ шунга қарамасдан ўзлари билмаган ҳолда инфекция юқтирувчи манба бўлиши мумкин.
Учинчидан, COVID-19 аломатлари оддий гриппга ўхшагани учун кўплаб беморлар янги вирус ташувчиси эканлигига шубҳа ҳам қилмайди ва бошқаларга юқтириб юраверади.
Тўртинчидан, биринчи босқичда вирус айнан бўғизда урчийди, шунинг учун ҳар қандай аксириш ёки йўтал атрофга миллиардлаб заҳарланган вирус парчаларини сочади. Бемор илк бўлиб йўталиб бошлайди — қолган белгилар кейин пайдо бўлади ё умуман бўлмайди.
Қисқа жавоб — кутманг. Агар уни қисқа вақтда топишса ҳам сизга нафи тегмаслиги мумкин.
Илк вакциналарнинг клиник синови бошланган бўлса-да (турли давлатларда бир неча вариантларни синовдан ўтказишяпти), оммавий равишда ишлаб чиқариш 2021 йил сўнггидан олдин оммавий тарзда ишлаб чиқарилмайди. Бу вақтга келиб вирус таҳдид солган шахсларнинг асосий қатлами у билан оғриб бўлган бўлади.
Бундан ташқари кўплаб экспертлар некбин ёндашаётган бўлса-да, вакцина яратилишига ҳеч қандай кафолат йўқ.
Питер Пиот ВИЧга вакцина топиш 35 йилдан бери натижасиз давом этаётганини эслатади. Бу вақт давомида эса касалликдан самарали равишда профилактика қилиш учун бир нечта дори чиқишга улгурди.
Бу каби таҳдидларга баҳо беришнинг универсал ўлчови йўқ. Лекин исталган касалликнинг хавфлилигини аниқлаб берувчи асосий омиллар — унинг юқумлилиги, яъни тарқалишнинг тезлиги ва енгиллиги ҳамда ўлимлар даражаси.
Юқтириш даражаси
Хитойлик шифокорларнинг илк ҳисоб-китобларига кўра, Уҳанда ҳар бир бемор ўртача 2,2 соғлом кишига касаллик юқтиришга улгурган. Эпидемия камайиши учун ушбу кўрсатгич 1 дан паст бўлиши керак.
Бироқ Уҳан зудлик билан карантинга олинганини унутмаслик керак, аслида юқтириш кўрсатгичи баланд бўлиши керак эди. Касаллик Италияда тарқала бошлагач ҳар бир бемор ўртача 3-4 соғлом одамга уни юқтирган.
Янги вирус оддий мавсумий грипп каби тарқалса ҳам у яна ҳам юқумли. У ҳавода 3 соатгача туриши мумкин, пластик ва темир юзасида 3 кунгача яшайди.
Ўлим ҳолатлари
Олимлар янги коронавирусдан ўлиш ҳолларини барча касалланганлар ичида 1-2% деб баҳолайди. Бу оддий мавсумий гриппдан 20 маротаба кўп, лекин SARS (10%) ва MERS (35%)ларнинг яқинига ҳам йўлай олмайди.
Коронавирус энг катта хавфни иммунитети заиф ва сурункали хасталиги бор кекса одамларга солади. 70 ёшдан ошганлар орасида 5% фоиз ўлим ҳолати кузатилса, 80 дан ошганларнинг ҳар 10 нафардан бири бу касалликдан вафот этган.
Қисқа жавоб -ҳозирча йўқ. Вирусга чалинганларни фақат аломатларидан келиб чиқиб даволашяпти, яъни касаллик билан эмас, унинг асорати билан курашиляпти.
Бироқ шифокорлар бу нарса ваҳима кўтаришга асос бўлмаслигини айтмоқда. Кўпчилик касалланганлар (80%дан кўпроқ) учун шифокорларнинг ёрдами умуман керак бўлмайди. Улар уйда оддий гриппдан даволанишда ишлатадиган воситалар ёрдамида 1 ҳафта ёки ундан кўпроқ муддатда соғайиб кетади.
Ҳар беш ёки олтинчи бемор шифохонага ётишига тўғри келади. Улар асосан қариялар ва/ёки сурункали хасталиги борлар.
Касаллик вирусли пневмонияга айланиб кетса, беморнинг нафас олишида қийинчиликлар пайдо бўлади ва уни жонлантириш бўлимига олишади. Бу каби беморлар коронавирус юқтирганларнинг 4%ни ташкил қилади.
Кўплаб тадқиқот ва моделлар вирус билан курашишнинг энг самарали воситаси — бошқаларга юқтирмаслик учун карантин ушлаш эканлигини айтади.
Грипп юқтирганликнинг илк аломатлари (йўтал, кейинроқ тана ҳарорати сал кўтарилиши мумкин) пайдо бўлиши билан оила аъзоларингиз билан ўзингизни иҳоталанг ва тўлиқ тузалмагунча уйдан ташқарига чиқманг.
Антибиотик қабул қилманг — улар вирусни енгишда ҳеч қандай ёрдам бермайди.
Бошқаларга яқинлашганда тиббий ниқоб тақиб олинг. Бу ниқоблар касалликни юқтиришда бефойда бўлса-да, атрофдагиларни сўлак томчиларини ушлаб қолиш эвазига бемордан яхшигина ҳимоя қилади.
Янги коронавируснинг одамдан одамга ўтиш тезлиги ва енгиллигини инобатга олинса, сайёранинг аҳамиятли ва ҳатто катта қисми ушбу касалликка чалинади.
1918-1919 йилларда дунёдаги ҳар уч кишидан бир кишига юққан "Испан" гриппи билан солиштирганда янги коронавирусда янада самарали тарқалиш имкони бор.
Шунинг учун ҳам Питер Пиот касалликка ҳар томонлама, жумладан, руҳан тайёр туриш кераклигидан огоҳлантиради. Келгуси ҳафталарда ва балки ойларда касалланганлар ва ўлганлар сони фақат ортиши мумкин. Бу нарса айниқса аҳолини оммавий равишда тест қилганда кўпайиши мумкин.
Муҳими — ваҳима қилмаслик. Балки сиз иситма қилмасдан енгил йўтал билан ёки бирорта аломатсиз "даҳшатли вирусни" ҳатто ҳис қилмасдан уни бошингиздан кечириб бўлгандирсиз.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52478213' lang='uzb' type='mono' source_url='https://www.bbc.co.uk/uzbek/world-52478213' term='COVID'>
Ўлган одам жасадидан коронавирус юқадими? Koronavirus
Дунё бўйлаб биз жуда ғамгин манзараларнинг гувоҳи бўлмоқдамиз: Covid-19 вирусига чалиниб ҳаётдан кўз юмган инсоннинг жасади унинг яқинлари, суйганларининг аза-мотамисиз ерга кўмиляпти.
Дунё бўйлаб биз жуда ғамгин манзараларнинг гувоҳи бўлмоқдамиз: Covid-19 вирусига чалиниб ҳаётдан кўз юмган инсоннинг жасади унинг яқинлари, суйганларининг аза-мотамисиз ерга кўмиляпти.
Бу суратлар нафақат ўлимдан, балки ўлган инсонлардан ҳам қўрқиш ҳиссини пайдо қилган. Инфекциядан ўлган одамнинг жасадидан вирус юқтириш мумкин деган қўрқувни юзага келтирган.
Майитдан Covid-19 вируси юқиши мумкинми? Дафн маросимини ўтказиш хавфсизми? Коронавирус қурбони жасадини кўмиш керакми ё кремация қилиш?
Covid-19 ўлган инсон жасадидан юқадими?
Жаҳон Соғлиқни сақлаш ташкилоти айтишича, барча талаб қилинган эҳтиёт чоралари кўрилган вақтда Covid-19 ўлган одам жасадидан тарқалади, деб хавотирланишга асос йўқ.
Касалликни келтириб чиқарадиган Sars-CoV-2 деб ном берилган вирус асосан юқтирган одам гапираётганида, акса урганида ёки йўталганида сачратган томчиларидан юқади.
Шунингдек, вирус қаттиқ буюмлар юзасида бир неча кунгача тирик қолади.
"Шу кунгача ўлган жасадлар касалликни тирик инсонларга юқтиргани исботи топилгани йўқ", деди шу ой бошида ўтказган матбуот анжуманида Пан-Америка Медицина ташкилоти сўзчиси Уилям Аду-Кроу.
Вирус ўлган инсоннинг жасадида тирик қоладими?
"Аммо биз юқумли эмас деганимиз сиз жонингиздан ортиқ кўрган ўлган инсонни ўпишингиз ёки қучоқлашингиз мумкин деганини англатмайди", дея қўшимча қилди эксперт.
"Биз ҳамон профилактика ва назорат талабларига риоя қилишимиз лозим."
ЖССТнинг март ойида эълон қилган тавсиясида қайд этилади: "Эбола, Марбург сингари геморрагик иситмалар ва вабодан ташқари умуман олганда ўлик тана юқумли эмас.
"Фақат пандемик грипп беморининг ўпкасини очиб кўришда эҳтиётсизлик қилинса, юқумли бўлиши мумкин. Бошқа ҳолатларда мурдалар касаллик тарқатмайди."
Аммо ўткир респиратор хасталикларидан вафот этган инсонларнинг ўпкалари ва бошқа органларида вирус сақланаётган бўлиши мумкин.
Бу вируслар тиббий жиҳозлардан фойдаланилган ҳолда ўликни ёриб кўриш жараёнида ёки ички органларни ювиш пайти ташқарига чиқиш эҳтимоли бор.
Covid-19 қурбонининг қариндошлари ёки дўстлари дафн ёки кремация маросими махсус ўқув тайёргарлигидан ўтган ва муҳофазаланган профессионаллар, мисол учун дафн хизмати ходимлари томонидан ўтказилишига, жасад маросимга бошқалар учун юқиш хавфини пайдо қилмайдиган даражада тайёрланишига ишонч ҳосил қилишлари лозим.
Дафн маросимини ўтказиш керакми?
Айрим жойларда коронавирусга боғлиқ ўлимлар сонининг кескин кўпайиб кетгани дафн маросими бизнеси билан шуғулланадиган ширкатларни инқироз вазиятига рўпара қилди.
Ва қатор мамлакатларда ижтимоий масофа сақлаш талабларидан келиб кўп сонли одамлар иштирокидаги дафн маросимлари маън қилинди. Бошқа бир мамлакатларда эса дафн маросимларига изн берилган, бироқ иштирокчилар сони жуда чекланган.
Жаҳон Соғлиқни сақлаш ташкилоти, ўлган инсоннинг яқинлари ва дўстлари, агар истасалар, жасадни дафн маросими пайти кўришлари мумкин, бироқ талаб қилинган чекловлар ва эҳтиёт чораларига риоя қилишлари лозим, дейди.
"Улар жасадни ўпмасликлари ёки жасадга тегинмасликлари лозим. Майитни кўриб бўлгандан кейин қўлларини яхшилаб совунлаб сувда ювишлари лозим; одамлар орасида камида 1 метрлик ижтимоий масофа сақлаш қоидасига қатъий риоя этилиши лозим", дейилади ЖССТнинг йўриқномасида.
Респиратор касалликлар симптомлари бўлган инсонлар маросимда қатнашмасликлари ёки ҳеч бўлмаганда инфекция тарқалиши олдини олиш мақсадида юз ниқоби тақиб олишлари керак, дея қўшимча қилинади Жаҳон Соғлиқни сақлаш ташкилотининг тавсияномасида.
Ва болалар, ёши 60 дан ошганлар ҳамда иммун тизими заифлашган инсонлар майит билан бирор бир тўғридан-тўғри ўзаро таъсирга эга бўлмасликлари лозимлиги эслатилади.
Майит кўмилиши керакми ё куйдирилиши?
Жаҳон Соғлиқни сақлаш ташкилоти дафн ҳам, кремация ҳам мумкин дейди.
"Юқадиган хасталикдан ўлган инсон жасади куйдирилиши керак деган нотўғри фикр кенг тарқалган. Бу тўғри эмас. Кремация бу - маданий танлов ва имконли ресурсларга боғлиқ масала", қўшимча қилади ЖССТ.
Майитни ушлашига тўғри келадиган инсонлар, мисол учун, қабрга қўядиган вақтларида қўлларига қўлқоп тақишлари, қўлларини аввал ва кейин яхшилаб ювишлари, қўлқопларини утилизация қилишлари лозим.
Covid-19 қурбонининг жасадини шоша-пиша, наридан-бери кўмиш керак эмас, дея огоҳлантиради дунё саломатлик ташкилоти.
Шунингдек, ўлган инсонга тегишли буюмларни ҳам ёқиб юбориш шарт эмас. Уларни қўлқоп билан ушлаб яхшилаб дезинфекция қилиш, 70 фоизли этанол эритмаси ёки хлорли оқартириш воситаси билан тозалаш мумкин.
Кийимларни юқори ҳарорат(60−90°C)да кир ювиш машинасида кир ювиш порошоги билан тозалаш, ёки қайноқ сувли совунли идишга солиб хода билан аралаштириш мумкин, бунда сувни сачратмаслик талаб қилинади.
Инсон иззат-ҳурматини жойига қўйиш лозим
Жаҳон Соғлиқни сақлаш ташкилоти ўлган инсоннинг иззат-ҳурматини жойига қўйиш лозимлигини таъкидлайди.
"Вафот этган одамнинг қадр-қиммати, маданий ва диний анъаналари ҳурмат қилиниши керак ва уларнинг қариндошлари ҳам ҳурмат қилиниши ва муҳофаза этилишлари лозим", дейди ташкилот.
Лекин ваҳима тарқалар экан, дунёнинг айрим бурчакларида бунинг акси кузатилди.
Эквадордаги дафн хизматлари кўрсатиш ширкатлари ассоциациясининг раҳбари Мервин Тераннинг BBC Mundo хизматига айтишича, бир ҳафтада ўлганларнинг сони 10000 дан ошиб кетганидан кейин "вазият назоратдан чиқиб кетди".
Эквадор Лотин Америкаси мамлакатлари орасида коронавирусни энг кўп юқтирган иккинчи мамлакат бўлди. Биринчи ўринда Бразилия эди. Эквадор тиббиёт тизими босимга чидай олмади; ўликхоналар жасадларга тўлиб кетганидан тобутлар ва мурдалар кўчаларга ташлаб кетилди.
Шифохоналар жасадларни омборхоналарга юборишга мажбур бўлди. У ерда эса ҳавони алмаштирадиган кондиционерлар ёки жасадни сақлаб турадиган инфраструктура йўқ эди.
"Ўликларни кўриб юрган биздек одамлар учун ҳам бу омборхоналар ичига кириш қийин бўлди. 24 соатдан кейин жасадлар ўзидан суюқлик чиқариб портлаб ётарди", дейди Теран.
Ўлимлар сони кўплигидан оммавий қабрлар қазилаётгани ҳақидаги хабарлар жаҳон оммавий ахборот воситаларининг энг асосий сарлавҳаларига айланди, Нью-Йорк, Бразилиянинг Манаус шаҳри ёки Истанбулда олинган фотосуратлар кўп тарқалди.
Бироқ коронавирус пайтидаги шафқатсиз ўлим реаллиги ҳаётдан кўз юмган инсон билан муносиб видолашишга тўсиқ бўлмаслиги керак, расмийлар қариндошларига мотам учун шароит яратиб беришлари лозим, дейди ЖССТ.
"Расмийлар вазиятни ҳар бир ҳолат бўйича бошқаришлари, бунда оиланинг ҳуқуқлари, ўлим сабабини текшириш эҳтиёжи ва инфекцияни юқтириш таҳдиди ўртасида мувозанат сақланиши лозим", дея маслаҳат беради Жаҳон Соғлиқни сақлаш ташкилоти.
</doc>
<doc docid='bbc_world-51532851' lang='uzb' type='mono' source_url='https://www.bbc.co.uk/uzbek/world-51532851' term='COVID'>
Коронавирус - Хитой карантинни кучайтирди, пуллар дезинфекция қилинмоқда - Xitoy, O'zbekiston

Хитой ҳукумати коронавирус (Covid-19) тарқаган Хубэй вилояти аҳолиси учун карантин шартларини кучайтирган.
60 миллион одамга, фавқулодда зарурат бўлмагани тақдирда, уйдан ташқарига чиқиш тақиқланган.
16 феврал куни Хитойда коронавирусдан 107 киши вафот этган, шанба куни эса 139 ўлим ҳолати қайд этилган.
Эпидемия бошидан буён ўлган хитойликлар сони 1771 кишига етган.
Хитой ҳукумати вирусни юқтириш ва ўлим ҳолатлари пасаяётганини айтиб, вазият назорат остида эканини таъкидлашмоқда.
Хубэйда оиланинг фақат бир аъзосига уч кунда бир марта озиқ-овқат ва дори-дармон харид қилиш учун уйдан чиқишга рухсат этилган.
Дорихона, меҳмонхона ва поликлиникалардан ташқари барча ташкилот, корхона  ва муассасалар ёпилади.
Барча харидор ва мижозларнинг тана ҳароратлари мажбурий тарзда ўлчанади.
Хусусий автомобил, мотоцикл ва велосипед эгаларига номаълум муддатга улардан фойдаланиш тақиқланади.
Фақат хизмат ва фавқулодда хизматлар - тез тиббий ёрдам, ўт ўчириш ҳамда зарур воситалар етказаётган юк машиналарининг юришига рухсат этилган.
Расмийларга кўра, тартибни бузганлар 10 кунга қамалади.
Пекинда ҳокимият шаҳарга қайтаётганларни икки кунлик мажбурий карантинга юбормоқда.
Карантиндан ўтмаганларни жазо кутади.
Уханга қўшни 5 миллион аҳолиси бўлган Сяоган шаҳрида эса ҳокимият аҳолининг уйдан чиқишини бутунлай тақиқлаган. Хабар қилинишича, озиқ-овқат ва дори-дармон уйларга етказиб берилади.
Айни пайтда Япониянинг Йокогама бандаргоҳи яқинида карантин қилинган "Олмос малика" круиз кемасида коранавирусни юқтирган йўловчилар сони 355 кишига етган.
Бу Хитой чегараларидан ташқаридаги энг катта вирус тарқалиш ҳолатидир.
Коронавирус касалидан ўлиш хавфи нақадар катта? Хитой, Ўзбекистон,
Дунё: Коронавирус супер-тарқатувчилари - улар кимлар? O'zbekiston, Ўзбекистон
Коронавирус давоси фақат Қуръондами? – Ислом ва мусулмонлар
300 дан ортиқ АҚШ фуқароларининг кемани тарк этишига рухсат берилган. Улар орасидан коронавирусни юқтирган 40 нафари Япония шифохоналарига юборилган.
АҚШ Давлат департаментининг хабарида айтилишича, қолган йўловчилар иккита учоқда Токиодан Америкага учган.
Парвоз вақтида яна 14 кишида коронавирус  аниқланган ва улар бошқа йўловчилардан ажратилган.
Йўловчилар АҚШга етиб боргач, икки ҳафта карантин қилинади,  кемадаги карантин вақти ҳисобланмайди.
Айрим америкаликлар икки ҳафталик карантин вақти тугагунича, 19 февралга қадар кемада қолишга қарор қилганлар.
Исроил, Канада ва Австралия ҳам кемадаги фуқароларини эвакуация қилиш режасини эълон қилган.
Коронавирус ҳозирнинг ўзида Япония ва Сингапур каби давлатларнинг иқтисодига тасир ўтказган.
Сабаби эпидемия сайёҳлар оқими ҳамда таъминот йўлларига таъсир қилган.
Хитой марказий банки эса коронавирусга қарши кураш мақсадида  банкнотларни қайта муомалага чиқаришдан аввал дезинфекция қилаётганини  билдирган.
Ўзбекистон расмийлари ҳозирга қадар мамлакатда коронавирус тарқалиши ҳолати аниқланмагани ва барча профилактика чоралари кўрилаётганини таъкидлашган.
Маҳаллий дорихоналарда тиббий ниқоблар бир неча баробар қиммат сотилаётгани ва тугаб қолгани сингари ҳолатлар ҳақида хабар қилинган.
Ўзбекистон ҳукумати ўтган ҳафта ҳарбий транспрорт самолётида Хитойга тиббий ёрдам жўнатган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52417987' lang='uzb' type='mono' source_url='https://www.bbc.co.uk/uzbek/world-52417987' term='COVID'>
Коронавирус: Аёл раҳбар бўлган давлатларнинг пандемияга қарши кураши нима учун самаралироқ кечмоқда?
Янги Зеландиядан тортиб Германияга қадар, Тайван, бу ёғи Норвегия ... аёллар раҳбар бўлган мамлакатларда Covid-19 ўлим ҳолатлари нисбатан оз.
Янги Зеландиядан тортиб Германияга қадар, Тайван, бу ёғи Норвегия ... аёллар раҳбар бўлган мамлакатларда Covid-19 ўлим ҳолатлари нисбатан оз.
Бу мамлакатдаги сиёсатчилар ҳам оммавий ахборот воситалари томонидан айнан бу глобал инқирозга қарши курашда фаолиятлари учун олқишланадилар.
Forbes даги мақола яқинда уларни «лидерликнинг энг ёрқин намоёндалари" деб таърифлади.
"Аёллар дунёга инсоният деган оиладаги қусурларни қандай қилиб бартараф этишни ўргатиб қўйишди", деб ёзилади мақолада.
Хўп, коронавирусга қарши курашда аёлларнинг омади чопмоқдами ёки бошқа бир сир борми?
Исландиянинг Бош вазири Катрин Якобсдоттир биринчилардан бўлиб ёппасига вирусга қарши тиббий тестларни йўлга қўйди.
Мамлакатнинг аҳолиси 360 минг атрофида, аммо шунга қарамай бу нисбатан кичик давлат коронавирусга қарши жиддий курашга кирди.
Январ ойининг охиридаёқ ижтимоий чекловлар ўрнатилди. Ўшанда мамлакатда бирорта ҳам вирусга чалинган инсон йўқ эди.
Бугунга келиб коронавирусдан вафот этганлар сони 9 киши.
Расман Хитой таркибидан бўлган Тайванда эса президент Tsai Ing-wen зудлик билан эпидемия назорати марказини ташкил қилди.
Мамлакатда шахсий ҳимоя воситалари, юз ниқобини ишлаб чиқаришни кўпайтирди.  24 минг аҳолиси бўлган мамлакатда бугун 6 нафар ўлим ҳолати бор, холос.
Янги Зеландия Бош вазири Жасинда Ардерн эса  коронавирусга қарши энг қаттиққўл чораларни жорий қилди.
Вирус юқиши бошқа давлатлар «бир маромга" туширишга уринишаётган пайтида у Янги Зеландия коронавирус тарқалишини тўхтатиш  йўлини танлади.
Мамлакат карантин ёки локдоун остида қолди. 20 апрелга келиб бутун мамлакат бўйлаб вирусдан вафот этганлар сони 12 та экани айтилди.
Аммо гап фақат аёл раҳбарлардами? Бу давлатларни яна нима бирлаштиради?
Улар раҳбарлик қилаётган давлатлар иқтисоди кучли, ижтимоий ҳимоя ва тараққиёт ҳам ҳавас қилгулик даражада...
Бу давлатлардаги соғлиқни сақлаш тизими ҳам яхши.
Балки аёл кишини раҳбарликка лойиқ кўрган давлатларда тараққиёт юксакроқ бўлар?
"Мен аёлларнинг сиёсат юритиши эркакларникидан фарқ қилади деб ўйламайман. Аммо аёллар тенг тақдим қилинган жамиятларда қарорлар олиниши ҳам бир томонлама бўлмайди", дейди БМТнинг Қизлар ва Аёллар учун  3D  лойиҳаси раҳбари доктор Гита Рао Гупта.
"Тўғри қарорлар олинишига замин яратилади…чунки сиз ҳам эркак ва ҳам аёл раҳбарнинг қарашларини ҳисобга оласиз".
Бу албатта Америка ёки Бразилиядаги «кўкрагига уришни" хуш кўрадиган эркак раҳбарлар сиёсатидан фарқлидир.
Лондон King's College қошидаги Аёл Раҳбарлар Глобал институтининг директори Рози Кэмпбелга кўра, "раҳбарлик усуллари аёл ва эркак жинсига қараб бўлинмайди".
"Аммо аёллар бир қадар хушфеъллик ила ҳамкорликка мойил бўлишлари бор гап, афсуски, кўплаб эркаклар орасида ўзига маҳлиё бўлиш ва кескин рақобатчилик жуда кучлидир".
Кэмпбел хонимнинг айтишича, "айнан мана шу феъл-атфор туфайли эркаклар сиёсатда популизмни кучайтиришган".
Популист раҳбарлар ўзларига тарафдор йиғишда ўта "жўн" шиорларни ишга солишади, дейди Рози Кэмпбел.
Пандемия борасидаги сиёсат ва амалларга ҳам уларнинг ана шундай ёндашувлар таъсир қилгани бор гап.
АҚШ, Бразилия, Исроил ва Венгриянинг сиёсий раҳбарлари пандемия масаласида ўз қусурлари учун ҳам "ташқи" сабабларни айблашди.
Масалан, коронавирусни "хорижликлар" олиб келаётгани ҳақида даъволар...
"Аёллар популист ёки радикал ўнг қанот сиёсатчи бўлишлари камдан кам рўй беради. Албатта, айрим истисно ҳолатлар йўқ эмас, масалан Францияда Марин Ле Пен бор..."
Covid-19 инқирозига қарши жавоб амаллари иқтисодий заҳираларга ҳам боғлиқ бўлгани бор гап.
Бунда сиёсатчининг эркак ёки аёллариги рол ўйнамаслиги тайин.
Шунинг учун ҳам айрим давлатларда профессор Кемпбелга кўра, эркак сиёсий раҳбарлар ҳам ёмон ишлашмаяпти.
Жанубий Кореяда масалан айнан коронавирусга қарши кураш йўли қудратдаги партиянинг сайловдаги ғалабасини таъминлади.
Юнонистонда ҳам Бош вазир Кириакос Митсотакис коронавирусга қарши кураши учун олқишланди.
11 миллион аҳолиси бўлган мамлакатда 20 апрелга қадар қурбонлар сони 114 та.
Италияда эса аҳоли сони 60 миллион ва қурбонлар сони аллақачон 22 мингдан ошиб кетди.
Юнонистон олимларнинг маслаҳатлари билан ҳали бирор ўлим ҳолати рўйхатга олинмасдан ижтимоий масофа сақлашни йўлга қўйди.
Табиийки, айрим давлатларда аёллар раҳбар бўлишларига қарамай вирус тез тарқамоқда.
Масалан, Бангладешда... Бош вазир Шейх Ҳасина мамлакатда вирус тарқалишини жиловлай олди, аммо тест жиҳозлари озлиги, аҳоли кўплиги ва соғлиқни сақлаш тизимидаги ходимларнинг ҳимояланмагани жиддий панд бермоқда.
Коронавирусга қарши курашда раҳбарлар мушкул танлов билан юзма-юз келишди.
Вирус тарқашини жиловлаш учун мамлакат иқтисодини том маънода тўхтатишга тўғри келди.
Бу эса профессор Кэмпбелга кўра, "популист раҳбарлар истамаган бир амалдир".
Аёл раҳбарлар вирус ҳақида очиқ-ойдин гапиришди, шаффоф сиёсат йўлишини тутишди.
Германия канцлери коронавирусни "жиддий хавф" деб атади.
Еврода айнан Германия вирусга қарши муваффақиятли кураш стратиясини ишлаб чиқди.
83 миллион аҳолиси бўлган бу мамлакатда қарийб 5 минг инсон қурбон бўлди.
Норвегия, Даниянинг аёл раҳбарлари фақат болалар учун матбуот анжумани уюштиришди.
Катталар бу анжуманга қўйилмади.
Янги Зеландия раҳбари болаларнинг Пасха байрамига доир хавотирларини аритишга ҳаракат қилди.
Сиёсат болаларга ҳам таъсир қилишини айнан аёл раҳбарлар эътироф этиб беришди.
Ёшлар ва болаларнинг хавотирларини очиқ-ойдин бир шаклда эътироф этилиши эса профессор Рози Кэмпбелга кўра, руҳий саломатлик аҳолининг барча қатламлари учун муҳимлигини кўрсатади.
Дунё соғлиқни сақлаш тизимида банд аҳолининг 70 фоизини аёллар ташкил этган ҳолда, 2018 йилда 153 давлат раҳбаридан фақат 10 нафаригина аёл эди.
Жаҳон давлатлари парламент аъзоларининг фақат тўртдан бир қисминигина аёллар ташкил этади.
Доктор Гуптага кўра, Бил ва Мелинда Гейтс жамғармаси соғлиқни сақлаш тизимида аёл раҳбарлар сонини ошириш йўлида ишламоқда.
"Сиз ўз қарорларингиз жамиятнинг барча қатламларини қамраб олишини истасангиз аёлларга кўпроқ имконият бериш керак".
Доктор Гупта коронавирус пандемиясининг аёллар ва эркаклар учун таъсиридан огоҳлантирар экан, оилада зўравонлик ортиши, қашшоқлик ва гендер тенгликда эришилган ютуқларнинг барбод бўлиши эҳтимолидан хавотир изҳор этади.
Дунё ва Ўзбекистон: Рамазонга ўхшамаган Рамазон ёки коронавирус, карантин ва ўзбеклар
Ўзбекистон Коронавирус инқирози даврида кўпроқ ташқи қарз олаётгани тўғрими?
Коронавирус, Ўзбекистон: Нега ҳукумат  аҳолига пулни шундай тарқатолмайди?
Карантин, президент ғояси ва оғир беморга 64 миллион: Ўзбекистонда нима гаплар?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52512627' lang='uzb' type='mono' source_url='https://www.bbc.co.uk/uzbek/world-52512627' term='COVID'>
Оч Роҳинжа болалари фотосурати танлов ғолиби бўлди - Фотогалерея
Барча фотоларнинг муаллифлик ҳуқуқи 2020 йилги Pink Lady Food Photographer танловига тегишли.
Тарқатилаётган овқат учун ўзларининг коса-товоқлари билан навбатда турган Бангладешдаги Роҳинжа қочқин болаларининг фотосурати дунёдаги энг нуфузли таомлар фотографиясига бағишланган мукофотни қўлга киритди.
Муаллиф K M Асад Бангладешнинг Кокс Бозоридаги қочқинлар лагерида олган расми учун 2020 йилги Pink Lady Food фототанлови ғолиби деб топилди.
Бангладешдаги Роҳинжа қочқинлари лагерида бир миллиондан ортиқ одам яшамоқда.
Коронавирус пандемияси сабабли жамлоқ ҳам бекитилди.
Фототанлов асосчиси ва директори Кэролайн Кеньон фотосуратдан таъсирланганини айтади, "кўнгилни бузадиган сурат бизнинг давримиз ҳақида сўзлайди", дейди.
"Covid-19 бутун дунёни ўз чангалига олди ва қаерда бўлишимиздан қатъи назар, ҳаммамизнинг нормал ҳаётимиз тўхтаб қолди. Бу Роҳинжа қочқин болалари бизга ҳаётнинг қанчалар мўрт эканлигини, тирик қолиш учун егуликка бўлган эҳтиёж дунё бўйлаб биз ҳаммамизни бир-биримизга боғлиқ эканимизни, биз ҳаммамиз бир-биримизга ўхшаш эканимизни эслатади", дейди Кеньон.
Бу йилги фототанловга 70 дан ортиқ мамлакатдан 9000 дан ортиқ ижодий иш тақдим қилинди, дея онлайн жонли эфирда эълон қилишди танлов ҳакамлар ҳайъати.
Қуйида танлов категориялари бўйича ғолиб топилган фотосуратлар ва уларнинг муаллифлари ҳақидаги маълумотлар билан танишинг.
Уйга ўлжа билан қайтиш: Tонгги ов. Муаллифи Zay Yar Lin, Mянмар
Food блогерлар: Идишдаги қовоқлар, муаллифи Aimee Twigger, Буюк Британия
Оила учун пиширилган егулик: Қуймоқ еяётган Олек, муаллифи Anna Włodarczyk, Польша
Очиқ ҳаводаги овқат: Асалари уяси тўлипти, муаллиф Xiaodong Sun, Хитой
Фуд стилист: Палтус балиғи ва редиска, муаллиф Nicole Herft, Буюк Британия
Тарелкада халқаро овқат: Бузиб ейишга кўз қиймайди(ҳозирча), муаллифи Sandy Wood, Буюк Британия
15-17 ёшлилар: Диндорлар тамадди қилмоқдалар, муаллифи Sangjun Lee, Ҳиндистон
Marks & Spencer фуд портрети: Пиширилган анжирлар, Liam Desbois, Буюк Британия
10 ёшдан кичиклар: Олмалар, муаллифи Scarlett Blanch, Буюк Британия
Champagne Taittinger тўй овқати фотосуратчиси: Энди навбат десертга, муаллиф Thomas Alexander, Буюк Британия
Телефонда олинган сурат: Хилса балиғи, муаллиф Azim Khan Ronnie, Бангладеш
Муҳрланган лаҳза: Винегрет, муаллиф Kai Stiepel, Германия
Пушти аёл олма куни: Карамел лэди, муаллиф Diana Kowalczyk, Польша
Барча фотоларнинг муаллифлик ҳуқуқи 2020 йилги Pink Lady Food Photographer танловига тегишли.
</doc>
<doc docid='bbc_world-51647132' lang='uzb' type='mono' source_url='https://www.bbc.co.uk/uzbek/world-51647132' term='COVID'>
Коронавирус қурбонлари сони дунё бўйлаб 3 мингдан ортди - янгиликлар, дунё ва Ўзбекистон O'zbekiston
Коронавирусдан дунё бўйлаб 3 мингдан ортиқ одам қурбон бўлди. Хитой яна 42 қурбон ҳақида маълумот берди.
Коронавирусдан дунё бўйлаб 3 мингдан ортиқ одам қурбон бўлди. Хитой яна 42 қурбон ҳақида маълумот берди.
Қурбон бўлганларнинг 90 фоиздан ортиқроғи Хитойнинг Ҳубай минтақасига тўғри келади. Аммо яна 10 та давлатда ҳам коронавирус туфайли ҳаётдан кўз юмганлар бор.
Эронда 50 дан , Италияда 30 дан ортиқ киши бу вирус туфайли жон берган.
Коронавирус масжидда юқиши мумкинми, жамоат намозлари хавфлими? - O'zbekiston, Xitoy, koronavirus
Дунё бўйлаб айни касалликни юқтирганлар сони 90 мингга яқинлашган. Булар фақат тасдиқланган рақамлар,холос.
Аммо Жаҳон Соғлиқни сақлаш ташкилотига кўра, аксарият одамларда бу касалликнинг енгил кўриниши кузатилган.
Ўлим ҳолатлари 2 дан 5 фоизгача экани айтилмоқда.
Грипп касаллигида ўлим ҳолати 0.1% , аммо бу мавсумий ва юқумли касаллик йилига 400 мингга қадар инсон ҳаётига зомин бўлади.
Covid-19 вирусидан кўра SARS ёки MERS ҳалокатлироқдир.
Коронавирус аломатлари ҳақида видео:
Хитойни айни касаллик тарқаши секинлашган, аммо бошқа мамлакатларда акси - жадаллашмоқда.
Европада касаллик ўчоғи Италия бўлиб қолмоқда.
Ўтган 48 соат ичида вирусга чалинганлар сони икки маротаба кўпайган.
Камида 34 киши қурбон бўлган.
Вирусга чалинганларнинг тасдиқланган сони 1700 га яқин.
Британияда ҳам 36 кишида бу вирус борлиги аниқланган.
Жанубий Кореяда расман вирусга чалинганлар сони 4212 нафар экани айтилмоқда.
Қурбонлар сони 26 та.
Эрон вирусдан энг кўп жабрланган давлатлар қаторида бўлиб, расман касалланган сони қарийб минг нафар, қурбонлар эса 54 та экани айтилади.
АҚШда ҳам икки киши вирус туфайли ҳаётдан кўз юмган.
Коронавируснинг гриппдан фарқи нима?
Ўзбекистон, Эрон, Афғонистон, Италия ва Жанубий Корея
Ўзбекистон Эрон, Италия, Афғонистон ва Жанубий Корея билан ҳаво парвозларида танаффус эълон қилган.
Афғонистоннинг Ўзбекистонга чегарадош Балх вилояти маркази Мозори Шариф шаҳрида икки киши коронавирусни юқтирганликда гумон этилмоқда.
Шаҳардаги мухбиримизнинг маҳаллий масъулларга таяниб айтишича, улардан бири кеча, якшанба куни Эронга кетаётган пайтида Мозори Шариф аеропортида ҳаётдан кўз юмган.
Унинг вафоти ортидан, ҳамроҳи зудлик билан карантин остига олинган.
Ҳар икковлондан ҳам коронавирусга намуналар олинган. Кечанинг ўзида аниқ ташхис қўйиш учун пойтахт Кобулга юборилган. Ҳалича натижалар маълум бўлмаган.
Икковлон ҳам Мозори шарифлик бўлишган. Ўзлари меҳнат муҳожирлигида банд бўлиб келган Эрондан қайтишганига бир ой бўлган.
Икковлоннинг ҳам ёшлари олтмишдан ошган бўлгани айтилмоқда.
Афғонистондаги чуқур илдиз отган қашшоқлик ва ишсизлик сабаб, катта сондаги афғонлар, йилларки, Эронда меҳнат муҳожирлигида банд бўлиб келишади.
Мозори Шариф ва Эрон ўртасида ҳам ҳафтасига битта авиақатнов амалга оширилади.
Маҳаллий масъулларга кўра, сўнгги ҳодиса ортидан, Эрондан қайтаётган йўловчилар барчаси карантин остига олинади.
Парвозларнинг бекор қилиниш-қилинмаслиги ҳозирча маълум эмас.
Ўзбекистон кеча, 1 мартдан бошлаб, Афғонистон билан авиақатновларни вақтинчалик тўхтатган.
Икки ўртадаги Ҳайратон бандаргоҳини ҳам бир томонлама ёпган. Барча турдаги қатновларни номаълум муддатга тўхтатган. Расмий Тошкент ҳалича Ҳайратон борасида расман бирор бир изоҳ бермаган. Афғонистонлик масъуллар бу масалани бугун Ўзбекистон томони билан гаплашиб олишларини айтишган.
Ўзбекистон коронавирус таҳдиди сабаб, қўшни Афғонистон ва Эрон билан авиақатновларни вақтинча тўхтатиш қарорини душанба куни расман маълум қилган.
Коронавирус кучаймоқда: Вакцина қачон тайёр бўлади?
Коронавирус: Тожикистонда ҳеч ким унга чалинган эмас, лекин…
Коронавирус  аломатлари оддий гриппдан қандай фарқ қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52394988' lang='uzb' type='mono' source_url='https://www.bbc.co.uk/uzbek/world-52394988' term='COVID'>
Коронавирус: Covid-19 ни даволашда қайси дорига умид бор?
2020 йилнинг 24 апрел санасида бутун дунё бўйлаб Covid-19 вирусидан 190 мингдан ортиқ инсон ҳаётдан кўз юмди.
2020 йилнинг 24 апрел санасида бутун дунё бўйлаб Covid-19 вирусидан 190 мингдан ортиқ инсон ҳаётдан кўз юмди.
Аммо касалликни даволашда ҳалигача ҳам бирорта дорининг шифокорларга ёрдам бергани исботланмади.
Хўш, биз инсон ҳаётини асраб қоладиган медикаментдан қанчалар узоқдамиз?
Даво топиш йўлида нималар қилинмоқда?
Дунё бўйича 150 дан зиёд турли хил дори-дармон устида тадқиқот ишлари давом этмоқда. Улар орасида энг умидбахшларини вирусга қарши синаб кўриш бошланган.
Қайси турдаги дори-дармон самара бериши мумкин?
Ҳозир асосан уч йўналишда изланиш олиб борилаяпти:
Жаҳон Соғлиқни сақлаш ташкилотидан доктор Брюс Эйлварднинг айтишича, Хитойга борганида бошқа медикаментларга нисбатан ремдесевир самаралироқ эканининг гувоҳи бўлган.
Ўзи аслида Эболани даволаш учун яратилган антивирус ремдесевир Хитойда коронавирусга қарши қўлланганда бошқа дори-дармонга нисбатан кучлироқ таъсир кўрсатгани кузатилган.
Бу антивирус бошқа ҳалокатли коронавируслар - (Middle East respiratory syndrome - Яқин Шарқ Респиратор Синдроми ва Severe acute respiratory syndrome - Ўта оғир Респиратор Синдроми)нинг ҳайвонлардаги синовларида яхши натижа кўрсатган, шунинг учун у Covid-19 вирусига қарши ҳам самарали бўлиши мумкин деган умидни уйғотган.
Чикаго Университетидаги тадқиқотлар натижаларига бағишланган ҳужжатда ҳам бу медикамент самарали экани айтилади.
Бу медикамент Жаҳон Соғиқлни сақлаш ташкилотининг "Бирдамлик" синовида синаб кўрилаётган тўрт доридан бири ва уни ишлаб чиқарадиган Gilead ширкати ҳам коронавирусда синов ўтказаяпти.
ВИЧ медикаментлари коронавирусни даволаши мумкинми?
ВИЧни даволашда қўлланиладиган лопинавир ва ритонавир ҳақида ҳозир кўп гапирилмоқда, аммо уларнинг коронавирусга даво экани исботлангани йўқ.
Лаборатория шароитида бу медикаментларнинг натижалари яхши бўлса-да, инсонлардаги тадқиқотлар кўнгилдагидек кечмаган.
Улар соғайишни яхшиламаган, ўлимлар сонини камайтирмаган, Covid-19 туфайли аҳволи жиддий беморларнинг организмидаги вируслар даражасини камайтирмаган.
Аммо бу медикаментлар ҳаддан зиёд аҳволи оғир беморларга қўллангани учун(қўлланганларнинг чораги ҳаётдан кўз юмган) балки дори-дармон инфекцияга қарши курашиши учун вақт кеч бўлган бўлиши мумкинлиги ҳам айтилмоқда.
Безгакка қарши дорилар коронавирусни тўхтатоладими?
Ҳам "Бирдамлик" ва ҳам "Соғайиш" синовларида безгакка қарши қўлланиладиган медикаментлар ўрганилмоқда.
Хлорохин ва унга боғлиқ гидроксихлорохин ҳам антивирус ва ҳам иммун тизимини тинчлантириш хусусиятига эга.
Бу икки дори Президент Трампнинг баёноти ортидан кўпчиликнинг эътиборига тушди, аммо уларнинг чиндан ҳам коронавирусга қарши курашда самарали экани тўла исботини топгани йўқ.
Гидроксихлорохиндан ревматоид артритни даволашда фойдаланилади, у иммун тизимини назоратга олишда ёрдам беради.
Лаборатория синовлари у коронавирусни бўғиш хусусиятига эга эканини кўрсатган ва шифокорлар беморларга ёрдам берганини айтадилар.
Аммо Жаҳон Соғлиқни сақлаш ташкилоти гидроксихлорохиннинг коронавирусга қарши самаралилигининг узил-кесил исботи ҳозирча йўқлигини айтади.
Иммунитет медикаментлари ёрдам берадими?
Агар иммун тизими вирусга қарши ҳаддан зиёд реакция кўрсатса, яллиғланиш бутун танага ёйилади. Иммун тизимининг инфекцияга қарши курашга бор кучини жамлаши яхши, аммо ҳаддан зиёд реакция кўрсатса, организмга яна қўшимча шикаст етиши мумкин, оқибати ҳалокатли бўлиши мумкин.
Бирдамлик тестида интерферон бета ўрганилаяпти. У склерозни даволашда қўлланилган, яллиғланишни пасайтириш хусусиятига эга. Интерферонлар вирус ҳужуми остига тушган танадан чиққан кимёвий моддалар группаси ҳисобланади.
Буюк Британиядаги "Соғайиш" тестида дексаметазон синаб кўрилаяпти. Дексаметазон ҳам яллиғланишни камайтиришда қўлланиладиган стероид ҳисобланади.
Соғайганларнинг қон зардоби даволайдими?
Инфекциядан соғайганларнинг қонида вирусга ҳужум қиладиган антитаналар бўлади.
Ғоя - аксилтанаси бор қон плазмасини коронавирусни юқтирган беморга қуйишдан иборат.
АҚШда "соғайтирувчи плазма" деб номланаётган зардобдан 500 бемор соғайган, бошқа мамлакатлар ҳам синаб кўраяпти.
Давони топгунимизча яна қанча бор?
Коронавирусни даволайдиган медикамент топилгунича.
Илк синовларнинг натижалари келаётган ойларда чиқади деб кутилаяпти. Аммо инфекцияни даволайдиган эмас, ундан муҳофаза қиладиган вакцина самарали бўладими-йўқлигини билишга ҳали анча бор.
Боиси шуки, ҳозир шифокорлар аллақачон синовдан ўтказилган ва хавфсиз экани исботланган медикаментларни коронавирусда синаб кўришаяпти. Вакцина яратаётганлар эса ҳам ишларини нолдан бошлашига тўғри келди.
Баъзи буткул янги, экспериментал коронавирус дори-дармонлари лаборатория шароитларида синовдан ўтказилаяпти, аммо одамлардаги тестгача ҳали анча бор.
Даво бизга нима учун керак?
Шундоқ ҳам аён сабаби инсонларнинг ҳаётини асраб қолиш. Шунингдек, давоси топилганидан кейин айрим карантин чекловларини бекор қилиш мумкин бўлади.
Самарали давога эга бўлиш коронавирусни ҳалокатли, бедаво эмас, ўртача оғирликдаги хасталикка айлантиради.
Коронавирусни тўхтатишга эришилса, шифохонага ётқизилган беморлар сунъий нафас вентиляциясига муҳтож бўлмайдилар, шифохоналарнинг интенсив терапия бўлимлари тўлиб кетмайди, одамларнинг шахсий ҳаётига чекловлар ҳам ҳозиргичалик қаттиқ бўлмайди.
Хўш, унда докторлар беморларни нима билан даволаяпти?
Кимдир коронавирусни юқтирган бўлса, кўпчилик одамда у ўртача оғирликда ўтади. Уй шароитида, тўшак шароитида ётиб, парацетамол ва кўп суюқлик ичиш билан соғайиш мумкин.
Аммо айрим одамларнинг аҳволи оғирлашиши мумкин, уларга шифохона шароити, ўпкасига кислород юборадиган вентиляторга улаш зарур бўлиши мумкин.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52016714' lang='uzb' type='mono' source_url='https://www.bbc.co.uk/uzbek/world-52016714' term='COVID'>
Коронавирус: Испанияда бир суткада 514 киши қурбон бўлди, Германияда вирусга чалинганлар сони ортди – янгиликлар
Британия Бош вазири Борис Жонсон мамлакат бўйлаб кескин чоралар кўришга қарор берди.
Британия Бош вазири Борис Жонсон мамлакат бўйлаб кескин чоралар кўришга қарор берди.
Уч ҳафта давомида британияликларга уйда қолиш буюрилди.
Ташқарига фақат:
Озиқ-овқат сотиб олиш
Тиббий ёрдам
Спорт билан шуғулланиш (кунига бир марта)
Шарт бўлган ва уйдан ишлаш имконияти бўлмаган ҳолатда  ишга бориб қайтиш
учунгина чиқиш мумкин.
Шунингдек, бир жойда икки кишидан ортиқ тўпланиш мумкин эмас.
Озиқ-овқат дўконларидан ташқари барча дўконлар ёпилади.
Британияда вирусдан қурбон бўлганлар сони 422 нафар экани эълон қилинди.
Испанияда 24 соат ичида коронавирусдан 514 киши вафот этган. Бу мамлакат бўйлаб қурбонлар сони бир суткада рекорд даражада ошганини англатади.  Бугунга қадар жами 2696 киши қурбон бўлган. 40 мингга яқин расман коронавирусга чалинганлар рўйхатга олинган.
Франция икки ойлик фавқулодда ҳолат эълон қилган.
Ҳаракатланишга жиддий чеклов ўрнатилган.
Ташқарига фақат ўз уйингиздан бир чақирим узоқликка машқ қилиш учун чиқиш мумкин.
Германияда коронавирусга чалинганлар сони кескин ортган.
The Robert Koch Institute га кўра, 27436 нафар Covid-19 ҳолати бор. Бу 24 соат ичида 4800 нафарга ўсишни англатади.
Италияда жамоатчиликни ҳимоя қилиш ташкилоти раҳбарига кўра, мамлакат бўйлаб 600000 киши коронавирусга чалинган. Бу расмий рақамлардан қарийб 10 марта кўп кўрсаткичдир. Аммо коронавирусга чалиниш ва ундан қурбон бўлиш суръати пасайгани айтилмоқда.
Нидерландияда уч кишидан ортиқ гуруҳ бўлиб йиғилиш июн ойига қадар тақиқланган.
Коронавирус: Аэропортда «яшаётган» мигрантлар меҳмонхонани рад қилишган
Коронавирусни енгиб бўлмайдими, ўзимизни у билан яшашга мослашимиз керакми?
Коронавирус: Ўзбек мигрантларини кимдир эшитадими?
</doc>
<doc docid='bbc_uzbekistan-52243595' lang='uzb' type='mono' source_url='https://www.bbc.co.uk/uzbek/uzbekistan-52243595' term='COVID'>
Коронавирус ва Ўзбекистон: Фавқулодда саммит, хатми Қуръон ва энди Шаҳрисабз ҳам ёпиладими? Koronavirus
Коронавирус ва Ўзбекистон: Фавқулодда саммит, хатми Қуръон ва Шаҳрисабз ҳам ёпиладими? Энди коронавирусга қарши кураш янада кучаядими - bbcuzbek.com дайжестида.
Коронавирус ва Ўзбекистон: Фавқулодда саммит, хатми Қуръон ва Шаҳрисабз ҳам ёпиладими? Энди коронавирусга қарши кураш янада кучаядими - bbcuzbek.com дайжестида.
Расмий Тошкент Президент Шавкат Мирзиёевнинг иштирокини расман тасдиқлади:
Туркий Кенгаш фавқулодда саммитга сиртдан йиғилмоқчи - коронавирус пандемиясини муҳокама этиб олмоқчи.
Аъзо президентлар иштирокида видеоанжуман ўтказмоқчи.
Саммит кенгашнинг амалдаги раиси Озарбайжон Президенти Илҳом Алиев томонидан чақирилган. Бугун, 10 апрел кунига режаланган.
COVID -19 пандемиясига қарши курашда ҳамкорлик ва бирдамлик, деб номланган.
Ўзбекистон бу кенгашга ўтган йил кирган.
Президент Шавкат Мирзиёев жорий пайтда минтақада коронавирусга қарши ҳамкорликда курашиш саъй-ҳаракатида экани кўрилади.
Ўзининг бу каби амаллари билан халқаро миқёсда эътиборга тушган туркий тилли давлат президенти ҳам бўлади.
Куни-кеча бу мавзуга Ғарбнинг нуфузли "The Diplomat" нашри ўз диққатини қаратган. Алоҳида мақола нашр этган.
Президент Шавкат Мирзиёевнинг минтақа давлатлари раҳбарларига қилган телефон қўнғироқларини ҳатто санама-сана келтирган.
Ўзбекистон туркий тилли аҳоли сони бўйича дунёда иккинчи давлат бўлади.
Ўзбекистон ва Озарбайжондан ташқари бу кенгашга яна Туркия, Қозоғистон ва Қирғизистон ҳам киради.
Коронавирус ўтган уч ярим ойча вақтнинг ичида бу давлатларнинг барчасига кириб бориб бўлган.
Озарбайжон Президентининг нега фавқулодда саммит чақириш қарорига келгани сабаби маълум эмас.
Аммо Озарбайжон Туркия билан бирга Туркий Кенгашнинг коронавирус билан боғлиқ энг ёмон аҳвол қайд этиб турилган иккита давлатидан биттаси бўлади.
Туркия эса, ҳозир дунёнинг коронавирус жадаллик билан тарқалиб бораётган давлатларидан бири бўлади.
Бугун, 10 апрелга келиб Туркияда коронавирусга чалинганлар сони 42 минг кишидан ортган. Улардан 900 дан ортиқроғи вафот этган.
Бугун Туркия дунёнинг энг катта сондаги ўзбекистонликлар турли юмуш, таҳсил ёки бошқа сабаблар билан муҳожиратга юз тутган саноқли давлатларидан биттаси бўлади.
Биргина расмий рақамларга таянилса, бу мамлакатда қонуний мақомда яшаб турган ўзбекистонликлар сони ўттиз мингдан ортади. Яна минглабининг меҳнат визаси билан Туркияда эканликлари англашилади.
Аммо, худди шунинг баробарида, Туркияда ноқонуний мавқеъда бўлган катта сондаги ўзбекистонликларнинг борликлари ҳам тахмин қилинади.
Туркиянинг ўзида қанча сондаги Ўзбекистон фуқаросининг коронавирусга чалинганига оид расмий маълумотлар ҳозирча бўй кўрсатмаган.
Аммо Ўзбекистон томони яқинда эълон қилган расмий рақамларда мамлакатнинг ўзида коронавирус аниқланганлар орасида Туркиядан қайтган фуқароларнинг сони ўнлаб экани кўрилган. Улар катта кўчиликни ташкил этиб туришгани англашилганди.
Озарбайжонда эса, коронавирус ҳоллари қарийб мингтага яқинлашган - 926 тага етган. 9 киши ҳаётдан кўз юмган.
Кенгашга аъзо давлатлар орасида жаъми коронавирус ҳоллари қарийб 45 мингтага яқинлашган - 44650 тага етган.
Коронавирус: Мирзиёев мураккаб вазият билан огоҳлантирди - четдагилар кўмак қилишмоқчи - O'zbekiston, koronavirus
Ўзбекистон, коронавирус: Карантинда ё коронавирусдан ё очликдан ўламиз шекилли… O'zbekiston, koronavirus
Коронавирус: Ўзбекистонда ўзини иҳоталаш мажбурий бўлади
Ўзбекистоннинг минтақадаги туркий тилли қўшнилар ва Туркия билан муносабатлари Шавкат Мирзиёевнинг ҳокимиятга келиши ортидан илиқлаша бошлаган.
Шавкат Мирзиёев бошқарувининг дастлабки йиллариданоқ ўзининг яхши қўшничиликка асосланган янгича минтақавий ташқи сиёсати билан халқаро миқёсда эътибор, эътироф топишга муваффақ бўлган.
Ўзбекистоннинг Туркий кенгашга кириш қарори ҳам қўшнилар билан бошланган минтақавий интеграциянинг мантиқий давоми сифатида кўрилган.
Бугунги фавқулодда саммитнинг коронавирусга қарши курашдаги амалий самараси қандай бўлиши ҳозирча маълум эмас.
Туркий кенгашнинг асосий мақсади қардош мамлакатлар ўртасида ишонч ва алоқаларни мустаҳкамлаш, савдо-иқтисодиёт, транспорт, энергетика, туризм ва маданий-гуманитар соҳаларда ҳамкорликни ривожлантириш, минтақада тинчлик ва хавфсизликни таъминлаш борасидаги саъй-ҳаракатларни мувофиқлаштириш бўлади.
Ўзбекистонда коронавирусга чалинганлар сони расман 600 кишидан ортган - бугун, 10 апрелга келиб, 624 кишига чиққан.
Худди шу манзарада Ўзбекистонга Ислом тараққиёт банки ҳам кўмак бериши маълум бўлган.
Молиявий кўмак миқдори $17 миллион АҚШ доллари экани ва маблағ Ўзбекистондаги янги шифохоналарни жиҳозлашга йўналтирилиши айтилган.
Соғлиқни сақлаш ва бизнесни қўллаб-қувватлашга қўшимча 140 млн доллар ажратиш масаласи кўриб чиқилиши ҳам маълум қилинган.
Бундан аввал USAID, Осиё Тараққиёт банки ва Жаҳон банклари ҳам коронавирусга қарши курашида Ўзбекистонга ёрдам бериш истаги ва ҳаракатида эканликлари хабар берилган.
Хитой эса, кеча, 9 апрел куни Ўзбекистонга коронавирусга қарши дори-дармон юборган. Яна кўмак берган. Бундан аввал Ўзбекистон ҳам Хитойга ёрдам берганди.
Ўзбекистон жаъми коронавирус ҳоллари бўйича жорий пайтда Қозоғистондан кейин иккинчи минтақа давлати бўлиб турибди.
Ўзбекистон аҳолиси сони бўйича минтақадаги энг йирик мамлакат ҳам бўлади.
Расмий рақамларда ҳозир Ўзбекистон фуқароларининг сони 34 миллион кишидан ортади.
Жорий пайтда ҳам Ўзбекистонда карантин остида сақланаётганларнинг сони қарийб 90 минг кишини ташкил этади.
Бу каби рақам коронавирус кириб борган қолган бирор бир минтақа давлатида кузатилмайди.
Худди шу манзарада расмий Тошкент эътибор қаратаётган энг муҳим масалалардан бири ҳам айнан жадаллик билан махус шифохоналар ва карантин марказлари қуриш экани кўрилади.
Уладан дастлабкилари саноқли кунларнинг ичида қуриб битказилган ва Тошкент вилоятида ишга ҳам тушган.
Бу масалага ўзининг сўнгги - 8 апрель кунги видеоселектор йиғилишида Ўзбекистон Президенти Шавкат Мирзиёев ҳам эътибор қаратган.
Ўзбекистонда коронавирус расман шу йилнинг 15 март куни аниқланган бўлса, бугун, 10 апрел куни яна 4 та бемор коронавирусдан соғайган.  Жаъми рақамлар 42 тага чиққан.  Кеча, 9 апрель куни яна 8 бемор касалхонадан чиқарилган.
Бугун, 10 апрел куни яна 4 та бемор коронавирусдан соғайган. Жаъми рақамлар 42 тага чиққан.
Қозоғистонда бу рақамлар 61, Қирғизистонда эса, 39 кишини ташкил этган.
Қозоғистонда яна бир бемор ҳаётдан кўз юмган - жаъми ўлим ҳоллари 9 тага етган.
Ўзбекистоннинг ўзи ва ташқарисида жаъми 6 бемор ҳаётдан кўз юмган.
Қирғизистонда эса, бу рақам ҳозирча тўрттани ташкил этиб турибди.
Эмомали Раҳмон Шавкат Мирзиёев билан яна коронавирус мавзусини гаплашиб олган - икковлон ўтган бир ҳафтанинг ичида иккинчи бор бир-бирларига сим қоқишган.
Бу галги мулоқот Ўзбекистон коронавирус пандемияси боис Тожикистонга 18 вагон инсонпарварлик ёрдами жўнатган бир кунга тўғри келган.
Тожикистон Туркманистон билан бирга ҳозирча Марказий Осиёнинг коронавирус расман қайд этилмаган иккита давлатидан биттаси бўлиб турибди.
Аммо, расмий хабарларга кўра, Эмомали Раҳмон худди ўша куннинг ўзида Қозоистон Президенти билан ҳам сўзлашган. Ўзлари ва минтақадаги эпидемиологик вазиятни муҳокама этиб олган. Икковлон коронавирусга қарши кўраётган чора-тадбирлари ва қилаётган ишлари юзасидан ҳам фикр алмашишган.
Эмомали Раҳмон Қозоғистон Президентига ёрдам тариқасида юборган 5 тонна ун ва яна бошқа қўлловлари учун раҳмат айтган. Расмий Тошкентнинг Тожикистон Президенти билан телефон мулоқотига оид хабари эса, фақат коронавирус мавзуси билан чекланган.
Эмомали Раҳмон коронавирус масаласида Марказий Осиё давлатлари орасидан биринчи бўлиб Қирғизистон Президенти билан гаплашган. Шунда ҳам Жээнбековнинг ўзи унга сим қоққан.
28 март кунги мулоқоти чоғида бу борада барча минтақавий давлатлар билан баҳамжиҳат иш олиб боришга тайёр эканини айтганди.
Шавкат Мирзиёев эса, Раҳмон бу хусусда гаплашган иккинчи Марказий Осиё давлати президенти бўлган.
Мирзиёевнинг ўзи бунгача Ўзбекистонга бевосита чегарадош қолган барча минтақа давлатлари президентлари билан гаплашишга улгурган. Айримларига бир эмас, такроран сим қоққан. Аксариятига инсонпарварлик ёрдамлари ҳам юборган.
Жорий пайтда жаъми 624 та коронавирус ҳолати қайд этилиб турган Ўзбекистон ҳам минтақадаги қолган қўшнилари каби пандемия боис, ўзаро чегараларини ёпган.
Тожикистон коронавирус ўчоғи бўлган Хитойга бевосита чегарадош учта Марказий Осиё давлатидан биттаси бўлади.
Президент Эмомали Раҳмоннинг фақат сўнгги кунларга келиб бу масалага минтақавий миқёсда фаол эътибор қаратаётгани кузатилади.
Тожикистон Соғлиқни сақлаш вазири эса, куни-кеча ҳам ўзларида "коронавирус йўқ"лигини айтиб, расман баёнот берган.
Кеча, 9 апрель куни буюк саркарда, соҳибқирон Амир Темур таваллуд топган сана Қашқадарё вилоятида хотирланган.
Яккабоғ ва Шаҳрисабзда жонлиқ сўйилиб, хатми Қуръон қилинган.
Ўзбекистон халқи илова дунёдаги барчани каронавирус балосидан асраш сўралган.
Қурбон қилинган жонлиқ гўштлари хайрия қилинган.
Кам таъминланган оилалар, ёрдамга муҳтож кишилар, дуоси мустажоб инсонлар ва меҳрибонлик уйларига тарқатилган.
Қашқадарё ҳокимининг Шаҳрисабзга ташрифи ортидан масъуллар ҳайфсан олгани, бугун, 10 апрелдан бошлаб, шаҳарга кириш-чиқиш тақиқлангани хабар қилинган.
Маълум бўлишича, Яккабоғ ва Шаҳрисабзда экан, вилоят ҳокими у ердаги карантин қоидаларининг ижроси билан бевосита танишган. Қатор камчиликлар аниқланган.
Пандемия боис, ҳозирча пойтахт Тошкент, вилоят марказлари ва бугунга келиб, Тошкент вилоятининг тўрт шаҳрида карантин қоидалари жорий қилинган.
Бутун Ўзбекистон бўйлаб эса, 24 мартдан бошлаб кучайтирилган тартиб амалда.
Коронавирус пандемияси билан боғлиқ вазият манзарасида ғайриодатий об-ҳаво Ўзбекистон ва қолган минтақа давлатларида ҳам кўпчиликнинг диққат-эътиборини ўзига тортган масалалардан бирига айланган.
8 апрель куни Ўзбекистоннинг аксарият ҳудудларида қалин қор ёғиб берган бўлса, бугун мамлакат бўйлаб ёмғир ёғиши ва момақалдироқ бўлиши башорат қилинган.
Апрель ойида кузатилган ғайриодатий об-ҳаво деярли барча вилоятларда ноқулайликларга сабаб бўлган.
Дарахтлар қулаган. Электр таъминотида узилишлар кузатилган. Айрим маҳаллий нашрларнинг ёзишича, ўн минглаб оилалар электр таъминотисиз қолган.
Кутилмаган қор ва электр таъминотидаги узилишлар Ўзбекистонда коронавирус пандемияси боис пойтахт Тошкент ва вилоят марказларида, учинчи кундирки, кучайтирилган ўз-ўзини иҳоталаш тартиби амалда бўлган бир пайтга тўғри келган.
Коронавирус пандемияси фонида кузатилган табиатнинг бу каби аномалияси ҳам оддий ўзбекистонликлар орасида иқтисодий вазиятнинг янада оғирлашиши мумкинлигига оид хавотирларни пайдо қилмай қўймаган.
Орада бу хусусда ўзбекистонлик масъулларнинг вазиятга ўз баҳолари билан чиқишгани маълум бўлган.
Улар қордан кўрилажак зиённинг кўлами бирор ҳафталарда маълум бўлишини тахмин этишган.
Агар, ўтган тунда ер музлаган бўлса, қишлоқ хўжалиги экинларига катта талофат келтириши мумкинлигини айтишган.
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-51896957' lang='uzb' type='mono' source_url='https://www.bbc.co.uk/uzbek/uzbekistan-51896957' term='COVID'>
Ўзбекистон: Коронавирус расман кириб келди, Қозоғистонда фавқулодда ҳолат O'zbekiston

Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52121814' lang='uzb' type='mono' source_url='https://www.bbc.co.uk/uzbek/uzbekistan-52121814' term='COVID'>
Ўзбекистон ва дунё Коронавирус пандемиясига қанчалар тайёр эди? O'zbekiston

Covid-19 пандемияси афтидан илм-фан ва технологиялар ривожланган 21-асрда ҳам дунё давлатлари янги вирус хавфига қанчалар тайёр эмаслигини намоён қилди.
Коронавируснинг янги тури жаҳон бўйлаб ўн минглаб одамларни ўлдирди. Қурбонлар сонининг аксари тараққий топган Ғарб давлатларига тўғри келмоқда.
Пандемия ортидан ҳукуматлар ва мутахассислар ўз тайёргарликларидаги нуқсонларга жиддий таҳлилий кўз билан боқишса ажабмас.
Бу материалга кириш имконсиз
Хўш, бу пандемия жаҳон илм-фанида қандай нуқсонлар ёки етарлича тадқиқот қилинмаган жиҳатларни аниқлади? Нега одамзот бу қадар ёмон тайёрланганди? Агар вируслар шу каби кам ўрганилган экан, бунданда ёмон пандемиялар юз бериши хавфи қанча?
BBC News O'zbek хизмати журналисти Ибрат Сафо бу саволлар билан Хитойда докторлик тадқиқотини олиб бораётган биолог Бахтиёр Шералиевга боғланди.
Бахтиёр Шералиевнинг айтишича, коронавируслар ҳақида олимлар ҳар доим огоҳ бўлишган ва ҳукуматларни ҳам огоҳлантириб келишган, аммо шунга қарамай, охирги икки коронавирус пандемиясидан тўғри хулоса чиқарилмаган ва вакцина ишлаб чиқиш йўлидаги тадқиқотлар охиригача етказилмаган.
"Бир нарсани унутмаслик керак, илм-фанни жамиятдан айри ҳолда кўриш нотўғри. У жуда қиммат соҳа, шундай экан у ҳукуматларнинг ва донор ташкилотларнинг маблағига таянади" - дейди биолог олим.
У, шунингдек, Ўзбекистонни пандемияга қарши чоралар кўришга жорий йил январиданоқ чақириб келган, аммо кескин чоралар Ўзбекистонда биринчи бемор аниқланганидан кейингина кўрила бошланганини айтади.
Айни дамда, олимга кўра, бу каби пандемиялар хавфи инсониятни таъқиб қилишда давом этади.
Унинг айтишича, олимлар ҳайвонлардаги вирусларнинг жуда кам қисмини ўрганишга муваффақ бўлишган ва бу тадқиқотлар кучайиши керак.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52234218' lang='uzb' type='mono' source_url='https://www.bbc.co.uk/uzbek/world-52234218' term='COVID'>
Коронавирус: Нега одамлар Covid-19 ҳақидаги афсоналарга ишонишади?
Ҳар қандай пандемия, афсуски, ўзининг ёлғон ахборот тўлқини билан келади.
Ҳар қандай пандемия, афсуски, ўзининг ёлғон ахборот тўлқини билан келади.
Ўтган асрнинг 80, 90- йиллари ҳамда 2000-йилларда ҳам биз ОИТС ҳақидаги инсон ҳаёти учун хавф туғдирадиган ёлғонларнинг тарқаганига гувоҳ бўлган эдик.
Улар орасида ВИЧ вируси давлат лабораториясида яратилган, дегандан тортиб, ВИЧ тестлари ишончсиз сингари даъволар бор эди.
Ҳатто ОИТСни эчки сути билан даволаса бўлади, деган асоссиз назария ҳам бўлган.
Бу каби даъволар инқирозни янада чуқурлаштиради.
Ҳозирда биз яна "фэйк ньюз" тўлқинининг қайтадан бош кўтараётганига гувоҳ бўлмоқдамиз. Бу сафар коронавирус пандемияси атрофида.
Фэйсбукдан Ватсапгача барча тармоқларда мунтазам тарқалаётган хабарлар коронавируснинг келиб чиқиши-ю, ундан қандай сақланиш мумкинлигига доир кўплаб ёлғон маълумотларни ўз ичига олади.
Энг ёмони бу ғояларнинг ўзи зарар етказиши мумкин. Эроннинг бир вилоятида  коронавирусдан сақлайди, деган сохта иддаога ишонган одамлар юқори концентрацияли спиртни истеъмол қилишган, натижада вируснинг ўзидан кўра кўпроқ одам ўлган.
Аммо бир қараганда зарарсиз кўринган ғоялар ҳам одамга сохта хавфсизлик туйғусини бериши ва  ҳукумат тавсияларига қулоқ солмаслик, соғлиқ расмийлари ва ташкилотларига шубҳа билан қарашга ундаши ҳеч гапмас.
Одамлар бу каби ғояларга  ишонаётганларининг далиллари кўп.
Ўтган ой YouGov омма сўрови маркази ва Economist нашри ўтказган  тадқиқот натижалари америкаликларнинг 13 фоизи коронавирусни тўқиб чиқарилган нарса, 49 фоизи эса инсон қўли билан яратилган эпидемия, деб ишонишини кўрсатган.
Сиз балки келажакда ақлни кўпроқ ишлатсак ёки таълимни яхшиласак,  далилларни уйдирмадан ажратадиган бўлармиз, деб айтишингиз мумкин.
Аммо бу сохта маълумотларга ишонаётганлар орасида жуда кўп ўқиган, зиёли одамларни топиш қийин эмас.
Covid-19 атрофидаги фитна назариялари муаллифларидан энг машҳури ёзувчи Келли Броган.
Унинг ўзи Массачусетс Технология институтини тамомлаган ҳамда  Корнволл университетининг  руҳшунослик дипломига ҳам эга.
Аммо шунга қарамасдан, у Хитой ва Италияда коронавирус хавфига доир далилларни кўрмасликка олди. Бугина эмас, ҳатто микроблар назариясининг асосларини ҳам савол остига олди ва сохта илмий назарияларни илгари сурди.
Ҳатто айрим давлат раҳбарлари ҳам пандемия ҳақида асоссиз маълумотларни ёйиш ва фойдасидан зарари кўп бўлган даво усулларини тарғиб қилиш билан коронавирусга қарши курашга зарар бераётганларини кўриш ачинарли.
Шу боис Twitter ҳамда Facebook Венесуэла ва Бразилия президентлари Николас Мадуро ҳамда Жаир Болсонаруларнинг постларини олиб ташлашгача борди.
Аммо руҳшунослар ҳам қараб туришгани йўқ,  бу кўринишни яқиндан ўрганишмоқда.
Уларнинг хулосалари бизни ёлғонлардан ҳимоялаш ва ёлғон тарқатиш ҳамда кулгиги аҳволга тушиб қолишдан сақланишимизга ёрдам берса, не тонг.
Муаммонинг бир қисми маълумотларнинг табиатида.
Биз ҳар куни ва кун бўйи турли-туман ахборотлар билан "бомбардимон" қилинамиз. Уларнинг қайсинисига ишониш, ишонмаслик масаласида эса ўзимизнинг савқи табиий-интуициямизга таянамиз.
Фэйк ньюз таъминотчилари ўзларининг ахборотларини ишонарли қилиб кўрсатадиган "трюк"ларни ишлатишади. Бу эса бизни танқидий ақлни ишлатишдан чекинтиради. Масалан, манбаларнинг ҳаққонийлигини текширишдан.
Муаллифлардан бири айтганидек, "фикрлар бир маромда оқиб турган пайт одамларга бош ирғаб, маъқуллаш қолади, холос".
Австралия Миллий Университетидан Эрин Ньюманнинг ёзишича, масалан, бир баёнотга оддий сурат илова қилинганда, баёнотнинг ҳаққонийлигига ишонч кучаяди. Ҳатто суратнинг баёнотдаги даъвога алоқаси юзаки бўлса ҳам.
Масалан, янги даво усули ҳақидаги маълумотга вируснинг умумий сурати илова қилиниши мумкин.
Бу сурат гарчи маълумотнинг тўғрилигини тасдиқламаса ҳам, тасавуримиздаги умумий сценарийни визуаллаштиришга ёрдам беради.
Бу ердаги "равонлик"ни биз маълумот-даъвонинг ҳаққонийлиги белгиси, деб қабул қиламиз.
Худди шу сабабдан коронавирус ҳақидаги ёлғон маълумотга тавсифловчи тил ёки ёрқин инсоний ҳикоялар илова қилинган бўлади.
Унда шунингдек, етарли даражада маълум бўлган фактлар ёки рақамлар ҳам берилади. Масалан, тан олинган биронта олим ёки соғлиқ ташкилотининг номи. Бу эса биздаги олдинги маълумотларга ишоратан, ишончимизни янада орттиради.
Ҳатто битта нарсани қайта-қайта такрорлаш ҳам унинг "ҳаққонийлиги"ни орттириши мумкин.
Бундай ҳолларда биз фактларнинг "танишлиги"ни уларнинг ҳаққонийлиги билан адаштириб юборамиз.
Шу тариқа, янгиликлар тасмасида нимани кўп кўрсак, ўша нарсани тўғри, деб ишонамиз. Ҳатто бошида ишонқирамай қараган бўлсак ҳам.
Бу ҳийлалар пропагандачилар ва сохта маълумот тарқатувчиларга азалдан маълум бўлган.  Фақат бугунги ижтимоий тармоқлар бизнинг ишонувчанлик тенденциямизни янада кучайтириб юборган.
Охирги далиллар шуни кўрсатмоқдаки, кўпгина одамлар маълумотларни тўғри-нотўғрилиги ҳақида ўйлаб ўтирмасдан, бўлишишга мойил.
Канаданинг Режайна Университетида дезинформация психологияси мавзусида илмий тадқиқот олиб борган Гордон Пенникук қизиқ сўров ўтказган.
У сўров қатнашчиларидан коронавирус ҳақидаги ҳақиқий ва сохта янгиликлар сарлавҳаларига назар ташлашни  сўраган.
Қатнашувчиларнинг 25 фоизи фэйк маълумотни тўғри, деб айтишган.
Бу маълумотни бўлишасизми, деб сўралганида 35 фоиз одам  ҳа, деб жавоб берган. Яъни бўлишувчилар яна 10 фоизга кўпроқ.
"Бу одамлар, ўйлаб кўрганлари тақдирда,  сохталигини билиб оладиган маълумотларни ҳам бўлишишга тайёрликларини кўрсатади", дейди Пенникук.
Ҳойнаҳой, уларнинг ҳаёлларини маълумотнинг қанчалик тўғрилигидан кўра, қанча кўп лайк босилиши мумкинлиги ҳақидаги фикр кўпроқ банд қилган.
"Ижтимоий тармоқлар ҳақиқатни ташвиқ қилмайди. Улар мулоқотни ташвиқ қилади", дейди Пенникук.
Ёки улар шунчаки ҳукм чиқариш масъулиятини бошқаларга ҳавола қилиб юбораётган бўлишлари мумкин.
Кўпчилик фойдаланувчилар сохта маълумотларни "мен бунинг қанчалик тўғрилигини билмайман" қабилида масъулиятни ўзларидан соқит қилган ҳолда бўлишадилар.
Улар агар маълумотларда қандайдир ҳақиқат бўлса, дўстларга нафи тегиши мумкин, бўлмаса, зарари тегмайди, деб ўйлашади. Ваҳоланки, зарари ҳам тегади.
Бу сохта маълумотлар уй шароитидаги рецептни тавсия қиладими ёки ҳукуматлар томонидан нимадир яширилаётгани ҳақидаги назарияними, одамларни ўзларига оддий саволни беришдан чалғитиши тайин.
Ва бу, табиийки "бу ўзи ҳақиқатми?" деган саволдир.
Руҳшунослик тадқиқотлари шуни кўрсатадики, баъзи одамлар ўзларининг рефлекс даражасидаги муносабатларига берилмасликда бошқалардан кўра яхшироқ.
Бу бизга нега баъзи одамлар фэйк ньюз таъсирига камроқ берилишларини тушунишда ёрдам беради.
Тадқиқотчилар бу тенденцияни ўлчаш учун "когнитив акс эттириш тести" (CRT) деган усулдан фойдаланишади.
Бу усулнинг қандай ишлашини тушуниш учун қуйидаги мисолни кўриб чиқинг:
"Июнь" деб жавоб бердингизми? Кўпчилик берадиган интутитив жавоб ана шу. Аммо албатта, тўғри жавоб, бу - Гулнора.
Тўғри жавобни топиш учун сиз бир зум тўхтаб, дастлабки жавобни отлаб ўтишингиз керак бўлади.
Когнитив акс эттириш тести, бу фақат интеллектни текширмайди, балки  бир шахснинг ўзидаги интуиция билан чекланмасдан, таҳлилий  фикрлаш орқали ўз интеллектини қандай сафарбар қила олиш салоҳиятини текширадиган бир тестдир.
Бу салоҳиятни ишлатмайдиган одамлар, руҳшунослар тилида кўпинча, "когнитив хасислар" деб аталади.
Бунинг маъноси шуки, одам ўзида сезиларли ақлий заҳиралар бўлгани ҳолда, уларни ишлатмайди.
Когнитив хасислик бизни тарафкашлик ва олдиндан ҳукм чиқаришга мойил қилиб қўяди. Шунингек, ахборотни (ва сохта ахборотни) истеъмол қилиш йўсинимизни ҳам ўзгартиради.
Шимолий Каролинадаги Дюк Универститетидан Метью Стенли одамларнинг коронавирус ҳақидаги сохта назарияларга қанчалик ишонувчанлиги юзасидан тадқиқот олиб борган.
Америкаликларнинг 13 фоизи Covid-19 ҳақидаги ёлғонларга ишонар экан.
"Бу (вирус) нинг тез тарқалиши учун 13 фоиз етарли", дейди Стенли.
YouGov омма сўрови маркази ва Economist нашри ўтказган биринчи сўровдан кўп ўтмай, Стенли олиб борган тадқиқот когнитив акс эттириш тестида энг паст натижани олганлар нотўғри далилларга кўпроқ мойил эканини аниқлаган.
Худди шу одамлар вирус тарқалишини тўхтатадиган қўл ювиш ва ижтимоий масофа сақлаш сингари чораларга ҳам энг кам амал қиладиган одамлар экани ўртага чиққан.
Кўпчилик одамлар, ҳатто зиёлилар ҳам сохта ахборотни қабул қилишга мойиллигини билиш бизга фэйк янгиликларни тўхтатишда ёрдам беради.
"Фикрлар равон шаклда баён қилинган вақт бош ирғаб маъқуллаш кифоя" эканини инобатга олган ҳолда, афсоналарга қарши курашда имкон қадар мураккаб тил қўлланмаслик керак.
Коронавирус вакцинаси ёки дориси чиқишига қанча қолди?
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
Коронавирусдан ўлаётганларни коронавирус ўлдирмоқдами?
Бунинг ўрнига далилларни содда тилда баён қилиш кўпроқ натижа беради. Сурат ва графикалардан фойдаланиш  ғояларни тасаввур қилишни осонлаштиради.
Бу каби кампанияларда афсонанинг ўзига қайта ва қайта мурожаат қилишдан қочиш керак.
Такрор бу ғояни янада танишроқ нарсага айлантиради, бу эса ўз навбатида унинг яна ҳақиқатга ўхшаб кўриниш эҳтимолини кучайтиради.
Албатта, бунинг ҳар доим ҳам имкони бўлавермайди. Аммо сохта ахборотга қарши ташвиқотлар натижасида ҳаққоний далилларни оммалаштириш ва сохта маълумотлардан кўра кўпроқ ёдда қолиши, одамларнинг миясига кўпроқ ўрнашиб қолишига эришиш мумкин.
Худди шу сабаб ҳам биз ушбу мақолада сохта маълумотларни имкон қадар камроқ ёдга олдик.
Бизнинг ўзимиз у ёки бу маълумотни бўлишаётганда, унинг ҳиссий жиҳатини бир четга қўйиб, кўпроқ далилларга эътибор қаратишимиз муҳим.
Яъни бу шунчаки кимнингдир бировдан эшитган гапими ёки илмий далил? Унинг манбасини топиш мумкинми? Мавжуд маълумотларга қанчалик тўғри келади? Муаллиф одатий "мантиқий"сафсаталарга таянмаяптими?
Булар биз сўрашимиз керак бўлган саволлар. Бу одамларнинг қанча лайк босиши ёки дўстларга қанчалик "фойдали" бўлишидан муҳимроқ.
Худди вируснинг ўзига қарши курашда бўлгани каби, хавфли ва инсон ҳаёти учун таҳликали ахборотларга қарши курашда ҳам кўп қиррали ёндашув муҳим.
Коронавирус инқирози тобора чуқурлашиб бораркан, сохта ахборотларнинг тарқалишини жиловлаш ҳаммамизнинг масъулиятимизга айланади.
</doc>
<doc docid='bbc_central-asia-52575234' lang='uzb' type='mono' source_url='https://www.bbc.co.uk/uzbek/central-asia-52575234' term='COVID'>
Коронавирус ва 9 май: Минскда ҳарбий парад бўлади, Москва булути ёрилади Koronavirus
Беларус Президенти Александр Лукашенко 9 май кунидаги ҳарбий парадни тўхтатолмаслигини айтаркан, Жаҳон Соғлиқни сақлаш ташкилоти коронавирус тарқалишидан хавотир билдирган. Москва Қизил Майдонидаги парад бекор қилинди, аммо ҳарбий самолётлар парвозини ветеранлар томоша қилишлари учун Москва осмонидаги булутни ёриб тарқатилади.
Беларус Президенти Александр Лукашенко 9 май кунидаги ҳарбий парадни тўхтатолмаслигини айтаркан, Жаҳон Соғлиқни сақлаш ташкилоти коронавирус тарқалишидан хавотир билдирган. Москва Қизил Майдонидаги парад бекор қилинди, аммо ҳарбий самолётлар парвозини ветеранлар томоша қилишлари учун Москва осмонидаги булутни ёриб тарқатилади.
9 май кунини собиқ Шўро мамлакатларининг аксари Ғалаба куни сифатида байрам қиладилар.
Аммо Украинадек мамлакатлар СССР мафкураси тақдим этган "Улуғ Ватан урушида қозонилган Ғалаба куни"дан воз кечган, 2015 йилдан буён Украина бутун Европа сингари 8 майни "Иккинчи Жаҳон урушида нацизм устидан қозонилган Ғалаба куни" сифатида нишонлайди.
Бу йил Беларус Ғалабанинг 75 йиллигини пойтахт Минскдаги ҳарбий парад билан байрам қилишга қарор қилди.
Президент Александр Лукашенко сўзларига кўра, "Ғалаба кунига режаланган байрам тадбирларини бекор қилиш мумкин эмас".
Бунинг сабаби, жаноб Лукашенконинг сўзларига кўра, "минглаб одамлар, шу жумладан, урушда иштирок этган ветеранлар ҳам байрам паради қандай ўтишини" кўришни хоҳлайдилар.
Аммо мамлакатда коронавирусни юқтириш ҳолатлари сони кўпайиб бораётганидан хавотирланаётган Жаҳон Соғлиқни сақлаш ташкилоти оммавий байрам тадбирлари хасталик янада кўпайишига олиб келиши мумкинлигидан огоҳлантирмоқда.
Охирги ҳафталарда Беларусда Covid-19 ҳолатларининг кўпайиб бораётгани "вируснинг одамлардан одамларга мунтазам юқиб келаётганидан далолат", дейди ЖССТ.
"Янги ҳолатларнинг кенг суръатларда ўсиб бораётганининг давом этаётгани, албаттаки, бизнинг хавотиримизни уйғотади. Чунки бу соғлиқни сақлаш тизимига жиддий босимни оширади ва аҳолига кўрсатилаётган тиббий ёрдамнинг сифати ва миқёсига салбий таъсир қилиши мумкин", деб айтган ЖССТнинг Беларусдаги расмий вакили Ботир Бердиқиличев.
Беларус Соғлиқни сақлаш вазирлиги 7 май куни коронавирусни юқтирганларнинг сони 20 мингдан ортгани, 116 инсон ҳаётдан кўз юмганини хабар қилди.
Президент Александр Лукашенко Жаҳон Соғлиқни сақлаш ташкилоти, Европа Иттифоқи каби халқаро ташкилотлар ҳамда фаоллларнинг мамлакатда карантин эълон қилиш, одамларни бир-биридан ихоталаш ҳақидаги чақириқларига қулоқ солмай келади.
Шунинг учун ҳам Беларусда карантин эълон қилинмади, одамлар оммавий тўпланадиган жойлар ёпилмади.
Мамлакатда апрел ойида насронийларнинг Пасха байрамлари ҳам кенг нишонланди.
Шундан сўнг қатор оммавий ахборот воситалари, шу жумладан, Би-би-сида ҳам Беларус черковларидаги кўплаб роҳиба ва роҳиблар коронавирусни юқтирганлари ҳақидаги хабарлар тарқалди.
Беларусда коронавирусни юқтириш ва ундан ўлим ҳолатлари рақамлари яширилаётган бўлиши мумкинлиги ҳақидаги гумонлар ҳам илгари сурилди.
Президент Лукашенко коронавирусни жиддий касаллик деб ҳисобламайди, одамлар вирус кучайтирган олдинги сурункали касалликларидан ўлаяпти, дейди.
Жаноб Лукашенко сўзларига кўра, дунёдаги коронавирус пандемияси "коронапсихоз"дир.
Россия раҳбарияти ғалабанинг 75 йиллигини 9 май куни Қизил Майдонда дабдаба билан нишонлашни, Россиянинг ҳарбий қудратини парад билан кўрсатиб қўйишни истаган эди.
Бироқ дунё бўйлаб тарқалган коронавирус Россияда ҳам оммавий тадбирларни бекор қилишга мажбурлади.
Коронавирус Ғалаба парадини ўғирлади, аммо...
Россияда март ойидан карантин эълон қилинди, пойтахт Москва ёпилиб рақамли пропуск тартиби жорий этилди.
16 апрел куни Президент Владимир Путин 9 майдаги Ғалаба парадини кейинга қолдиришга қарор берди.
Аммо кейинроқ Россия ҳарбий учоқлари парвозлари ва мушакбозликлар байрам куни ўтказилиши хабар қилинди.
9 май мамлакат тарихидаги энг йирик авиапарад бўлиши, унда 660 самолёт ва вертолёт қатнашишини маълум қилган Россия Мудофаа вазирлиги.
Расмийларга кўра, шанба куни Москвада ёғингарчилик кутилмоқда, об-ҳаво мутахассисларининг башоратига таяниб, осмондаги булутларни ҳайдашга қарор қилинган.
"Пойтахт устидаги булутлар одамларнинг сайр қилишлари учун эмас, авиация хавфсизлигини таъминлаш учун тарқатилади", деб айтган Москва Бош назорат бошқармаси бошлиғи Евгений Данчиков.
"Бизнинг қадрли ветеранларимиз учун авиация парвози ташкил қилинади. Биз парвозларни телевизор орқали ёки имкони бор жойларда уйимиз деразаларидан томоша қилишимиз мумкин. Бунинг учун булутларни қувиш керак. Ўша куни об-ҳаво ноқулай бўлиши прогноз қилинмоқда. Энг аввало, осмон мусаффолиги авиация группаси учиб ўтиши учун керак", деган Данчиков.
"Яъни, 9 май куни булутлар қувилади. Аммо бу шаҳарликлар кўчага сайр учун чиқишлари мумкинлигини, Москва бўйлаб ҳаракатланишнинг чекланган режимини бузишларини англатмайди", дея огоҳлантирган Евгений Данчиков.
Олдинги йиллари байрам кунлари булутлар одамлар сайрга чиқишлари учун ҳайдалган.
7 май куни Россия коронавирусни юқтириш сони кўплиги бўйича дунёдаги бешинчи мамлакатга чиқди.
Россияда тасдиқланган ҳолатлар сони 188000 га яқинлашди.
Бу билан Россия сони кўплиги бўйича Германия ва Франциядан ўзиб ўтган.
Жон Хопкинс Университети маълумотларига кўра, шу кунгача энг кўп Covid-19 вирусини америкаликлар юқтирган: 1 миллион 254 мингдан зиёд.
Москва шаҳри ҳокими Сергей Собянин карантин чекловларини 31 майгача узайтириш ҳақида фармон чиқарди.
Ниқоб ва қўлқоп тақиб юриш мажбурий қилинди.
Айни пайтда пойтахтда саноат корхоналарининг фаолиятини ва қурилишларни қайта бошлашга рухсат берилди.
Мэр Собянин фикрича, ишлаб чиқариш ва қурилишларда кўп сондаги мигрантлар бандлар ва ҳозир улар ишсиз қолиб кетишган.
Қурилиш ва ишлаб чиқаришнинг қайта тикланиши Москвада жиноятчилик камайишига олиб келади, деб айтган Сергей Собянин.
Ўзбекистон ҳам ғалабанинг 75 йиллигини кенг нишонлашни режалаган, Президент Мирзиёев "Иккинчи жаҳон урушида қозонилган Ғалабанинг 75 йиллигини муносиб нишонлаш тўғрисида" деб номланган қарор имзолаган.
Президент қарорида Москва Қизил Майдонидаги ҳарбий парадга ўзбекистонлик ҳарбий ва ветеранларни юбориш, Тошкентда Ғалаба боғини барпо этиш, боғ ичида "Шон-шараф музейи"ни ташкил қилиш белгиланган.
9 май куни Ғалаба боғи ва музейнинг очилиши кутилаётгани хабар қилинди.
8 май кунидан Ўзбекистон вилоятлари ва шаҳарларида карантиннинг рангли тартиби бошланди.
Охирги 14 кунда янги коронавирус ҳолати аниқланган ҳудудларга карантиннинг қизил даражаси берилди ва шу вақтгача бўлган барча чекловлар сақланиб қолади.
Сариқ даража охирги икки ҳафтада янги коронавирус топилмаган, бироқ шифохоналарда беморлари бор вилоятларга берилди.
Сариқ карантинли ҳудудда назоратли ҳаракатланиш, айрим корхона, савдо ва хизмат кўрсатиш муассасалари фаолиятига рухсат берилди.
Коронавирусни юқтирган янги ҳолат аниқланмаган, борлари тўла тузалган Жиззах, Навоий ва Қашқадарё вилоятларига карантиннинг яшил даражаси берилди, бу вилоятларда парклар фаолиятини қайта очишга, автомобилларнинг стикерсиз ҳаракатланишларига ва давлат ташкилотларида фуқароларни қабул қилишга рухсат берилди.
8 май куни Ўзбекистонда яна ўн киши коронавирусни юқтиргани аниқланди, жами юқтирганларнинг сони 2324 тага етди.
Коронавирусдан 1738 киши соғайгани, 10 инсон ҳаётдан кўз юмгани хабар қилинди.
Ўзбекистоннинг барча ҳудудларида 9 май — Хотира ва қадрлаш кунида оммавий тадбирлар ўтказиш, Иккинчи жаҳон уруши қатнашчилари ва ёши улуғ фахрийларнинг ҳолидан хабар олиш тақиқланган.
Бундай қарорга Ўзбекистондаги коронавирусга қарши кураш учун тузилган махсус комиссия келган.
Республика махсус комиссияси ўз қарорида МДҲдаги ва хориждаги аксар мамлакатларда байрам тадбирларини ўтказишда фуқароларнинг жамоат жойларида тўпланиши бўйича қатъий чекловлар қўлланилаётганлиги, шунингдек, Жаҳон соғлиқни сақлаш ташкилоти, Ўзбекистоннинг Соғлиқни сақлаш вазирлиги маълумотларига асосан коронавирус инфекцияси билан касалланиш ёши катталарда оғир кечишини инобатга олиб, байрамни фақат оила даврасида нишонлаш тавсия этилгани айтилади.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52440172' lang='uzb' type='mono' source_url='https://www.bbc.co.uk/uzbek/uzbekistan-52440172' term='COVID'>
Ўзбекистон коронавирус: Бир поликлиникадан 200га яқин ходим карантинга олинди - O'zbekiston koronavirus
Тошкент  вилоятидаги поликлиникада ишловчи  шифокорда коронавирус аниқланиши ортидан, у билан ишловчи 200 нафарга яқин ҳамкасби карантинга олинган.
Тошкент  вилоятидаги поликлиникада ишловчи  шифокорда коронавирус аниқланиши ортидан, у билан ишловчи 200 нафарга яқин ҳамкасби карантинга олинган.
Бу борада Ўзбекистон Соғлиқни сақлаш вазирлиги мулозимлари билдирганлар.
"Ҳақиқатан, 22 апрель куни Янгийўл туман кўп тармоқли поликлиникасидаги ўрта тиббий ходимда Covid-19га тест текширувида мусбат натижа тасдиқланган" - деган ССВ ҳузуридаги Коронавирусга қарши кураш штаби вакили Ҳабибулла Оқилов Тошкентдаги брифингда.
Мулозим бу борада тарқалган хабарларга ойдинлик киритиш учун сўралган саволга жавоб бериб, мазкур ҳолат ҳақида маълум қилган.
Хабар қилинишича, ҳозир 198 нафар ходим ва улар билан алоқада бўлганлар Тошкент вилоятидаги карантин шаҳарачасида жойлаштирилган.
Уларнинг аҳволи кузатиб борилади.
Ўзбекистонда янги ҳолатлар асосан карантинга олинган одамлар орасида топилаётган эди.
Мамлакатда, шунингдек, вирусни юқтираётганлар сони тузалаётганлар сонидан  анча камайиб боргани ҳам айтилади.
Ўзбекистонда коронавирус - 27 апрель ҳолати:
Коронавирус ўзимизники бўлиб қоладими?
БЦЖ Ўзбекистон аҳлини коронавирусдан ҳимоя қиладими?
Коронавирус қайта юқмаслиги кафолати йўқ
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52046583' lang='uzb' type='mono' source_url='https://www.bbc.co.uk/uzbek/world-52046583' term='COVID'>
Коронавирус ёшлар ҳаётига ҳам хавф сола бошладими?

Британияда 21 яшар соғлом қизнинг коронавирусдан вафот этиши  дунё бўйлаб мутахассисларни ҳам, одамларни ҳам хавотирга солмоқда.
Шу пайтгача расийлар оламдан ўтган ёшлар ёки бирон касали борлар, ёки касалхонада ишлаган шифокорлар  эканлигини айтиб келишган.
Аммо Клоэ Мидллтоннинг оиласининг айтишича,  Covid-19 олиб кетган қизларида ҳеч қандай бошқа касаллик йўқ эди.
Марҳуманинг оила аъзолари ижтимоий тармоқлар орқали одамларга мурожаат қилиб,  вирусдан сақланиш маслаҳатларига қулоқ солишни, уни жиддий қабул қилишин сўрадилар.
Клоэ каби соғлом қизнинг короанвирусдан вафот этиши, бу вирус нималарга қодирлигини  намойиш қилмоқда, деб айтмоқда унинг қариндошлари.
"Ўз бошимга тушди: бу вирус 21 яшар қизимнинг умрига зомин бўлди" - деди унинг оанси Диана Миддлтон.
Вирус ўзи тарқамайди, уни сиз тарқатасиз!
"Ёшлар ўзларини коронавирус хавфидан ҳоли санамасинлар" -  огоҳлантирмоқда  ЖССТ (Жаҳон Соғлиқни сақлаш ташкилоти).
Олдинроқ Британияда бошқа касали бор 18 яшар ўспирин коронавирусни юқтиргач, оламдан ўтганди.
У - мамлакатда коронавируснинг энг ёш қурбони.
21 ёшли соғлом Клоэнинг ўлими эса ёшлар ўзлари ва бошқаларнинг ҳаётига ҳам жиддий қарашлари керак, деган фикрларни кучайтирмоқда.
Лондондаги шифокорлар    коронавирусга чалинган 20-40 ёшлар орасидаги орасидаги  соппа-соғ ва ҳеч бир касали бўлмаган одамлар ҳам жонлантириш бўлимига тушаётганини айтишмоқда.
Вирус тарқалмайди, балки уни одамлар тарқатади, шу учун барча уйда ўтириши керак, деб мурожаат қилишган ёш қурбон Клоэнинг оила аъзолари.
Ҳозир ҳам энг катта хавф остидаги гуруҳ - кексалар.
Лондон Империал Коллежи тадқиқотчилари аниқлашича, кўпроқ  кекса одамлар коронавирусни юқтирса, аҳволи оғирлашиб, касалхонага тушади.
Масалан,  50 ёшга етмаганлар коронавирусни юқтирса, улардан  фақат  5% ёки ҳар йигирматадан биттасининг  аҳволи ёмонлашади.
Аммо 60 ёшдан ошган инсонлар бу вирусни юқтирганда, уларнинг 27% ёки ҳар тўрттадан биттаси оғир аҳволга тушиб, шифохонага ётқизилмоқда.
70 ёшдан ошган одамларнинг эса 43% ёки қарийб ҳар иккинчисининг ҳолати оғирлашиб,  касалхонада даволаниши керак бўлмоқда.
80 ёшдан ошган кексалар вирусни юқтирса, уларнинг  кўпчилиги  - 71% ёки ҳар учтадан икки нафари оғир аҳволда жонлантириш бўлимига тушади.
Бу маълумотлар коронавирус  энг кўп тарқалган икки мамлакат - Хитой ва Италиядаги беморларни ўрганиш натижасида қўлга киритилди.
АҚШдаги Касалликларни назорат ва профилактика қилиш марказлари эса аҳволи оғирлашиб, касалхонага тушган одамларнинг  53%  ёки ярмидан кўпи 55 ёшдан ошган одамлар, деб айтишмоқда.
Аммо ўлим ҳолларига келганда,   80% қурбонлар  - 65 ёшдан ошган инсонлар.
Юқоридаги ўртача кўрсаткичлар, барибир, ҳар бир одамга хос алоҳида ҳолатни тўлиқ акслантирмайди.
Афсуски, аҳволи оғирлашаётган ва ҳатто ҳалок бўлаётган ёшлар ҳам бор.
Италияда вирусни юқтирган 80 ёшлиларнинг ҳар бешинчиси ёки  19.7% ўлган бўлса, ҳали 40 ёшга тўлмаганларнинг 0.4% ёки  тахминан ҳар 200-220 нафаридан биттаси оламдан ўтмоқда.
АҚШда  40 ёшга тўлмаганлар орасида ўлим ҳоллари янада баланд  - 0.7% ташкил этмоқда.
"Вирус математика формуласи эмас" - дейди АҚШдан доктор Энтони Фоуси - "Аҳволи жуда оғирлашаётган ёшлар ҳам бор".
ЖССТ  вакиларига кўра, 60 ёшдан ошганлар катта хавф остида бўлса-да, коронавирус ёшларни, ҳатто, болаларни ўлдирган ҳоллар  ҳам борлигини ёдда тутиш даркор.
Хитойда 2 минг нафар ёш бола ўрганилган ва коронавирусни юқтирган болаларда касаллик оғир кечмаслиги аниқланган.
Аммо ёш гўдаклар, яъни чақалоқлар вирус олдида ожиз.
Агар одамда юрак-қон, нафас йўллари, астма, саратон ёки қанд касали бўлса, коронавирус таҳдиди ҳам шунча юқори бўлиб қолади.
Бу ўринда инсоннинг ёши аҳамиятсиз.
Баъзи одамлар эса ўзларини соғлом ҳис қилишлари ва бошқа касаллари борлигини билмасликлари ҳам мумкин.
Айни пайтда,  ёшлар ва болалар коронавирус келтириб чиқарадиган Covid-19 касалини енгил ўтказишса ҳам, улар вирус ташувчи бўлишлари мумкин.
Қатор ёшлар касалликни енгил ўтказиб, коронавирус юқтиришганини ҳатто билишмайди ҳам.
Ўзларини соғлом ҳис қилгач,  бошқаларга юқтирмаслик чораларини ҳам кўрмасликлари мумкин.
Коронавирус эса гриппга нисбатан анча юқумли.
Коронавирусга чалинган  киши уни ўртача ҳисобда яна 2-3 нафар одамга юқтиради.
Улар ҳам  ҳар бири яна 2-3 нафардан бошқа одамларга юқтиришади ва занжир шундай давом этади.
Қарабсизки, тез фурсатда юзлаб, балки минглаб одамлар вирусни юқтиради.
</doc>
<doc docid='bbc_world-51617788' lang='uzb' type='mono' source_url='https://www.bbc.co.uk/uzbek/world-51617788' term='COVID'>
Коронавирус белгилари оддий гриппдан қандай фарқ қилади? Ўзбекистон, дунё ва Хитой - O`zbekiston
Коронавирус дунё бўйлаб кутилмаганда қайта бош кўтарди.
Коронавирус дунё бўйлаб кутилмаганда қайта бош кўтарди.
Вирус тез кунларда дунё бўйлаб пандемияга айланиши мумкин, деган хавотирлар  бор.
Аксар беморлар Хитойда, лекин вирус   Жанубий Корея, Италия ва Эронда кўп одамда топилди ва  бу мамлакатлар уни  жиловлашга интилмоқдалар.
Дунё қўрққан Covid-19 пандемияга айланиши мумкинми?
Пандемия  - бирон юқумли касалликнинг дунёнинг турли жойларида бир одамдан бошқасига осонлик билан юқиши.
Ўтган йили вирус илк бора пайдо бўлган жой - Хитойда 77 минг одам уни юқтирди, 2 ярим мингдан зиёд киши ҳалок бўлди.
Аммо 30 давлатда яна 1200 инсон бу вирусни юқтиргани аниқланди.
Бугун душанба куни Италияда 2 киши вафот этди ва бу мамлакатдаги вирус қурбонлари сони 5 нафарга етди.
Жаҳон соғлиқни сақлаш ташкилотига биноан, афтидан:
Жаҳон соғлиқни сақлаш ташкилотига кўра, вируснинг яширин даври  14 кунгача чўзилиши мумкин.
Баъзи олимлар эса коронавируснинг инкубацион даври ҳатто  24 кунга етиши мумкин,  дейишмоқда.
Хитой олимлари янада хатарли жиҳатини урғулашмоқда:
Вируснинг бирон аломати кўринмасдан олдин ҳам уни ташувчи одам касалликни бошқаларга юқтириши мумкин.
44 минг беморни ўрганиш натижасида Жаҳон Соғлиқни Сақлаш Ташкилоти хулоса қилади:
Чунки ҳозир даволанаётган минглаб одамлар ҳам оламдан ўтиши мумкин.
Айни пайтда,  касалликни енгил ўтказган кўплаб одамлар шифокорга бормаган ва ҳисобга олинмагани эҳтимоли ҳам бор.
Таққослаш учун:  Ҳар йили 1 миллиард одам оддий грипп юқтиради ва улардан 290,000-650,000 нафари вафот этади.
Ҳозирча вирусни юқтирган одамни грипп  бўлган бемор каби даволашмоқда.
Касални тирик тутиб туришга интилмоқдалар, нафас олишига ёрдам берилмоқда.
Инсоннинг ўз иммун тизими вирусга қарши курашмоқда.
Айнан коронавирусга қарши вакцина ёки махсус дори йўқ.
Аммо коронавирусга қарши зидди-заҳар ёки вакцина яратиш жараёни кечмоқда.
Жорий йил охирида у инсонларда синаб кўрилади, деган умидлар бор.
Касалхоналар эса аксилвирус дориларини ҳам синаб кўришмоқда.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-51962242' lang='uzb' type='mono' source_url='https://www.bbc.co.uk/uzbek/world-51962242' term='COVID'>
Коронавирус нима, қайси босқичда ва қачон тугайди? - O'zbekiston, Dunyo

Коронавирус  Ўзбекистон дохил дунёнинг 170 дан ортиқ мамлакатига ёйилди. Қачон бошланди, қайси босқичда ва қандай тўхтатиш мумкин?
Хитойнинг Ухан шаҳрида пайдо бўлган ва Covid-19 номи берилган касалликни келтириб чиқарган коронавирус Антарктикадан ташқари барча қитъаларга ва 170 дан ортиқ мамлакатга ёйилди.
15 март куни Ўзбекистон Франциядан қайтган бир фуқарода вирус тасдиқланганини эълон қилди.
Орадан бир ун ўтиб, касалланганлар сони 11 кишига етди.
Бирлашган Миллатлар Ташкилоти коронавирусни пандемия деб атади.
19 март пайшанба ҳолатига дунё бўйича коронавирусни юқтирганлар сони 218 минг киши, вафот этганлар 8900 дан ортиқ.
Охири Youtube пост  муаллиф BBC Uzbek
Ўзбекистонда вирусни юқтирганлар 23 киши, ўлим ҳолати қайд этилмаган.
Эпидемия тарқаши кўпгина давлатларда дезинфекция ва тиббий ниқоб тақчиллиги ҳамда озиқ-овқат дўконларининг бўшаб қолишига сабаб бўлди.
Вирус биринчи марта декабр ойида тарқади.  Жаҳон соғлиқ ташкилоти 11 феврал куни унга Covid-19 номини берди.
Ушбу ном "корона"нинг "ко"си, "вирус"нинг "в"си ҳамда инглизча "касаллик" (disease) сўзининг "д" ҳарфларидан олинган.
Вирусга чалинганларда олдинига тана ҳарорати кўтарилиши - иситма кузатилади.
Орқасидан қуруқ йўталдан шикоят бўлади. Бир ҳафтадан кейин эса, нафас қисиши пайдо бўлади.
Коронавирусда ўртача шамоллаш белгиларидан тортиб, ўлимга олиб келадиган оғир симтомларгача кузатилиши мумкин.
Касаллик Хитойнинг 11 миллионлик Ухан шаҳридаги денгиз маҳсулотлари сотиладиган бозордан чиққани тахмин этилади.
Жаҳон соғлиқ ташкилотига кўра, касалликнинг илк белгилари кўрилгунча 14 кун вақт ўтиши мумкин.
Айрим тадқиқотчилар бу муддатни 24 кунгача дейишади.
Хитойлик мутахассисларга кўра, айримлар умуман аломатларсиз касалликни тарқатган ҳолатлар ҳам  бўлиши ҳам мумкин.
Коронавирусга қарши вакцина ишлаб чиқиш устидаги ишлар давом этмоқда.
Баъзи вакциналар ҳайвонларда синаб кўриш босқичида экани айтилган.
Агар ижобий натижа берса, келаётган ойларда инсонларда синалади.
Инсонларда ҳам ижобий натижа бергани тақдирда, уларни саноат миқёсида ишлаб чиқариш учун анча вақт керак бўлади.
Ҳозирча коронавирус муолажасида ҳар қандай вирусни даволашдаги асосий  тамойиллар қўлланмоқда.
Бу - беморнинг иммунитет тизими вирус билан курашда уни енгигунича барча органларнинг фаолиятини дастаклаб туриш, жумладан, сунъий нафасни сақлаш.
Шу билан бирга, дунё бўйлаб баъзи янги дори-дармонлар ҳам синовдан ўтказилаётгани маълум.
Хитой касалларни муолажа қилишда собиқ СССРда ишлаб чиқарилган Арбидолдан ҳам фойдаланганини айтган.
Шунингдек, Японияда оддий гриппга қарши ишлатиладиган фавипиравир препарати ҳам самарали бўлгани айтилмоқда.
•Қўлларингизни ювинг - совун ёки антисептик геллар вирусни ўлдириши мумкин.
•Йўталганда ёки аксирганда оғзингиз ва бурнингизни рўмолча ёки салфетка билан ёпинг, кейин вирус тарқалишининг олдини олиш учун қўлларингизни ювинг.
•Қўлингизни кўзларингиз, бурнингиз ва оғзингизга теккизишдан тийилинг. Қўлларингиз вирус бор жойга теккан бўлса, вирус юқиши мумкин.
•Аксирган, йўталган ва тана ҳарорати баланд бўлганлардан узоқ туринг. 1 метргача узоқ туриш вирус юқишидан сақлайди.
Жаҳон соғлиқ ташкилотининг 44 минг нафар беморга таяниб ўтказган тадқиқоти натижалари қўйидагича:
•81% одамда енгил ўтади.
•14% да жиддий.
•5% одам оғир касалланади.
Коронавирусдан вафот этганлар сони 3% ни ташкил этади.
Касаллик 9 ёшдан пастдаги болаларда унча кузатилмаган.
80 ёшдан тепа ва нафас йўли хасталиги бор инсонларда ўлим даражаси баланд.
Аммо бу рақамларнинг ҳаммаси ҳам ишончли эмас.
Ҳар йили 1 миллиардга яқин одам оддий гриппга чалинади ва ундан вафот этадиганлар нисбати 290 минг билан 650 минг орасида.
Гриппдан ўлим ҳолатларининг жиддийлиги ҳар йили ўзгариб туради.
Коронавирус бошида ҳайвондан инсонга ўтган.
Ўзбекистон, коронавирус: Карантинда бошқа касал юқтириб олишдан қўрқяпмиз
Ўзбекистон, коронавирус: Телеграмдаги коровирус ҳақидаги канал нима учун оммалашди?
Коронавирус, мигрантлар: На қайта оламиз, на кета оламиз - Ўзбекистон
Аммо эпидемияга айланишига сабаб инсон организмида мутацияга учраб, инсонларга юққанидир.
Охирги 10 кунда вируснинг инсонлардан инсонларга юқиш тезлиги ортгани кузатилмоқда. Аммо бу мутация натижасими, йўқми, ҳозирча маълум эмас.
Вакцинанинг ишлаб чиқилиши энг кам бир йил вақт олиши мумкин. Унгача энг самарали восита вирусни юқтирганларни аниқлаб, карантинга олишдир.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-52503942' lang='uzb' type='mono' source_url='https://www.bbc.co.uk/uzbek/world-52503942' term='COVID'>
Коронавирус давоси топилдими? Ремдесивир самараси кўринди Koronavirus
АҚШ расмийлари Covid-19 вирусидан соғайишда ёрдам берадиган дори топилганини айтмоқдалар.
АҚШ расмийлари Covid-19 вирусидан соғайишда ёрдам берадиган дори топилганини айтмоқдалар.
Ҳозирча, синовларнинг аниқ тафсилотлари эълон қилинмаган, аммо экспертлар агар дорининг самарадорлиги тасдиқланса, бу "фантастик натижа" бўлишини айтган.
Агар чиндан дорининг коронавирусга қарши самараси тасдиқланса, у кўплаб инсонлар ҳаётини сақлаб қолиши, касалхоналарга тушаётган юкни енгиллатиши ва локдаунни юмшатишга имкон яратиши тахмин қилинмоқда.
Коронавирус: Covid-19 ни даволашда қайси дорига умид бор?
Ремдесивир аслида Эболага қарши даво ўлароқ ишлаб чиқилган. У вирусларга қарши курашиш хусусиятига эга бўлиб, ҳужайраларда вирус ўзини кўпайтириши учун зарур бўлган ферментларга ҳужум қилиш орқали ишлайди.
Ремдесивирнинг коронавирусга қарши самараси устидан синов АҚШнинг Аллергия ва Юқумли Касалликлар Миллий Институти томонидан олиб борилган. Синовда 1,063 бемор иштирок этган.
"Олинган маълумотлар Ремдесивир даволаниш муддатини қисқартиришда аниқ, муҳим ва ижобий самарага эга эканини кўрсатди", деган институт раҳбари Антони Фаучи.
Синов давомида беморларнинг бир қисмига Ремдесивир, қолганларга плацебо таъсирига эга сохта дори берилган.
Ремдесивир қабул қилган беморлардаги ўлим даражаси 8 фоиз бўлган бўлса, сохта дори ичганларда бу кўрсаткич 11.6 фоизни ташкил этган. Бироқ олимлар Ремдесивирнинг ўлим даражасига қандай таъсир кўрсатиши ҳали номаълум эканини айтмоқда.
Дорининг самараси эътироф этилган бўлсада, кўплаб саволлар очиқ қолмоқда.
Ремдесивир беморларнинг тезроқ даволанишида ёрдам берадими ёки у одамларни махсус даволанишга муҳтож бўлишдан халос этадими? Бу дори ёшларда яхшироқ самара берадими ёки кексаларда? У бошқа хасталикларга чалинган беморлар танасида қандай ишлайди?
Мутахассислар синовларнинг тўлиқ тафсилотлари эълон қилинганда, одамлар ҳаётини сақлаб қолиш ва карантин чекловларини юмшатишда ёрдам бериши умид қилинаётган ушбу дори бўйича яна бошқа муҳим саволлар туғилишини айтмоқда.
Европа Иттифоқидаги синовларга бошчилик қилган профессор Маҳеш Пармар шундай дейди: "Бу дори кенг истеъмолга чиқарилишдан аввал бир қанча ишлар қилинмоғи лозим: дорига лицензия берилиши ёки йўқлигини баҳолаш учун маълумотлар ҳамда натижалар назоратчилар томонидан кўриб чиқилиши керак ва уларга турли давлатлардаги соғлиқни сақлаш тизимлари расмийларининг баҳоси ҳам зарур бўлади".
Профессор Пармар бу жараён давомида Ремдесивир ва бошқа дориларнинг Covid-19'га қарши самараси ўрганилишда давом этишини билдирган.
Агар дори одамларнинг коронавирус туфайли жонлантириш бўлимига тушиб қолишидан сақлай олса, у ҳолда, касалхоналарнинг аҳволи оғир беморларга тўлиб кетиши хавфи камаяди ҳамда ижтимоий масофа сақлашга деярли эҳтиёж қолмайди.
"Биз натижаларни тўлиб кўриб чиқишимиз керак, лекин агар тасдиқланса, бу Covid-19'га қарши курашда фантастик натижа ва ажойиб янгилик бўлар эди", дейди коронавирус бўйича дунёдаги энг йирик синовга бошчилик қилаётган Оксфорд Университети профессори Питер Ҳорби.
Бундан аввалроқ хитойлик шифокорлар ҳам айни дори устида синовлар ўтказган, аммо натижалар Ремдесивирнинг коронавирусга қарши самарасиз эканини кўрсатган.
Бироқ Ухан шаҳрида вазият яхшиланиши ортидан шифокорлар бемор топа олмай, синов охиригача етказилмагани хабар қилинган.
"Қўлга киритилган маълумотлар умидбахш ва қўлимизда Covid-19'нинг синалган давоси йўқлиги ҳисобга олинса, Ремдесивир даво сифатида зудлик билан тасдиқдан ўтиши мумкин", сўзлайди Кембриж Университетидан юқумли касалликлар бўйича профессор Бабак Жавид.
Бироқ профессор Жавид омон қолиш даражаси 30 фоиз эканини ҳисобга олиб, Ремдесивир "мўъжизавий дори" эмаслигини ҳам қўшимча қилади.
Безгак ва ОИВ учун ишлаб чиқилган бошқа дорилар ҳам Covid-19'га қарши даво сифатида синаб кўрилган.
Аммо вирусга қарши дорилар касалликнинг илк босқичларида, иммун тизимини кучайтирувчилар эса кейинги босқичларда кўпроқ самара бериши тахмин қилинади.
Коронавирус: Covid-19 ни даволашда қайси дорига умид бор?
Коронавирус белгилари оддий гриппдан қандай фарқ қилади?
Коронавирус бизга юққач, танамиз ичида нима қилади?
Коронавирус ҳақида нималарни билмаймиз?
Коронавирус кимларда ва нега яна қайталайди?
Коронавирус соғлом ёшларни қачон ва нега ўлдирмоқда?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_central-asia-52212750' lang='uzb' type='mono' source_url='https://www.bbc.co.uk/uzbek/central-asia-52212750' term='COVID'>
Картошка, ун йўқ, бўлса, қиммат, бошимиз қотиб қолган - коронавирус ва Ўшдаги ҳаёт, koronavirus
Қирғизистонда ҳам коронавирусни юқтириш ҳоллари кўпайиб борар экан, мамлакатда фавқулодда вазият эълон қилинган ва аксар ўрта ва кичик бизнеслар фаолиятини вақтинчалик тўхтатган. Бу эса ишсизлар сони ортишига ва кундалик ҳақ олиб, рўзғор тебратиб келган инсонларнинг даромади озайишига сабаб бўлган.
Қирғизистонда ҳам коронавирусни юқтириш ҳоллари кўпайиб борар экан, мамлакатда фавқулодда вазият эълон қилинган ва аксар ўрта ва кичик бизнеслар фаолиятини вақтинчалик тўхтатган. Бу эса ишсизлар сони ортишига ва кундалик ҳақ олиб, рўзғор тебратиб келган инсонларнинг даромади озайишига сабаб бўлган.
Расмийлар давлат ғазнасида аҳоли учун етарли озиқ-овқат маҳсулотлари борлиги, мамлакатда очарчилик бўлмаслиги, бироқ иқтисодиёт заифлашиб бораётганини айтаётган бир паллада, дўконлардаги нарх-наволар ошиб бормоқда:
Охири Youtube пост  муаллиф BBC Uzbek
Бош вазир Муҳаммедқалий Абилгазиев республикадаги барча муҳтож одамлар озиқ-овқат билан таъминланишини, давлат уларни эътибордан қолдирмаслигини ваъда бериб келади.
Махаллий расмий идора вакилларини, давлат захирасидан ажратилган унларни кам таъминланган оилаларга етказиб беришда камчиликларга йўл қўяётгани, муҳтож оилаларни камситиш ва ҳоллари учраётгани фуқаровий жамият вакиллари тарафидан кескин танқид қилинмоқда.
Инсонпарвалик ёрдами сифатида тарқатилган унларнинг эскириб қолгани, ичидан қурт чиққани ҳақидаги видеолар Интернетда тарқалди.
Ҳукумат эса давлат захирасидаги унларнинг сифати тез-тез текширилиб ва янгиланиб турилишини, уларнинг ичидан қурт чиққанлиги ҳақидаги маълумот ҳақиқатдан йироқ эканини урғуламоқда.
Шунингдек, давлат тарафидан тарқатилаётган унларни, айрим сиёсий партия вакиллари ўз номларидан одамларга бераётгани ҳам айтилмоқда
"Ўшда "Биримдик" партияси давлат инсонпарварлик ёрдамини ўзлари номидан тарқатишаяпти. Ижтимоий ҳимоя вазири қаерга қараяпсизлар?", дея саволга тутади ўшлик фаол Гулгаки Мамасалиева.
Бу иддаони "Биримдик" партияси ва Ўш шаҳар ҳокимлиги ҳам қатъиян рад этди.
"Давлат захирасидан Ўш шаҳридаги муҳтож ва кам таъминланган оилалар учун 130 тонна ун ажратилган. Ундан 50 тоннаси бизга келди ва 5-6 апрел кунлари махаллий ҳукумат идора вакиллари иштирокида манзилларга етказилиб берилди. Қолган 80 тоннаси ҳам комиссия орқали муҳтож оилаларга тарқатилади. Унлар партия номидан тарқатилаяпти деган гаплар асоссиз", дейди Ўш шаҳар ҳокимлиги матбуот котиби Азамат Абсаттаров.
Бугунги кунда ҳукм сураётган карантин ва иқтисодий инқироз пайтида, муҳтожларга ёрдам бериш мақсадида республика бўйлаб ташкил этилган хайрия жамғармалари ва фаоллар кам таъминланган оилаларга озиқ-овқат маҳсулотларини етказиб бермоқда.
Улардан бири, мамлакатда коронавирус қайд этилиб, фавқулодда ҳолат эълон қилинганнинг илк куниданоқ кам таъминланган оилаларги кўмак кўрсатишни бошлаган ўшлик фаол Шерзод Муҳиддинов.
У 24 март куни ўзининг фейсбук саҳифасида: "Дўстлар! Агар сиз ёки қўшниларингизга маҳсулот керак бўлса, менга мурожат қилинг. Мен бир неча кило ун, сарёғ, картошка олиб бориб беришим мумкин. Бепул", деган ёзувни қолдирган.
Ушбу постни қисқа вақт ичида беш минга яқин инсонлар ўртоқлашган, унинг остига юзлаб изоҳ ва муҳтож оилаларнинг манзилларини қолдиришган.
"Аввалига ўзим билган, танишларим айтган оилаларга уйимдаги маҳсулотлардан олиб, яна керак бўлса, магазиндан харид қилиб, мошинамда олиб бориб бердим. Фейсбукка ёзганимдан кейин оилалар сони яна кўпайди. Ҳеч ким билан маслаҳатлашмадим ҳам, шунчаки ўзим шу ишни амалга оширдим. Кунига 8-10 та оилаларга кўмак кўрсатдим", дейди суҳбатдошим Шерзод Муҳиддинов.
Унинг кўмагидан баҳраманд бўлган ўшликлар, ижтимоий тармоқлар орқали миннатдорлик билдира бошлаган ва унга қўшни давлатлардан ҳам мурожат қилишган.
"Менга жуда кўп ўзбекистонликлар ҳам ёзишди. Улардан узр сўраб, бошқа давлатда, шаҳарда эканлигимни тушунтирдим. Бир тошкентлик аёл: "менга бор йўғи бир литр сут керак, бошқа ҳеч нарса керакмас деб ёзиб юборибди. Нимага айнан сут деб сўрасам, "эмизикли гўдагим бор, ўзимда эса сут йўқ," деди. Илтимосини рад эта олмадим. Тошкентдаги дўстимга қўнғироқ қилиб, аёл вазиятини тушунтирдим. У аёлга маҳсулот ва сут олиб бориб берди" дейди хусусий тадбиркор Шерзод.
Суҳбатдошим сўзларига кўра, шаҳардаги вазият кундан-кунга мураккаблашиб, ҳаракатланишга чекловлар қўйила бошлаган сари, муҳтожларга ёрдам бериш ҳам қийинлашган. Унинг фаолиятидан бохабар бўлган милиция ходимлари, кўп жойларда рухсат қоғозисиз ҳам ўтказиб юборишган.
Суҳбатдошим бир ҳафта ичида 45 дан зиёд оилага ёрдам қўлини чўзган. У ҳар бир оиланинг эҳтиёжидан келиб чиққан ҳолда, маълум миқдорда ун, ёғ, шакар, картошка, мева каби маҳсулотлар ва дорилар етказиб берган. Шерзоднинг қилаётган ишидан хабардор бўлган тадбиркор ва саховатпеша одамлар ҳам унга ўз кўмагини таклиф қилишган.  Бироқ у шахсий маблағи ва шаҳардаги ҳаракатланиш чеклангани боис, бу ишини давом эттира олмаган.
Шерзод кўмак кўрсатган барча инсонлар ҳам ундан миннатдор бўлавермаган. Уни инсонпарварлик ёрдамидан оз қисминигина одамларга тақсимлаётганликда гумон қилишган.
"Бир аёл ҳам ёрдам беришимни сўради. Борсам, у мени қандайдир хайрия ташкилоти ёрдамларини тарқатиб юрадиган одам деб ўйлабди. Мен ўзим бу ишни қилаётганимни билмади. "Шулар холосми, кўпроқ берсангизлар бўларди. Қолганини уйингизга олиб кетасизларми?" дегандек гап қилди. Мен унга, "Йўқ, ўзим уйимда еяётган нарсаларимдан сизларга ҳам баҳам кўраяпман. Бу менинг оилам номидан, ҳеч қандай ташкилотники эмас", дедим. Яна бир танишим ҳам, қўнғироқ қилиб: "Ёрдам тарқатиб юрибсан экан, менга ҳам олиб келиб бермайсанми? Ташкилот инсонпарварлик ёрдамини уйингга тушириб бергандур?" деди. Ваҳоланки, у ўзига тўқ одам", дейди раҳмат ўрнига танбеҳ эшитган саховатпеша Шерзод Муҳиддинов.
Аҳолисининг ўртача ойлик маоши $200 долларни ташкил этган Қирғизистонда, аксарият инсонлар ўрта ва кичик тадбиркорлик билан шуғулланади.
Турли маиший хизматларда ишлаб, кундалик тирикчилигини ўтказаётган оилалар ҳам талайгина. Олис туман ва қишлоқлар аҳолиси эса асосан деҳқончилик ва чорвачилик билан шуғулланади ва ундан топган йиллик даромади билан оила боқади.
Бу йил коронавирус сабаб жорий этилган фавқулотда холат ва карантин ортидан, туманлардаги баҳорги деҳқончилик ишлари ҳам кечиккан.
Ўш вилоятининг Аравон туманида ҳам коронавирус сабаб иқтисодий инқироздан азият чекаётган оилалар учун инсонпарварлик ёрдамини бериш мақсадида, жорий ой бошида "Аравон биргамиз" гуруҳи ташкил этилди.
Махаллий фаоллардан ташкил топган ушбу гуруҳ, тумандаги кам таминланган оилалар учун озиқ-овқат маҳсулотларини етказиб беради.
"Фаолиятимизни асосан ҳомийларимиз кўмагида амалга оширамиз. Биз яқинда ташкил этилганимиз учун ҳали кўп одам билмайди. Энди Россия, Бишкекдан алоқага чиқишаяпти. Улар берган пул, озиқ-овқат маҳсулотларини, 40 муҳтож оилага етказиб бердик", дейди биз билан суҳбатда гуруҳ раҳбари Мирлан Нурбаев.
Унинг сўзларига кўра, инсонпарвалик ёрдамини тенг тақсимлаш мақсадида Араван туманидаги 8 та қишлоқда яшовчи 5 кам таъминланган оилалар, махаллий мутахасислар тавфсияси билан танлаб олинган. Келажакда ҳам бу усул асосида муҳтож оилаларга кўмак кўрсатилиши режаланган.
Хайрия гуруҳи улашаётган инсонпарварлик ёрдами оиланинг икки ҳафталик эҳтиёжига етади. Улар, ун, ёғ, макарон, шакар, чой, полиз экин маҳсулотлари ва кир ювиш кукуни каби кундалик маҳсулотлардан иборат.
Шунингдек, мазкур гуруҳ шифохона, соғлиқни сақлаш ва ҳуқуқни муҳофаза қилиш идораларига ҳам тиббий жиҳозлар, ҳимояланиш воситаларини етказиб беради.
"Аравон биргамиз" гуруҳи кундалик олиб бораётган ишлари ҳақида ижтимоий тармоқлар орқали аҳолига ҳисобот бериб боради. Улар ўз фаолиятини фавқулотда холат ва карантин тугаганидан кейин ҳам давом эттириш ниятида.
Расмий маълумотларга кўра, Ўш вилоятида кам таъминланган 6480та оила бор. Улар Уруш фаҳрийлари ва афғончилар билан биргаликда 28 мингни ташкил этади.
Қирғизистон расмийлари коронавирусни олдини олиш ва у билан курашишда ҳалқаро ташкилотлардан ёрдам сўраб келади.
Президент Сўўрўнбай Жээнбеков 2 апрел куни Европа Кенгаши раҳбари Шарл Мишел билан телефон суҳбатида, Қирғизистонга моддий ёрдам беришни илтимос қилган.
Бунгача эса, давлат раҳбари БМТ Бош котиби Антониу Гутерришга ҳам мурожат қилиб, коронавирусга қарши курашишга ажратилган 2 млрд доллар миқдоридаги инсонпарварлик ёрдам ишларини бошлаш учун глобал режа тузиш бўйича ташаббусини қўллаб қувватлашини маълум қилган.
Расмий маълумотларга кўра, "Осиё ривожлантириш банки" Қирғизистонга тиббиёт йўналишида коронавирусга қарши курашиш учун 200 минг доллар берадиган бўлган.
"Жаҳон банкининг" Қирғизистондаги ваколатхонаси маълумотига кўра, мазкур жамғарма ҳам республикага 12 миллондан ортиқроқ кўмак кўрсатишга қарор қилган.
Жорий йилнинг 27 март куни "Ҳалқаро валюта жамғармаси" COVID-19 вирусига қарши курашиш ва давлат бюджетини қўллаш учун Қирғизистонга 120,9 миллион доллар бериши хабар қилинган.
Бугунги кунгача Қирғизистонга АҚШ, Россия, Хитой, Туркия, Япония, Германия, Швейцария ва Қувайт каби давлатлар ҳам кўмак кўрсатган. Улар асосан коронавирусни аниқловчи тиббий жиҳоз ва ундан сақланиш учун керак бўладиган буюмлар берганлар.
Ўзбекистон Президенти Шавкат Мирзиёевнинг ташаббуси билан 1 апрел куни Қирғизистонга коронавирус "COVID-19" касаллигини бартараф этишга кўмаклашиш мақсадида инсонпарварлик ёрдами юборилган.
Ёрдам 1000 тонна ун, турли озиқ-овқат маҳсулотлари, шунингдек, коронавирус инфекцияси тарқалишининг олдини олишда фойдаланиладиган бир марталик бош кийимли ҳимоя комбинезони, респиратор, қўлқоп, ҳимоя кўзойнаги, пирометр ҳамда тест-системаларидан иборат бўлган.
Ўзбекистон юборган инсонпарварлик ёрдами 2 апрел куни темир йўл орқали Ўш шаҳрига етиб келган. Уни Қирғиз ҳукуматининг Ўш вилоятидаги мухтор вакили Узарбек Жилқибаев бошчилигидаги расмийлар қабул қилган.
Қирғизистон соғлиқни сақлаши вазирлигининг маълумотига кўра, 8 апрель куни коронавирусга чалинганлар сони 270тага етган. Хасталикни юқтириб олганлардан 25 нафари соғайган, 4таси эса вафот этган.
Шунингдек, коронавирусни 32 нафар шифокор ҳам юқтириб олгани маълум бўлди.
Карантинда ё коронавирусдан ё очликдан ўламиз шекилли…
Қирғизистон: Коронавирусга чалинганлар сони 216 га етди
Коронавирус: Ўзбекистон Қирғизистонга инсонпарварлик ёрдами юборди
Коронавирус юқтирганлар сони дунё бўйлаб 1 миллионга етиб қолди, Ўзбекистон - Марказий Осиё янгиликлари
Туркманистон коронавирус сўзини тақиқладими? Қўшниларида вазият қандай?
Қирғизистон: Коронавирусга чалинганлар сони 84 га етди
Қирғизистон: фавқулодда вазият ва комендантлик соати эълон қилинди
Коронавирус, Ўзбекистон ва Қозоғистонда илк ўлим ҳолатлари
</doc>
<doc docid='bbc_uzbekistan-51896956' lang='uzb' type='mono' source_url='https://www.bbc.co.uk/uzbek/uzbekistan-51896956' term='COVID'>
Ўзбекистон: Коронавирусга чалинганлар ҳақида маълум қилинди O'zbekiston

Ўзбекистонда корнавирусга чалинганлар сони 6 нафарга етгани хабар қилинган.
Асосан бир оила аъзолари деб кўрилаётган касалланган рўйхатига Туркиядан учиб келган бошқа бир киши ҳам қўшилган.
Аввалроқ, Ўзбекистон соғлиқни сақлаш вазирлиги коронавирусга чалинган беморнинг икки нафар фарзанди ва яна бир фуқарода бу касаллик борлиги аниқлангани ҳақида хабар берганди.
Вазирликнинг жамоатчилик билан алоқалар бўлими:
Аввал хабар берганимиздек, шу йилнинг 15 март куни Республика Вирусология институти лабораториясида Францияда бўлиб қайтган бир нафар Ўзбекистон фуқаросида COVID-19 коронавирус инфекцияси аниқланган эди. Айни пайтда эпидемиологик суриштирув ҳамда касалликни тарқалиб кетмаслиги учун барча профилактик чора-тадбирлар тўлиқ амалга оширилмоқда. Назорат кучайтирилмоқда.
Шу билан бирга, бемор билан бирга мулоқотда бўлган барча оила аъзоларини ҳам республика Вирусология илмий текшириш институти клиникаси ётқизилди. Мутахассисларимиз томонидан уларга тиббий назорат ўрнатилиб, ихтисослашган лаборатор таҳлилдан ўтказилди. Таҳлил натижалари беморнинг ўғли ва қизида коронавирус инфекцияси борлигини кўрсатди.
Шунингдек, шу йилнинг 15 март куни соат 05-15 да Ўзбекистон ҳаво йўллари авиа компаниясига  қарашли Истанбул - Тошкент йўналишидаги 274- рейс билан келган Ўзбекистон фуқаросида ҳам ушбу инфекция аниқланган. Лаборатор таҳлил республика Вирусология илмий текшириш институтида ўтказилган.
Ҳозирда шифокорлар ва мутахассислар томонидан белгиланган стандартлар бўйича даволаш ва эпидемиологик суриштирув ишлари давом эттирилмоқда.
Аввалроқ, Ўзбекистон Санитария-эпидемиологик осойишталик агентлигининг маълумотига кўра, мамлакатда коронавирусга чалинган биринчи бемор аниқланган.и хабар берилганди.
Агентлик маълумоти:
Жорий йилнинг 15 март куни соат 06.00 да Республика Вирусология институти лабораториясида Франция Республикасида бўлиб қайтган 1 нафар Ўзбекистон фуқаросида COVID-19 коронавирус инфекцияси аниқланди.
Ҳозирда эпидемиологик суриштирув ҳамда касалликни тарқалиб кетмаслиги учун профилактик чора-тадбирлар тўлиқ амалга оширилмоқда.
Ўзбекистон Бош вазири Абдулла Арипов иштирокида ўтган йиғилишда Наврўз сайллари бекор қилинган.
Ўзбекистонда коронавирусга оид бир қатор қатъий чоралар белгиланди!
16 мартдан барча давлат, нодавлат ва хусусий таълим муассасаларида, жумладан боғча, мактаб, коллеж, лицей ва ОТМларда муддатдан олдин таътил эълон қилинади ва ўқишлар тўхтатилади.
Бугундан бошлаб Ўзбекистонга кириш ва Ўзбекистон чиқиш таъқиқланади. Фақат истисно тарзда хориждан келишни истаган юртдошларимизга махсус рейслар ташкил этилади.
Карантин қоидаларини бузганлик учун жиноий жавобгарлик белгиланган ва Президент топшириғига биноан Бош прокуратура бу бўйича назоратни кучайтиради.
Расмий манбаларга кўра, "карантин вақтида ёлғон ва текширилмаган ҳамда одамларда ваҳима яратадиган хабарлар тарқатадиган шахсларга нисбатан амалдаги қонунчилик доирасида жиноий жавобгарликкача бўлган чоралар кўрилади.
Барча давлат ва нодавлат ташкилотлари томонидан мажлис ҳамда бошқа тадбирлар ўтказиш вақтинчалик тўхтатилади.
Ҳукумат барча диний идораларга диний маросимларни ўтказишни вақтинча чеклаш бўйича мурожаат қилади".
Ўзбекистонда коронавирус аниқланган илк бемор 11 март куни Франциядан келгани айтилмоқда.
Қўшни Қозоғистонда фавқулодда ҳолат
Ўзбекистон қўшниси Қозоғистонда фавқулодда ҳолат эълон қилинган.
Мамлакатга кириш ва чиқиш тўхтатилган.
Президент Тўқаевнинг бу борадаги буйруғидан истисно дипломатлар ва ҳукумат таклиф этган меҳмонлардир.
Айни чекловлар 15 апрелга қадар амалда бўлади.
Қозоғистонда расман коронавирусга чалинганлар сони 8 киши экани маълум қилинган.
Ижтимоий тармоқларда #vahimasizkarantin ҳештеги оммалаштирилмоқда.
@koronavirusinfouz Телеграм канали маълум қилишича:
Коронавирус юқтирган аёл олий маълумотли тиббиёт ходими бўлиб, бу соҳада етарлича тажрибага эга бўлган.
У Франциядан 11 март санасида Тошкентга учиб келган. Рейсда 45 нафар йўловчи бўлган ва улардан ярми хориж фуқаролари бўлган. Аэропортда ўтказилган дастлабки текширув вақтида ҳеч қандай касаллик аломати топилмаган.
Орадан икки кун ўтгандан сўнг аёл ўзини нохуш ҳис қилган ва дарҳол тегишли тиббиёт муассасасига мурожаат қилган. Кеча олинган қон таҳлиллари коронавирус борлигини кўрсатди ва бугун бу ҳақда расман маълум қилинди.
Бемор аёл билан алоқада бўлган барча инсонлар — оила аъзолари, қўни-қўшнилар, ҳамкасблар ва Париждан бирга учиб келганлар карантинга олинган. Шу вақтга қадар 150 дан ортиқ одам тиббий текширувдан ўтказилмоқда. Ҳозирда текширувдан ўтказилаётганлар сони яна ошиб бормоқда.
Ўзбекистон ҳукумати 12 март куни коронавируснинг олдини олиши бўйича махсус комиссия йиғилишини ўтказди. Би-би-сига йиғилиш баённомаси келиб тушди.
Ўзбекистон коронавирусга қарши курашиш учун Россиядан зудлик билан 500 та сунъий нафас олиш аппарати сотиб олади. Жамоат жойлари ҳар куни уч марта дезинфекция қилинади. Коронавирус тарқалган давлатлардан келган Ўзбекистон фуқаролари ўз уйида 14 кун карантин сақлайди. Уларнинг карантинда ўтирганини ИИВ ва Маҳалла вазирлиги назорат қилади. Ўзбекистон ҳудудидаги оммавий тадбирлар қисқартирилади. Ўзбек расмийларининг хорижга сафарлари максимум қисқартирилади.
Ушбу чоралар аҳоли орасида ваҳима уйғотмаслиги учун Ўзбекистон миллий телерадиокомпанияси ва ЎзА орқали тушунтириш ишлари олиб борилади.
Хитой ичидаги Ўзбекистон фуқаролари коронавирус хавфидан қандай сақланишяпти?
Бош вазир Абдулла Арипов бошчилик қилган комиссия йиғилишида 10 банддан иборат чора тадбирлар белгилаб олинди.
Қарорда тиббиёт муассасаларини зарур тиббиёт техникаси билан тезкор жиҳозлаш, жаҳонда ИВЛ (сунъий нафас) аппаратига бўлган эҳтиёжнинг кескин ошиб кетганлиги, yшбу аппаратларни қисқа муддатларда Ўзбекистонга етказиб келиш шартлиги муносабати билан, Соғлиқни сақлаш вазирлигига Россия Федерациясининг "Уральский приборостроительный завод" АЖ корхонасидан 500 та ИВЛ аппаратларини Соғлиқни сақлаш вазирлиги ҳузуридаги Санитария-эпидемиологик осойишталик агентлигининг Эпидемияларга қарши кураш бўйича тадбирлар учун бюджет ассигнацияси жамғармаси ҳисобидан истисно тариқасида танлов (тендер) ўтказмасдан тўғридан-тўғри шартнома тузиш орқали сотиб олишга рухсат берилиши топширилган.
Қарорда айтилишича, 14 мартдан бошлаб Франция Республикаси, Испания Қироллиги, Буюк Британия ва Ўзбекистон ўртасида барча авиа қатновлар тўхтатилади.
Ўзбекистон Хитой, Жанубий Корея, Италия, Эрон, Франция ва Испанияни чеклов ўрнатилган давлатлар рўйхатига киритди.
Ушбу давлат фуқаролари ва ушбу давлатларда доимий яшовчи фуқаролиги бўлмаган шахсларни Ўзбекистон ҳудудига барча турдаги чегара ўтказиш пунктлари орқали кириб келиши вақтинча тўхтатилади.
Ушбу чекловлар дипломатик ва хизмат паспорт эгаларига тааллуқли эмас.
Шунингдек, чеклов ўрнатилган мамлакатлар фуқаролари ва ушбу давлатларда доимий яшовчи фуқаролиги бўлмаган шахслар Ўзбекистон ҳудудига кириб келишидан олдин охирги 14 кун ичида чеклов ўрнатилган мамлакатларда бўлмаган бўлса Ўзбекистонга кириши мумкин.
Қарорда Ўзбекистон чеклов киритган давлатларда бўлиб турган Ўзбекистон фуқароларини заруратга кўра олиб келиш учун белгиланган тартибда чартер рейслар ташкил этишга рухсат берилиши кўрсатилган.
Аэропорт, темир-йўл ва автошоҳ бекати, автопарк, барча йўловчи ташувчи транспорт воситалари хамда жамоат жойлари кун давомида камида уч марта дезинфекция қилинади.
Ташки ишлар вазирлиги зиммасига коронавирус инфекцияси бўйича дунёда эпидемик вазият барқарор бўлгунга қадар вазирлик ва идораларнинг paҳбар ва ходимларини хорижга хизмат сафарига юборилишини максимал даражада чеклашни таъминлаш вазифаси юклатилди.
Қарорда айтилишича, чеклов ўрнатилган давлатлардан чартер рейслар орқали олиб келинган Ўзбекистон фуқаролари Тошкент вилоятида жойлашган "Бўстон" санаторийси, "Энергетиклар сиҳатгоҳи" МЧЖ ва Тошкент шаҳрида жойлашган 6-сон шаҳар клиник шифохоналаридан бирида 14 кунлик карантинда сақлаш тартиби жорий этилади.
Хитой, Жанубий Корея, Италия, Эрон, Франция, Испания, Германия, Буюк Британия, Афғонистон, шу жумладан транзит орқали Ўзбекистон ҳудудига кириб келаётган Ўзбекистон фуқароларини уй шароитида 14 кунлик карантинда сақлаш тартиби жорий этилади.
Ички ишлар вазирлиги Маҳалла ва оилани қўллаб-қувватлаш вазирлиги билан биргаликда уй шароитида (яшаш уйи, меҳмонхона, ётоқхона ва бошқалар) карантин остида тиббий назоратда бўлган шахсларни 14 кунлик карантин тартибларига риоя этишлари устидан назорат ўрнатади.
Шунингдек, Ўзбекистон Республикасининг барча чегара ўтказиш пунктларида жойлашган санитария карантин пунктлари тиббиёт ходимларига бир нафардан ички ишлар органи ходимларини бириктирилиши кўрсатилган.
Соғлиқни сақлаш вазирлигининг сўровига асосан Ўзбекистон ҳудудига кириб келаётган шахсларнинг яшаш манзили бўйича қидириб топиш ёки вақтинчалик яшаш манзилларига аниқлик киритиш ишлари мунтазам амалга оширилади, бу борада кунлик тезкор ахборот алмашинуви таъминланиши кераклиги айтилган.
Қарорда Ўзбекистон Миллий телерадиокомпанияси, Ўзбекистон электрон оммавий ахборот воситалари миллий ассоциацияси, ЎзА Соғликни сақлаш вазирлиги юқорида берилган топшириқлар натижасида аҳоли ўртасида саросима ва нотўғри талқин қилиниш ҳолатларини олдини олиш ва кўрилаётган чоралар фақатгина Ўзбекистон ҳудудида санитария- эпидемиологик барқарорликни таъминлаш мақсадида кўрилаётганлиги тўғрисида аҳоли ўртасида коронавирус инфекциясидан ҳимояланишни тарғиб қилиш, шахсий гигиена қоидалари ва фуқаролар ўртасида шахсий масъулиятни оширишга қаратилган қисқа муддатли кўрсатувлар ва видеороликларни оммавий ахборот воситаларида бериш чораларини кўриш топширилган.
Шунингдек, коронавирус хавфи сабаб Ўзбекистонда ўтказилиши режалаштирилган халқаро тадбирлар ва мусобақалар вақтинча тўхтатилади.
Ички ишлар вазирлигига ҳокимликлар билан биргаликда маҳаллий даражада режалаштирилган оммавий тадбирларни қисқартириш чоралари кўриш топширилди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_central-asia-52453757' lang='uzb' type='mono' source_url='https://www.bbc.co.uk/uzbek/central-asia-52453757' term='COVID'>
Коронавирус: Тожикистонда вирус борми ёки зотилжам? Нима учун таълим-тарбия муассасалари вақтинчалик ёпилди, оммавий тадбирлар ўтказиш тақиқланди?

Asia-Plus агентлигига кўра, мамлакат Соғлиқни сақлаш вазирлиги пойтахт Душанбеда 319 киши "зотилжам" ташхиси билан шифохонага ётқизилган.
Улар орасида 136 нафар шифокор борлиги айтилган.
Вазирликка кўра, 107 киши соғайган, аммо " 11 киши вафот этган ва яна 8 кишининг вазияти оғир".
Айни пайтда Вазирлик мамлакатда коронавирусга чалинганлар йўқлиги ҳақида даъволарини яна такрорлаган.
Аммо Тожикистон Социал Демократлар партияси раҳбари Раҳматилло Зойиров коронавирус Тожикистонга аллақачон "кириб келганини" айтиб, ҳукумат мулозимларини ҳақиқий вазиятни беркитишда айблаган.
Ўзининг Facebook даги саҳифасида ёзишича, "Тожикистонда коронавирус пайдо бўлганига  уч ой бўлган ва ҳукумат вирус тарқалишининг икки босқичида курашни бой берган, ҳозир учинчи босқич кечмоқда".
Ҳафта бошидан Тожикистонда мактаблар, болалар боғчалари ва касб-ҳунар билим юртлари, коллежлар ёпилган.  Коронавирус олдини олиш бўйича Республика штаби шундай қарорга келган. Лекин  бу ёпилиш  карантин деб аталмаган. Тожикистон Халқ таълими ва илм вазирлигига кўра 27 апрелдан 10 майгача вақтинчалик таътил эълон қилинган. Бу таътилни мажбурий деб ҳам аташган.
Вазирлик  таътилни аҳоли, айниқса болалар ва ўсмирлар соғлиги ва хавфсизлиги ўйланган ҳолда  ўтказилаётганини билдирган.
Вазирлик маълумотларига кўра, мамлакатдаги болалар боғчаларига 102 минг нафардан кўпроқ кичкинтойлар катнайди. Мактаблардаги ўқувчилар сони эса, 2 миллион 400 минг нафарга яқин. Уларга 124 минг нафар ўқитувчи таълим-тарбия беради.
Бобожон Ғафуров тумани мактабларидан бирида узоқ йиллардан буён ишлайдиган муаллимга қараганда, аслида таътил анча олдин эълон қилиниши зарур эди.
«Кўпчилик ота-оналар коронавирус хавфидан чўчиган ҳолда болаларини мактабга юбормай қўйишганди», деди у. Айни бир пайтда бу муаллим  таъмил пайтида маошлари берилиш-берилмаслиги дан хабарсизликларини айтди.
« Мен пенсия ёшида бўлишимга қарамасдан ишлайман. Чунки  оладиган нафапулим рўзғорга етмайди. Агар ярим ой давомида маош беришмаса, менга ўхшаган фақат иш ҳақи ҳисобига тирикчилик қиладиганлар қийналиб қолишлари мумкин. Устига бозорда картошкадан тортиб  ноннинг нархигача ошиб кетган», деди у.
Ҳали таътил эълон қилинмасдан туриб, Бирлашган Миллатлар ташкилотининг болалар ташкилоти - ЮНИСЕФнинг Тожикистондаги бўлими маҳаллий ҳукумат билан биргаликда карантин шароитида болаларга масофадан - онлайн таълим бериш дастурини ишлаб чиққанди.  Бу мақсадда Европа Иттифоқи 9 миллион евро ажратган.
Гарчи ЮНИСЕФнинг Душанбедаги ташкилоти директори Лучиано Калестини  карантин шароитида биронта ҳам ўқувчи ўқишдан четда қолмаслигини таъкидлаган бўлса-да, лекин кўпчилик ота-оналар бунгга шубҳа билан қарашмоқда. Чунки уларнинг айтишларича, қишлоқлар тугул. Ҳатто шаҳардаги кўпчилик оилаларда компютер йўқ ва устига интернет суръати ўта паст.
Ижтимоий тармоқларда бу масала муҳокама қилинар экан, Манучсмли фойдаланувчи  «Нима куляпсизми? Тинч пайтда йўлга қўя олмаганлар инқироз вақтида интернетдан ҳамманинг фойдаланиш имкониятларини ярата олишадими?» дея савол қўйган.
Кўпчилик ота-оналар ҳукумат текин интернет билан таъминласа яхши бўлишини айтишган.
Айни бир пайтда масофадан ўқитишни телевизон орқали йўлга қўйиш ҳам режалаштирилмоқда.
Коронавирус олдини олиш Республика штаби мамлакат бўйича оммавий тадбирлар ўтказишни вақтинча тақиқлаш борасида қарор қилган. Жумладан, мажлислар, семинарлар ўтказилмайди. Кинотеатр ва театрлар ёпилади. Спорт мусобақалари ўтказиш ҳам тўхтатилади.
Тожикистонда шу пайтгача футбол биринчилиги мусобақалари давом этаётганди. Халқар Наврўз байрами, гул сайли,  атлас, асал, картошка каби байрамлар омамвий тарзда нишонланганди.
Республика штаби қарори билан мамлакатдан четга бир неча турдаги озиқ-овқат амҳсулотлар и чиқариш ҳам вақтинча тўхтатилди.  Бу жаҳондаги Коронавирус муносаби билан юзага келнган мураккаб иқтисодий ва ижтимоий вазият, мамлакат озиқ-овқат бозорини бирламчи эҳтиёждаги озиқ-овқат моллари билан мунтазам тўлдириб туриш билан изоҳланди.
Ҳозирда Тожикистондан чет давлатларга ғалла ва дуккакли экинлар маҳсулотлари, жумладан, буғдой, шоли, мош, нўхат ва шунингдек, гўшт ҳамда тухум чиқариш вақтинча тўхтатилган.
Айни бир пайтда  Тожикистон Президенти Эмомали Раҳмон  мамлакат аҳолисини муборак Рамазон кириб келиши билан табриклар экан, коронавирус муносабати билан жаҳондаги ҳозирги вазиятдан гап очган.  У бу юқумли касалликни вабо деб атаб, унинг дунё бўйлаб тобора кўпроқ этак ёзаётгани боис  биринчи навбатда одамлар саломатлигига эътибор берилишини айтган.
Эмомали Раҳмон гарчи Тожикистонда коронавирус қайд этилмаган бўлса-да, бу унга нисбатан ғофил ва бепарво бўлишни англатмаслигини таъкидлаган.  У ҳатто ривожланган мамлакатларда коронавирус олдини олиш учун муҳим тадбирлар амалга оширилаётган бўлса-да, унинг шиддатини пасайтиришга муваффақ бўлинмаётганини айтган. Шундан келиб чиқиб, дунёдаги кескин иқтисодий инқироз Тожикистонга ҳам таъсир этмоқда, деган.
Тожикистон Президенти санитария қоидалари ва тозаликка кўпроқ эътибор қаратишни айтар экан, ислом пайғамбари ҳадисларидан бирида «Покизалик  имоннинг ярмидир», деганини мисол қилиб келтирган.
Рамазон ойи муносабати билан табрикда ислом динида инсон саломатлиги ва уларнинг ҳаёти ҳамма нарсадан устун кўрилиши таъкидланган. Эмомали Раҳмон шундан келиб чиқиб, айниқса кекса ёшдаги кишиларнинг рўза пайтида ейиш-ичишдан тийилиб, иммунитетлари пасайиши мумкинлиги ва ҳар қандай касалга чидамсиз бўлиб қолишларини айтган. У кўра-била туриб, жонга жабр этмасликни таъкидлаган.
Шу билан бирга ислом уламолари фикрларига таянган ҳолда қишлоқ хўжалигида ё бошқа қийин касбларда ишлаётган кишилар учун очлик ва ташналик ўзларининг саломатликлари зарар келтиришини айтиб, уларга рўза тутмасликка ижозат берилишини эслатган.
Жамият осойишталиги, фаровонлиги ўзлари қилаётган ишга боғлиқ бўлган касбдаги кишилар рўзани бошқа вақтда тутишлари мумкинлигини тавсия этган.  «Мен далада ишлаётган ва моддий неъматлар етиштириш билан шуғулланаётган барча кишиларни ўзлари ва хонадон аҳиллари саломатлиги, оилалари ва мамлакат аҳолиси ризқу рўзи, шунингдек, мамлакат истеъмол бозорини озиқ-овқат маҳсулотлари билан таъминлаш мақсадида улар учун айтилган енгилликдан фойдаланган ҳолда рўзани бошқа қулай пайтда тутишга чақираман», деган Тожикистон Президенти.
Мазкур табрикномада Тожикистон Президенти одамларни  барча экин майдонлари, жумладан, томорқадан самарали фойдаланишга чақирган. У сўнгги Ҳукумат мажлисида барча раҳбар ва масъулларни картошка экиладиган майдонларни 40 фоизга, такрорий экинларни 60 фоизга кўпайтиришга вазифадор этганини эслатган. У жумладан, такрор экишда дон, жумладан, маккажўхори, шоли, дуккакли экинлар экишга алоҳида аҳамият беришга чақирган.
Олдинроқ у аҳолини икки йиллик озуқа ғамлашга чорлаган эди.
Тожикистон Уламолар кенгаши эса, Рамазон ойида рўза тута олмайдиган кишиларнинг унинг ҳар куни учун мискинларга 10 сомоний (1 доллар), бир ойда 300 сомоний (30 доллар)  беришлари мумкинлигини эълон қилди.
Айни бир пайтда рўза ойида таровиҳ намози ўкиш, ифторлик қилиш ва ҳайит куни уйма-уй юриш тақиқланди. Фақатгина Уламолар кенгаши эълон қилган фатвода Рамазон ҳайити намози ўқилиши ё ўқилмаслиги борасида ҳеч нарса дейилмаган.
«Жума намозлари ё беш вақтлик намозларга масжидларга қанча одам келиши маълум. Кўпчилик йиғилганда юқумли касаллик ўтиши хавфини ўйлаб масжидлар ёпилган экан, жума намозларига қараганда камида ўн баравар, ундан ҳам ортиқ намозхон йиғиладиган Рамазон ҳайити намози ўқилиши қандай бўларкин. Ахир, Маккаи мукаррама ва Мадинаи мунавварадаги энг азиз масжидлар ҳам ёпилган-ку», деди маҳаллий масжидлардан бирида имом-хатиб муовини эканлигини айтган киши.
Гарчи мамлакатда масжидлар ёпилган бўлса-да, Рамазон пайтида ошхона ва бошқа умумовқатланиш жойлари ишламоқда. Айни бир пайтда Тожикистоннинг  йирик шаҳарлари, жумладан, Душанбе ва Хўжанд кўчаларида одамлар одатдагига қараганда анча сийраклашган. Маданият ва истироҳат боғларида ҳам, шаҳарларнинг хушманзара жойларида ҳам одам кам.
Душанбе ва вилоят марказларида, саноат шаҳарларида эса дезинфекциялаш кўлами кучайтирилган. COVID-19 тарқалиши олдини олиш мақсадида мактаблар, хиёбонлар, кўчалар, парклар ва бошқа гавжум жойлар дезинфекция қилинмоқда. Масъулларнинг айтишларича, биргина Душанбе шаҳрининг ўзида бу мақсадда кунига 200 минг сомоний (20 минг АҚШ доллари) миқдорида маблағ сарфланмоқда.
Тожикистон Сақлаш вазирлигига кўра шу пайтгача мамлакатда коронавирусга чалиниш бўйича бирон-бир ҳолат қайд этилмаган. Коронавирусга қарши санитария-эпидемиология чоралари, тушунтириш ишларининг кучайтирилиши эса бу хавфли касалликнинг Тожикистонга ораламаслиги, унинг олдини олиш учун қаратилган.
Лекин кейинги пайтларда карантинда сақланаётган одамлар орасида вафот этиш ҳоллари кўпайганлиги аҳоли орасида ташвиш, хавотирлик кучайишига сабаб бўлмоқда. Гарчи вафот  этиш сабаблари асосан пневмония-зотилжам туфайли деб изоҳланаётган бўлса-да, айрим ҳолларда жасадларнинг ими-жимида кўмиб юборилаётгани турли саволлар кўндаланг бўлишига сабаб бўлаётир.
Тожикистон Соғлиқни сақлаш ва аҳолини ижтимоий ҳимоялаш вазирининг муовини Шодихон Жамшед коронавирус олдини олиш штабининг йиғилишида кейинги пайтларда мамлакатда об-ҳавонинг пасайиб, серёғин бўлиши боис  нафас йўлларининг шамоллаши ва зотилжам кўпайганлигини айтганди. Мазкур вазирликнинг тиббиёт статистикаси ва ахборот республика маркази маълумотларига кўра ўтган йили Тожикистонда 12 минг 800 кишидан кўпроқ киши зотилжам билан оғриган. Лекин қанча одам вафот этгани борасида маълумот келтирилмаган.
«Мана энди ҳаво исиб кетиб, 30-35 даражага етяпти. Энди ҳеч ким шамоллаб, пневмония бўлмас», деди  танишларидан бири карантинда даволанаётганини айтган  Жаббор Расулов туманида яшайдиган Аъзамжон.
Айни шу туманда яшаган ва ўлимининг сабаби пневмониядан деб изоҳланган Ҳабибулло Шодиевнинг  қариндошларига карантиндан жавоб берилган. Уларнинг биронтасида ҳам коронавирус аниқланмаган.
Айни бир пайтда Тожикистонда катта гуруҳдаги кишиларнинг карантинга ётқизилаётгани борасида хабарлар келмоқда. Жумладан, Хўжанддаги «Жавони» италян-тожик қўшма корхонасининг 16 нафар ишчиси карантинга ётқизилган. Уларнинг ҳаммасининг иссиғи кўтарилиб кетган.
Мингга яқин киши ишлайдиган бу корхонада асосан пахтадан тайёрланадиган  кийимлар , жумладан Европада бозори чаққон жинсилар тикилади.. Кейинги ойда корхона тиббий ниқоблар тикишга ўтган ва  бу маҳсулотнинг катта қисми махсус учоқда Италияга юборилган эди.
Ҳозирда корхона фаолияти тўхтагани хабар қилинмоқда.
Келгуси ҳафтада Тожикистонга Жаҳон соғлиқни сақлаш ташкилоти (ЖССТ)нинг махсус вакиллар гуруҳи келиши кутилмоқда. Сафардан олдин Тожикистон Ташқи ишлар вазири Сирожиддин Муҳриддин ЖССТнинг минтақавий бюроси раҳбари Ханс Клюге билан телефон орқали суҳбатлашган. У Тожикистонда коронавирус хатари олдини олишда ЖССТнинг кўмагига умид билдиришларини айтган.
ЖССТнинг Тожикистондаги вакили Галина Перфильева  мамлакатда COVID-19 нинг лабораторияда тасдиқланган ҳолатлари йўқлигини такрорлаб келади.
Лекин у  айни бир пайтда « Тожикистонда бу касаллик билан оғриш ҳолатлари йўқ, дея мутлақ тасдиқлаб бўлмайди», деган. Перфильева хоним кейинги гапини ЖССТ махсус гуруҳининг Тожикистонга ташрифи арафасида айтган.  У ўз фикрини исботлар экан,  COVID-19нинг аломатлари сезилмайдиган кўринишлари мавжудлигини ва уларни аниқлаш учун жуда кўпчилик мамлакатларда аҳолини ёппасига лаборатория текширувларидан ўтказиш имкониятлари йўқлигини иддао этган.
Галина Перфильева ҳозирда Тожикистонда  янги коронавирус бўйича лаборатория текширувлари мамлакат Соғлиқни сақлаш ва аҳолини ижтимоий  ҳимоялаш вазирлигида ўтказилаётгани, унинг ходимлари махсус тайёргарликдан ўтишганини баён этар экан, уларга ёрдам бериш учун интилаётганликларини билдирган.  Перфильева хоним Тожикистонда қўшимча махсус лабораторияларни  ишга тушириш бўйича иш олиб борилаётганини айтган. «Биз Тожикистонда ташхис ва даволаш учун имкониятлар чекланганини тушунамиз», деган ЖССТ вакили.
Унинг айтишича феврал ва март ойларида Тожикистондаги коронавирусга оид текширув намуналарининг бир қисми қайта текширишг  ўтказиш учун ЖСТнинг хориждаги лабораторияларига жўнатилган. Лекин авиапарвозларнинг тўхтаб қолганлиги боис энди намуналарни жўнатиш имконияти йўқ.  Перфильева хоним намуналарни текширишга жўнатиш йўлларини топишга барча кучларни сарфлашаётгани, лекин бунинг учун Россия ё Европага учадиган учоқлар зарурлигини айтган. Ва кейинги ҳафтада намуналарни жўнатиш имконияти пайдо бўлишига ишонч билдирган.  У бу намуналар орасида зотилжамнинг оғир кўринишлари билан оғриган кишилардан олинган текширишлар ҳам бўлиши ўта муҳимлигини урғулаган.
Лекин айрим тожикистонликлар Россиядаги  тестларнинг ҳам сифатли эканлигига шубҳа билдиришмоқда. Россияда муҳожирлигни айтган Жасур врачларга ишонмаслигини билдирар экан, вирус ўпкага ўтгандан сўнг уни компютер томографияси билан текширишни тавсия этган.
Ижтимоий тармоқ фойдаланувчиларидан бўлган Озод эса, Тожикистонда кейинги пайтларда таълим-тарбия муассасаларининг мажбурий таътилга чиқарилиши, оммавий тадбирларнинг тақиқланишини ЖССТ махсус гуруҳи сафари одидан «кўзга қум сепиш» тадбири деб атаган.
«Бизнинг вазифамиз - мамлакатга ёрдам бериш. COVID-19 аниқланганда, буни Халқаро жамият олдида 24 соатда маълум қилиш ҳар бир мамлакат мажбуриятига киради. Бунга риоя килинишига ишонаман», деган ЖСТнинг Тожикистондаги вакили Галина Перфильева.
Маҳаллий кузатувчилар эса, ЖСТнинг махсус гуруҳи аъзоларининг Тожикистонга сафар давомида барибир коронавирус чалиниш ҳоллари йўқлигини тасдиқлаб кетишлари , лекин бу хатарли юқумли касалликнинг олдини олиш йўлида кўмаклашишлари мумкинлигини такрорлашмоқда.
Коронавирус ҳаволар исиб кетиши билан йўқоладими?
Коронавирус тарқалиши бўйича янгилаб бориладиган харита Koronavirus
Ўзбекистонда кучли шамол: Мирзиёвнинг ўзи Бухорога жўнаб кетди - янгилаб борилмоқда
Пандемия даврида Рамазон: Чекловлар ва намозхонларсиз масжидлар
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek


</doc>
<doc docid='bbc_world-52390143' lang='uzb' type='mono' source_url='https://www.bbc.co.uk/uzbek/world-52390143' term='COVID'>
Коронавирус: ўлим тўшагида ўқилган никоҳ - бўлган воқеа
Ҳам қувончли, ҳам ғамгин бу воқеа  коронавирус юқтирган беморларни даволанадиган  шифохонада содир бўлди.
Ҳам қувончли, ҳам ғамгин бу воқеа  коронавирус юқтирган беморларни даволанадиган  шифохонада содир бўлди.
Covid-19 касалига чалинган инсонларни даволаётган шифокор, бир неча кун  олдин  ўзи гувоҳ бўлган воқеани Би-би-сига айтиб берди:
Британиянинг Брэдфорд шаҳридаги юқумли касалликлар шифохонаси.
Ҳамшира Софи  Майлс тунги сменани бошларкан, ҳамкасблари унга коронавирус юқтирган бир ёш йигитнинг  куни битаётани ҳақида айтишади.
Ҳамшира палатага киради. Бу ерда у касалнинг ёнида   тўлиқ ҳимоя кийимидаги, ниқоб ва шиша юзқалқон тақиб олган ёш аёлни кўради.
Аёл  ўлаётган йигитнинг қаллиғиман, дейди.
У  касалхонага видолашиш эмас, балки оила қуриш  истагида келганини айтади.
Ҳамшира қиз бироз эсанкираб қолади. Бироқ  тезда касалхона руҳонийси Жоу Фьелдерни чақиради.
У руҳонийдан  икки ёшга никоҳ ўқиш мумкинми, деб сўрайди.
Руҳоний қонуний никоҳ ўқий олмаслигини, аммо қолган барча маросим қоидаларини худди ростмана тўйдек бажаришини айтади.
Тўйга  тайёргарлик бошлаб юборилади:
Ҳамширалар зарқоғозлардан никоҳ узуклари ясашади, руҳоний ота эса исмлар ва дуоларни ёзади.
Кейин ҳамма   ҳимоя кийимлари, ниқоб ва қўлқопларни кийиб, касал йигит ётган хонага киради.
Палатада барча худди тўйхонадаги каби суратга тушади.
Чунки куёв ҳам, келин ҳам шуни исташарди.
"Биз ҳаммаси ҳақиқий тўйдек бўлишига интилдик" - дейди ҳамшира Софи.
"Торт олиб келдик ва уни кесиб, барчага улашдик".
Келин  ўз қаллиғи ҳаётининг охирги дақиқаларини яшаётганини биларди.
Шу боис севишганлар  ушбу лаҳзаларни эр-хотин  сифатида биргаликда ўтказишга қарор қилгандилар.
"Айни лаҳзалар  улардан оила ўлароқ қолаётган сўнгги хотира  эди".
"Ҳаммамиз йиғлардик" - эслайди ҳамшира Софи.
Мен рози...
Руҳонийга ҳам шифокорлар бемор йигитнинг бу оқшом жони узилиши мумкинлигини айтишганди.
"Мен барча тадорик ва маросимларни худди черковдаги тўй каби ташкиллаштиришга интилдим" - дейди руҳоний Жоу Фьелдер.
"Куёв нафас олишга жуда қийналарди,  аммо амаллаб "мен рози..." деб айта олди".
"Келин ҳам  сўзларни айтолмасди. Чунки тинмай йиғларди".
"Оила бир пайтнинг ўзида ҳам куларди, ҳам йиғларди".
"Ақл бовар қилмас тўй бўлди"  - эслайди руҳоний.
Бемор йигит  умрининг охирги лаҳзаларида ҳам оиласи учун масъулиятни бўйнига олаётганди.
Оиласи ҳам  буни  англаб турарди.
"Уларнинг муҳаббат қиссасига ҳисса қўшганимдан миннатдорман" - дейди руҳоний.
Эслатма: Марҳумнинг оила аъзолари  бу севги ҳикоясини, ажойиб хотирани сизлар билан ҳам бўлашишимизга  рухсат беришди.
Ушбу ҳаётий ҳикояни Би-би-сига айтиб берган шифокор-эпидемиолог, профессор Жон Райт.
У Брэдфорд Тиббий тадқиқотлар институти раҳбари.
Пофессор Райт вабо, ВИЧ ва эбола эпидемияларига қарши курашган фахрий шифокор.
Сиз яна шундай инсоний ҳикояларни ўқишни истайсизми?
Фикрингиз ва ўзингиз билган бирон ҳаётий ҳикояни биз билан баҳам кўрмоқчи бўлсангиз, пастдаги Телеграм манзилимиз   орқали  боғланинг.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
Коронавирус аломатларини қандай билиш мумкин?
Коронавирус руҳий саломатлигимизни бузмоқдами?
Ўзбекистонда хайрия муҳтожларга етиб бормаяптими?
Коронавирус ичимизга киргач, нима қилади?
Бу коронавирус ҳали охиргиси эмасми?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52171364' lang='uzb' type='mono' source_url='https://www.bbc.co.uk/uzbek/uzbekistan-52171364' term='COVID'>
Коронавирус: Ўзбекистонда ўзини иҳоталаш мажбурий бўлади - O'zbekiston

Ўзбекистонда 6 апрелдан Тошкент, вилоятлар марказлари ва Нукус шаҳрида «ўзини яккалаш» режими мажбурий қилинади.
Коронавирус тарқалишини бартараф қилиш учун киритилган «ўзини яккалаш», яъни уйда қолиш ва ўзгалар билан мулоқотни чеклаш тизими 1 апрелда эълон қилинганди.
«Ўзини яккалаш» тизимини мажбурий қилиш қарори Коронавирусга қарши кураш бўйича махсус комиссиянинг 4 апрелда бўлиб ўтган йиғилишида олинган.
• Турар жойдан чиқишга кескин чеклов киритилади: ўта зарур ҳолларда (маҳсулотлар, дори- дармон ва тиббий жиҳозлар олиш учун) ўз яшаш ҳудудингиздаги савдо объектлари ёки тиббий муассасаларга бориш бундан мустасно. Шунингдек, иш жойига бориш ҳам бу қоидадан мустасно;
• Кўчаларда ҳаракат қилаётганда, ҳамда савдо объектлари ва бошқа жойларда ўзаро 2 метрлик ижтимоий масофани сақлаш талаб қилинади;
• 65 ёшдан катта фуқаролар ва сурункали касаллиги бор шахсларга кескин зарурат бўлмаганда уйдан чиқиш қатъий ман этилади;
Бу қоидаларни бузган фуқаролар жавобгарликка тортилиши мумкин.
Тошкент, вилоятлар марказлари ва Нукус шаҳрида 6 апрелдан бошлаб велосипедлар ва скутер каби мототранспортларда ҳаракатланиш вақтинча чекланади. Улардан фақат ўта зарур ҳолларда озиқ-овқат, дори, тиббий жиҳозлар сотиб олиш, шифохонага ёки ишга бориш учун фойдаланиш мумкин.
Келгуси икки кун ичида йирик деҳқон бозорлари ва супермаркет, гипермаркет каби савдо марказларига масофадан инсон тана ҳароратини ўлчайдиган пирометрлар ва антисептик жиҳозлар жойлаштирилади. У ерларда махсус ишчилар ҳам ҳозир бўлади.
Бу муассасаларга келган шахсда тана ҳарорати 37 градус ёки ундан юқори бўлса, у объектга киритилмайди ва зудлик билан тез тиббий ёрдамга мурожаат қилиш тавсия қилинади.
Йирик деҳқон бозорлари, савдо марказлари ва бошқа карантин остидаги жойларда дезинфекциялаш ишлари мажбурий равишда мунтазам амалга оширилиши кўзда тутилган.
Охирги маълумотларга кўра, Ўзбекистонда коронавирусни юқтиргани аниқланганлар сони 298 кишини ташкил қилади.
Ўзбекистонда коронавирусдан вафот этганлар сони - 2 киши.
Айни дамда, Америка овози хабар қилишича, Нью-Йорк шаҳрининг Бруклин туманида бу ҳафта икки ўзбекистонлик коронавирусдан вафот этди.
«Бири эркак, бири аёл. 51 ёшли эркак 6-7 йилдан буён АҚШда ўз оиласи билан доимий яшаб келган. У устачилик билан шуғулланган. Март ойи ўрталарида шамоллаб касалхонага тушганди. Пневмония унинг ҳолатини янада оғирлаштирган», дейилади хабарда.
Бруклиндаги касалхонада ўзбекистонлик аёлнинг яқинлари у Covid-19'дан вафот этганини тасдиқлаган. 59 ёшли аёл 9 йилдан буён АҚШда доимий яшаб келган. У қанд касаллигидан азият чеккан.
Ўзбекистон: Коронавирус юқтирганлар сони ортди ва беморлар нима билан даволанилаётгани маълум бўлди
Коронавирус, қанақа коронавирус? Туркманистонда нима гап?
Коронавирус: Ўзбекистон қўшниси Тожикистон коронавирусдан холими?
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
Коронавирус, дунё: Одамлар нега касалхона буюмларини ўмармоқда?
Коронавирусдан ўлаётганларни коронавирус ўлдирмоқдами?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52424483' lang='uzb' type='mono' source_url='https://www.bbc.co.uk/uzbek/world-52424483' term='COVID'>
Хитой халқаро текширувга қарши, АҚШ чекловларни юмшатмоқда, Ўзбекистон ҳам - коронавирус, янгиликлар O'zbekiston

Америка Қўшма Штатларининг 3 та штати айрим дўконлар очилишига рухсат берган.
Айни пайтда мамлакат бўйлаб коронавирусдан ўлганлар сони 51 мингдан ошган.
Жоржия, Оклаҳома ва Аляскада гўзаллик салонлари, ресторанлар ҳам очилиши мумкин.
Президент Трамп рўзғордаги кимёвий тозалагичларни коронавирусга чалинганлар танасига укол қилиш билан уларни даволаш мумкин дея маслаҳат берар экан, шифокорлар ва мутахассисларнинг танқидлар бўрони остида қолган.
Кимёвий тозалагичлар ишлаб чиқарадиган ширкатлар бу даъвони рад этиб баёнот беришга мажбур бўлган.
Америка дунё бўйлаб коронавирусга чалинганлар ва бу вирусдан вафот этганлар рўйхатида биринчи ўринда турибди.
Коронавирусга чалинганлар сони 900 минг атрофида экани айтилади.
Ўзбекистонда коронавирусга чалинган 8 киши вафот этган.
Соғлиқни сақлаш вазирлигининг хабар беришича, Ангрен шаҳрида яшовчи исми ошкор қилинмаётган аёл 19 апрел куни вилоят юқумли касалликлар шифохонасига ўта оғир аҳволда ётқизилган. Бемор касалхонага тушганидан кейин унда коронавирус борлиги аниқланган ва сунъий нафас олдириш жиҳозига қўшилган. Аммо вазирликка кўра, беморда муқаддам бошқа касалликлар борлиги унинг вазиятини оғирлаштирган ва 24 апрел куни вафот этган.
Мамлакат бўйлаб расман вирусга чалинганлар сони эса 1836 нафар экани айтилмоқда.
Коронавирусни юқтирганлар сони ва ҳар миллион нафар аҳоли билан солиштирганда ҳам Ўзбекистонда бу касалликдан ўлим рақамлари бошқа давлатлар билан қиёслаганда анча пастлигича қолмоқда.
Айни пайтда мамлакат бўйлаб карантин чоралари юмшатилмоқда.
Қурилиш материаллари бозорлари, ҳунармандлар, тижорат банклари шаҳоблачари, нотарал идоралар, автомобилларга хизмат кўрсатувчи ва бошқа кўплаб ташкилотларнинг фаолиятини тиклашга рухсат берилган.
Коронавирус келиб чиқишини ўрганиш учун мустақил халқаро текширув гуруҳини ташкил қилиш ғояси Пекин томонидан кескин рад этилган.
Хитойнинг юқори лавозимли дипломати Би-би-си билан суҳбатда бу каби талаблар ортида сиёсий сабаблар ётганини урғулаган.
Covid-19 қандай пайдо бўлгани ва аввалига қандай тарқалгани ҳақидаги маълумотлар вирусни енгишда дунё давлатлари учун муҳим аҳамият касб этиши айтилади.
Ҳозиргача вирус  дастлаб Уҳандаги ёввойи ҳайвонлар гўшти билан савдо қилувчи бозорда пайдо бўлганига ишонилади.
Коронавирус аслида АҚШ ва Хитой ўртасидаги урушми?
Коронавирус: Аёл раҳбар бўлган давлатларнинг пандемияга қарши кураши нима учун самаралироқ кечмоқда?
Ўзбекистон, коронавирус: Россия, мигрантлар: ўзбекистонликларнинг жасадлари қандай етказилаяпти?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52267743' lang='uzb' type='mono' source_url='https://www.bbc.co.uk/uzbek/uzbekistan-52267743' term='COVID'>
Умидли хабар: БЦЖ Ўзбекистон халқини коронавирус хавфидан асрайдими? O'zbekiston koronavirus
Ўзбекистонда коронавирус юқтирганлар сони бир минг атрофида экан, кўпчилик бу 34 миллионли мамлакат учун катта эмас, дейишади.
Ўзбекистонда коронавирус юқтирганлар сони бир минг атрофида экан, кўпчилик бу 34 миллионли мамлакат учун катта эмас, дейишади.
Covid-19  касалидан ўлганлар ҳам ҳозирча расман тўрт киши.
Бу эса дунёдаги ўртача 1-2% ўлимдан ҳам анча паст, ҳатто 0.5%  ҳам эмас. (13.04.2020  ҳолати).
Ўзбекистонда  тиббий хизматнинг  аянчли ва  ёмон аҳволда эканлиги, миллионлаб фуқаро  чет элларда ишлаётгани, жамиятда ҳам ўзини иҳоталаш   одати азалдан бўлмагани ҳисобга олинса, рақамлар жуда баланд бўлиши ҳам мумкин эди.
Лекин Ўзбекистонда (ва аксар собиқ Совет давлатларида)   чақалоқларга мажбурий БЦЖ вакцинаси қилинади.
Ҳозир олимлар айнан БЦЖ мажбурий бўлган мамлакатларда коронавирус юқиши ва ундан ўлиш ҳоллари нега анча кам, деган саволга жавоб излашмоқда.
Албатта, ҳозир дунё бўйлаб коронавирусдан қандай ҳимояланиш мумкин ёки уни қай  тахлит даволаса бўлади, деган мазмунда асоссиз ва сохта хабарлар кўп  тарқалмоқда.
Бундан бир аср олдин ихтиро қилинган силга қарши вакцина ёки БЦЖ ҳақидаги фикрлар ҳам шулардан бири бўлиши мумкинми?
Айрим мутахассисларга кўра, БЦЖ  коронавирусдан ҳимоялайди, деган фикр  - бўлмағўр гап.
Улар бу ўринда ҳеч қандай илмий асос йўқ, деб урғулайдилар.
Ўтган февраль ойининг ўртасигача номаълум касаллик асосан Хитойда ёйилди  ва  кўпроқ эркакларни нишонга олди.
Аммо коронавирус дунёнинг аксар бурчакларига етиб боргач, турли мамлакатларда турли хилда тарқала бошлади.
Дейлик, Италия ва АҚШда вирусни юқтирган ва ундан нобуд бўлганларнинг сони  соат сайин шиддат билан орта бошлади.
Япония ва Таиландда эса вирус негадир жуда секин ёйилди.
(Дарвоқе,  коронавирус бу икки давлатга жуда эрта кириб борган).
Албатта, бу ўринда мамлакат аҳолисининг ўртача сони, маданий урф-одатлар, тиббиёт тизими қандай ишлаши, юқумли касалликлар билан ишлаш тажрибаси, текшириш каби жиҳатларни ҳам назарда тутиш лозим.
Айни пайтда, айрим олимларга кўра, вируснинг тарқалиш сурати ва ўлим ҳоллари кўп ё камлиги яна бир воқеликка боғлиқ бўлиши мумкин:
Бу - қайси мамлакатда болаларга мажбурий БЦЖ қилиниш ё қилинмаслиги.
Тўғри, олимлар БЦЖ  бу ҳали  янги вирусдан ҳимоя, деган гап эмаслигини тан олишади.
Зотан оғир беморлар ва ҳато қурбонлар орасида ҳам БЦЖ олган инсонлар бор.
Аммо пандемия пайтида БЦЖ  вакцинаси, ҳеч бўлмаганда, бир давлат миқёсида фойдали бўлиш эҳтимолларини назардан қочириб бўлмайди.
Илк тахминий рақамлар шунга ишора қилади.
Ҳали ўтган март ойида Нью-Йорк олимлари БЦЖ ва коронавирус  борасида тадқиқот ўтказишган.
"Биздаги маълумотларга асослансак, БЦЖ вакцинаси  Covid-19 касалига боғлиқ ўлим ҳолларини сезиларли даражада камайтиради" - хулоса қилади Америкалик  тадқиқотчилар.
"Биз яна шуни ҳам аниқладикки, қайси мамлакат БЦЖ қилишни қанчалик эрта бошлаган бўлса, ўша мамлакатда   ўлим ҳоллари ҳам анча паст".
Техас университети олимлари эса 178 мамлакатни ўрганиб, янада катта миқёсда тадқиқот  олиб бордилар.
Улар ҳам худди Нью-Йоркдаги ҳамкасблари хулосасини тасдиқлашди.
БЦЖ вирус юқиши ва ўлимни  камайтирадими?
Техаслик олимларнинг ҳисоб-китобига биноан, БЦЖ    мажбурий бўлган мамлакатларда коронавирусни юқтирганлар сони ҳам БЦЖ қилинмайдиган давлатларга нисбатан 10 баравар кам.
БЦЖ қилинадиган давлатларда вирусдан ўлаётган  беморларнинг сони эса БЦЖ қилинмайдиган мамлакатларга нисбатан ҳатто 20 баравар кам бўлиб чиққан.
Яъни қайси давлатда БЦЖ мажбурий бўлса, у ерда вирус юқиши ҳам, ундан ўлиш ҳоллари  ҳам кам.
БЦЖ 1921 йили Францияда ишлаб чиқилган. (Француз тилида Bacillus Calmette-Guérin ).
ЖССТ ҳозиргача БЦЖ зидди-заҳари ёки вакцинасини сил касалидан ҳимоя қиладиган энг самарали ва арзон профилактик чора сифатида тавсия қилиб келади.
БЦЖ ҳам бошқа вакциналар каби ишлайди:
Соғлом одам танасига  кучсизлантирилган касаллик қўзғатувчиси киритилади.
Организм эҳтимолий касаллик хавфини илғаб, унга қарши махсус иммунитет ёки ҳимоя ишлаб чиқаради.
Махсус ҳимоя - бу фақат аниқ бир вирус ёки бактерияга қарши ҳимоя.
Шу боис ҳар бир касалликка қарши ишловчи алоҳида  зидди-заҳар ёки  вакцина бўлади.
БЦЖ ҳам аслида сизни фақат сил (туберкулёз) касалидан ҳимоялаши керак.
Яъни бошқа бирон касалликдан муҳофаза қилиши кўзда тутилмаган.
Гвинея-Бисауда ишлайдиган даниялик олимлар  - Петер Ааби ва Кристина Стабелл зардоб ёки вакциналарнинг  қўшимча таъсирини ҳам ўрганиб келишади.
Уларнинг  таъкидлашича, БЦЖ амалда бошқа касалликлардан ҳам ҳимоя қилади ва инсон иммунитетини мустаҳкамлайди.
Бу олимларнинг тадқиқотларига ишонилса, БЦЖ олган одамлар илм-фанга маълум барча юқумли касалликларга анча кам  чалинадилар.
Қандай вирус, бактерия ё замбуруғ бўлмасин, БЦЖ олган инсонларда уларни юқтириш эҳтимоли   30%  кам бўлади.
Аммо бу икки олим  олиб борган тадқиқотларни шу пайтгача дунё илмий доиралари назарга олишмади  ва кўп танқидга тутдилар.
2014 йили эса ЖССТ кенг миқёсда тадқиқотлар олиб борди ва БЦЖ қандайдир устун жиҳатларга эга бўлса ҳам, барибир, ушбу хусусиятлари  эътиборга лойиқ  бўлмаган даражада илғанмас , дея хулоса қилди.
Шу билан БЦЖ атрофидаги гап-сўзларга нуқта қўйилгандек эди.
Аммо мана шу кунларда дунёни тутган коронавирус пандемияси манзарасида  кутилмаган ва ғалати рақамлар ўртага чиқмоқда.
Дунёда силга қарши эмлаш мажбурий бўлмаган давлатлар кўп эмас.
Булар  - АҚШ, Италия, Бельгия, Канада, Ливан ва Нидерландия.
Ушбу давлатларда БЦЖ  муайян қатламлар вакилларига   қилиниши мумкин, холос. Шунда ҳам тавсия асосида.
АҚШ ва Италия  коронавирус  юқиши ва ўлим ҳоллари бўйича дунёдаги энг аянчли ўринларни эгаллашди.
БСЖ қилмайдиган яна учта мамлакат  ҳам коронавирус тарқалиши бўйича илк 15 мамлакат  рўйхатида кетма-кет турибдилар:
11-ўринда Бельгия, 12-ўринда Нидерландия ва 13-ўринда Канада.
Ушбу давлатлар коронавирус анча олдин кириб борган ва аҳолиси кўп Япония ҳамда Таиланддан анча олдинда кетишмоқда.
Тасаввур қилинг, 126 миллион аҳолиси бор ва кексалар сони катта Японияда коронавирусдан ўлганлар сони 100 нафарга ҳам етмайди.
Лекин 11 миллионли Бельгияда аллақачон 2 мингдан зиёд киши коронавирус қурбони бўлди.
Андрей Илларионов асос солган Иқтисодий Таҳлил Институти эса коронавирус масаласида 36 давлатни айнан вакцина сиёсати нуқтаи назаридан ўрганиб чиқди.
Институт  хулосасига кўра, вакцина берилмаган олти давлатда коронавирус тарқалиши   мажбурий БЦЖ қилинадиган давлатларга нисбатан     анча  тез.
Ҳам  вирусни юқтирганлар, ҳам вафот этаётганлар бўйича.
Олдин барчага  БЦЖ қилган ва кейин уни тўхтатган давлатлар ҳам бор.
Бу давлатларда ҳам коронавирус юқиш ҳоллари кўп.
Лекин уларда ўлим ҳоллари нисбатан кам.
Россия Фанлар Академияси Биология Институти олимлари ўз тадқиқотлари учун танланган давлатларни икки гуруҳга ажратишган:
1.Охирги 30 йил давомида мажбурий БЦЖ  тўхтатилган давлатлар:
Бельгия, Германия, Испания Нидерландия, Швейцария.
2.Мажбурий БЦЖ қилиш  ҳамон қўлланадиган давлатлар:
Қозоғистон, Япония, Жанубий Корея, Хитой, Мексика, Филиппин, Индонезия, Болгария, Венгрия, Латвия, Польша, Гонконг, Руминия, Словакия.
(Бу олимлар эпидемия кечроқ бошланган Россия ва АҚШни тадқиқот гуруҳларига киритмаганлар).
Мажбурий БЦЖ қилинган  2-гуруҳ давлатларида коронавирус тарқалиши анча камлиги аниқланган.
Олимлар бу борада Lancet журналига мактуб юборишган ва унда "БЦЖ вакцинасининг Covid-19 касалидан ҳимоя қилиш хусусияти ҳақидаги фаразларини"  ёзганлар.
Олимлар айни ўринда ўзлари ўрганган  "икки гуруҳ мамлакатлари ўртасидаги фарқлар бошқа омилларга ҳам боғлиқ бўлиши  мумкинлигини ва БЦЖ вакцинаси билан алоқадорлик билвосита бўлиши эҳтимолини" ҳам қайд этганлар.
Бир нечта тадқиқотларда тасдиқланган боғлиқлик БЦЖ эмас, балки бошқа сабабларга  тақалиши мумкинми?
Шаксиз, статистикада бунга ўхшаш ҳолатлар оз эмас.
Аммо Россия ФА Биология Институти профессори Ирина Лядова БЦЖ ва коронавирус тарқалиши орасидаги боғлиқлик борасида муқобил изоҳларни келтиради.
Аввало, мажбурий БЦЖ сил касаллиги юқори мамлакатларда қўлланилади.
Уларнинг кўпчилиги камбағал давлатлар ва коронавирусни текширишни етарлича йўлга қўя олишмагани эҳтимоли ҳам йўқ эмас.
Бу воқелик эса ушбу давлатларда коронавирус ҳоллари кам, деган  нотўғри тушунчага етаклаши мумкин.
Айни пайтда, эпидемия  даражаси  карантин чоралари қанчалик тез ва кескин қўлланилишига ҳам боғлиқ.
"Шу боис БЦЖ вакцинаси ҳимоясидан ташқари бошқа омиллар ҳам ўрин тутиши эҳтимолини истисно эта олмаймиз" - дейди профессор Лядова.
БЦЖ   сизни коронавирус, яъни SARS-CoV-2 вирусидан ҳимоя қилади, деган  фикрни айтишдан олдин клиник тажрибалар  ўтказиш зарур.
Фақат ўшанда боғлиқлик бор ё йўқлигини узил-кесил аниқлаш мумкин.
Ҳозир синовлар бошланди.
Қарийб 40 йилдан бери БЦЖ тўхтатилган Австралияда 4000 нафар тиббиёт ходимига БЦЖ  қилишмоқчи.
Лекин мавжуд далилларга қараганда, болаликда қилинган БЦЖнинг фойдаси кўпроқ.
Россиядаги Вакцина ва Зардоблар Илмий Тадқиқот Институти  олимларига кўра, БЦЖ  олган одамларнинг немикобактериал инфекциялар, аллергия ёки саратон хасталикларига чалиниш эҳтимоллари ростдан ҳам камайиши далиллари бор.
Эмлашдан кейин туғма иммунитет тўқималари узоқ вақт фаол бўлиб қолади: улар яллиғланишни тўхтатувчи модда ишлаб чиқарадилар ва вирус ё бактериялар юқишидан ҳимояни кучайтирадилар.
Вакциналар гетерологик иммунитетни  ҳаракатга келтириши ва бошқа аксилгенларнинг Т-лимфоцитларини   фаоллаштириб юбориши мумкин.
"Шу асно, БЦЖ вакцинаси  коронавирусдан  бевосита ҳимоя қилмаса-да, бироқ туғма иммунитет фаоллигини ошириш ёрдамида ҳимоя қобилиятини билвосита кучайтириши мумкин" - дейди Россия ФА мухбир-аъзоси Оксана Свитич.
Хуллас, БЦЖ сизни коронавирусдан асрайдими ёки йўқми, деган саволга  фақат пандемия тугагандан кейинги тадқиқотлар асосида жавоб топиш мумкин.
Ҳозир олиб борилаётган клиник  тадқиқотлар натижалари ҳам жорий йил охиригача  аниқ бўлмаслиги мумкин.
Эслатма:  Ушбу мақола фақат умумий маълумотларни ўзида жамлаган ва бирон шифокор ёки мутахассис тавсияси ўрнини боса олмайди. Би-би-си матнда ҳаволалар берилган бошқа вебсаҳифалардаги фикр ва хулосалар учун жавобгар эмас.  Мазкур вебсаҳифалардаги эҳтимолий тижорий рекламаларни ҳам тавсия этмаймиз. Агар соғлиғингиздан хавотирлансангиз, шифокорга мурожаат этинг.
Николай Воронин мақоласи асосида тайёрланди.
Бу коронавирус ҳали охиргиси эмасми?
Коронавирус танамизга киргач, нима қилади?
Эрон: Ўликхоналардаги савобталаблар
Коронавирус ҳақида ёлғон ва ҳақиқат
Коронавирус 50дан ошган эркакларга кўпроқ хавф соладими?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52312030' lang='uzb' type='mono' source_url='https://www.bbc.co.uk/uzbek/world-52312030' term='COVID'>
Москвадан келган коронавирус: Россия Covid-19 ўчоғига айланди - Хитой
Хитойнинг коронавирус ўчоғи бўлган ҳудудида эпидемия борган сари пасаймоқда. Энди вирус ташувчилар четдан келганлар. Covid-19 импортининг асосий манбаси эса Россия экани айтилмоқда.
Хитойнинг коронавирус ўчоғи бўлган ҳудудида эпидемия борган сари пасаймоқда. Энди вирус ташувчилар четдан келганлар. Covid-19 импортининг асосий манбаси эса Россия экани айтилмоқда.
Би-би-си Хитой хизматининг хабар беришича, 15 апрель ҳолатига Россиядан Хитойга коронавиус инфекциясини юқтирган 541 киши қайтган.
Бу четдан вирус кириб келиши билан боғлиқ 1500 та  ҳолатнинг учдан бир қисмидан кўпи, дегани.
Расмий маълумотларга кўра, иккинчи ва учинчи ўринларда Британия ҳамда АҚШ турибди (296 ва 161 ҳолат).
Хитой расмийларининг билдиришича, Россиядан келган йўловчиларнинг барчаси Хитой фуқаролари. Уларнинг аксари Россия ҳудудида хусусий тартибда савдо билан шуғулланиб келган.
Би-би-си қўлга киритган маълумотларга биноан, уларнинг аксари Москванинг Капотня туманидаги "Садовод" ҳамда Люблинодаги "Москва" бозорларида савдо қилиб келган.
Бу хитойликларнинг  кўпчилиги Хэйлунцзян вилоятининг Суйфыньхэ шаҳри орқали уйларига қайтишган.
Ушбу минтақа Россия чегараси яқинида, Владивостокдан атиги 200 км масофада жойлашган. У ердан Хитойга автобуслар қатнайди.
Хитой давлат матбуотининг хабарларига кўра, аксар вирус юқтириш ҳоллари Москвадан Владивостокка учган авиапарвозларда аниқланган. Айрим касаллар Россия пойтахтидан тўғри учишган.
10 апрель куни "Аэрофлот"нинг Москвадан Шанхайга учган биргина рейсида 204 йўловчидан 60 нафари вирусни юқтирган.
Хитой матбоути йўловчилардан бирининг парвоз чоғида йўтал овози эшитгани ҳақидаги сўзларини келтирган. Вирусга чалинганлар ҳозирда Шанхайда карантинда ушлаб турилибди.
Ҳозирда Россия билан Хитой ўртасида ҳафтасига фақат битта авиақатнов қолган. Хитой шунингдек, Россия билан қуруқликдаги барча чегара ўтиш нуқталарини ёпган.
Хитойнинг Россиядаги элчихонаси бир неча марта Суйфыньхэ орқали чегарани кесиб ўтишда "юқори даражадаги вирус юқтириш" хавфи мавжудлиги ҳақида огоҳлантирган.
Франс-Пресс агентлигининг хабар беришича, Хитой ҳукумати хатто Россия томондан чегарани ноқонуний кесиб ўтаётганлар ҳақида маълумот берганларга 700 доллар миқдорида мукофот пули ҳам таклиф қилмоқда.
Суйфыньхэ шаҳрида 80 мингга яқин аҳоли истиқомат қилади. Ҳозирда шаҳарда карантин жорий қилинган бўлиб, Хитой ҳукумати у ерга қўшни туманлардан тиббиёт ходимларини ёрдамга юборган.
"Ёстиқ остидаги бомба"
Москвадаги хитойлик бизнесменларнинг Би-би-сига айтишларича, кўпчилик савдогарлар ўзлари улгуржи савдо билан машғул бўлган "Садовод" ва "Москва" бозорлари ҳудудидаги ётоқхоналарда яшашади.
Бу ётоқхоналардаги ҳар бир хонада 7-8 одам яшаши мумкин. Айни шу нарса касалликнинг тез тарқашига сабаб бўлган.
"Бозорда савдогар кўп, одамлар оқими ҳам катта", -дейди қарийб 20 йилдан буён Москва бозорларида импорт  ва экспорт билан шуғулланиб келадиган хитойлик тадбиркор Ван Би-би-си билан суҳбатда.
Унинг айтишича, бозорда савдо эрта соат 5 дан бошлагани боис кўпчилик савдогарлар бозорнинг ўзидаги ётоқхона ёки унга  туташ кўп қаватли уйларда яшашни афзал билади.
"Москва" бозоридаги хитойлик бошқа бизнесмен Стоун (исм ўзгартирилган-таҳр.) Хитой янги йилини ватанида ўтказиб, Москвага қайтгач, Суйфэньхэ шаҳридан келаётган кўпгина ҳамкасблари коронавирусга чалинганидан хабар топган.
"Назаримда, қаерга борсангиз, вирус ўша ерда. Худди ёстиғингизнинг остида бомба яширингандай ҳис қиласиз ўзингизни", - дейди Стоун.
"Садовод" бозорининг бош директори Владислав Новиковнинг Би-би-сига айтишича, апрель бошидан буён бозор ҳудудидаги меҳмонхона ишламаяпти.  "Мендаги меҳмонхона 6 апрель куни ёпилди, ҳамма хитойликлар кетган. Бу гап қаердан чиқди, билмайман",  - деб айтди Новиков.
Коронавирус: Хитой нимани яширган? Ўзбекистон кимга ишонсин?
Коронавирус: Карантиндан қачон ва қандай чиқамиз?
Коронавирус: Ўзбекистон Қозоғистонни ҳам ортда қолдирди
Би-би-си шунингдек, "Москва" бозори маъмуриятига ҳам вазиятни шарҳлашини сўраб мурожаат қилди ва ҳозирда жавоб кутмоқда.
"Садовод" ва "Москва" бозорлари Россия пойтахтининг жануби-шарқида жойлашган. 2009 йилда Россия ҳукумати хитойликлар кўп савдо қиладиган "Черкизов" бозорини ёпиши ортидан хитойлик савдогарлар аста-секин ана шу икки бозорга кўчган.
Тахминий рақамларга кўра, ҳар икки бозорга кунига 10 минг одам тушган, инфекция тарқалишининг олдини олиш мақсадида Россия ҳукумати март ойи охирида бозорларни ёпганди.
Шундан сўнг кўпгина хитойликлар уйларига қайтишга қарор қилишган:  одам зич бўлгани учун коронавирусни юқтириш эҳтимоли юқори, қолаверса, ҳаммада ҳам тиббий суғурта йўқ ва ҳамма ҳам рус тилини яхши билмайди, бу эса шифокорлар билан муомалани қийинлаштиради.
Аммо айни пайтда Москвада эпидемияни Россияда ўтказишни афзал билган хитойликлар ҳам оз эмас. Улар учун уйга қайтиш тобора қийинлашиб бормоқда.
"Россияда эпидемия тобора жиддий тус олмоқда, хавотирланмаяпман, десам ёлғон бўлади", - дейди Би-би-си билан суҳбатда хитойлик талаба қиз, МДУ аспиранти Ли Йилин. У узоқ йўлдаги авиақатнов чоғида Covid-19ни юқтириш эҳтимоли катталигидан хавотирда. Бундан ташқари, унинг бир ит ва бир мушуги бор, уларни самолётда олиб кетиш имконсиз, шунинг учун Москвада изоляцияда қолишни маъқул кўрган.
"Россияда яшайдиган хитойликларнинг деярли барчаси уй шароитидаги карантинга қатъий риоя қилишади. Аммо кўпгина россияликлар ҳеч қандай ниқобсиз кўчада итларини айлантириб юришади. Аниқки, эпидемия қанчалик хавфли эканини билмайдилар", - дея қўшимча қилади у.
Чоршанба куни "Роспотребнадзор"нинг  Москва бўйича бошқармаси "Москва" савдо-ярмарка мажмуасида рейд ўтказганини маълум қилди.
Хабарда айтилишича, рейд чоғида бозор ҳудудидаги меҳмонхонада 611 нафар Хитой ва Вьетнам фуқаролари ноқонуний яшаб тургани аниқланган.
"Текширув чоғида уч кишида ОРВИ (Ўткир респиратор вирусли инфекция-таҳр.) симптомлари аниқланди ва тиббиёт муассасасига жойлаштирилди, касаллар билан мулоқотда бўлган 13 киши эса меҳмонхонанинг алоҳида қаватида изоляция қилинди. Меҳмонхонада дезинфекция тадбирлари амалга оширилди", - дейилади идора хабарида.
Бундан ташқари, "Роспотребнадзор" ходимлари эски ЮВАО заводининг ёпиқ ҳудудида Хитой ва Вьетнам фуқаролари яшаётган ноқонуний меҳмонхонани аниқлашган. 244 нафар Хитой ва Вьетнам фуқароларида  касаллик аниқланмагани айтилади.
Уларнинг ҳаммаси яшаш манзили бўйича карантинга олинган.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
"
</doc>
<doc docid='bbc_world-52186978' lang='uzb' type='mono' source_url='https://www.bbc.co.uk/uzbek/world-52186978' term='COVID'>
Коронавирус вакцинаси ёки дориси чиқишига қанча қолди? - Koronavirus

Коронавирус дунё бўйлаб тарқалишда давом этмоқда, аммо ҳалигача вирусни ўлдирадиган дори ёки ундан ҳимоя қиладиган вакцина йўқ.
Хўш, бутун инсоният илҳақ бўлиб кутаётган бу дорилар қачон ишлаб чиқилади?
Тадқиқот ишлари жадал суръатларда бормоқда, ҳозирда 20 дан ортиқ вакцина такомиллаштирилмоқда.
Ўтган ой биринчи вакцина инсонларда АҚШнинг Сиэтл шаҳридаги лабораторияда синаб кўрилди. Америкалик олимлар вакцинани тезлатиш учун мисли кўрилмаган қадам - ҳайвонларда синаб кўриш босқичини отлаб ўтишган.
Австралиялик олимлар иккита эҳтимолий вакцинани сассиқкузанларда синаб кўришмоқда. Бу биринчи тўлақонли ҳайвонларда синаб кўрилаётган вакцина, апрель ойи охиригача инсонларда синаш босқичига ўтилиши кутилмоқда.
Бу каби тестлар одатдагидан тез юз бермоқда, баъзи олимлар вакциналарга янгича ёндашувларни қўллашмоқда.
Албатта, бу ҳамма нарса силлиқ кечади, дегани эмас.
Аммо бу ва бошқа вакциналар муваффақиятли синаб кўрилган тақдирда ҳам, 2021 йилнинг иккинчи ярмигача  уларни саноат миқёсида ишлаб чиқаришни йўлга қўйиш кутилмайди.
Бир нарсани ёдда тутиш керак - ҳозирда инсон танасида тўрт хил коронавирус юрибди, уларнинг ҳаммаси шамоллашни келтириб чиқаради, аммо ҳали биронтасига қарши вакцина йўқ.
Шифокорлар ҳозирнинг ўзида мавжуд вирусга қарши дориларни синаб кўришмоқда. Улар одамларга зарарсиз экани маълум бўлгани учун бу дорилар тадқиқотларни тезлаштиришга ёрдам беради.
Англия ва Шотландияда "Ремдезивир" номли вирусга қарши препарат кичик сондаги беморларда синаб кўрилмоқда. Ушбу дори Эболага қарши восита сифатида ишлаб чиқилганди, аммо бошқа кўпгина вирусларга қарши ҳам самарали экани ўртага чиқмоқда.
Коронавирус: Жосуслардан махфий амалиётларгача - давлатлар ниқоб ва тест учун ўзини нималарга урмоқда?
Коронавирусдан ўлаётганларни коронавирус ўлдирмоқдами?
Ўзбекистон коронавирусни нима билан даволаётгани маълум бўлди
Бунга ўхшаш тестлар Хитой ва АҚШда ҳам ўтказилди. Натижалар келаётган ҳафталарда маълум бўлади.
ВИЧ инфекциясига қарши ишлатиладиган "Лопинавир" ва "Ритонавир" ҳам самарали бўлади, деган умидлар бор эди, аммо натижалар уни пучга чиқарди.
Ушбу дорилар беморларнинг соғайиши ва ўлим ҳолатлари камайишига таъсир кўрсатмаган, COVID-19 га чалинган оғир беморларда коронавирус даражасини каматирмаган.
Аммо шу билан бирга, дорилар оғир аҳволдаги беморларда синаб кўрилгани учун (уларнинг қарийб чорак қисми вафот этган), эҳтимол, дорилар иш бериши учун жуда кеч бўлган бўлиши ҳам мумкин.
Безгакка қарши ишлатиладиган "Хлорокуин" устида ҳам тажрибалар давом этмоқда. Лаборатория тестлари ушбу дори вирусни ўлдиришини кўрсатган, аммо Жаҳон Соғлиқ Ташкилоти унинг самарали эканига ишора қилувчи   аниқ далиллар йўқлигини айтмоқда.
Катта ёшдагиларга таъсири камроқ бўлади. Бу вакцина туфайли эмас, балки иммунитет тизими туфайлидир. Катталарнинг иммунитети эмлашга  унчалик яхши жавоб қайтармайди. Бу ҳар йили гриппга қарши вакциналарда кузатиладиган ҳолат.
Ҳамма дори, ҳатто оддий оғриқ қолдирувчилар ҳам ён таъсирларга эга. Аммо клиникаларда синаб кўрмасдан туриб, тажрибавий вакциналарнинг ён таъсири қандай бўлишини айтиш қийин.
Бу таъсирларни ҳамма жойда соғлиқни сақлаш вазирликлари атрофлича ўрганади.
Агар вацина ишлаб чиқилса, бошланғич даврда чекланган миқдорда етказиб берилади. Шунинг учун устуворлик масаласи кун тартибида бўлади.
Covid-19 беморларини даволаётган тиббиёт ходимлари рўйхатнинг бошида туради.
Касаллик кекса ёшдагиларда оғир кечади, шунинг учун агар вакцина уларнинг ёш гуруҳида  самарали бўлса, кексаларга ҳам устуворлик берилиши тайин.
Аммо кексаларнинг ўзидан кўра, улар билан бирга яшайдиган ёки қаровчиларга берилиши яхшироқ бўлиши ҳам мумкин.
Вакциналар инфекциядан ҳимоялайди, инфекциядан ҳимояланишнинг энг яхши йўли эса гигиенага риоя қилишдир.
Коронавирусни юқтирган кўпчиликда у енгил ўтади. Юқтирган одам ётиб, парацетамол ва кўпроқ сув ичиш йўли билан ундан халос бўлиши мумкин. Баъзи беморлар қаттиқроқ касалга чалиниши ва шифохонага ётқизилишлари мумкин.
Вакциналар вирус ва бактерияни инсон танасига зарар бермаган ҳолда унинг иммунитет тизимига таништиради. Танамизнинг мудофаа тизими уни босқинчи сифатида қабул қилиб, унга қарши қандай курашишни ўрганиб олади.
Ундан кейин, агар тана ҳақиқий вирусни юқтириб олса, унга қарши курашишни билади.
Ўн йиллар давомида вакцина қилиш ёки эмлашнинг асосий усули вируснинг аслидан фойдаланиш бўлиб келган.
Биз янги коронавирус, Sars-CoV-2нинг ирсий кодини биламиз, бу дегани, ҳақиқий  вирусни ясаш учун қўлимизда иш  режамиз бор, дегани.
Вакцина устида ишлаётган айрим олимлар коронавирус ирсий кодининг кичик бир қисмини ажратиб олиб, уни бошқа, мутлақо хавфсиз вируслар таркибига киритишмоқда.
Бу  зарарсиз вирусни кимгадир "юқтириш" ва унда инфекцияга қарши маълум даражадаги иммунитетни пайдо қилиш мумкин.
Бошқа бир гуруҳ олимлар эса, хом ирсий модда, масалан, ДНК парчаларидан фойдаланишмоқда.
Улар инсон танасига киритилганда, вирус протеинларини ишлаб чиқаради. Бу ҳолатда ҳам инсоннинг иммунитет тизими инфекцияга қарши курашишни ўрганиш мумкин.
</doc>
<doc docid='bbc_uzbekistan-52312326' lang='uzb' type='mono' source_url='https://www.bbc.co.uk/uzbek/uzbekistan-52312326' term='COVID'>
Туркия, ўзбек оиласи: Ҳаёт ичкарида ҳам давом этмоқда - O'zbekiston, Turkiya, koronavirus
Дунё ва ўзбеклар: Мени коронавирус эмас, кўпроқ карантин қўрқитмоқда - пандемия шароитида Ўзбекистон ташқарисида қолган миллионлаб ўзбекистонликлар нима қилишмоқда? Бугун улар нимадан хавотирда? Карантин остида ҳаётлари қандай кечмоқда?
Дунё ва ўзбеклар: Мени коронавирус эмас, кўпроқ карантин қўрқитмоқда - пандемия шароитида Ўзбекистон ташқарисида қолган миллионлаб ўзбекистонликлар нима қилишмоқда? Бугун улар нимадан хавотирда? Карантин остида ҳаётлари қандай кечмоқда?
Туркия, ўзбек оиласи: Ҳаёт ичкарида ҳам давом этмоқда - BBC Uzbek Ўзбекистон
Асли ўзбекистонлик олима Зебинисо Камолова ўзи ва оиласининг карантиндаги ҳаёти ҳақида ҳикоя қилади:
Охири Youtube пост  муаллиф BBC Uzbek
Ҳалокатли вирус бугун дунёнинг деярли ҳар бир бурчагига кириб бориб бўлган. Уларнинг орасида миллионлаб ўзбекистонликлар турли иш, юмуш ва таҳсилда банд бўлган давлатлар ҳам бор.
Агар, расмий хабарларга таянилса, шу пайтгача уларнинг йигирмадан ортиқроғида коронавирус расман тасдиқланган. Уч нафари ҳаётдан кўз юмган.
Аммо биргина АҚШ, Россия ва Туркия мисолида четда коронавирусга чалинган ўзбекистонликларнинг сони камида ўнлаб эканига оид баҳолар ҳам йўқ эмас.
Бунга бу давлатлардаги асли ўзбекистонлик журналистларнинг текширувлари, кузатувлари далолат қилган.
Орада Ўзбекистон ҳукумати махсус рейслар ёрдамида хориждаги минглаб фуқароларини ортга қайтаришга муваффақ бўлган.
Аммо, пандемия боис, дунёнинг деярли ҳар бир давлатида чегаралар ёпилар ва халқаро парвозлар тўхтатилар экан, миллионлаб ўзбекистонликлар ҳам бошқа кўплар қаторида мамлакат ташқарисида қолишган. Ёки яна бошқа турли сабаблар боис, ўзлари шуни афзал билишган.
Россия, Қозоғистон, Жанубий Корея, Туркия ва АҚШ жаҳоннинг ўзбекистонликлар энг катта сонда ҳозир давлатлари бўлишади.
Уларнинг аксарияти эса, жорий пайтда коронавирус шитоб билан тарқалиб бораётган, энг ёмон ҳолатлардан бири қайд этиб турилган мамлакатлар экани кўрилади.
Айниқса, Туркия сўнгги ҳафталарда алоҳида хавотирга лойиқ давлатлардан бири сифатида бўй кўрсатган.
Коронавирус: Карантин яна қанча чўзилади, ундан чиқиш йўли борми? - BBC Uzbek
Охири Youtube пост 2 муаллиф BBC Uzbek
Ўзбекистон, коронавирус: Карантин пайтида сўмнинг қадри тушиб кетиши эҳтимоли мавжудми?
Ўзбекистон коронавирус беморларини даволашнинг янги усулини бошлади - халқаро тажрибада у иш бердими? O'zbekiston
Туркияда коронавирус расман шу йилнинг 11 март куни қайд этилган бўлса, ҳозирга келиб, бу рақамлар қарийб 70 минг кишига етган. Уларнинг бир ярим мингдан ортиқроғи ҳаётдан кўз юмган.
Бор-йўғи икки ҳафтанинг ўзида коронавирус бутун Туркия бўйлаб тарқалиб улгурган.
Вируснинг тарқалиш суръати бўйича Туркия дунёдаги энг топ ўнта давлатдан биттасига айланган.
Туркия ҳукумати коронавирусни жиловлаш учун қатор чекловларга қўл урган. Аммо уларни босқичма-босқич амалга оширган.
Жорий пайтда Туркияда жамоат жойларига юз ниқобларисиз чиқиш мумкин эмас. Жузъий истиснолар билан 30 дан ортиқ шаҳри ёпилган. 20 ёшдан кичиклар ва 65 ёшдан ошган катталарга ўта заруриятсиз кўчага чиқиш маън этилган. Орада аҳолини қанчалик шошириб қўйгани билан катта шов-шувга сабаб бўлган бир неча кунлик комендантлик соатларига ҳам қўл урган.
Биргина расмий рақамларнинг ўзида Туркиядаги ўзбекистонликларнинг сони бир неча ўн мингга нисбат берилган. Меҳнат визаси ва ноқонуний мавқеъда Туркияда бўлиб турган Ўзбекистон фуқароларининг ҳам озмунча эмаслиги айтиб келинган. Яна юзлаб талабаларнинг таҳсил олиши ҳам маълум.
Аммо Туркиядаги ўзбекистонликларнинг аксарияти ҳам бошқа давлатлар мисолида бўлгани каби меҳнат муҳожирлари бўлишади ва кўпчилигини хотин-қизлар ташкил этишади.
Туркияга турли иш, юмуш илинжида келаётганлари эса, асосан мамлакатнинг жорий пайтда коронавирус билан боғлиқ энг ёмон ҳолатлар қайд этиб турилган уч асосий йирик шаҳри - пойтахт Анқара, Истанбул ва Измирни ўзлари учун афзал, деб билишган.
Туркиядаги энг кўп коронавирус ҳоллари эса, Истанбул шаҳри ҳисобига тўғри келиб турибди.
Шундай экан, бугун Истанбул, Туркиядаги ўзбекистонликларнинг ҳаётлари қандай кечмоқда? Уларнинг бугунги ўй-фикрлари ва хавотирлари нима?
Истанбулда ўқитувчиман. Кўпга келган тўй, мана, бир ойдирки, карантиндамиз. Уйдан ишламоқдаман. Илк бошда 2 ҳафтага, деб ёпилган мактаблар ҳали-ҳануз очилгани йўқ. Қачон очилиши ҳам номаълум. Фарзандларим ёнимда. Мен узоқдан таълим бериб, улар ҳудди шу тарзда узоқдан таълим олиб, уйда ўтирибмиз. Вирус ҳақида гаплар, ҳамма жойда бўлгани каби, бу ерда ҳам ўтган йил қишдан бери эшитилиб турувди. Хабарларда, телевизорда бу ҳақида гапириларди.
Бошида узоқларда бўлган касаллик март охирларига келиб, Туркияга ҳам етиб келганда, ҳукуматнинг бу дардга қарши олиб борган чора-тадбирларига гувоҳ бўла бошладим. Аввало ҳамма таълим муассасалари ёпилди. Узоқдан ишлаш имконияти бўлган ҳаммага уйдан ишлаш тавсия қилинди. Одамларга уйда қолишнинг афзаллиги, гигиена қоидалари, эътибор бериш керак бўлган хусуслар ҳақида ҳамма жойда уқтирилди.
Уйда қолганимизнинг илк ҳафтасида мактабга бориб, дарсларимизнинг ҳаммасини йил охирига қадар видеога олганимизда, шу нарсага эътибор бердим. Метроларда коронавирус ва ундан сақланиш йўллари ҳақида овозли ва видеоанонслар тез-тез берилаётган эди. Фақат халқ вазиятга у даража жиддий ёндошмаётган эди. Турк халқи, биламиз, соҳилу паркларда ҳордиқ чиқаришни севади. Қариялар учун транспорт воситалари бепул. Шунгами, карантиннинг илк кунларида соҳил, парк, савдо мажмуалари ва майдонлар одамлар билан гавжум эди. Ҳукумат Ўзбекистондагидан фарқли ўлароқ карантин режимини босқичма-босқич амалга оширди.
Олдин 65 ёш ва ундан катталарга кўчага чиқиш тақиқланди, бир неча ҳафта ўтгач, 20 ёш ва ундан кичикларга худди шу тақиқ келди. Ишга бориб-келувчи аҳоли учун эса, ҳалигача бундай тақиқ қўйилгани йўқ. Мактабларнинг ортидан кафе ва ресторанлар, кейинроқ савдо марказлари ва баъзи дўконлар ёпилди. Яқинда жамоат жойларида маска тақиш ва 1,5 метрли ижтимоий масофани сақлаш мажбурий қилинди. Карантин давомида бир неча бор ташқарига чиқиб, шунга эътибор бердимки, одамларда касалликка нисбатан эътибор анча ўзгарган. Агар олдин одамларнинг жуда кўп қисми маскасиз бўлишган бўлса, ҳозирда деярли ҳаммада маска ва қўлқоп кўраман. Кўчалар ҳам олдингидай гавжум эмас. Умуман олганда, Туркияда касалликка қарши курашиш чора-тадбирлари босқичма-босқич, бир маромда олиб борилаётганди.
Халқ Соғлиқни Сақлаш Вазири Фаҳреттин Кожани миллий қаҳрамон даражасига кўтарди. Касалланганлар ва вафот этганлар ҳақидаги маълумотлар вазирлик томонидан кундалик бериб борилмоқда. Фақат ўтган ҳафта охирида содир бўлган вазият кўпгина турклар қатори мени ҳам ажаблантирди. Кунлар исий бошлаши билан, карантин қоидаларини бузиб, кўчаларни тўлдирганлар, сайр қилган, ҳатто пикник қилганлар ҳақида эшита бошладик. Дам олиш кунлари комендантлик соати жорий қилинмаса, одамларнинг кўчага чиқиб кетиши аниқ эди. Зотан, комендантлик соати талаби кунлардир кун тартибида эди.
Тахмин қилинганидек, комендантлик соатини жорий қилиниши ҳақидаги хабар Ички Ишлар Вазирлиги томонидан эълон қилинди. Фақат хабарни комендантлик соатининг бошланишидан 2 соат олдин тарқатишди. 48 соатлик кўчага чиқиш тақиқи ҳақида эшитар-эшитмас, уйда сувимизнинг оз қолганини эсладим. Истанбул сувининг тозалиги кўнгилдагидек бўлмаганига, 20 литрли бакларда сув сотиб оламиз. Эртага ҳамма уйда ўтирса, сувчимиз ишлармикин, дўконлар-чи? Икки кун сувсиз қолиб кетмасмиканмиз, деган ўй-хаёллар билан сувчимизга телефон қилдим. Кечки 22 да, албатта, сув шохобчаси ёпиқ эди ва қўнғироққа жавоб бўлмади. Комендантлик соати қачон бошланиб-қачон тугаши ҳақида маълумот бору, шартлари, қаерларнинг ишлаб-ишламаслиги ҳақида ҳеч бир маълумот йўқ эди. Уйимизнинг шундоққина ёнидаги маҳалла баққолига югуриб чиқиб сув олиб келақолай, деб, шошганимдан ниқоб, қўлқопимни ҳам киймай ташқарига чиқиб, довдираб қолдим. Кўчада тумонат одам, дўконнинг ичи тўла, навбат ташқаригача чиққан. Ташқарида сақланаётган ижтимоий масофадан дўконнинг ичида дарак йўқ. Икки баклажка сув олиш учун 1 соат қолиб кетдим. Уч ҳафта уйда, бегоналардан узоқда, карантинда ўтирганим бир пул бўлди. Чунки камида 50 киши билан контактда бўлдим.
Уйга келгач, комендантлик соатининг шартлари ҳақида бир оз олдин маълумот берилгани, новвойхона, дорихона, сув тарқатиш шохобчаларининг ишлаши айтилганини билдим ва жуда жаҳлим чиқди. Кутилган бўлишига қарамай, комендантлик соати ҳақидаги хабар кеч ва тўлиқ бўлмаган ҳолда келди. Бу инсонларни саросимага туширди. 48 соат ҳам 2 ҳафталик карантин каби чўзилиши мумкин, деган фикр кўпчиликни кўчага чиқарди. Инсонлар асабийлашди. Ижтимоий тармоқларда тарқалган муштлашув видеолари бунга гувоҳдир.
Комендантлик соатининг охирги лаҳзаларида эса, вирус муаммосини ҳам четга суриб қўядиган бир сиёсий томоша бизни кутаётган эди. Туркия Ички ишлар вазири Сулаймон Сойлу мақомидан истеъфо бериши ҳақидаги хабар тарқалди. Бунинг сабаби ўлароқ комендантлик соатини жорий қилишдаги хатоликлар кўрсатилди. Кеч соатларда ижтимоий тармоқлар бу хабар билан портлади. Вазирнинг кетишига хурсанд бўлганлар, қойил қолганлар ва жойида қолишини талаб қилганлар кўп эди. Комендантлик соати тугашига яқин Президент билан кўришган вазирнинг истеъфоси қабул қилинмагани, вазифасида қолиши эълон қилинди.
Пандемия пайтида хорижда қолган бир ўзбек сифатида шуни айта оламанки, ўзимда касаллик билан боғлиқ жуда унақа катта хавотир йўқ. Хавотирим кўпроқ карантин қанча чўзилиши ва карантиндан чиққач, вазият қандай бўлиши ҳақидадир. Лекин шунда ҳам бу ерга ишлаб, Ватанга пул жўнатиш мақсадида келмаганим, ишчи виза билан қолаётганим, фарзандларимнинг ҳам бу ерда университетларда таълим олаётгани учун ижтимоий таъминот, маош, виза ҳужжатлари ҳақида қайғум йўқ. Бу ерга меҳнат қилгани келган, шу кунларда ишидан айрилиб, Ватанга қайтолмай қолиб кетганлар, афсуски, кўп. Бир гуруҳ ўзбекистонликларнинг бундай инсонларга ёрдам қилаётгани, керакли озиқ-овқат маҳсулотлари билан таъминлаётгани ҳақида ҳам биламан. Бу албатта қувонарли ҳолат.
Атрофимдаги ўзбек оилалари билан гаплашганимда, улар ҳам вазият ҳақидаги қараш ва хавотирларини тилга олишади. Шулардан баъзилари билан ўртоқлашмоқчиман:
Оиласи билан Истанбулда яшаб-меҳнат қилаётган ўзбекистонлик бир оиланинг бекаси:
Коронавирус Туркия бўйлаб тарқалишни бошлаганида, албатта, бошқалар каби хавотирга тушдим ва ҳалигача бу хавотир давом этяпти. Шу касаллик сабаб, яқинларимдан ажралиб қолишдан қўрқдим. Лекин тузалганларни эшитиб умид ҳам уйғонди. Чунки оилавий соғлом яшаш тарзига иложи борича амал қиламиз. Оиламиздагиларда сурункали биронта касаллигимиз йўқ ва ҳеч ким сигарет чекмайди-ку, деб ўзимга тасалли бердим. Мабодо касал бўлиб қолсак ҳам, жуда ёмон аҳволга тушиб қолмагунимизча, шифохонага бормасдан, уйда "Прополис", ҳар хил ўтли дамламалар ичамиз, деб режа қилиб қўйдим.
Шу пайтгача моддий қийинчилигимиз бўлмади, алҳамдулиллоҳ. Менинг ишим тўхтаган бўлса-да, хўжайиним ишлаб турибдилар. Ширкат машина қилиб берди. Олиб келиб, олиб кетяпти. Хўжайинимнинг маошлари аслида бир ой учун етмасди. Уй тўлови, коммунал тўловлар ва икки ҳафталик озиқ-овқатга етарди. Икки ҳафталик озиқ-овқатга мен ишлаб топганимдан ҳиссамни қўшардим. Энди то карантин тугагунча мабодо қийналиб қолсак, ёзда Тошкентга боришимиз учун, деб оз-оздан йиғиб қўйган пулимиздан ишлатамиз, деб ният қилиб қўйдик. Лекин хўжайинимнинг ишлаётган ширкатлари, барака топсин, ойнинг ўртасида ишчиларим қийналиб қолмасин, деб премия ёзди ва нонушталик 1 кг. сариёғ, 1 килоча гўшт, 1 литрча асал ва 1 кг. пишлоқ жўнатди. Иншааллоҳ, бу ой ва кейинги ойга моддий жиҳатдан қийналмасак керак.
Лекин бошқа дугоналаримни ўйласам, масалан, турмуш ўртоғи йўқ, лекин фарзанди бор, карантин сабаб ишини йўқотган дугоналаримга қийин бўлса керак, деб ўйлаб, сиқиламан. Аллоҳим уларга ёрдам берсин.
Шахсан менга карантиннинг яхши тарафлари ҳам кўп бўляпти. Фарзандларим билан қолиб кетган дарсларимизни давом эттираяпмиз. Ўзим ҳам кўпгина онлайн дарсларга қатнашяпман. Кўпгина китоблар текин бўлди. Мазза қилиб ўқиш имкони туғилди.
Кузатишларимга кўра, Туркия мутасаддилари бу касаллик билан курашишга жиддий ёндашишаяпти.
Президентнинг келажакни олдиндан ҳис қилиш қобилияти кучли эканлигига тан бердим.
Сабаби у иқтидорда бўлгандан бери йирик шаҳарларда жудаям катта касалхоналар қурдирган эди. Бу касалхоналар бундай кутилмаган пандемия пайтида жудаям қўл келяпти, деб ўйлайман.
Яна давлат ўлароқ кўп олимларни йиғиб, уларни "Тубитак" вақфи ҳамкорлиги билан сунъий нафас олиш учун ишлатиладиган асбоб ишлаб чиқаришга йўналтирди. Касалликка тез вақт ичида ташхис қўядиган аппарат ўйлаб топишга ташвиқ қилди.
Кўпгина илгари кийим-кечак ишлаб чиқарувчи фабрикаларни тиббий ниқоб ишлаб чиқаришга чақирди ва сезиларли натижаларга эришди. Ўз мамлакатини тўлиқ таъминлаш билан биргаликда бошқа давлатларга ҳам бу борада кўплаб ёрдамлар юборди ва юбормоқда.
Албатта, гуруч курмаксиз бўлмаганидек, 11 ва 12 апрелдаги комендантлик соати борасидаги эълонида хатолар юз берди. Натижада Соғлиқни сақлаш вазирлигининг ўтган  бир ой мобайнида қилаётган тадбирлари икки соат ичида чилпарчин бўлиб кетди. Лекин, барибир, Туркия республикаси давлат миқёсида яхши тадбирлар олиб бормоқда, деб айта оламан.
Мадина Зариф, кўп йиллар давомида Туркияда яшаган.  Ўтган йил оиласи билан Германияга кўчган. Тўнғич қизи ҳозир ҳам Истанбулда яшайди:
Карантин ва умуман коронавирус ҳолатлари кўпайиб бориши билан хавотир ва ваҳимага  тушдим. Нима қиламиз, қандай қиламиз, қандай яшаймиз, деган хавотирлар қийнади. Бу йил қизим университетга кириши керак, шу сабабли чет эллик талабалар учун имтиҳонга киришини мўлжаллаган эдик. Имтиҳон апрель ойига белгиланганди. У ҳам қолдирилди. Энди қачон бу имтиҳонлар йўлга қўйилади, умуман ўқиш тизими бу йил қай шаклда амалга оширилади, бу ҳам ўйлантиряпти. Киши ҳар ҳолатга ўрганади, бу ҳолатга ҳам кўникяпти, ечим ҳам секин-аста келади, деган умид бор.
Лекин моддий томондан кўпчиликка қийин бўлишини тахмин қилиш учун иқтисодчи бўлиш шарт эмас. Айниқса, бошқа мамлакатда, мусофир ўлкада бу қийинчилик янада сезилса керак. Бу ерда ишлаётган юртдошларимиз топган пулларини уйларига жўнатишади, йиғиб қўйган пулинг бўлса-ку, хўп, хўп, бўлмаса...
Шу билан бирга коронавирусга чалиниб қолсам-чи, тузалиб кетмасам-чи, деган ўйлар ҳам истар-истамас кишининг ақлига келар экан.
Карантиндан кейинги ҳолат бутун дунё учун бошқача бўлади. Аммо бу Туркияда яшаб турган биз ўзбеклар, меҳнат муҳожирлари учун қандай кечади, чет элликларга муносабат қай томонга ўзгаради, бу ҳам жумбоқ бўлиб қолмоқда.
Шу билан бирга, айнан ўзбеклар ичида коронавирусга чалинганлар ҳакида ҳали бирор маълумот эшитмадик. Бу, албатта,  қувонтирарлидир.
Ишлагани келган ёлғиз она:
Масалан, мен ёлғиз онаман. Болам ҳам ёнимда. Мактаб ўқувчиси. Истанбулда мактабга боради. Ҳозир карантин эълон қилингандан бери таълим муассасалари ёпилгани учун ўқувчилар уйда. Қизим ҳам.
Ишлардим бир жойда. Иш берувчим оиласи билан Туркиянинг Анталия шаҳрига кетди ва мени ишдан чиқарди. Ўзимча бир жойлардан иш қидириб кўрдим, аммо ҳеч бир оила кундузги ишчи олмас экан, ҳатто ётиб қолиб ишлайдиганлар ҳам ишсиз қолаётган экан. Мени кундузги ишга автобусда қатнаб юраркансан, деб олишмади. Ётоқли ишга зотан кетолмайман,чунки бола уйда. Кафелардан иш қидириб кўраман, дегандим (идиш ювувчи ё бошқа бирор иш), бир қарасам, кафеларда ҳам ўтириб овқатланишга тақиқ бўлди. Шу билан ҳозирча уйдаман, аммо яна ҳар куни иш ширкатларига электрон мактуб ёзаман, иш чиқиб қолар, деб.
Бу масаланинг бир тарафи, энг ёмони яшаш - иқомат изни. 12 майда ҳужжатларимизни чўздиришимиз керак. Хаёлимнинг бир чеккаси ўшанда. Ишчи визам йўқ. Иқомат изни оламанми, йўқми?.. Бир эмас, икки ҳужжат қилдиришим керак , ҳам ўзим, ҳам қизим учун. Роса дардим кўп, шуларни ўйласам, юрагим сиқилиб кетади. Яна ўйласам, дунё бир муддат қашшоқликни бошидан кечиради. Битта давлат эмас, бутун дунё.
Маликахон врач. Истанбулдаги бир касалхонада малака оширмоқда. Ўғиллари билан бирга яшайди:
Вазият бошида мени тушкунликка туширди. Ҳозирга келиб, ўрганиб, кўникиб қолдик. Менимча, ҳозирги кунда оиласини Ўзбекистонда қолдириб, пул топиш мақсадида келганлар кўпроқ қийналаётган бўлишса керак. Чунки биз оиламиз билан келиб, бу ерда ижарага уй олиб яшаймиз. Истанбулнинг Оқсарой тарафларида битта уйда ўттизталаб киши яшаб, ишлайдиганлар бор. Ишлаб, топган пулини уйига жўнатишарди, шуларга анча қийин бўлиб қолган бўлса керак, деб ўйлайман. Ҳозирча гаплашган ватандошларимдан моддий тарафдан қийналяпмиз, деган гапни эшитмадим. Кўпчилик ишлаб, заҳирага йиғиб қўйган пулини еб ўтирибди.
Лекин бир танишим шу карантин бошлангандан кейин ишдан чиқди. Ишга бора олмай, уйда қолган иш берувчиси доимо ишларига аралашавериб, ишлаши анча қийинлашган эди. Шунақа келишмовчиликлар сабабли ишини йўқотганлар ҳам бор.
Ўзимга келадиган бўлсам, 20 ёшдан кичик ўғлим ишлаб турувди. Ўтган ҳафтадан бошлаб, у ҳам ишламаяпти. Моддий тарафдан ҳозирча хавотирим йўқ. Ризқ Аллоҳдан, деб ўтирибмиз. Бу ҳолат узоқроқ давом этадиган бўлса, одамларнинг моддий запаслари қанчагача етади, деб ўйлайман.
Туркия ҳукумати ўз халқига ёрдам қилса керак. Лекин биз каби чет элликлар учун бирор ёрдам бериши ҳақида ҳали эшитганим йўқ. Ўзбекистон ҳукумати ва элчихонаси ўз фуқароларига ёрдам қилмаса, Туркиядан ёрдам келмаса керак. Яна ҳам турк халқи, қўни-қўшни, инсофлироқ иш берувчилар ёрдам бериши мумкин.
Коронавирус анча режаларимни ўзгартириб юборди. Шифокор бўлиб ишлашим учун стажим тугагач, сентябрда мутахассислик имтиҳонига киришим керак эди. Стажим тўхтагани учун унга энди улгурмайман. Медик сифатида уйда ўтиргандан кўра, шундай кунда тиббиёт муассасасида ишлагим, вирусга қарши курашиш жараёнини ўз кўзим билан кўргим келувди. Стажим тўхтаб қолгани, уч ҳафта уйда бўлиб яна қайтишимиз айтилиб, энди эса, июнгача уйда қолишимиз кераклигини билгач, тушкунликка тушдим.
Чора-тадбирлар ҳақида гапирадиган бўлсам, Соғлиқни Сақлаш вазири етарли даражада иш олиб боряпти, деб ўйлайман.
Комендантлик соати ҳақидаги қарорда қовун туширишганини ҳам таъкидлаш керак. Буни ҳисобга олмаганда, бошқа чора-тадбирлар етарли, деган фикрдаман. Кескин равишда эмас, секин-асталик билан одамларни карантин шароитига кўниктириб боришяпти.
Статистик маълумотлар ҳақида гапирадиган бўлсам, ўлимлар сони тўғри, деб ўйлайман.
Касалланганлар сонига келсам, бу рақамлар аниқ эмас, наздимда.
Ҳали ҳеч бир давлат бутун аҳолисини тест қилиб, коронавирусга чалинганлик миқдорини текшириш шароитига эга эмас.
Солиҳа Ҳамидова, Туркия
Оилавий келганлардан кўра, якка келганлар кўпроқ қийналяпти. Эшитишим бўйича, кирада яшаётганларнинг кўпини чиқариб юборишаётган экан. Баъзи турклар чет элликлардан касаллик юқяпти, деб, уларни уйларида ушлашни исташмаётган экан. (Лекин Би-би-си Ўзбек хизмати тилга олинган ҳолатни ҳалича расман тасдиқлашга муваффақ бўлганича йўқ - таҳр.) Шу ҳолга тушганлар кўпроқ тушкунликка тушишяпти. Ўзимдан гапирсам, бошида касалланганлар сони шиддат билан ошганда қўрқув бўлди. Ўзбекистондан хавотирланиб қўнғироқ қилган онамларни тинчлантира-тинчлантира, ўзимдаги хавотир ҳам йўқолди.
Болаларга келсак, таълимлари онлайн давом этяпти, лекин ўзлари ҳар куни уйда ўтириб жуда зерикишяпти. Университетга топширадиган фарзандим бор. Унинг имтиҳонини ўйлайман. Буёғига фарзандларимнинг таълими нима бўларкин, деб бошим қотган. Кичик ўғлим футбол мактабига боради. Жамоаси шаҳар мусобақасида ютиб, республика миқёсидаги мусобақаларда қатнашиши керак эди. Карантин туфайли мусобақалар ҳам қолдирилди.
Бу ерда яшаётган ўзига тўқроқ оилалар қийналиб қолган ватандошларига ёрдам қилишяпти. Туркия ҳукумати давлат тарафидан келиб, бу ерда қолиб кетган ўзбекларга ёрдам бераётганини эшитдим. Масалан, Жалолиддин Мангуберди ҳақидаги фильмни ишлаш учун Туркияга келган актёрлар жой, озиқ-овқат билан давлат тарафидан таъминланган. Яна бу ерда ишчи виза билан яшаётганларга давлат 1200 лирага яқин ёрдам пули ҳам берди.
Би-би-си:
Куни-кеча Ўзбекистон ва Туркия бирдек аъзо Туркий Кенгаш фавқулодда саммитга сиртдан йиғилган - коронавирус пандемиясини муҳокама этиб олган.
COVID -19 пандемиясига қарши ҳамкорлик ва бирдамликда курашиш масаласига бор диққатларини қаратишган.
Унда Ўзбекистоннинг Туркия илова қолган туркий тилли давлатлардаги фуқаролари тақдири масаласи кун тартибига чиққанми-йўқми, маълум эмас.
Ўзбекистон туркий тилли аҳоли сони бўйича дунёда иккинчи давлат бўлади.
Ўзбекистон Ташқи ишлар вазирлиги четда коронавирусга чалинган фуқароларига оид расмий маълумотларни сўнгги бор шу йилнинг 7 апрель куни эълон қилган. Аммо расмий рўйхатда Туркия кўзга ташланмаган.
Ўзбекистоннинг ўзида аниқланган ҳолатларда Туркияда қайтган ўнлаб фуқароларнинг борлиги кўрилган. Улар коронавирусга чалинганлар орасида катта кўпчиликни ташкил қилганлардан бири экани ҳам англашилган.
Коронавирус пандемияси шароитида вазирлик бошқа кўплаб давлатлар мисолида бўлгани каби Туркиядаги фуқароларига ҳам такрор мурожаатлар билан чиққан.
Зарур бўлган ҳолларда қаерга мурожаат этишлари ҳақида ахборот-маълумот берган. Ўзбекистоннинг чет элдаги элчихоналари ва консулликлари қошида ташкил этилган оператив штаблар борлигини эслатган.
26 март кунги мурожаатида эса, Туркия, хусусан, Истанбулдаги вазият таранглигича қолаётганига ҳам алоҳида эътибор қаратган. Чартер рейслари масаласига тўхталган.
Туркиядаги фуқароларини бироз сабрли ва матонатли бўлиш, тинчлик ва осойишталикни сақлашга чақирган. Ўзбекистон ҳам албатта бу оғир давлардан ўтиб олишини билдирган.
Уларни "ўзлигимизни йўқотмасдан, саросимага тушмасдан, сабр ва қаноат билан вазиятни идрок қилиб, оғир-босиқлик билан мавжуд ҳолатга ёндашиш"га ундаб қолганди.
Орада Ўзбекистоннинг Истанбулдаги Бош консулхонаси у ердаги фуқароларига ёрдам тариқасида кунлик зарур озиқ-овқат тарқатишга киришгани ва у кўмагини давомий тарзда йўлга қўйиш истагида эканига оид хабарлар ҳам олинган.
Россия: Ўзбек мигрантлари аҳволи ёмонлашмоқда. Ким ёрдам беради? O'zbekiston koronavirus
Охири Youtube пост 3 муаллиф BBC Uzbek
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_uzbekistan-52286155' lang='uzb' type='mono' source_url='https://www.bbc.co.uk/uzbek/uzbekistan-52286155' term='COVID'>
Коронавирус болангизга қандай хавф солишини биласизми? Koronavirus O'zbekiston va dunyo
Умуман,  рақамларга қараганда, болаларда коронавирус енгил ўтмоқда.
Умуман,  рақамларга қараганда, болаларда коронавирус енгил ўтмоқда.
Аммо  ота-оналар ўз фарзандлари хавфсизлиги борасида иложи борича кўпроқ маълумот ва жавоб топишга интиладилар.
Ҳа. Болалар ҳам катталар каби коронавирусни юқтирадилар ва уларда ҳам Covid-19 касали аломатлари пайдо бўлиши мумкин.
"Аввалига болаларга коронавирус юқмас экан, деб ўйлагандик, аммо ҳозир уларда ҳам жараён катталардаги каби кечиши аниқланди" - дейди Оксфорд университети профессори Эндрю Поллард.
"Шунчаки, болаларда касаллик аломатлари енгил кечади".
Хитойдаги Касалликлар олдини олиш ва назорат қилиш маркази маълумотларига кўра, Covid-19 юқтирган 72314 беморнинг атиги 2% ҳали 19 ёшга тўлмаган ёшлар.
АҚШдаги тадқиқотда эса 508 нафар бемор кузатилган бўлиб,  улар орасидаги бемор болалардан  ҳеч бири нобуд бўлмаган.
Зотан, бемор болалар сони ҳам 1% бўлган, холос.
Дунё миқёсида кузатилган ҳолатларга қарасак, болалар орасида касаллик юқиши кам учрамоқда.
Шуниси ҳам борки, кўп мамлакатларда фақат аҳволи оғирлашган ёки касалхонага тушган беморлар коронавирусга текширилмоқда.
Яъни болалар вирусни юқтирса ҳам, аҳволи ёмонлашиб касалхонага тушмаган бўлса, беморлар рўйхатига ҳам тушмайди.
"Шаксиз, коронавирус юққан болалар биз ўйлагандан кўра кўп" - дейди Британиядаги Саутҳемптон касалхонаси маслаҳатчи шифокори Санжай Пател.
"Биз мамлакатдаги ҳар бир болани текшира олмаймиз-ку".
"Ҳатто бошқа жиддий касали бор, дейлик, саратондан даволанаётган болаларда ҳам Covid-19 касали кексаларга нисбатан анча енгил ўтмоқда" - дейди Оксфорд университети профессори Эндрю Поллард.
Аммо ўтган март ойи охирида Бельгияда 12 яшар қизалоқ ва Лондонда 13 яшар ўсмир бола коронавирус сабабли нобуд бўлгани айтилди.
Хитойда ҳам 14 яшар ўспирин ўлими ҳақида хабар чиқди.
Хитойдаги  текширувларга  биноан, вирусни юқтирган болаларнинг ярмидан кўпроғида иситма, йўтал, томоқ оғриғи, тумов ва аксириш каби аломатлар намоён бўлган.
Ҳар учинчи болада зотилжам (пневмония) белгилари кузатилган ва кўпинча иситма, нам йўтал ва хириллаш пайдо бўлган.
Аммо нафас олишга қийналиш  каби оғир ҳолатлар  кузатилмаган.
"Болаларда кўпинча юқори нафас йўллари - бурун, оғиз ва томоқ зарарланади" - дейди Саутҳемптон университети маслаҳатчи шифокори Грэм Робертс.
"Шу сабабли уларда шамоллаш аломатлари пайдо бўлади ва вирус қуйи нафас олиш аъзоларига, яъни ўпкага тушиб бормайди".
"Натижада болаларда  ҳаётга хавф солувчи зотилжам кузатилмайди".
ЖССТ февраль ойида Хитой бўйича тўплаган маълумотларга кўра,  коронавирус юққани аниқланган одамларнинг атиги 2.4% ҳали 18 ёшга етмаган болалардир.
Буларнинг ҳам фақат 2.5% қисмида касаллик жиддий тус олган.
Ўта оғир ҳолат эса 0.2% деб айтилади.
Кам сонли болаларда вирус юққанидан кейин ҳам ҳеч қандай касаллик аломати кузатилмаган.
"Вирус учун тўқима юзасидаги оқсил жуда муҳим. Чунки вирус тўқима ичига кириб, уни яксон этиши керак" - тушунтиради Грэм Робертс.
"Афтидан, коронавирус АСЕ-2 рецепторидан ўзига йўл очадиган туйнук сифатида фойдаланади. Болаларнинг қуйи нафас йўлларида эса у анча кам бўлса керак. Шу боис болаларда кўпроқ юқори нафас йўллари зарарланмоқда".
Балки шу боис ҳам болалар   касалликни енгил шамоллаш каби ўтказишаётгандир.
Қатор олимлар буни катта ёшдагиларнинг иммун тизими кексайгани сари,   янги инфекцияларга қарши курашда ожиз қолиши эҳтимоли билан ҳам изоҳлашади.
Бола иммун тизими катталарникидан фарқли тарзда, ҳали шаклланиш босқичида бўлади.
Болалар - хусусан, боғча ва мактабга борадиганлари -  жуда кўп хилдаги нафас йўллари инфекцияларига дуч келишади ва уларнинг қонида аксилтаначалар даражаси баланд бўлади.
"Бола организми инфекцияга интенсив тарзда реакция беради ва уларда ҳарорат тез кўтарилади" - дейди Робертс.
"Ҳойнаҳой, болаларнинг иммун тизими вирусни назорат қила олади ва уни юқори нафас йўлларидан пастга туширмай, вирусни енгади".
Хитойлик олимларнинг айтишича, болаларда юрак-қон томири касалликлари жуда камлиги ҳам бу ўринда аҳамиятга эга бўлиши мумкин.
Яна бир сабаби: оғир касалланган катта ёшдаги одамларнинг иммун тизими вирусга қарши ҳаддан ошиқ реакция беради ва оқибатда тана аъзолари ишдан чиқиши ва ҳатто ўлим кузатилиши мумкин.
Болаларнинг яхши ривожланмаган иммун тизими эса вирусга қарши бундай қаттиқ жавоб қайтармайди.
Болаларнинг иммун тизими ҳали 2003 йили САРСга қарши ҳам худди шундай  жавоб бергани аниқланган.
Ҳа, тарқатишади.
"Бу катта муаммо" - таъкидлайди Робертс - "Болалар жамиятда  энг кўп инфекциялар тарқатишини катталар баъзида унутиб қўйишади".
Коронавирус  ҳаводан - йўтал ва аксириш орқали юқади.
Шунингдек, бирон нарсанинг вирус тушган юзасини ушлаб, кейин қўлни кўз, бурун ё оғиз шиллиқ пардасига текизганда ҳам ўтади.
Хуллас, болалар вирусни ота-оналари, буви-боболари ва бошқа оила аъзоларига юқтирадилар.
"Айнан касалликни енгил ўтказадиган болалар вирусни тарқатишда муҳим ўрин тутишади ва шу сабабли мактабларни ёпиш пандемияни жиловлаш учун жуда муҳим".
Ҳа, масалан, вирусли грипп.
Болаларда грипп тумов каби ўтади.
Катта ёшлилар, хусусан, кексалар эса касалхона  жонлантириш бўлимига ҳам тушадилар.
Британия бир неча йил олдин болаларни гриппга қарши эмлашни бошлаганди.
Бу эса болалардан ҳам кўра, уларнинг катта ёшли оила аъзоларини ҳимоя қилишга қаратилган чорадир.
Шунга ўхшайди.
Хитойдаги маълумотларга биноан, жуда ёш чақалоқлар вирус олдида ожизлар.
Ҳар ўнтадан битта чақалоқда касаллик жиддий тус олган.
Лекин ёши каттароқ болаларда анча енгил кечган.
Масалан, 5 ёшдан ошган болалар вирусни юқтирганда, уларнинг ҳар юзтадан фақат 3-4 нафарининг  аҳволи жиддийлашган.
"Ўсмирларнинг иммун тизими катта ёшлиларникига яқинлашаётган бўлади" - дейди Робертс.
"Яъни ўспиринларнинг иммун тизими  вирусни  назорат қилишда болаларникидан фарқли тарзда самарали эмас".
Доктор Роберт шу ҳолатда бу вирус ҳали янги ҳодиса эканини, кўп фаразлар фақат кўриниб турган ҳолатларга қараб ўртага ташланаётганини ҳам урғулайди.
Хитойдаги тадқиқотлардан маълум бўлишича, 9 ёшга тўлмаган болаларда биронта ҳам ўлим ҳолати кузатилмаган.
19 ёшга тўлмаганлар орасида фақат бир бемор -  14 яшар ўспирин нобуд бўлган.
Британияда эса 23 март куни бошқа касали бор 18 яшар ўсмир ва кейинроқ, 1 апрель куни 13 яшар  бола вафот этишди.
Ҳа.
Ухан ва Лондонда  янги туғилган икки чақалоқ вирусни юқтиргани  тасдиқланган.
Аммо улар она қорнида касалланганми ёки туғилгандан кейин - аниқ эмас.
Чунки иккала ҳолатда ҳам уларнинг оналари коронавирусга чалинган эди.
Ҳали туғилмаган ҳомилага коронавируслар таъсир қилиши борасида эса   маълумотлар кўп эмас.
САРС ва МЕРС каби коронавируслар таъсирида ё ҳомила чала туғилган, ё она қорнида ривожланиши секинлашган.
Аммо Covid-19  ҳолатида ҳали бу  учрамади.
"Ота-оналар болаларига коронавирусдан нобуд бўлмайсан, деб тушунтиришлари лозим. Болалар буни англашсин" - дейди Санжай Пател.
"Педиатрлар жуда яхши биламиз: Болалар энг ёмон оқибатлардан жуда қўрқишади, аммо буни очиқ тан олишмайди".
Доктор Полларднинг айтишича ҳам, барча ота-оналар фарзандларини тинчлантиришлари  ва ҳар қанақа ҳолатда ҳам коронавирус уларга катта хавф солмаслигини тушунтиришлари муҳим.
"Болалар ва ўспиринлар ўз оила аъзолари ҳақида жуда қайғурадилар" - дейди Финландия Турку университети профессори Леннеа Карлссон.
"Биз уларга ҳозир мисли кўрилмаган давр эканлигини, биз нафақат ўзимиз ва оиламиз, балки ҳар бир инсон ҳақида қайғуришимиз зарурлигини тушунтиришимиз даркор".
БЦЖ Ўзбекистон халқини коронавирусдан асрайдими?
Бу коронавирус ҳали охиргиси эмасми?
Коронавирус 50дан ошган эркакларга вирус кўпроқ хавф соладими?
Коронавирус боис сохта дорилар кўпайиб кетди
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-52135469' lang='uzb' type='mono' source_url='https://www.bbc.co.uk/uzbek/uzbekistan-52135469' term='COVID'>
Коронавирусдан ўлаётганларни коронавирус ўлдирмоқдами? - Koronavirus

Ҳар куни дунё бўйлаб одамлар коронавирусдан қанча одам вафот этгани ҳақидаги хабарларни хавотир билан кузатишмоқда.
Ҳар бир инсоннинг ўлими ортда қолган яқинлари учун фожиа эканини айтиб ўтириш ортиқча.
Пандемия қанча одамнинг ҳаётига зомин бўлиши мумкинлиги ҳақидаги башоратлар,жумладан, Британияда ҳукуматни мамлакатни буткул ёпиб қўйишга мажбур қилди.
Аммо ўлим ҳоллари билан боғлиқ статистикадан нимани ўрганишимиз мумкин?
Вазият қанчалик ёмон?
Кундалик ўлим ҳолатлари, бу шифохоналарда қайд этилаётган ҳолатлар - танасида коронавирус инфекцияси бор беморнинг вафот этиши.
Аммо бу рақамлар бизга вируснинг қанчалик  ўлимга  сабаб бўлгани ҳақида маълумот бермайди.
Вирус асосий омил ёки қўшимча сабаб ё-да шунчаки, инсон ҳаётдан кўз юмаётган пайтда унинг танасида мавжуд бўлиши ҳам мумкин.
Коронавирусдан вафот этаётганларнинг аксари аввалдан соғлиқ билан боғлиқ муаммоси бор одамлар. Масалан, юрак хасталиги ёки қандли диабет сингари. Булар асосий омил бўлиши мумкин.
Масалан, Англиянинг Ковентри шаҳрида 18 яшар ўсмир вафот этишидан бир кун олдин унда коронавирусга борлиги аниқланган. Вафот этган куни вируснинг энг ёш қурбони деб эълон қилинган.
Аммо кейинроқ шифохона номидан бир баёнот эълон қилиниб, унинг вирусга алоқаси бўлмаган бошқа бир "муҳим" соғлиқ муаммосидан вафот этгани айтилди.
Аммо бошқа ҳолатлар, жумладан, ҳеч қандай касаллик тарихи бўлмаган лондонлик 13 яшар болакай ва тиббиёт ходимларининг вафот этиш ҳоллари ҳам бор.
Ҳозирда Британиянинг Миллий статистика идораси айнан коронавирус сабаб бўлган ўлим ҳолатларининг нисбатини аниқлашга ҳаракат қилмоқда.
Британия ҳукуматига маслаҳат бераётган Лондон империя коллежи мутахассислари ўзларининг ҳисоблаш усулларига таяниб, шу йил августига қадар вирусдан ярим миллон одам вафот этиши мумкинлигини айтишган.
Улар шунингдек, Британия ҳукуматининг бундан аввалги симптоми бор одамларни яккалаш ва касалликка мойил қатламни ихоталаш стратегияси 250 минг одамнинг ҳаётига зомин бўлиши мумкин, дея огоҳлантирганлар.
Энди эса айни мутахассислар британ ҳукумати жорий қилган ёппасига карантин ўлим ҳолатларини 20 минг билан чеклашини айтишмоқда.
Аммо бу 480 минг одамнинг ҳаёти асраб қолинади, деганини англатмайди, уларнинг кўпи вирус юқтирса ҳам, юқтирмаса ҳам вафот этиши мумкин.
Британияда ҳар йили 600 минг инсон вафот этади. Заифлар ва кексалар риск гуруҳида, худди коронавирусда бўлгани каби.
Кэмбриж университети профессори, сэр Девид Спигелхолтернинг айтишича, келаси йили 80 ёшдан  ошганларнинг 10 фоизи вафот этади. Уларнинг короавирусдан вафот этиш эҳтимоли ҳам қарийб шунчалик.
"Бу қўшимча ўлим ҳолатлари бўлмайди дегани эмас, - дейди профессор, - аммо бир-бирига мос келиб қолиш даражаси юқори".
"Covid (коронавирус келтириб чиқарадиган касаллик - таҳр.) дан вафот этадиган одамларнинг кўпчилиги қисқа вақт ичида барибир вафот этади", - дейди у.
Ҳозирги босқичда айнан қанча одам вафот этишини башорат қилиш имконсиз.
Британия ҳукуматининг ҳозирги чоралари нақадар самара бераётгани ҳақида келаётган ҳафталарда шифохоналарнинг коронавирусга чалинган беморлар оқимини қанчалик уддалай олишига қараб хулоса чиқариш мумкин бўлади.
Бундан ташқари, асосий ўлчов кутилган ва ҳақиқатда юз берган ўлим ҳолатлари ўртасидаги фарқдир.
Бу статистика, одатда, грипп мавсумларида яқиндан кузатиб борилади.
Англия соғлиқни сақлаш расмийларига кўра, сўнгги йилларда 17 минг атрофида қўшимча ўлим ҳолатлари қайд этилган.
Бу ҳисоб-китобларни, албатта, келажакда қилиш мумкин, аммо Лондон Университет коллежи (Лондон Университети - таҳр.) тадқиқотчилари уни олдиндан моделлашга ҳаракат қилишмоқда.
Уларга кўра, агар коронавирус гриппдан ҳалокатлироқ бўлса, карантин чоралари қўшимча ўлим ҳолатларини 1400тага тушириши мумкин. Бу карантин эълон қилинишидан олдинги стратегия бўйича ҳисобланганидан 12 мингга камроқ.
Агар коронавирус гриппдан беш баробар ҳалокатлироқ бўлса, ундан карантин чоралари ўлим ҳолатларини 6900 тага камайтириши кутилади.  Бу карантин бўлмаган ҳолатдагидан 60 мингтага камдир.
Карантиннинг ўзи одамларнинг ҳаётига зомин бўлиши мумкин.
Ноттингем Трент университетидан профессор Роберт Динволнинг айтишича, жамият ва иқтисодиётга иккинчи даражали зарарлар қуйидагиларнги ўз ичига олиши мумкин:
Айни пайтда, Бристол университети тадқиқотчилари карантиннинг фрйдаси зараридан кўплигини айтишмоқда.
Уларга кўра, Британия иқтисодиётида кутилаётган 6.4 фоиз пасайиш 2008 йилдаги молиявий инқироз билан баробар.
Британияда ҳозирда кўрилаётган чоралар вирус тарқалишини тўхтатиш йўли билан унинг чўққисига чиқишини бостиришга қаратилган.
Чўққига чиқиш даври ўтганидан сўнг кейинги қадамлар борасида қарор қабул қилинади.
Вирус ўз-ўзидан йўқолиб кетмайди. Вакцинага ҳам камида бир йил вақт борлиги инобатга олинса, энг катта синов вирусни қандай жиловлаш бўлиб қолаверади.
Бир томондан, вирусни, таъбир жоиз бўлса, уясида ушлаб туриш, иккинчи томондан эса, иккинчи чўққисига чиқишга йўл қўймаслик учун вирус тарқалишини назорат қилиш ўртасида мувозанат нуқтасини топиш керак бўлади.
Ва бунда қанча ҳаётни сақлаб қолиш ва қанча ҳаётни йўқотиш мумкинлиги борасидаги манзарани кўра билиш жуда муҳим.
Коронавируснинг охири кўринмоқдами? - Тушкунликка тушмаслик учун 5 сабаб
Коронавирус қачон тугайди, қачон ҳаёт изга тушади?
Коронавирус карантини Ўзбекистонда қачон тугаши аниқ бўлдими?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_world-51646299' lang='uzb' type='mono' source_url='https://www.bbc.co.uk/uzbek/world-51646299' term='COVID'>
Коронавирус: Саудия Макка шаҳрини ёпди, вирус Хитойдан ташқарида тезроқ тарқамоқда - Dunyo, O'zbekiston
Covid-19 номи берилган коронавирус эпидемияси Хитой ташқарисига ёйилишда давом этмоқда. 27 феврал ҳолатига вирус 48 давлатда тарқаган.  Дунё бўйича 82 минг ҳолат аниқланган. Уларнинг катта қисми Хитойга тўғри келади.
Covid-19 номи берилган коронавирус эпидемияси Хитой ташқарисига ёйилишда давом этмоқда. 27 феврал ҳолатига вирус 48 давлатда тарқаган.  Дунё бўйича 82 минг ҳолат аниқланган. Уларнинг катта қисми Хитойга тўғри келади.
Жаҳон соғлиқ ташкилотига кўра, коронавирус Хитойнинг ўзидагидан кўра, бошқа мамлакатларда тез тарқамоқда.
Италияда эса охирги 24 соат ичида вирусни юқтирганлар сони уч баробарга ошиб, 453 кишини ташкил этган.
Коронавирус қайта бош кўтарди:  Симптомлари оддий гриппдан қандай фарқ қилади?
Хавф Ўзбекистон чегарасига яқинлашдими?
Коронавирус касалидан ўлиш хавфи нақадар катта? Хитой, Ўзбекистон,
Саудия Арабистони эҳтиёт чоралари доирасида зиёратчиларнинг Макка шаҳрига киришини вақтинча тақиқлаган.
Саудиянинг ўзида вирус тарқалиш ҳолати аниқланмаган.
Ҳар йили 8 миллионга яқин мусулмонлар умра зиёрати учун Саудияга сафар қилишади.
Дунё бўйича вирусдан вафот этганлар сони 2804 кишига етган.
Италия прокуратураси Ломбардиядаги шифохоналарни текширишни бошлаган. Аввалроқ матбуотда шаҳар шифохонасида касаллардан бирини текшириш пайсалга солингани ҳақида хабарлар чиққанди.
Кейинроқ бу касал "супер-тарқатувчи" бўлиб чиққан.
Катта сондаги одамларга вирус тарқатувчи хасталарни шундай аталади.
Бош вазир Жузеппе Конте шифохоналардан бирининг ходимларини хизмат вазифаларига совуққонликда айблаган, аммо қайси шифохона эканини айтмаган.
Кодоньо шаҳрида вирус тарқалиш ҳолати Маттиа исмли 38 яшар эркак билан боғланмоқда.
Матбуот хабарларига кўра, у шифохонага  ётқизилишидан аввал ҳомиладор аёли, дўсти ва уч нафар қовоқхона мижозларига вирус юқтиришга улгурган. Шунингдек, марафонда қатнашган ва футбол ўйнаган.
Расмий фаразга кўра, Маттиа вирусни  Хитойдан келган қандайдир кема хўжайинидан юқтирган. Ҳукумат бошқа тафсилотларни очиқламаяпти.
Бошқа жойларда:
Охирги икки кунда Австрия, Хорватия, Греция, Норвегия, Швейцария ва Шимолий Македонияда вирус тарқалиш ҳолатлари аниқланган.
Кўпчилик ҳолларда вирусни юқтирганлар Италияда бўлиб қайтганлардир.
Испания, Франция ва Германия ҳам янги ҳолатлар ҳақида хабар берган.
Ирландия Дублинда ўтиши керак бўлган регби бўйича Италия термаси билан мусобақани қолдирган.
Европа ташқарисида илк касаллик ҳоллари Жазойир, Бразилия ва Покистонда аниқланган.
Жануби Америкадаги биринчи ҳолат бўлган бразилиялик Эрондан қайтган.
Аммо шунга қарамасдан, Эрон ҳукумати ҳозирча карантин жорий қилмоқчи эмаслигини айтган.
Эронда вирусни юқтирганлар сони 139 кишига етган- бу минтақадаги энг катта сондир.
Эронликлар вирус энг тарқаган Қум шаҳрига сафар қилмаслик ҳақида огоҳлантирилмоқда.
Айни пайтда шаҳардаги ҳар йили миллионлаб зиёратчилар тавоф қиладиган зиёратгоҳлар очиқ қолмоқда.
Хитой ташқарисида энг кўп вирус тарқаган Жанубий Кореяда 12 киши ҳаётдан кўз юмган.
Вирусни юқтирганлар сони қарийб 1600 киши.
АҚШда 60та ҳолат аниқланган.
Чоршанба куни Президент Трамп вице-президент Майк Пенсга коронавирусга қарши курашни мувофиқлаштириш ҳақида топшириқ берганини маълум қилган.
Трамп Америка ҳукумати вирусни жиловлашга қодирлиги ва АҚШ фуқаролари учун хавф катта эмаслигини урғулаган.
"Биз бунга мутлақо, мутлақо тайёрмиз!" деб ёзган Трамп Твиттер саҳифасида.
Филиппа Роксби, Би-би-сининг соғлиқ масалалари бўйича мухбири:
Коронавирус эпицентри Хитойдан бошқа минтақалар, хусусан, Европа қитъасига кўчмоқда.
Бир қарашда бу хавотирли, аммо унинг ижобий жиҳати ҳам бор.
Кўринишидан, Хитой вирусни назорат остига олди-янги юқтирганлар сони кундан-кунга камаймоқда.
Бу эса инфекцияга қарши кураш стратегиясининг иш бераётганини кўрсатади.
Бу стратегия одамларга уйдан чиқмасликни тавсия қилиш ва оммавий тадбирларни бекор қилиш ҳамда сафарларни чеклашдан иборат.
Жаҳон соғлиқ ташкилотига кўра, вирусни ҳали ҳам жиловлаш ва глобал эпидемияни бартараф этиш мумкин.
Британия соғлиқ расмийлари ҳам бу фикрга қўшилишади.
Улар коронавирусга ҳаддан ташқари реакция кўрсатишнинг иқтисод ва умуман, жамиятга хавфларидан огоҳлантиришган.
Британ ҳукуматига кўра, одамларнинг хавфсизлиги биринчи ўринда туради, аммо уни ортиқча ваҳималарсиз таъминлаш керак.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 7858860002
</doc>
<doc docid='bbc_world-52242567' lang='uzb' type='mono' source_url='https://www.bbc.co.uk/uzbek/world-52242567' term='COVID'>
Коронавирус кимларда ва нега яна қайталайди? Koronavirus
Коронавирусни юқтириб, тузалгани айтилган айрим одамларда кейинчалик яна вирус топилган ҳоллар бор.
Коронавирусни юқтириб, тузалгани айтилган айрим одамларда кейинчалик яна вирус топилган ҳоллар бор.
Одатда, коронавирус  тушган танада унга қарши  иммунитет шаклланади.
Аммо Covid-19 касалини келтириб чиқараётган ҳозирги коронавирус баъзи инсонларда қайталаяпти.
Коронавирус инсон танасига тушгач,   нима қилади?
Видео:
Токиолик 70 яшар эркак ўтган февраль ойида коронавирус  юқтириб,  касалхонага ётқизилганди.
У тузалиб, уйига қайтади, жамоат транспортида шаҳар кезади.
Лекин орадан бир неча кун ўтиб, иситмаси ошади ва яна шифохонага тушади.
Япония Эн-Эйч-Кей телеканалининг хабар беришича, уни қайта текширган шифокорлар ҳам ҳайратга, ҳам даҳшатга тушадилар:
Отахонда яна коронавирус топилади.
Бу бемор коронавирус қайталаган  Япониядаги ягона инсон эмас.
Вирусологлар ҳозир нега бундай бўлаётганини тушуна олмай, бошлари қотган.
Испания Биотехнология Маркази вирусологи Луис Энхуанеснинг  айтишича, коронавирусдан қутилган  14%  беморда   қайтадан вирус  аниқланган.
Бу -   ҳар еттинчи одам дегани.
Луис Энхуанеснинг ўйлашича, ҳойнаҳой, улар вирусни қайта юқтиришмаган, балки  таналарида вирус  янгидан кўпайгани эҳтимоли катта.
"Умуман олганда, бу коронавирус одамларда ўзига қарши иммунитет шаклланишига олиб келади" - дейди вирусолог.
"Бироқ баъзи кишиларда иммунореакция заиф кечиши мумкин".
"Иммунореакция секинлашганда, танада қолган вирус қайта бош кўтаради".
Баъзи вируслар танамизда уч ой ва ҳатто бундан ҳам узоқ муддат қолиши мумкин.
"Одатда вирус аниқланиб, кейин  тузалган одамда иммунитет шаклланади, деб айтилади ва инфекция аломатлари қайталмаслиги керак" - дейди вирусолог Луис Энхуанес.
"Аммо айрим инфекция қўзғатувчилар танадаги тўқималарда сақланиб қолиши ва иммун тизимиз таъсирига у қадар кўп тушмаслиги мумкин".
Янги коронавируснинг хавотирли жиҳати - тузалган одамда у яна тез фурсатда қайтадан бош кўтармоқда.
Кўпинча, болаликда олинган бир марталик вакцина (зардоб)  бутун умр сизни айрим юқумли касалликлардан ҳимоя қилади.
Лекин вирусли грипп мутация бўлиб бораверади.
Яъни сиз ҳар йили гриппнинг янги турларига қарши эмланишингиз ёки вакцина (зардоб) олишингиз зарур.
Янги коронавирус эса ҳали етарлича ўрганилмаган.
Олимлар унинг табиатини, қандай қилиб қайталанишини аниқлашга улгурмадилар.
Мадрид Саломатлик Институтидан Изидоро Мартинесга кўра, коронавирусга қайта  чалиниш эҳтимолини ҳам назардан соқит қилиб бўлмайди.
"Узоқ муддатли иммунитет шаклланмаса, бир-икки йилдан кейин келадиган бошқа эпидемия пайти сиз уни юқтирасиз ва бу нормал ҳолат" - дейди Мартинес -  "Лекин яқинда вирусга чалиниб, уни енгган  одамда айни шу вируснинг яна қайта бош кўтариши жуда камёб ва    ғалати ҳолат".
"Ҳозиргача бизга маълуми  - бу коронавирус вирусли гриппдан фарқли тарзда тез ва кескин ўзгармайди ё мутацияга учрамайди".
"Коронавирус қайталаган одамларда бу вирус ўз ўлими олдидан қайта фаоллашган  бўлиши мумкин" -  дейди вирусолог Луис Энхуанес.
Лекин у янги коронавирус  табиатини  тушуниш учун  кўплаб тадқиқотлар олиб бориш кераклигини ҳам урғулайди.
Би-би-сининг бу борадаги саволига жавоб берган Панамерика Соғлиқни сақлаш ташкилоти эса "янги вирусни кун сайин ўрганиб боришаётганини" ва унга қайта чалиниш  ҳолларини изоҳлаш имконлари ҳали йўқлигини  таъкидлади.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_world-52150871' lang='uzb' type='mono' source_url='https://www.bbc.co.uk/uzbek/world-52150871' term='COVID'>
Коронавирус соғлом ёшларни қачон ва нега ўлдирмоқда? O'zbekiston koronavirus
Шифокорлар вирусни юқтирса,  уларда касаллик оғир ўтмоқда.
Шифокорлар вирусни юқтирса,  уларда касаллик оғир ўтмоқда.
Дунё бўйлаб эса минглаб шифокорлар вирусни юқтирдилар, баъзи давлатларда тиббиёт ходимлари Covid-19 касалларининг салмоқли қисмини ташкил этишмоқда.
Бошқа соғлом ёш беморлардан фарқли тарзда,  ёш шифокорлар орасида қурбонлар сони ҳам ортмоқда.
Мутахассисларга кўра,  коронавирус  айнан шифокорларга қақшатқич зарба бераётгани -  улар ишлаётган жойдаги, атрофдаги вирус концентрациясига боғлиқ.
Вирус юки нима?Видео лавҳа:
Охири Youtube пост  муаллиф BBC Uzbek
Организмга тушган вирус кўпаяди ва келаси бир неча кун ичида бемор аҳволини оғирлаштиради.
Вирус концентрацияси   қанчалик баланд бўлса,   касаллик   одамда шунчалик оғир кечади ва уни атрофдагиларга юқтириш эҳтимоли ҳам ортади.
Тиббиёт ходимлари эса ҳар куни вирус концентрацияси юқори шароитда  ишлайдилар.
"Менда вирус концентрацияси  юқори бўлса, уни бошқаларга юқтириш эҳтимолим ҳам баланд бўлади" - дейди Лондондан профессор  Уэнди Барклей.
Шифокорлар эса вирус концентрацияси жуда юқори бўлган беморларнинг ёнида ишлашади, уларни даволашади:
Шу боис тиббиёт ходимлари вирус юқтирганда, улар жуда катта миқдорда вирус қабул қилишлари мумкин.
Масалан,  Хитойнинг Ухан шаҳридаги касалхонада ҳали коронавирус аломатлари кўринмаган бир бемор  унда жарроҳлик амалиёти ўтказган 14 нафар шифокорга вирусни юқтирган.
"Организмга қанчалик кўп вирус кирса, иммун тизими унга қарши курашда шунчалик қийналади. Ҳатто соғлом одам иммун тизими ҳам бунга дош беролмаслиги мумкин" - дейди профессор Барклей.
"Тажриба сифатида бир нечта ҳайвон танасига турли миқдорда вирус юборилса, энг катта миқдорда вирус юқтирилган жонзод  жуда оғир аҳволга тушади"
Инсондаги коронавирус юқори нафас йўлларида  ва у нафас чиқариш ёки йўтал орқали тарқалиши мумкин.
"Ҳар сафар нафас олиб-чиқарсак ёки гапирсак, ҳавога томчилар сачрайди" - дейди Уэнди Барклей.
Аммо коронавирус юқиши учун  бу томчилардан қанча миқдорда ютиш  ёки уларни шиллиқ пардаларга (билиб-билмай) суртиш керак бўлади  - ҳали номаълум.
Ҳозир касалларни даволаётган шифокорларга таҳдид солаётган вирус хавфини аниқ ўлчаб бўлмайди.
Аммо Халқаро соғлиқни сақлаш ташкилоти (ЖССТ) тақдим этган айрим маълумотларга қараб фараз қилиш мумкин.
Дейлик, 2002-2003 йиллари САРС тарқалганда, уни юқтирганларнинг 21% ёки ҳар бешинчи киши - тиббиёт ходимлари бўлган.
Ҳозирги ҳолат ҳам шунга яқин.
Италияда вирусни юқтирган инсонлар сони 120 мингдан ошган бўлса, касалларнинг 6200 нафардан кўпроғи - тиббиёт ходимлари.
Испанияда Коронавирус юққан шифокорлар сони 6500 нафар.
Бу - мамлакатдаги барча касалларнинг 12% дегани.
Яъни қарийб ҳар саккизинчи бемор - шифокор.
Март ойи бошида Хитойда ҳам 3300 нафар  тиббиёт  ходими вирусни юқтирган.
Бу  ўша пайтда Хитойда тасдиқланган жами ҳолатларнинг 4-12% қисмини ташкил этади.
Британия  мулозимларидан бирининг айтишича,  бу мамлакатдаги айрим касалхоналарда тиббиёт ходимларининг  деярли ярми ёки 50% ҳозир ё касал, ё ўзини бошқалардан иҳоталамоқда.
Агар касалхоналарда  ҳимоя чораларига қаттиқ эътибор берилмаса, айнан шифохоналар  ҳалокатли вирус  тарқаладиган ўчоқларга айланиши мумкин.
Айрим ҳастахоналар эса  бошқа касаллик учун даволанаётган  беморларни коронавирусдан ҳимоя қилиш учун уларни  муддатидан олдин уйларига жўнатиб юбормоқда.
Тиббиёт ходимлари етарли ҳимоя қилинмаяпмиз, дея ғазабдалар.
Франциялик шифокорлар тиббий ниқоб каби воситаларни етказиб беролмагани учун Франция ҳукумати устидан маҳкамага   арз қилишди.
АҚШда  қатор шифокорлар (бевосита коронавирус юққани аниқ беморларни даволаётганлар эмас)  битта ниқобни бир неча кунлаб  тақишга мажбур бўлишаётганини айтишди.
Британия тиббиёт ходимлари   поликлиника ва шифохонлардаги ҳимоя кийимлари  ҳар доим шифокорни  ва беморларни ҳимоя қила оладиган  даражада эмас,  дейишмоқда.
Ўзбекистонда эса  вилоятлардаги айрим оилавий поликлиника шифокорларига кўра,  уларга давлат томонидан на ниқоб, на ҳимоя кийими берилган,   балки  "ўзларинг докадан ниқоб тикиб олинглар" дейилган холос.
Ғарб киритган санкциялар остида қолаётган Эронда ҳам кўплаб тиббиёт жиҳозлари ва воситалари етишмайди.
Айрим шифокорлар елим халта билан оёқ кийимларини ўраб, беморларни даволашмоқда.
Эронда ҳам коронавирус қурбонлари орасида кўплаб ёш шифокорлар бор.
Ўзбекистон коронавирус боис маҳкумларни чиқарадими?
Ўзбекистонда карантин қачон тугаши мумкин?
Коронавирус : Дунё бўйлаб энг антиқа чекловлар
Коронавирус ҳақида ҳамон нималарни билмаймиз?
BBCUZBEK.COM билан Telegram орқали +44 7858860002номери билан боғланинг.
Telegram каналимиз: @bbcuzbek
</doc>
<doc docid='bbc_central-asia-52257037' lang='uzb' type='mono' source_url='https://www.bbc.co.uk/uzbek/central-asia-52257037' term='COVID'>
Коронавирус: Тожикистон: Хавотир кучаймоқда, эҳтиёт чоралари кучайтирилмоқда
Тожикистон расмийлари шу пайтгача мамлакатда биронта ҳам коронавирусга чалиниш ҳоллари қайд қилинмаганини билдиришади. Лекин кейинги ҳафта ичида оддий одамлар орасида коронавирусга чалинишдан хавотирлар кучайган. Айни бир пайтда ҳукумат томонидан  коронавируснинг олдини олиш мақсадида эҳтиёт чоралари кун сайин кучайтириб бориляпти.
Тожикистон расмийлари шу пайтгача мамлакатда биронта ҳам коронавирусга чалиниш ҳоллари қайд қилинмаганини билдиришади. Лекин кейинги ҳафта ичида оддий одамлар орасида коронавирусга чалинишдан хавотирлар кучайган. Айни бир пайтда ҳукумат томонидан  коронавируснинг олдини олиш мақсадида эҳтиёт чоралари кун сайин кучайтириб бориляпти.
Маҳаллий кузатувчиларнинг фикрича, хавотирлик кучайишига ҳам, эҳтиёт чоралари кучайтирилаётганига ҳам Тожикистонга қӯшни мамлакатлар - Ӯзбекистон ва Қирғизистонда ҳамда миллион нафардан ортиқ тожикистонликлар меҳнат муҳожирлигида бӯлган Россия ва Қозоғистонда коронавирусга чалиниш ва бу касаллик туфайли ӯлим ҳолларининг кӯпайиши асосий сабаб бӯлаётир.
Ӯтган ҳафта мамлакат шимолидаги Қирғизистон билан туташ Жаббор Расулов туманидаги Қӯрғонча қишлоғида яшаган бир кишининг ӯлими ва шу боис у яшаган тумандаги икки беморхонанинг карантинга олиниши аҳоли орасида хавотириликни кучайтирган миш-мишларга сабаб бӯлди.  61 ёшли Ҳабибулло Шодиевнинг қӯшни Қирғизистонга меҳмонликка бориб, вирус юқтиргани ва ӯн кун беморхонада даволаниб, вафот этгани хабари яшин тезлигида тарқалди. Лекин  Суғд вилояти соғлиқни сақлаш бошқармаси томонидан журналистлар учун ӯтказилган шошилинч брифингда Шодиевнинг коронавирусдан эмас, ӯпканинг ӯткир яллиғланиши туфайли дунёдан ӯтганлиги расмий равишда айтилди.
Айни бир пайтда шу брифингда бошқарма бошлиғи ӯринбосари Маъруф Ҳожибоев эҳтиёт чоралари туфайли  бемор даволанган Жаббор Расулов тумани марказий беморхонасида ишлайдиган ва у билан мулоқотда бӯлган 11 нафар тиббиёт ходими, шунингдек, марҳумнинг икки қариндоши вилоят марказидаги шифохонага олиб келиниб, карантинга ётқизилганини айтди. У бу ӯн уч кишининг биронтасида ҳам коронавирус аниқланмаганини, айрим шифокорлардаги тана ҳароратининг кӯтарилиши бошқа касалликлар билан боғлиқ эканлигини айтди.
Аммо марҳум  Шодиев даволанган беморхонадан ташқари яна бир қишлоқ беморхонаси ҳам карантинга олинди. Қишлоқ касалхонасининг карантинга олиниши у ерда марҳумнинг хотини юрак хасталиги билан даволанаётгани ва Шодиев уни кӯриш учун борганлиги билан изоҳланди.
«Спутник Таджикистана» ахборот агентлигининг хабар беришича эса, бугун Жаббор Расулов туманидаги қишлоқ беморхоналаридан бирида Ҳабибулло Шодиевнинг укаси билан мулоқотда бӯлган ҳамкасби вафот этган. Туман маориф бӯлимида ишлаган Ҳожимуҳаммад Тошев коронавирус хатари билан карантинга ётқизилган.
Тожикистон Соғлиқни сақлаш ва аҳолини ижтимоий ҳимоялаш вазири муовини, мазкур вазирликнинг коронавирус олдини олиш штаби бошлиғи Мирҳамуддин Камолзода бу хабарни тасдиқлар экан, марҳумнинг юрак оғриғи туфайли вафот этганини айтган.  Шунингдек, Тошевнинг қон босими ҳам бӯлганлигини айтган.
Марҳум Тошев ишлаган маориф бӯлими мудири бӯлган Абдужалил Шодиев акасининг ӯлимидан сӯнг карантинга олинган эди.
Мирҳамуддин Камолзода Тожикистон фуқароларни асосссиз хабарларга ишонмасликка,  фақат расмий хабарларга, жумладан Тожикистон Соғлиқни сақлаш ва аҳоли ижтимоий ҳимояси вазирлиги хабарларига ишонишга чақирган.
Қирғизистонда коронавирусга чалиниш ҳоллари аниқланганда, бу мамлакат бошқа қӯшнилар билан бир қаторда Тожикистон билан ҳам чегараларини ёпди. Лекин Суғд вилоятининг Қирғизистон билан туташ қишлоқларида  чегарани бутунлай ёпиш имкониятлари йӯқ эди. Айниқса, Бобожон Ғафуров туманига туташ қирғиз қишлоқлари аҳолиси бозор-ӯчар учун Тожикистонга ӯтиб келаверди. Аввалига Тожикистондаги беморхоналарга Қирғизистондан келадиган беморларни қабул қилмаслик топшириғи берилди. Сӯнгра икки мамлакат қишлоқларини бӯлиб турган катта асфалт йӯллари қӯриқлана бошланди. Ҳужжат текширилиб, Қирғизистон машиналари ҳам, фуқаролари ҳам Тожикистонга ӯтиши йӯли олинди.
Қирғизистон ва Тожикистон президентлари телефон орқали коронавирусга қарши биргаликда кураш борасида фикр алмашиб, келишиб олишди. Тожикистон Президенти Эмомали Раҳмон бу борада Ӯзбекистон Президенти Шавкат Мирзиёев билан икки марта телефон орқали гаплашди.
Тожикистон Ташқи ишлар вазирлиги мамлакат ҳудудига янги коронавирус кириб келиши олдини олиш мақсадида чет эллик фуқаролар ва фуқаросиз фуқаролар учун ӯз чегараларини  вақтинча бутунлай ёпишини эълон қилди. Вазирликдан билдиришларича, бу тақиқ фақат Тожикистонда аккредитасияси бор чет эл дипломатлари, халқаро ташкилотлар ва молиявий муассасалар ходимларига нисбатан қӯлланилмайди. Лекин улар чегарадан ӯтишгач, шифокорлар назорати остида 14 кунлик карантинда бӯладилар. Шунингдек, халқаро  юкларни ташийдиган ҳайдовчилар ва темирйӯлчиларга бу тақиқ қӯлланилмайди.
Тожикистон ӯз чегараларини ёпгач, мамлакат ҳудудида қолиб кетган чет эллик фуқароларонинг визасини узайтиришни ваъда қилган.  Тожикистон Ташқи ишлар вазирлигидан билдиришларича,  визаларнинг янги муддати эпидемилологик вазият барқарорлашган пайтгача амал қилади.
Тожикистонда коронавирус боис бошқа қӯшни мамлакатлардаги каби умумий карантин ё фавқулодда ҳолат эълон қилинган эмас. Лекин март ойидагига қараганда апрелда ҳукумат эҳтиёт чораларини кучайтиргани сезилади. Оммавий ахборот воситаларида коронавирус борасида кӯрсатув, эшиттиришлар кӯпайди,  мутахассислар билан суҳбатлар уюштирилмоқда. Тожикистон Соғлиқни сақлаш ва аҳолининг ижтимоий ҳимояси вазирлиги томонидан коронавирусдан сақланиш бӯйича махсус варақалар тайёрланиб, аҳолига тарқатилмоқда. Тиббиёт ходимлари уйма-уй юриб, коронавирус нималиги ва унинг олдини олиш борасида суҳбатлар ӯтказишмоқда.
Мамлакатдаги йигирмага яқин  енгил  саноат корхонаси тиббий ниқоблар ва бошқа ҳимоя воситаларини ишлаб чиқаришга ихтисослашмоқда. Бӯстон шаҳридаги ана шундай саноат корхоналаридан бирида тайёрланаётган пахталик тиббий ниқобларга ҳатто Европа мамлакатларида талаб пайдо бӯлган.
Бохтар шаҳридаги "Ресандаи Қӯрғонтеппа" ширкати Хатлон вилоятидаги соғлиқни сақлаш муассасалари, ӯқув юртлари,  муассасаларга 100 мингта бепул тиббий ниқоб етказиб берган.
Тожикистон Молия вазирлиги ва Миллий банк коронавирус пандемияси олдини олиш учун маблағ тӯплаш учун махсус хайрия хазинаси очган.
Айни бир пайтда Тожикистон коронавирус олдини олиш учун Россия ва бошқа мамлакатларга ёрдам сӯраб мурожаат қилган.  Мазкур мурожаатда тиббий ниқоблар, махсус ҳимоя кийимлари, қӯлқоплардан ташқари коронавирусни аниқлаш учун тестлар юбориш сӯралган.
Жаҳон банки Тожикистонга  коронавирусга қарши кураш учун 11,3 миллион АҚШ  доллари ажратган. Бу маблағни соғлиқни сақлаш тизими ва мамлакатнинг камбағал аҳолиси учун йӯналтирилиши айтилган.
Тожикистон Молия вазири Файзиддин Қаҳхорзода бу маблағ жумладан дастлабки кундалик эҳтиёж молларини сотиб олиш учун қодир бӯлмаган аҳоли қатлами учун ажратилишини билдирган.
Осиё Тараққиёт банки эса, COVID-19  қарши курашиш учун Тожикистонга 100 минг АҚШ доллари ажратган. Олдинроқ Олмония давлати аҳолини коронавирус хавфидан ҳимоя қилиш учун 1 миллион Евро ажратганди.
Тожикистонга Ӯзбекистон ва Қозоғистон ҳам ёрдам жӯнатган. Тожикистонга Ӯзбекистондан ун, коронавирус олдини олиш учун қаратилган тиббий кийим, жиҳоз ва антисептиклар юкланган 18 та вагон етиб келган. Тожикистон Президенти Эмомали Раҳмон Ӯзбекистон Президенти Шавкат Мирзиёевга инсонпарварлик ёрдами учун миннатдорчилик билдирар экан, ӯзбек ва тожик халқларининг асрлар давомида оғир пайтларда бир-бирларига елкадош бӯлиб, қӯллаб келишганини таъкидлаган.  У «Ӯзбекистон томонидан юборилган озиқ-овқат маҳсулотлари ва тиббий жиҳозларнинг ҳозирги мураккаб шароитда жуда муҳим эканлиги, халқларимизни боғлаб турган ӯзаро қӯллаб-қувватлашдек қадимий анъананинг яна бир белгиси» эканлигини айтган.
Қозоғистон эса, Тожикистонга 5 минг тонна ун жӯнатган.
Ҳозир Хӯжанд шаҳри ва унинг атрофидаги шаҳар ва қишлоқларда олдинги ҳафтадагига нисбатан тиббий ниқобда юрган одамлар камида уч-тӯрт баравар кӯпайган. Қузатувчиларга кӯра,  биринчидан, гарчи Ҳукумат вҳолини кӯчага ниқобсиз чиқишини тақиқламаган бӯлса-да, лекин одамларни ӯзларини эҳтиёт қилиш учун бунга чорламоқда. Иккинчидан эса, одамларнинг ӯзлари ӯз соғликларини ӯйлай бошлашган.
-  Ҳурматли сотувчилар! Иш жойингизда ниқоб билан бӯлишингизни сӯраймиз. Текшириш давомида жаримага тортишса, ӯзингиз жавоб беришингизга тӯғри келади!
Бу мазмундаги эълон одамлар орасида «Афғон бозори» номи билан машҳур Хӯжанд бозорида тез-тез такрорланмоқда.
- Эълон ӯз йӯлига. Биз ӯзимизни ҳам, харидорларни ҳам эҳтиёт қиилишимиз зарур. Қаранг, ниқобдан ташқари, қӯлимга қӯлқоп кийиб олганман, - дейди бозордаги дӯкон сотувчиларидан бири.
Қандолат маҳсулотлар и билан савдо қиладиган сотувчи йигит эса, кейинги кунларда харидорлар камайиб кетганидан ёзғирди.
Машҳур «Пайшанбе» бозоридаги сотувчилар ҳам гарчи нархлар ошмаган бӯлса-да, харидорлар асосан ун, ёғ каби маҳсулотларга «ёпишаётганликлари» ни айтишди.
Мактаб ӯқитувчилари, ӯқувчилари ва болалар боғчалари тарбиячилари, тарбияланувчилари учун ҳам ниқобда келиш шарт қилиб қӯйилди.
- Тӯғри, ниқоблар нархи одатдагига қараганда тӯрт-беш баравар қиммат. Лекин менга болаларимнинг соғлиги муҳим. Икки ӯғлим мактабга, қизим боғчага қатнайди. Аввалига уларга тайёр ниқоблар сотиб олиб бердим. Қарасам, кунига ҳар бирига учтадан ниқоб олсам, бир ойлик маошим етмайди. Шунга дока сотиб олиб, ювилиб, яхшилаб дазмоллаб яна тақиладиган ниқоблар тикдим, - деди  Гулистон шаҳрида яшайдиган кӯп фарзандлик она.
Дорихоналарда сотилаётган бир марталик оддий ниқоб нархи 3 сомоний (30 АҚШ сенти атрофида), кӯп марталик махсус ниқоб нархи - 20 сомоний (2 долларга яқин).  Хӯжанддаги дорихоналардан бирининг сотувчиси айтишича, қиммат ниқобларни фақат чӯнтаги кӯтарадиган камдан-кам одам сотиб олмоқда. Бошқалар эса, оддий ниқоблар олаётганда ҳам нега буларинг беш баравар қиммат, деб норози бӯлишмоқда, деди у.
- Билмадим, ота-оналари ниқоб олишга қийналишяптими, ё болаларини эҳтиёт қилишптими, синфимда давомот камайиб кетди. Ӯқувчиларнинг ярми дарсга келмаяпти, - деди Бӯстон шаҳридаги рус тилида ӯқитиладиган синфга дарс берадиган ӯқитувчи.
- Эҳтиёт бӯлган яхши-да, Мана, коронавирус юқмаслиги учун вилоят ҳукумати биносига кираётганимда иссиғимни ӯлчашди, кафтимга антисептик сепишди. Кейин ичкарига киришга ижозат беришди, - деди Конибодом шаҳридан Хӯжандга иш билан келган киши.
- Мен ҳали юқоридан айтишларидан олдин ҳар битта машинани дезинфексиялаб, кейин йӯлга чиқаришни талаб қилардим. Ҳайдовчиларнинг ниқоб тақишлари шарт, кафтларига эса антисептик сепамиз, - дейди йӯналишли такси муассасаси раҳбари.
Ҳозирда ҳар бир йӯловчи ташийдиган нақлиёт воситаси дезинфексия қилинади, ҳайдовчилар ниқобда бӯлишади.
- Мен Хӯжанддан йигирма километр наридаги қишлоқда яшайман. Илгари биздан тӯғри Хӯжандга «маршрутка» қатнарди. Ҳозир ярим йӯлгача «маршрутка»да бориб, уёғига автобусда кетишга мажбурмиз. Хӯжандга  шаҳар атрофидан қатнайдиган «маршрутка»ларнинг кириши тақиқланган. Автобус тиқилинч. Мен-ку ниқобда юраман, лекин асосий кӯпчиликнинг ниқоби йӯқ. Бир-бирига қапишиб турган йӯловчиларга қарар эканман, коронавирусга чалинмаслик учун одамлар орасида камида икки метрлик масофа бӯлиши зарурлигини эслайман. Юрагим орқага тортиб кетади. Ишқилиб, Худонинг ӯзи асрасин, дейман, - дейди ҳар куни Бобожон Ғафуров туманидаги Хистеварз қишлоғидан Хӯжандга ишга қатновчи аёл.
Тожикистонга қӯшни мамлакатларда коронавирус эпидемияси бошланганда ёпилган масжидлар ҳозирда очилган. Лекин масжидларнинг имом-хатиблари ва имомлари жума намозига келган намозхонларга 60 ёшдан ӯтган кишиларнинг уйларида намоз ӯқиш тавсиясини беришмоқда.
Хӯжанд шаҳрининг Регистон каби майдонлари, кӯчалари ва бозорларида эса, одамлар тобора сийраклашмоқда. Зарур ишлари йӯқ кишилар уйда ӯтиришни афзал билишмоқда.
Жаҳон соғлиқни сақлаш ташкилотининг Тожикистондаги вакили  Галина Перфильева мамлакатда коронавирусга чалиниш йӯқлигини айтган.
Расмийларга кӯра 7260 нафарга яқин киши карантинга олинган. Уларнинг 5240 нафаридан ортиғига коронавирус аломатлари йӯқлиги учун уйларига жавоб берилган. Ҳозир 2020 нафарга яқин киши карантинда. Уларнинг кейинроқ чет элдан қайтган кишилар эканлиги айтилмоқда.
Лекин айни бир пайтда айрим тиббий муассасаларда каарантинда бӯлган кишиларни сақлаш муддати узайтирилганини айтилган. Жумладан, Хатлон вилоятидаги шифохоналарда бӯлган кишиларга карантин муддати 14 кундан 21 кунга узайтирилгани айтилган. Шифокорларнинг айтишларича, бу биринчи навбатда одамлар саломатлиги кӯзланган эҳтиёт чорасидир. Чунки айримлардан қайта таҳлил олишга тӯғри келади.
Оддий тожикистонликлар коронавирус пайдо бӯлишидан ҳамон хавотирдалар. Буни ижтимоий тармоқлардаги тожикистонликлар қолдираётган фикрларда ҳам кӯриш мумкин. «Энди нима бӯлади, деб кутиш вируснинг ӯзидан ҳам ёмон. Доим юрагинг ҳовучингда туради», деб ёзган Парвина Мамадалиева.  Заҳро Абдул Воҳид эса, ҳаммани  бир бошдан дезинфексиялаб чиқишни таклиф этади. Зарина Ражабова одамларни гигиенага риоя қилишга чақиради. Меҳри Ҳамроқулованинг айтишича, 14 кунлик карантиндан кейин улардан таҳлил олишган, ҳеч кимнинг касалликка чалинмагани маълум бӯлган. «Бизда ҳеч нарсани яширишмайди», дейди у.
Айни бир пайтда тиббиёт олими Самариддин Партоев фикрича,  коронавируснинг тарқалиш хавфи йӯқ эмас. У чегара нималигини билмайди ва дунёдаги биронта мамлакат ундан кафолатмаган, дейди олим. Қозоғистонлик юқумли хасталиклар бӯйича етакчи мутахассис  Динагул Баешева фикрича, Туркманистон ва Тожикистонга коронавирус кечроқ кириб келиши мумкин.
У Риа Новостига берган интервюсида «Бунинг ҳаммаси мамлакатнинг мазкур муаммога муносабатига ва одамларнинг интизомига, айтилган тавсияларга қанчалик қулоқ тутишларига боғлиқ», дейди.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: @bbcuzbek
</doc>
<doc docid='bbc_uzbekistan-52325614' lang='uzb' type='mono' source_url='https://www.bbc.co.uk/uzbek/uzbekistan-52325614' term='COVID'>
Коронавирус: Карантинда зилзила, яна бир ўлим ва президент қизига "ҳамма нарса мумкинми?" - bbcuzbek.com дайжести, O'zbekiston, koronavirus
Коронавирус: Карантинда зилзила, яна бир ўлим ва президент қизига "ҳамма нарса мумкинми?"
Коронавирус: Карантинда зилзила, яна бир ўлим ва президент қизига "ҳамма нарса мумкинми?"
Ўзбекистонда коронавирус ҳоллари камая бошладими? Хитой алдаганмиди?
Ўзбекистон, минтақа ва дунёдаги сўнгги ўзгаришлар.
Куни-кеча Ўзбекистон жаъми коронавирус ҳоллари бўйича ортда қолдирган Қозоғистонда бугун, 17 апрель куни рақамлар 1480 тага етди  - худди шу манзарада Ўзбекистонда коронавирус ҳоллари камая бошлаётгани маҳаллий интернет нашрларида сарлавҳаларга чиқди.
Бу нима дегани?
Буларнинг барчасига Ўзбекистоннинг коронавирус билан боғлиқ ўтган бир ойлик тарихчасида кузатилмаган воқеълик замин яратган.
Ўзбекистонда коронавирус билан боғлиқ кундалик ҳолат кеча, 16 апрель куни илк бор фақат бир марта, унда ҳам кун аввалида янгиланган. Жаъми ҳолатлар 1349 тага етгани айтилган.
Шундан сўнг рақамлар бугун, 17 апрель, маҳаллий вақт билан эталабги соат 10:00 ҳолатига қадар ўзгаришсиз қолган. Одатдагисига мувофиқ, 16:00 ва 23:00 даги ҳолатлар ҳақида расман хабар берилмаган.
Бунинг расмий сабаби эса, ноаён қолган. Бу Ўзбекистонда 16 апрель куни ҳисобидан бошқа бирор бир коронавирус ҳолати аниқланмаганини англатиши ёки йўқлиги саволи очиқ қолган.
Бугунги маълумотда эса, яна 31 та янги ҳолат аниқлангани айтилган. Сўнггилари билан Ўзбекистонда умумий рақамлар 1380 тага чиққан.
Шу соатларда яна 10 та янги ҳолат қўшилган. Рақамлар одатдагидек кун ҳисобидан иккинчи бор расман янгиланган.
Бу ҳозир Қозоғистонда қайд этиб турилганидан 90 тага камдир.
Қозоғистон бугун ҳам энг кўп коронавирус ҳоллари кузатилиб турган минтақа давлатилигича қолган.
Ўзбекистон янги усул билан даволамоқчи - халқаро тажрибада у иш бердими? Коронавирус O'zbekiston
Коронавирус: Тошкент нимадан хавотирда, от ва жон қайғуси, Путин барибир қўрқдими? - O'zbekiston, koronavirus
Коронавирус: Мирзиёев ва карантин, Трамп норози ва Путин кўришган врач соғайди - bbcuzbek.com дайжести, O'zbekiston, koronavirus
Ўзбекистон, коронавирус: Карантин пайтида сўмнинг қадри тушиб кетиши эҳтимоли мавжудми?
Ўзбекистон коронавирус беморларини даволашнинг янги усулини бошлади - халқаро тажрибада у иш бердими? O'zbekiston
Худди шу манзарада четда яна бир Ўзбекистон фуқаросининг коронавирусдан вафот этганига оид хабар олинган.
Сўнгги ўлим ҳолати Россияда қайд этилган. Бу ҳақда воронежлик масъуллар расман хабар беришган.
39 ёшли Ўзбекистон фуқароси Россияда яшаш ҳуқуқига эга бўлган. Москвадан Воронежга қайтганига унча кўп бўлмагани айтилган.
Унинг бунгача бошқа қандайдир сурункали хасталикдан азоб чеккан-чекмагани ноаён қолган.
Марҳумнинг қаерда, қачон ва қандай дафн этилиши тафсилотлари шу соатларда маълум эмас.
Ўзбекистон Ташқи ишлар вазирлиги ҳозирча бу хусусда расмий баёнот билан чиқмаган.
Россия, мигрантлар, коронавирус: Москвадаги ўзбекистонликларга ёрдам маркази очилди - BBC O'zbek
Россия дунёнинг энг кўп - миллионлаб сондаги Ўзбекистон фуқаролари меҳнат муҳожирлигида банд давлати бўлади.
Шу кунларда кибер фазода мигрантларнинг орасида ҳам коронавирусга чалиниш ҳоллари ортиб бораётганига оид турли хабар, пост ва изоҳларнинг сони ортиб бораётгани кузатилади. Аммо улар ҳозирча ўзининг расмий тасдиғини топмаган.
Расмий Тошкент бу ҳақдаги расмий маълумотларни сўнгги бор шу йилнинг 7 апрель куни эълон қилган.
Четда коронавирусга чалингани айтилган 23 нафар ўзбекистонликлар орасида Россияда борлари кўзга ташламаган.
Бунгача Америка Қўшма Штатларида уч нафар Ўзбекистон фуқаросининг коронавирусдан вафот этган расман тасдиқланган.
Ҳар уч ҳолат бўйича ҳам Ўзбекистон Ташқи ишлар вазирлиги расмий билдиришнома билан чиққан.
Марҳумларнинг яқинларига ўз таъзияларини ҳам изҳор этганди.
Аммо Ўзбекистон фуқаросининг хорижда коронавирусдан ўлими билан боғлиқ бу хабар ҳам аксарият маҳаллий интернет нашрларининг эътиборидан четда қолмаган, ёритилган.
Россиянинг ўзида жаъми коронавирус ҳоллари эса, бугун 32 мингтадан ортган. Беморлардан 300 га яқини ҳаётдан кўз юмган.
Шу соатларда Ўзбекистонда коронавирусдан соғайганларнинг сони ҳам яна ортгани кўрилган.
Яна Бухорода 11 беморнинг тузалиб кетгани хабар қилинган. Бу билан умумий рақамлар 140 тага етган.
Касалхонадан чиққан барчанинг маълум муддат реабилитация остида бўлишлари айтилган.
Коронавирусдан соғайган ва вафот этганлар бўйича ҳам энг юқори кўрсаткичлар Қозоғистон ҳисобига тўғри келади.
Ҳозирга келиб, Қозоғистонда жаъми 285 та бемор тузалган бўлса, 17 нафари ҳаётдан кўз юмган.
Қирғизистонда эса, бугун, 17 апрель куни жаъми 489 та коронавирус ҳолатига соғайган 114 та бемор тўғри келиб турибди.
Кучайтирилган тартиб ва карантин тизими амалда экан, Ўзбекистоннинг Қирғизистонга бевосита туташ Фарғона водийсида зилзила юз берган.
Маҳаллий вақт билан эрталабги соат 09:34 да кузатилган.  Зилзила эпицентри Наманган вилоятининг Уйчи тумани ҳудудига тўғри келган.
Эпимарказда унинг қудрати Рихтер шкаласи бўйича 4 баллни ташкил этган. Моддий ёки инсоний талафотларга оид хабарлар йўқ.
Зилзила кучи Фарғона ва Андижон шаҳарларида ҳам сезилган.
Бу минтақада сўнгги уч ҳафта ичида кузатилган учинчи ер силкиниши экани айтилмоқда.
Бир неча кунлик ёғингарчиликлар ва булутли об-ҳаво ортидан, Ўзбекистон илова қолган Марказий Осиё давлатларида ҳам эртадан бошлаб кунларнинг яна исиб кетиши, ҳаво ҳароратининг ҳатто +30 дан ошиши башорат қилинмоқда.
"Ўзларида коронавирус йўқ"лигини айтиб, сўнгги икки ҳафтанинг ичида кетма-кет икки бор расмий баёнот билан чиққан Тожикистонда эса, Президент Эмомали Раҳмон ҳукуматнинг фавқулодда йиғинини чақирган.
Муҳокама диққат-марказидаги масала айнан коронавирус пандемияси ва унинг Тожикистон учун оқибатлари бўлган.
Яқинда ўзларида коронавирус йўқлигини таъкидлаб келаётган яна бир минтақа давлати - Туркманистон Президенти ҳам худди шу мавзуда ҳукуматнинг кенгайтирилган йиғинини ўтказган.
Масъул вазирларига берган топшириқлари озмунча бўлмагани кўрилганди.
Шу соатларда олинаётган хабарларга кўра, Тожикистондаги масжидлар яна ёпилади. Тақиқ эртага, 18 апрелдан бошлаб кучга киради.
Ҳеч қандай жамоат намозлари бўлмайди. Тожикистон Уламолар кенгашининг таъқиғи Рамазон ойидаги "Таровиҳ" намозларини ҳам ўз ичига олиши айтилмоқда.
Тожикистон коронавирус тарқалишининг олдини олиш учун 4 март куни ҳам худди шу каби ишга қўл урган. Аммо орадан икки ҳафта ўтиб, яна масжидлари эшикларини намозхонларга очиб юборганди.
Кенгаш, бундан ташқари, бўлажак зиёратчиларга Ҳажга йиққан пулларини хайрия ишларига сарфлашни ҳам тавсия қилган.
Уларнинг бу тавсияси глобал пандемия боис, Саудия Арабистони подшоҳлиги бу йилги Ҳаж мавсумига тайёргарлик ишларини кечиктириб туришга қарор қилган бир манзарада янграган.
Кеча, пайшанба куни Ўзбекистон Мусулмонлари идорасининг ҳам шунга мувофиқ қарор олгани кўрилган. Бу ҳақда ўзининг хос фатвосини эълон қилган.
Худди шу манзарада Тожикистон Президентининг тўнғич ўғли мамлакат парламенти Олий палатаси спикери этиб сайланган.
Душанбе шаҳар ҳокими Рустам Эмомали бу билан Тожикистонда президент отасидан кейин иккинчи қудратли шахсга айланган.
Бугун Тожикистон парламенти Олий палатасининг биринчи сессияси ҳам бўлиб ўтган.
Тожикистон ва Туркманистон ҳозир ҳам дунёнинг коронавирус расман қайд этилмаган саноқли давлатларидан иккитаси бўлиб туришибди.
Кеча, 16 апрель куни Америка Қўшма Штатларининг Туркманистондаги элчихонаси эса, ўзига хос баёнот билан чиққан.
"Ҳатто аниқланган тақдирда ҳам, Туркманистон ўзларида COVID-19 борлигини тан олишга мойил эмас"лигини айтган.
Элчихонанинг бу баёнотига ҳозирча расмий Ашхободнинг муносабати маълум эмас.
Америка Қўшма Штатларининг ўзи эса, ҳозир ҳам дунёнинг коронавирус билан боғлиқ энг ёмон аҳвол қайд этилаётган давлати бўлиб турибди.
Бугун у ерда жаъми ҳолатлар 700 минг кишига яқинлашган. Уларнинг 30 мингдан ортиқроғи аллақачон ҳаётдан кўз юмган.
Худди шу манзарада АҚШ Президентининг қизи ва маслаҳатчиси Иванка Трамп танқидлар остида қолиб кетган.
Бунга Иванка Трампнинг отасининг бошқа бир маслаҳатчиси бўлган эри ва уч фарзанди билан карантин шароитида Пасхани нишонлаш учун Вашингтондан Нью-Жерсига боргани сабаб бўлган.
Оқ уй уни оқлаб чиққан. Иванка Нью-Жерсига иш билан бормаганини айтган.
Глобал пандемия дунёни ўз забтига олаётган бир манзарада Хитой ҳукумати кутилган-кутилмаган баёнот билан чиққан.
Жаҳонда коронавируснинг илк ўчоғи бўлган Уханидаги коронавирусдан ўлим ҳолларига оид янги рақамларни эълон қилган.
Эскиларига яна 3300 та ўлим ҳолати қўшилган ва натижада вирус Уханда 4600 кишини ўлдиргани маъум бўлган.
Расмий Пекиннинг уқтиришича, маълумотларни атайдан ёпди-ёпди қилишмаган.
Хитой ҳукуматининг даъво қилишича, Ухандаги ҳолат қайта ўрганилмоқда, янги ҳисоботлар тайёрланмоқда ва қўшимча маълумотлар шунга яраша бўй кўрсатмоқда.
Коронавирус аслида АҚШ ва Хитой ўртасидаги урушми?
Ўзбекистонликлар ижтимоий масофа талабини писанд қилмаяптиларми?
Коронавирус бизга юққач, танамиз ичида нима қилади?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_150604_korea_schools_closed' lang='uzb' type='mono' source_url='http://www.bbc.co.uk/uzbek/world/2015/06/150604_korea_schools_closed' term='SARS'>
Жанубий Кореяда 700 дан зиёд мактаб ёпилган
Mers номи билан дунёга танилган вирусдан Жанубий Кореяда учинчи инсон вафот этгани хабар қилинаркан, мамлакатдаги 700 ортиқ мактабни ёпишга қарор қилинган.
Mers номи билан дунёга танилган вирусдан Жанубий Кореяда учинчи инсон вафот этгани хабар қилинаркан, мамлакатдаги 700 ортиқ мактабни ёпишга қарор қилинган.
Расмийларга кўра, юқумли хасталикни юқтирганлар сони 35 га етган.
1600 дан ортиқ киши карантинга олинган, бироқ расмийлар вирус олдини олиш йўлида етарли чора-тадбир кўрмадилар, дея танқидлар остида қолганлар.
Хабар қилинишича, Mers вирусини юқтирган бир инсоннинг гольф ўйнашга боришиги рухсат этилган, яна бир инсон инсон Хитойга учиб кетишга улгурган.
Жанубий Корея Тиббиёт вазирлиги хабар қилишича, 4 июн куни яна беш янги ҳолат аниқланган.
Шифохонадаги палатадаги бемордан вирусни юқтирган бошқа бир бемор оламдан ўтган.
Карантинга олинганларнинг 160 нафари ихоталанган тиббиёт муассасаларида сақланаётгани, қолганларга ўз ўз уйидан ташқарига чиқмасдан туриш маслаҳат берилгани хабар қилинмоқда.
Пойтахт Сеулдаги жамоат транспорти ва оломон кўп жойларда юзига ниқоб тақиб олган инсонларнинг сони кўпайиб бормоқда.
Корея Сайёҳлик ташкилоти тарқатган хабарга кўра, аксари Хитой ва Тайвандан бўлган 7000 тача сайёҳ ўзларининг Жанубий Кореяга саёҳатларини бекор қилганлар.
Мерс ёки Middle East Respiratory Syndrome - Яқин Шарқ Респиратор Синдроми коронавируси деб номланган вирус илк бор 2012 йили Саудия Арабистонида аниқланган эди.
MERS шамоллаш ва Sars каби касалликлар аломатларини ўз ичига олувчи юқори ҳарорат, нафас олишда қийинчиликлар, ўпка яллиғланиши ва буйракларнинг ишламай қолишига олиб келадиган хасталик.
Шу вақтгача жаҳон бўйлаб 1,167 киши Мерс вирусига чалинган, улардан 479 киши вафот этгани маълум.
Ўтказилган тадқиқотлар натижасида MERS нинг дастлаб туялардан инсонга ўтганлиги аниқланган ва шунинг учун ушбу каслликни "туя тумови" деб ҳам юритадилар.
Жанубий Кореяда ўзбекистонликлар сони ҳам кўпчиликни ташкил этади, улар юқумли хасталик тарқалишидан хавотирга тушиб қолганларини айтганлар.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio

</doc>
<doc docid='bbc_150613_cy_mers_south_korea' lang='uzb' type='mono' source_url='http://www.bbc.com/uzbek/world/2015/06/150613_cy_mers_south_korea' term='SARS'>
'Жанубий Кореяда Мерсни юқтириш ҳоллари кўпайиши мумкин'
Жаҳон соғлиқни сақлаш ташкилоти Жанубий Кореяда Mers номи билан маълум вирусни юқтирганлар сони ортиши мумкинлигини айтган.
Жаҳон соғлиқни сақлаш ташкилоти Жанубий Кореяда Mers номи билан маълум вирусни юқтирганлар сони ортиши мумкинлигини айтган.
Ташкилот мутахассислари мамлакатдаги Мерс ёки Middle East Respiratory Syndrome - Яқин Шарқ Респиратор Синдроми коронавируси билан боғлиқ вазиятни "йирик ва мураккаб" дея таърифлашган.
Айни пайтда Жаҳон соғлиқни сақлаш ташкилоти Мерс вируси кенг жамоатчилик орасида тарқалиб бораётганига оид "далиллар топилмаган" эса-да, муаммо буткул ўртадан кетди дея эълон қилишга ҳали барвақт эканини таъкидлайди.
Ҳозирга қадар яна 12 жанубий кореялик мазкур хасталикни юқтириб улгургани ҳамда 14 инсон ҳаётдан кўз юмгани маълум.
Мутахассислар ҳукуматни ҳушёр туришга ундашган.
Мерс ёки Middle East Respiratory Syndrome - Яқин Шарқ Респиратор Синдроми коронавируси деб номланган вирус илк бор 2012 йили Саудия Арабистонида аниқланган эди.
MERS шамоллаш ва Sars каби касалликлар аломатларини ўз ичига олувчи юқори ҳарорат, нафас олишда қийинчиликлар, ўпка яллиғланиши ва буйракларнинг ишламай қолишига олиб келадиган хасталик.
Шу вақтгача жаҳон бўйлаб 1,167 киши Мерс вирусига чалинган, улардан 479 киши вафот этгани маълум.
Ўтказилган тадқиқотлар натижасида MERS нинг дастлаб туялардан инсонга ўтганлиги аниқланган ва шунинг учун ушбу каслликни "туя тумови" деб ҳам юритадилар.
Жанубий Кореяда ўзбекистонликлар сони ҳам кўпчиликни ташкил этади, улар юқумли хасталик тарқалишидан хавотирга тушиб қолганларини айтганлар.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram - BBC UZBEK
Twitter - BBC UZBEK
Odnoklassniki - BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_150828_cy_mers_deaths_surge' lang='uzb' type='mono' source_url='http://www.bbc.com/uzbek/world/2015/08/150828_cy_mers_deaths_surge' term='SARS'>
Ҳаж зиёрати олди бедаво вирусдан ўлганлар сони ортмоқда
Саудия Арабистонига кўра, сўнгги ҳафта мамлакатда Нафас Йўллари синдроми, Мерс ёки короновирус номлари билан аталаётган инфекциядан ўлганлар сони 17 нафарга етган.
Саудия Арабистонига кўра, сўнгги ҳафта мамлакатда Нафас Йўллари синдроми, Мерс ёки короновирус номлари билан аталаётган инфекциядан ўлганлар сони 17 нафарга етган.
Соғлиқни сақлаш тизими расмийлари мазкур ўлим ҳоллари келаси ойги Ҳаж маросимлари олди кузатилаётганидан хавотир билдиришган.
Саудия Арабистони сентябр ойи бутун дунёдан Ҳаж зиёрати учун келадиган 2 миллиондан ортиқ мусулмонни кутиб олиши керак.
Мерс инфекцияси билан боғлиқ ҳолатлар Яқин Шарқ, Оврўпо ва Осиёдаги бошқа қатор мамлакатларда ҳам қайд қилинган.
Вирус илк бор 2012 йил Саудия Арабистонида пайдо бўлганди.
Жаҳон Соғлиқни сақлаш ташкилотига кўра, сўнгги рақамларнинг кўпи Ар-Риёддаги шифохоналардан биридаги ҳолат билан боғлиқ.
MERS шамоллаш ва Sars каби касалликлар аломатларини ўз ичига олувчи юқори ҳарорат, нафас олишда қийинчиликлар, ўпка яллиғланиши ва буйракларнинг ишламай қолишига олиб келадиган хасталик.
Жаҳон Соғлиқни сақлаш ташкилоти маълумотига кўра, 2012 йил сентябридан бери жаҳон бўйлаб камида 515 киши вафот этгани маълум.
Ўтказилган тадқиқотлар натижасида MERS нинг дастлаб туялардан инсонга ўтганлиги аниқланган ва шунинг учун ушбу каслликни "туя тумови" деб ҳам юритадилар.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_150723_latin_skorea_mers_economy' lang='uzb' type='mono' source_url='http://www.bbc.com/uzbek/lotin/2015/07/150723_latin_skorea_mers_economy' term='SARS'>
Mers Janubiy Koreya iqtisodiy o‘sishini sekinlashtirgan
Janubiy Koreya rasmiylari xabar qilishicha, halokatli Mers virusi tarqalishi hamda eksport kamayishi davom etayotgani mamlakat iqtisodiga sezilarli zarba bergan.
Janubiy Koreya rasmiylari xabar qilishicha, halokatli Mers virusi tarqalishi hamda eksport kamayishi davom etayotgani mamlakat iqtisodiga sezilarli zarba bergan.
Rasmiy ma‘lumotlarga ko‘ra, 2015 yilning dastlabki uch oyi mobaynida iqtisodiy o‘sish 0,8 foizni tashkil etgan bo‘lsa, ikkinchi chorakda ushbu ko‘rsatkich atigi 0,3 foiz atrofida bo‘lgan.
Mers yoki Middle East Respiratory Syndrome - Yaqin Sharq Respirator Sindromi koronavirusi yoki oddiy tilda "tuya tumovi" deb ham atalayotgan yuqumli xastalik tarqalishi janubiy koreyaliklarni vahimaga solib qo‘ydi.
Maktablarni yopishga to‘g‘ri keldi.
Odamlar bozor-o‘charga, restoran yoki kinoteatr singari omma yig‘iladigan joylarga borishni to‘xtatdilar.
Mamlakat iqtisodi uchun ahamiyatli daromad manbai bo‘lgan sayyohlik ham zarbaga uchradi.
Janubiy Koreyani tomosha qilish uchun boradigan sayyohlar oqimi to‘xtadi.
20 maydan buyon Janubiy Koreyada Mersni yuqtirgan 36 inson hayotdan ko‘z yumdi, 186 inson virusni yuqtirgani aniqlandi.
Yaqin Sharq Respirator Sindromi koronavirusi ilk bor 2012 yili Saudiya Arabistonida aniqlangan edi.
MERS shamollash va Sars kabi kasalliklar alomatlarini o‘z ichiga oluvchi yuqori harorat, nafas olishda qiyinchiliklar, o‘pka yallig‘lanishi va buyraklarning ishlamay qolishiga olib keladigan xastalik.
Shu vaqtgacha jahon bo‘ylab 1368 kishi Mers virusiga chalingan, ulardan 490 kishi vafot etgani ma‘lum.
O‘tkazilgan tadqiqotlar natijasida MERSning dastlab tuyalardan insonga o‘tganligi aniqlangan.
Janubiy Koreyada o‘zbekistonliklar soni ham ko‘pchilikni tashkil etadi, ular yuqumli xastalik tarqalishidan xavotirga tushib qolganlarini aytganlar.
BBC O‘zbek xizmati bilan Whatsapp, Telegram va Viber orqali bog‘lanishni istasangiz, telefonimiz: +44 78-58-86-00-02.
Instagram - BBC UZBEK
Twitter - BBC UZBEK
Odnoklassniki - BBC UZBEK
Facebook - BBC UZBEK
Google+ - BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_150603_latin_korea_mers_uzbek_migrants' lang='uzb' type='mono' source_url='http://www.bbc.co.uk/uzbek/lotin/2015/06/150603_latin_korea_mers_uzbek_migrants' term='SARS'>
Koreyada Yaqin Sharq "tumovidan" o‘zbek muhojirlari xavotirda
Janubiy Koreyada MERS virusini yuqtirganlar soni 30 taga etgani xabar qilinmoqda.
Janubiy Koreyada MERS virusini yuqtirganlar soni 30 taga etgani xabar qilinmoqda.
Virus ilk bor mamlakatda bundan 2 hafta avval qayd qilingandi. Shu vaqtgacha kasallik tufayli ikki kishi olamdan o‘tgan.
"Yaqin Sharq nafas yo‘llari sindromi" deya yuritiluvchi ushbu virusning Janubiy Koreyada tarqashi bu erda yashovchi, mehnat qilayotgan, ta’lim olayotgan o‘zbekistonliklarni xavotirga solgan.
Hozircha virusni yuqtirganlar orasida O‘zbekiston fuqarolari yo‘q. Lekin albatta ular mamlakatdagi vaziyatni tashvish bilan kuzatib turishibdi.
"Shamollash alomatlari sezilgan zahoti ba’zi koreys talabalarni darhol kasalxonaga tekshiruvdan o‘tkazishga olib ketishyapti. Magazinlarda niqoblar savdosi avj pallada. Bizga bozorlarga va odam gavjum joylarga bormaslik kerakligini aytishdi", - deydi Seulda ta’lim olayotgan bir o‘zbekistonlik talaba yigit.
"Turli gaplar yuribdi. Hali 2 yildan ko‘proq shartnomam bor. Kasallik vahimasi bosilgungacha mehnat ta’tili olib, vatanga ketvorsammikan deb turibman", - deydi Daejon shahridagi zavodlardan birida ishlaydigan boshqa bir o‘zbekistonlik.
Viza muddati tugashiga sanoqli oylar qolgan ayrim o‘zbekistonlik mehnat muhojirlari esa sal ertaroq bo‘lsa-da tugunlarini elkalariga ortib, uyga ravona bo‘lishayotgani aytilmoqda.
Koreyada ta’lim olayotgan talabalarga universitet ma’muriyatlari tomonidan iloji boricha universitet hududidan tashqariga chiqmaslik tavsiya etilmoqda.
Katta shaharlarga borishga cheklov qo‘yishayotganligini aytishmoqda.
Janubiy Koreyada har bir tashkilot va kompaniyalarda xodimlarni har yili iyul oylarida tibbiy ko‘rikdan o‘tkazish odatiy hol.
Endilikda MERS virusi tarqalishi munosabati bilan qat’iy tartibda tibbiy tekshiruv kuchaytirilishi kutilyapti.
"Koreyslar juda vahimaga tushib yurishibdi. Ularning ahvolini ko‘rib, menda ham biroz qo‘rqinch bor. Ishxonamiz boshliqlari virus chiqqan shaharlarga yaqinlashmaslikni aytishyapti. Pyongtek shahrida virus yuqtirganlar ko‘p ekan. Yakshanba kunlari ko‘chaga chiqmasdan yotoqxonamizda o‘tiribmiz", - deydi Busan shahridagi avtomobil ehtiyot qismlari chiqaradigan zavodda ishlaydigan o‘zbekistonlik mehnat muhojiri.
Koreyaga ketsammikan, ketmasam...
Koreyadagi MERS virusi bilan bog‘liq gaplar internetdagi ijtimoiy tarmoqlar orqali O‘zbekistonga ham etib kelgan.
Koreys diyoriga ketishga chog‘lanayotgan ayrim o‘zbekistonliklarning bu xabar shashtini tushirayotgan bo‘lsa, ayrimlar ishsizlikdan qiynalib o‘tirgandan ko‘ra, tavakkal qilishlarini aytishadi.
"Koreya rivojlangan davlat. Ular bu kasallikni tez orada yo‘q qilishlariga ishonaman. Vahimaga hojat yo‘q. Hammasi iziga tushadi", - deya o‘ziga taskin beradi Koreyaga ketish vizasi chiqishini kutayotgan bir o‘zbekistonlik.
Hozirda Janubiy Koreyada mehnat qilayotgan yoki ta’lim olayotgan o‘zbekistonliklarning aniq soni haqida rasmiy ma’lumotlar yo‘q.
O‘zbekiston Janubiy Koreyaga erkin yollash tizimi bo‘yicha ishchilar yuborib keladi va o‘zbekistonliklar koreys tilidan imtihon va tibbiy tekshiruvdan o‘tgan holda 4 yilu 10 oylik muddatga mehnat shartnomasini tuzib, Koreyaga ketishadi.
"Tuya tumovi" nima?
MERS virusi ilk bor 2012 yili Saudiya Arabistonida qayd etilgandi.
MERS shamollash va Sars kabi kasalliklar alomatlarini o‘z ichiga oluvchi yuqori harorat, nafas olishda qiyinchiliklar, o‘pka yallig‘lanishi va buyraklarning ishlamay qolishiga olib keluvchi illatdir.
Shu vaqtgacha jahon bo‘ylab 1,167 kishi virusga chalingani, ulardan 479 kishi vafot etgani ma’lum.
O‘tkazilgan tadqiqotlar natijasida MERS ning dastlab tuyalardan insonga o‘tganligi aniqlangan va shuning uchun ushbu kasllikni "tuya tumovi" deb ham yuritadilar.
Bi-bi-si O‘zbek xizmati bilan Whatsapp, Telegram va Viber orqali bog‘lanishni istasangiz, telefonimiz: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_world-51272349' lang='uzb' type='mono' source_url='https://www.bbc.co.uk/uzbek/world-51272349' term='SARS'>
Хитой коронавируси дунё иқтисодининг бошига етадими? Xitoy, koronavirus
Коронавирус иқтисодий инқироз шарпасини жонлантирди. Хитой фабрикаларида карантин, Ғарб иқтисодчилари эса бу касаллик дунё иқтисодини ҳам бетоб қилиб қўймасмикан деган хавотирда.
Коронавирус иқтисодий инқироз шарпасини жонлантирди. Хитой фабрикаларида карантин, Ғарб иқтисодчилари эса бу касаллик дунё иқтисодини ҳам бетоб қилиб қўймасмикан деган хавотирда.
Вирус бугунга қадар юзлаб инсонларни ўлдирди.
Дунё бўйлаб тарқаши давом этмоқда.
Агар вирус глобал пандемияга эврилса, унда дунё иқтисоди касалланиши муқаррар.
2008-2009 йилда рўй берган иқтисодий инқироздан дунё ўн йил деганда ўзига келганди.
Ўзига келган, аммо ўзини тўла ўнгламаган йирик давлатлар - АҚШ, ЕИ ва Хитой узра яна қора булутлар кўринмоқда.
2002-2003 йилда SARS вируси Хитойда пайдо бўлиб, 25 та давлатга тарқалди.
800 киши қурбон бўлди.
Бу ҳар ўнинчи бемор дегани...
Дунё иқтисоди ўшанда бор-йўғи 40 миллиард доллар зарар кўрганди.
Аммо унда Хитойда ялпи ички маҳсулот чиқариш ҳажми йилига 1,7 триллион долларга тенг эди,холос.
Ҳозир эса бу рақам тўққиз карра ошган -15 триллион доллар, дунё ялпи ички маҳсулот ҳажмидаги улуши эса 4 фоиздан 17 фоизга кўтарилган.
SARS тарқалган вақтда бутун дунё ваҳимага тушганди.
Аммо ваҳима...ҳаётий ҳақиқатдан узоқ бўлди.
Шунда ҳам бу галгиси бошқачароқ. Яъни, ваҳима билан реаллик тўғри келмаган тақдирда ҳам иқтисодий йўқотишлар кўп бўлади.
Ким кўпроқ йўқотишини ҳозирданоқ айтиш мумкин.
Хитой иқтисоди бу вируссиз ҳам анча оқсаб қолганди.
Ўтган йил мамлакат иқтисоди 6.1 фоизга ошди.
Бу Хитой учун ўта кам кўрсаткич...
Хитой иқтисоди оқсашига қисман ўзи сабабчи бўлса, қисман АҚШ билан савдо уруши ва Ҳонгконгдаги намойишлар ҳам ҳисса қўшди.
Вирустдан биринчи ўринда нақлиёт, савдо, меҳмонхоналар бизнеси зарар кўради.
Айниқса, вирус тарқаши Хитой Янги йили - сайёҳлар мавсумига тўғри келгани катта муаммо бўлди.
Ишлаб чиқаришга ҳам зарба етди.
Аксарият завод-фабрикалар канантинда, ишчилар уйда...Маҳсулотни харидорга етказаш ҳам муаммо.
Айниқса Осиёда...
Хитой дунёдаги йирик электроника ширкатлари учун эҳтиёт қисмлар ишлаб чиқаради.
Минтақада бу соҳада ишлаб чиқарилаётган қисмларнинг 40 фоизи айнан Хитой ҳиссасига тўғри келади.
Ветнам, Жанубий Корея, Камбоджа, Сингапур ва Япония Пекиннинг сайёҳлик гуруҳларини тақиқлашидан ҳам зарар кўради.
Саноатда танаффус эса Австралия ва Бразилия каби хом ашё етказиб берувчи давлатларга ҳам зиён келтиради.
Европа ва АҚШ эса асосан Хитой сайёҳларининг қадами узилганидан "қийналиб" қолишади.
Улар бу мамлакатлар дўконларидаги қимматбаҳо кийимлару тақинчоқларнинг асосий харидорлардан саналади.
Албатта, Хитойда чиқариладиган эҳтиёт қисмларининг камайиши Ғарбни бошқа ишлаб чиқарувчилар томон ўгирилишини англатади.
Аммо бу арзонга тушмайди.
Инқироз шарпасидан сармоядорлар жуда қўрқишади... Улар ўз ҳиссаларини сота бошлашади.
Нефт энг паст кўрсаткичга арзонлади - чунки Хитой дунёдаги энг йирик харидорлардан бири.
Ҳамма гап бу вирус тарқаши қачонгача давом этиши билан боғлиқ.
Ҳозирча Халқаро валюта жамғармаси ва АҚШ молия вазирлиги вазиятни яқиндан кузатаётганини айтиш билан чегараланмоқда.
Аммо вирус пандемик тус олса, унда вазият таранглашиши табиий...
Хитой, коронавирус: Онлайн харид қилинган буюмдан касаллик юқиши мумкинми?
Ўзбекистон Хитой билан қатновларни вақтинча тўхтатади
Уҳан ва Хитой: Фуқароларини қайтариш Ўзбекистон учун хавфлими? Коронавирус кирадими?
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_150723_skorea_mers_economy' lang='uzb' type='mono' source_url='http://www.bbc.com/uzbek/world/2015/07/150723_skorea_mers_economy' term='SARS'>
Мерс Жанубий Корея иқтисодий ўсишини секинлаштирган
Жанубий Корея расмийлари хабар қилишича, ҳалокатли Мерс вируси тарқалиши ҳамда экспорт камайиши давом этаётгани мамлакат иқтисодига сезиларли зарба берган.
Жанубий Корея расмийлари хабар қилишича, ҳалокатли Мерс вируси тарқалиши ҳамда экспорт камайиши давом этаётгани мамлакат иқтисодига сезиларли зарба берган.
Расмий маълумотларга кўра, 2015 йилнинг дастлабки уч ойи мобайнида иқтисодий ўсиш 0,8 фоизни ташкил этган бўлса, иккинчи чоракда ушбу кўрсаткич атиги 0,3 фоиз атрофида бўлган.
Мерс ёки Middle East Respiratory Syndrome - Яқин Шарқ Респиратор Синдроми коронавируси ёки оддий тилда "туя тумови" деб ҳам аталаётган юқумли хасталик тарқалиши жанубий кореяликларни ваҳимага солиб қўйди.
Мактабларни ёпишга тўғри келди.
Одамлар бозор-ўчарга, ресторан ёки кинотеатр сингари омма йиғиладиган жойларга боришни тўхтатдилар.
Мамлакат иқтисоди учун аҳамиятли даромад манбаи бўлган сайёҳлик ҳам зарбага учради.
Жанубий Кореяни томоша қилиш учун борадиган сайёҳлар оқими тўхтади.
20 майдан буён Жанубий Кореяда Мерсни юқтирган 36 инсон ҳаётдан кўз юмди, 186 инсон вирусни юқтиргани аниқланди.
Яқин Шарқ Респиратор Синдроми коронавируси илк бор 2012 йили Саудия Арабистонида аниқланган эди.
MERS шамоллаш ва Sars каби касалликлар аломатларини ўз ичига олувчи юқори ҳарорат, нафас олишда қийинчиликлар, ўпка яллиғланиши ва буйракларнинг ишламай қолишига олиб келадиган хасталик.
Шу вақтгача жаҳон бўйлаб 1368 киши Мерс вирусига чалинган, улардан 490 киши вафот этгани маълум.
Ўтказилган тадқиқотлар натижасида MERSнинг дастлаб туялардан инсонга ўтганлиги аниқланган.
Жанубий Кореяда ўзбекистонликлар сони ҳам кўпчиликни ташкил этади, улар юқумли хасталик тарқалишидан хавотирга тушиб қолганларини айтганлар.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram - BBC UZBEK
Twitter - BBC UZBEK
Odnoklassniki - BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_150603_mers_south_korea_uzbeks' lang='uzb' type='mono' source_url='http://www.bbc.co.uk/uzbek/uzbekistan/2015/06/150603_mers_south_korea_uzbeks' term='SARS'>
Кореяда Яқин Шарқ "тумовидан" ўзбек муҳожирлари хавотирда
Жанубий Кореяда MERS вирусини юқтирганлар сони 30 тага етгани хабар қилинмоқда.
Жанубий Кореяда MERS вирусини юқтирганлар сони 30 тага етгани хабар қилинмоқда.
Вирус илк бор мамлакатда бундан 2 ҳафта аввал қайд қилинганди. Шу вақтгача касаллик туфайли икки киши оламдан ўтган.
"Яқин Шарқ нафас йўллари синдроми" дея юритилувчи ушбу вируснинг Жанубий Кореяда тарқаши бу ердa яшовчи, меҳнaт қилaётгaн, тaълим олaётгaн ўзбекистонликлaрни хавотирга солган.
Ҳозирча вирусни юқтиргaнлaр орaсидa Ўзбекистон фуқaролaри йўқ. Лекин албатта улар мaмлaкaтдaги вaзиятни тaшвиш билaн кузaтиб туришибди.
"Шaмоллaш aломaтлaри сезилгaн зaҳоти бaъзи корейс тaлaбaлaрни дaрҳол кaсaлхонaгa текширувдaн ўткaзишгa олиб кетишяпти. Мaгaзинлaрдa ниқоблaр сaвдоси aвж пaллaдa. Бизгa бозорлaргa вa одaм гaвжум жойлaргa бормaслик керaклигини aйтишди", - дейди Сеулдa тaълим олaётгaн бир ўзбекистонлик тaлaбa йигит.
"Турли гaплaр юрибди. Ҳaли 2 йилдaн кўпроқ шaртномaм бор. Кaсaллик вaҳимaси босилгунгaчa меҳнaт тaътили олиб, вaтaнгa кетворсaммикан деб турибмaн", - дейди Дaежон шaҳридaги зaводлaрдaн биридa ишлaйдигaн бошқa бир ўзбекистонлик.
Визa муддaти тугaшигa сaноқли ойлaр қолгaн aйрим ўзбекистонлик меҳнaт муҳожирлaри эсa сaл эртaроқ бўлсa-дa тугунлaрини елкaлaригa ортиб, уйгa рaвонa бўлишaётгaни aйтилмоқдa.
Кореядa тaълим олaётгaн тaлaбaлaргa университет мaъмуриятлaри томонидaн иложи боричa университет ҳудудидaн тaшқaригa чиқмaслик тaвсия этилмоқдa.
Кaттa шaҳaрлaргa боришгa чеклов қўйишaётгaнлигини aйтишмоқдa.
Жaнубий Кореядa ҳaр бир тaшкилот вa компaниялaрдa ходимлaрни ҳaр йили июл ойлaридa тиббий кўрикдaн ўткaзиш одaтий ҳол.
Эндиликдa MERS вируси тaрқaлиши муносaбaти билaн қaтъий тaртибдa тиббий текширув кучaйтирилиши кутиляпти.
"Корейслaр жудa вaҳимaгa тушиб юришибди. Улaрнинг aҳволини кўриб, мендa ҳaм бироз қўрқинч бор. Ишхонaмиз бошлиқлaри вирус чиққaн шaҳaрлaргa яқинлaшмaсликни aйтишяпти. Пёнгтек шaҳридa вирус юқтиргaнлaр кўп экaн. Якшaнбa кунлaри кўчaгa чиқмaсдaн ётоқхонaмиздa ўтирибмиз", - дейди Бусaн шaҳридaги aвтомобил эҳтиёт қисмлaри чиқaрaдигaн зaводдa ишлaйдигaн ўзбекистонлик меҳнaт муҳожири.
Кореяга кетсаммикан, кетмасам...
Кореядaги MERS вируси билaн боғлиқ гaплaр интернетдaги ижтимоий тaрмоқлaр орқaли Ўзбекистонгa ҳaм етиб келгaн.
Корейс диёригa кетишгa чоғлaнaётгaн aйрим ўзбекистонликлaрнинг бу хaбaр шaштини тушираётгaн бўлсa, aйримлaр ишсизликдaн қийнaлиб ўтиргaндaн кўрa, тaвaккaл қилишлaрини aйтишaди.
"Корея ривожлaнгaн дaвлaт. Улaр бу кaсaлликни тез орaдa йўқ қилишлaригa ишонaмaн. Вaҳимaгa ҳожaт йўқ. Ҳaммaси изигa тушaди", - дея ўзигa тaскин берaди Кореягa кетиш визaси чиқишини кутaётгaн бир ўзбекистонлик.
Ҳозирдa Жaнубий Кореядa меҳнaт қилaётгaн ёки тaълим олaётгaн ўзбекистонликлaрнинг aниқ сони ҳaқидa рaсмий мaълумотлaр йўқ.
Ўзбекистон Жaнубий Кореягa эркин ёллaш тизими бўйичa ишчилaр юбориб келaди вa ўзбекистонликлaр корейс тилидaн имтиҳон вa тиббий текширувдaн ўтгaн ҳолдa 4 йилу 10 ойлик муддaтгa меҳнaт шaртномaсини тузиб, Кореягa кетишaди.
"Туя тумови" нима?
MERS вируси илк бор 2012 йили Саудия Арабистонида қайд этилганди.
MERS шамоллаш ва Sars каби касалликлар аломатларини ўз ичига олувчи юқори ҳарорат, нафас олишда қийинчиликлар, ўпка яллиғланиши ва буйракларнинг ишламай қолишига олиб келувчи иллатдир.
Шу вақтгача жаҳон бўйлаб 1,167 киши вирусга чалингани, улардан 479 киши вафот этгани маълум.
Ўтказилган тадқиқотлар натижасида MERS нинг дастлаб туялардан инсонга ўтганлиги аниқланган ва шунинг учун ушбу каслликни "туя тумови" деб ҳам юритадилар.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_world-51284098' lang='uzb' type='mono' source_url='https://www.bbc.co.uk/uzbek/world-51284098' term='SARS'>
Хитой, коронавирус: Онлайн харид қилинган буюмдан касаллик юқиши мумкинми? Xitoy, koronavirus, Internet, online
Хитойдан тарқалган коронавирус 4 март санасигача 3200 инсон умрига зомин бўлгани хабар қилинди ва дунёнинг 81 мамлакатида одамларга юққани аниқланди.
Хитойдан тарқалган коронавирус 4 март санасигача 3200 инсон умрига зомин бўлгани хабар қилинди ва дунёнинг 81 мамлакатида одамларга юққани аниқланди.
Янги вирус Хитой марказидаги Ухан шаҳридан тарқалган.
Коронавирус: Дунёда нималар бўлмоқда? - Сўнгги янгиликлар O'zbekiston Xitoy koronavirus
Охири Youtube пост  муаллиф BBC Uzbek
Коронавирус масжидда юқиши мумкинми, жамоат намозлари хавфлими?:
Охири Youtube пост 2 муаллиф BBC Uzbek
Охири Youtube пост 3 муаллиф BBC Uzbek
Хитой расмийларига кўра, хасталикнинг манбаси "ёввойи ҳайвонлар ноқонуний олиб келинган" озиқ-овқат бозори бўлган.
Би-би-сининг саломатлик масалалари бўйича мухбири Мишел Робертс ва илм-фан масалалари бўйича мухбири Жеймс Галаҳер Би-би-си муштарийлари йўллаган Хитой коронавирусига алоқадор айрим саволларга жавоб беришди.
Ухандан харид қилинган ва Британияга почта орқали юборилган буюмдан коронавирус юқиши мумкинми? - Stefan
Бундай таҳдиднинг исботи йўқ. Айрим хасталиклар, хусусан Sars коронавируси бетоб киши йўталган ёки аксирган сатҳга бошқа инсон тегинишидан юқиши аниқланган.
Янги коронавирусни юқтирган одам аксирган ёки йўталган столнинг устига қўлини қўйган одамга вирус юққани ҳақида ҳали ахборот тарқалгани йўқ. Агар вируснинг буюм сатҳидан юқиши тасдиғини топса, бу халқаро юк ташиш учун улкан муаммога айланади.
Шамоллаш вируси инсон танасидан ташқарида 24 соатдан кам яшайди.
Қаттиқ ошқозон оғриғини келтириб чиқарадиган норовируснинг танадан ташқарида бир неча ой яшаши аниқланган.
Янги коронавирус ҳақидаги энг ишончли факт шуки, юққан одам билан анча яқин масофада бирга бўлганда инсондан инсонга ўтади.
Бундай вируслар нега Хитойда тарқалишининг сабаби борми? - Gautam
Ҳа - бу катта сондаги аҳолининг ёнида жониворлар яшаши билан боғлиқ.
Янги коронавируснинг манбаси ҳайвон экани аниқ. Тахминлардан бири илонлардан деб кўрилаяпти. Бундан олдин Хитойдан тарқалган бошқа коронавирус - Sarsнинг манбаси кўршапалаклар ва цивета мушуклари бўлган.
Янги инфекциянинг дастлабки излари денгиз ҳайвонлари улгуржи бозорида(South China Seafood Wholesale Market) аниқланган. У ерда тирик ҳайвонлар, хусусан, жўжалар, кўршапалаклар ва илонлар сотилган.
Агар сотиб олинган гўшт санитария-гигиена талабларига мос сўйилган ва тоза целлофан идишга солинган ва сақланган бўлса, бундай гўштни истеъмол қилишдан қўрқмаса ҳам бўлади.
Ухандан Лондонга ҳафтасига уч самолёт рейси бор. Лондон метросида юз ниқоб билан юришимиз керакми? - Anonymous
Йўқ. Британияда янги коронавирус бирор инсонга юққани тасдиқлангани йўқ ва таҳдид "паст" деб баҳоланаяпти. Ҳозирги кунда Британияда қишки грипп янги коронавирусга қараганда инсон саломатлигига юқорироқ таҳдид деб кўрилмоқда.
Янги вирус кўпроқ Sars га ўхшайдими ёки чўчқа тумовига? - Clare
Sars инглиз тилидаги Severe acute respiratory syndromeнинг қисқартирилган кўриниши бўлиб ўта ўткир респиратор синдроми деган маънони англатади. Янги вируснинг аломатлари кўпроқ Sarsга яқин.
Аммо ҳозиргача аниқ жавоб олиш имкони бўлмаган савол - бу вирус бир инсондан иккинчи одамга қанчалар тез юқади, деган саволдир.
Вирус юққани тасдиқлангани тезлиги бундан олдинги коронавирусларнинг тарқалиши тезлигидан қанчалар фарқ қилади ва унинг юқиш йўналиши ҳақида маълумот борми? - Daniel
Ҳозиргача янги вирус қанчалар тез тарқалаётганини айтиш мушкул.
Айрим "янги" ҳолатлар Хитой кузатув амалиётларини кучайтиргани оқибатида аниқланган.
"Юқиш суръатининг ўсиши" ҳақида ахборот кам.
Sars вируси қандай тарқалган эди? Унинг келиб чиқиш манбаси қаердан бўлган? - Angelo Busato
Sars кўршапалаклардан бошланган, сўнг цивета мушукларига, цивета мушукларидан эса одамларга юққан эди.
Айрим инсонлар цивета мушукларига бевосита тегиниши оқибатида вирусни юқтирган эдилар.
Шунингдек, Sars вирусини юқтирган одамнинг йўталиши, аксиргани ҳамда вирус юққан сатҳга бошқа одамнинг тегингани туфайли тарқалиб кетган эди.
Биз вирус тарқалишининг олдини ололамизми? - Anonymous
Ҳозирча янги коронавирусга қарши вакцина ишлаб чиқилгани йўқ, юқтирмасликнинг ягона йўли гигиена қоидаларига риоя этиш бўлиб қолади.
Докторлар янги ҳолатни имкони борича аниқлаш, ташхис қўйиш ва вирус юққани аниқланган беморларни бошқа инсонлардан тезлик билан ихоталашга ҳаракат қилмоқдалар.
Вируснинг Британия ва Европага етиб келиш эҳтимоллари қанчалар кучли? - Barry Flynn
Вирус билан боғлиқ ҳолат қанча узоқ давом этиши ва Хитойда вирусни юқтирган инсонлар сони кўпайиши билан коронавирусни юқтириш ҳолатлари Британия ёки Европанинг бошқа мамлакатларида аниқланиши эҳтимоллари ортиб боради. Вирус аллақачон Франция ва Германияда тасдиқланди.
Нафас йўллари касалликларига қарши вакцина олиш ёрдам берадими? - Hans Friedrich
Ҳозирги пайтда коронавируснинг айни шу туридан муҳофаза қиладиган вакцина ишлаб чиқилгани йўқ. Аммо унга қарши вакцина ишлаб чиқиш йўлида тадқиқотлар давом эттирилаяпти. .
Бу - инсонлар шу пайтгача дуч келмаган янги штамм. Бу дегани докторлар янги штамм ҳақида ҳали кўп нарса ўрганишлари зарур бўлади.
Мен феврал ойида Пекин ва Шанхайга боришим керак. Мен қандай эҳтиёт чораларини кўришим керак? - Matt
Шу вақтгача имконли бўлган ахборотга таянган Жаҳон Соғликни сақлаш ташкилоти касалликни ташқарига олиб чиқиш таҳдидларини камайтириш чораларини кўришга маслаҳат берди. Бу халқаро қатновларга чеклов жорий этиш зарурлигини англатмайди.
Аммо айрим қатновларга нисбатан чекловлар жорий этилиши кўзда тутилган.
Сафарга чиқишдан олдин ўз мамлакатингиз расмийларининг саёҳатга боғлиқ кўрсатмаларига бўйсунишингиз лозим.
Мисол учун 2019 йилнинг октябри ва декабри ўрталарида Хитойга бориб келган одам вирусни юқтириб қайтган бўлиши мумкинми? - Anonymous
Вируснинг илк инсонга юққани ҳолати Хитойнинг Ухан шаҳрида 2019 йилнинг декабрида аниқланди.
Бундан олдин инсонга вирус юққани гумонлари кузатилгани йўқ.
Шундан келиб чиқиб вируснинг инкубация даври(инфекция илк юққанидан кейин дастлабки симптомлари пайдо бўлгунича) 1 кундан 14 кунгачани ташкил этиши мумкин деган тахмин билдирилди.
Вирус қачон ва қандай йўл билан инсонга юққани аниқ эмас.
Экспертларнинг ишонишича, илк юқиш ҳайвондан инсонга бўлган.
Аэропортларда учиб келаётган инсонлар скрининг қилинмоқдами? - Anonymous
Кўплаб халқаро аэропортларда учиб келган йўловчиларни скрининг қилиш бошланди.
Инцекцияни юқтирган кўплаб инсонлар шифохоналардан уйларига қўйиб юборилдилар. Бу нарса вирус хавфли эмаслигини англатадими? - Anonymous
Коронавирус вирусларнинг шунчалик катта оиласига кирувчи хасталикки, унда оддий шамоллаш аломатларидан бошлаб, бошқа оғир хасталикларгача кузатилиши мумкин. Янги коронавирус қанчалар ёмонлиги ҳали тўлиқ ўрганиб чиқилгани йўқ.
Агар мижоз инфекциядан қутилгани аниқ бўлса ва ўзини яхши ҳис қилаётган бўлса, у бошқа инсонларга таҳдид туғдирмаса, шифохонадан жавоб берилади.
Corona virus қайси ҳайвондан юққан? Одам ўзини қандай ҳимоя қилса бўлади? - Anonymous
Ҳозирча вирус айнан қандай йўл билан инсонга юққани аниқ эмас. Бундан олдин кузатилган коронавируслар - Sars ва Mers лар ҳам жониворлардан инсонларга юққан эди. Sars цивета мушкуларидан, Mers эса туядан одамларга юққан.
Экспертлар янги вирус манбасини топиш устида тадқиқот олиб бормоқдалар. .
Инфекция олдини олишнинг стандарт тавсиялари қуйидагилар:
Йўтал ва иситма каби нафас йўллари хасталиклари симптомлари кўзга ташланаётган инсон билан контактда бўлмасликка ҳаракат қилмоқ лозим.
BBCUZBEK.COM билан Telegram орқали +44 7858860002 номери билан боғланинг.
Telegram каналимиз: https://t.me/bbcuzbek
</doc>
<doc docid='bbc_150828_latin_mers_deaths_surge' lang='uzb' type='mono' source_url='http://www.bbc.com/uzbek/lotin/2015/08/150828_latin_mers_deaths_surge' term='SARS'>
Haj ziyorati oldi bedavo virusdan o‘lganlar soni ortmoqda
Saudiya Arabistoniga ko‘ra, so‘nggi hafta mamlakatda Nafas Yo‘llari sindromi, Mers yoki koronovirus nomlari bilan atalayotgan infektsiyadan o‘lganlar soni 17 nafarga yetgan.
Saudiya Arabistoniga ko‘ra, so‘nggi hafta mamlakatda Nafas Yo‘llari sindromi, Mers yoki koronovirus nomlari bilan atalayotgan infektsiyadan o‘lganlar soni 17 nafarga yetgan.
Sog‘liqni saqlash tizimi rasmiylari mazkur o‘lim hollari kelasi oygi Haj marosimlari oldi kuzatilayotganidan xavotir bildirishgan.
Saudiya Arabistoni sentyabr oyi butun dunyodan Haj ziyorati uchun keladigan 2 milliondan ortiq musulmonni kutib olishi kerak.
Mers infektsiyasi bilan bog‘liq holatlar Yaqin Sharq, Ovro‘po va Osiyodagi boshqa qator mamlakatlarda ham qayd qilingan.
Virus ilk bor 2012 yil Saudiya Arabistonida paydo bo‘lgandi.
Jahon Sog‘liqni saqlash tashkilotiga ko‘ra, so‘nggi raqamlarning ko‘pi Ar-Riyoddagi shifoxonalardan biridagi holat bilan bog‘liq.
MERS shamollash va Sars kabi kasalliklar alomatlarini o‘z ichiga oluvchi yuqori harorat, nafas olishda qiyinchiliklar, o‘pka yallig‘lanishi va buyraklarning ishlamay qolishiga olib keladigan xastalik.
Jahon Sog‘liqni saqlash tashkiloti ma‘lumotiga ko‘ra, 2012 yil sentyabridan beri jahon bo‘ylab kamida 515 kishi vafot etgani ma‘lum.
O‘tkazilgan tadqiqotlar natijasida MERS ning dastlab tuyalardan insonga o‘tganligi aniqlangan va shuning uchun ushbu kasllikni "tuya tumovi" deb ham yuritadilar.
BBC O‘zbek xizmati bilan Whatsapp, Telegram va Viber orqali bog‘lanishni istasangiz, telefonimiz: +44 78-58-86-00-02.
Instagram - BBC UZBEK
Twitter - BBC UZBEK
Odnoklassniki - BBC UZBEK
Facebook - BBC UZBEK
Google+ - BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_150923_hajj_2015_edited' lang='uzb' type='mono' source_url='http://www.bbc.com/uzbek/world/2015/09/150923_hajj_2015_edited' term='MERS'>
Арафот тоғига зиёратчилар байроқсиз чиқдилар
2015 йилги Ҳаж зиёратининг асосий ибодатларидан бўлган Арафот тоғига чиқиш 23 сентябр кунига тўғри келди.
2015 йилги Ҳаж зиёратининг асосий ибодатларидан бўлган Арафот тоғига чиқиш 23 сентябр кунига тўғри келди.
Бутун дунёдан тўпланган миллионлаб зиёратчилар Арафот тоғига чиқдилар.
Шу куни Каъба Муфтийси Шайх Абдул Азиз аш-Шайх Ҳаж ваъзини ўқиган.
Уч миллион бўлажак ҳожиларга мурожаатида Каъба муфтийси дунё мусулмонларини бирдамликка чақирган.
Арофат тоғига йўл оларканлар, бу йил Саудия расмийлари зиёратчилардан ўз мамлакати байроқларини кўтариб олмасликни, Ҳаж зиёратидан ҳеч қандай сиёсий мақсадда фойдаланмасликни талаб қилдилар.
Майдони Арофатда зиёратчилар махсус ибодатлар қилиб гуноҳларининг кечирилишини сўрайдилар.
Қуёш ботганидан сўнг Муздалифага борадилар.
Муздалифада Шом ва Хуфтон намозлари ўқилганидан кейин Минога қайтадилар.
"Шайтонга тош отиш" маросими ўтказилиб, сўнг зиёратчилар қурбонлик сўядилар.
Зиёратчиларнинг эҳромларини ечиб сочларини олдиришлари билан Ҳаж зиёрати адо этилган ҳисобланади.
24 сентябр куни бутун дунё мусулмонлари Қурбон Ҳайити байрамини нишонлайдилар.
Бу йил Ҳаж маросими пайтидаги хавфсизликни таъминлаш учун Саудия Арабистони 100 минг атрофида полиция кучларини сафарбар этди.
Бу йилги Ҳаж Саудия Арабистони етакчилигидаги коалиция кучлари Ямандаги Хусий қавми исёнчиларини ҳаво ҳужумларига тутгани ортидан юз бермоқда.
Охирги ойларда Саудия хавфсизлик кучлари ва мамлакатдаги шиа жамоаларига ҳужумлар кузатилди, "Исломий Давлат" бу ҳужумларни уюштиргани ҳақидаги баёнотлар билан чиқди.
Шунингдек, бу йилги Ҳаж зиёрати MERS ёки "Туя тумови" деб ном олган юқумли хасталик тарқалган вақтга тўғри келди.
Саудия расмийлари ушбу ҳалокатли вирус юқиши олдини олишга минглаб тиббиёт ходимларини сафарбар этди.
Ҳаж зиёрати олдидан Маккадаги Масжидул Ҳарамда қурилиш кўтарма крани қулаши оқибатида 109 инсон нобуд бўлди, 400 тача инсон жароҳатланди.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_world-51389990' lang='uzb' type='mono' source_url='https://www.bbc.co.uk/uzbek/world-51389990' term='MERS'>
Дунё: Коронавирус супер-тарқатувчилари - улар кимлар? O'zbekiston, Ўзбекистон
Супер-тарқатувчилар - фанда расман ишлатилувчи атама эмас. Бироқ ўз номи билан улар бирор касалликни кўплаб одамларга юқтирувчи шахслардир. Коронавирус ўчоғи - Хитойнинг Ухан шаҳрида ҳам айни ҳолат аниқланган.
Супер-тарқатувчилар - фанда расман ишлатилувчи атама эмас. Бироқ ўз номи билан улар бирор касалликни кўплаб одамларга юқтирувчи шахслардир. Коронавирус ўчоғи - Хитойнинг Ухан шаҳрида ҳам айни ҳолат аниқланган.
Супер-тарқатувчилар касалликни қасддан бошқаларга юқтирмайди, аммо улар деярли ҳар бир эпидемиянинг юзага келишида катта роль ўйнайди.
Супер-тарқатувчи касалликни ўртача икки ё уч одамга юқтиради.
Масалан, Сингапурда бўлган бир британиялик эркак Буюк Британияда тўрт, Францияда беш инсоннинг коронавирусни юқтириб олишига алоқадор кўрилмоқда.
Аммо эпидемиялар бошланганда ҳамма ҳам супер-тарқатувчига айланиб кетавермайди.
Баъзи одамлар касалликни ҳеч кимга юқтирмайди.
Улар эпидемиянинг кенгайиб кетишига катта таъсир кўрсатиши мумкин.
2015 йилда касалхоналардан бирида даволанаётган биргина бемор ҳозирда дунёни ташвишга солаётган коронавирусга ўхшашроқ бўлган Яқин Шарқ нафас йўли синдроми (Мерс)ни 82 инсонга юқтирган эди.
Ғарбий Африкада юзага келган Эбола эпидемиясида эса 61 фоиз ҳолатга атиги 3 фоиз беморлар сабаб бўлгани аниқланган.
"Ўшанда 2014 йил июнида бўлган бир дафн маросими чоғида 100 дан зиёд инсон бу касалликни юқтириб олган эди", эслайди Лондон Қироллик Коллежидан доктор Натали Макдермот.
Шунчаки баъзи одамлар ўзининг яшаш тарзи - иши ёки истиқомат жойига боғлиқ равишда кўпроқ одамлар билан мулоқот қилади.
Бу, касаллик аломатлари юзага келгунча, уларнинг ўзи билмаган ҳолда супер-тарқатувчига айланиб қолишини англатади.
«Болалар касалликни кенгроқ тарқатишга мойил. Шу сабабдан эпидемия чоғида мактабларни ёпиш яхши чора бўлиши мумкин», тушунтиради Лондон Гигиена ва Тропик Медицина Мактабидан доктор Жон Эдмундс.
Айниқса, тез тарқалаётган касалликка чалинган беморлар даволанаётган шифохоналар ходимлари,кўпинча, дарднинг «нишони»га айланади.
Сўнгги вақтларда тарқалаётган инфекциялар, жумладан, коронавирус инсонга ҳайвонлардан ўтган.
Илк беморга юққанидан то катта эпидемияга айланиб кетгунга қадар касаллик яшириниб ётади.
Супер-тарқатувчига ўтиб олгандан сўнггина у юзага чиқа бошлайди.
"Агар атрофингизда бир неча супер-тарқатувчи бўлса, сизнинг касалликдан қутилиб қолишингиз амри маҳол бўлади", дейди доктор Макдермот.
Супер-тарқатувчиларнинг эпидемиялардаги роли янгилик эмас.
Айни вақтда, инсоният супер-тарқатувчи ва у билан алоқага киришган шахсларни аниқлашга катта эътибор қаратмоқда.
Тарихда эса супер-тарқатувчиларни «иблис малайлари» ўлароқ тасвирлаш урф бўлган.
1869-1938 йилларда яшаган ирландиялик ошпаз Мари Маллон ўзи билмаган ҳолда тиф (ич терлама) касаллигини одамларга юқтирган.
Бироқ унинг ўзида касалликнинг аломатлари кузатилмаган. Маллон хоним ўнлаб йиллар умрини сургунда ва мажбурий карантинда ўтказган.
Аслида эса, супер-тарқатиш беморнинг айби эмас.
«Бунга улар айбдор эмас. Инфекция уларнинг айби билан юқмайди», таъкидлайди доктор Дермот.
Коронавирус: Хитойдан келган Ўзбекистон фуқароларини вазир самолётга чиқиб кутиб олди
Коронавирус давоси фақат Қуръондами? – Ислом ва мусулмонлар
Коронавирус ҳақида бонг урган шифокор ўлди, Хитой аҳли  ҳукуматдан ғазабда
Dunyo: Koronavirusning super-tarqatuvchilari - ular kimlar?
Super-tarqatuvchilar - fanda rasman ishlatiluvchi atama emas. Biroq oʻz nomi bilan ular biror kasallikni koʻplab odamlarga yuqtiruvchi shaxslardir. Koronavirus oʻchogʻi - Xitoyning Uxan shahrida ham ayni holat aniqlangan.
Super-tarqatuvchilar kasallikni qasddan boshqalarga yuqtirmaydi, ammo ular deyarli har bir epidemiyaning yuzaga kelishida katta rol oʻynaydi.
Super-tarqatuvchi kasallikni oʻrtacha ikki yo uch odamga yuqtiradi.
Masalan, Singapurda boʻlgan bir britaniyalik erkak Buyuk Britaniyada toʻrt, Fransiyada besh insonning koronavirusni yuqtirib olishiga aloqador koʻrilmoqda.
Ammo epidemiyalar boshlanganda hamma ham super-tarqatuvchiga aylanib ketavermaydi.
Baʼzi odamlar kasallikni hech kimga yuqtirmaydi.
Super-tarqatuvchilar qanchalik "xavfli"?
Ular epidemiyaning kengayib ketishiga katta taʼsir koʻrsatishi mumkin.
2015-yilda kasalxonalardan birida davolanayotgan birgina bemor hozirda dunyoni tashvishga solayotgan koronavirusga oʻxshashroq boʻlgan Yaqin Sharq nafas yoʻli sindromi (Mers)ni 82 insonga yuqtirgan edi.
Gʻarbiy Afrikada yuzaga kelgan Ebola epidemiyasida esa 61 foiz holatga atigi 3 foiz bemorlar sabab boʻlgani aniqlangan.
"Oʻshanda 2014-yil iyunida boʻlgan bir dafn marosimi chogʻida 100 dan ziyod inson bu kasallikni yuqtirib olgan edi", eslaydi London Qirollik Kollejidan doktor Natali Makdermot.
Nega ayrimlar super-tarqatuvchiga aylanadi?
Shunchaki baʼzi odamlar oʻzining yashash tarzi - ishi yoki istiqomat joyiga bogʻliq ravishda koʻproq odamlar bilan muloqot qiladi.
Bu, kasallik alomatlari yuzaga kelguncha, ularning oʻzi bilmagan holda super-tarqatuvchiga aylanib qolishini anglatadi.
"Bolalar kasallikni kengroq tarqatishga moyil. Shu sababdan epidemiya chogʻida maktablarni yopish yaxshi chora boʻlishi mumkin", tushuntiradi London Gigiyena va Tropik Meditsina Maktabidan doktor Jon Edmunds.
Ayniqsa, tez tarqalayotgan kasallikka chalingan bemorlar davolanayotgan shifoxonalar xodimlari,koʻpincha, dardning "nishoni"ga aylanadi.
Soʻnggi vaqtlarda tarqalayotgan infeksiyalar, jumladan, koronavirus insonga hayvonlardan oʻtgan.
Ilk bemorga yuqqanidan to katta epidemiyaga aylanib ketgunga qadar kasallik yashirinib yotadi.
Super-tarqatuvchiga oʻtib olgandan soʻnggina u yuzaga chiqa boshlaydi.
"Agar atrofingizda bir necha super-tarqatuvchi boʻlsa, sizning kasallikdan qutilib qolishingiz amri mahol boʻladi", deydi doktor Makdermot.
Hammasiga super-tarqatuvchilar aybdormi?
Super-tarqatuvchilarning epidemiyalardagi roli yangilik emas.
Ayni vaqtda, insoniyat super-tarqatuvchi va u bilan aloqaga kirishgan shaxslarni aniqlashga katta eʼtibor qaratmoqda.
Tarixda esa super-tarqatuvchilarni "iblis malaylari" oʻlaroq tasvirlash urf boʻlgan.
1869-1938-yillarda yashagan irlandiyalik oshpaz Mari Mallon oʻzi bilmagan holda tif (ich terlama) kasalligini odamlarga yuqtirgan.
Biroq uning oʻzida kasallikning alomatlari kuzatilmagan. Mallon xonim oʻnlab yillar umrini surgunda va majburiy karantinda oʻtkazgan.
Aslida esa, super-tarqatish bemorning aybi emas.
"Bunga ular aybdor emas. Infeksiya ularning aybi bilan yuqmaydi", taʼkidlaydi doktor Dermot.
</doc>
<doc docid='bbc_141002_latin_video_haj' lang='uzb' type='mono' source_url='http://www.bbc.co.uk/uzbek/lotin/2014/10/141002_latin_video_haj' term='MERS'>
Makkai Mukarramada Haj marosimi boshlandi


</doc>
<doc docid='bbc_150923_hajj_2015' lang='uzb' type='mono' source_url='http://www.bbc.com/uzbek/world/2015/09/150923_hajj_2015' term='MERS'>
Арафот тоғига зиёратчилар байроқсиз чиқдилар
2015 йилги Ҳаж зиёратининг асосий ибодатларидан бўлган Арафот тоғига чиқиш 23 сентябр кунига тўғри келди.
2015 йилги Ҳаж зиёратининг асосий ибодатларидан бўлган Арафот тоғига чиқиш 23 сентябр кунига тўғри келди.
Бутун дунёдан тўпланган миллионлаб зиёратчилар Арафот тоғига чиқдилар.
Шу куни Каъба Муфтийси Шайх Абдул Азиз аш-Шайх Ҳаж ваъзини ўқиган.
Уч миллион бўлажак ҳожиларга мурожаатида Каъба муфтийси дунё мусулмонларини бирдамликка чақирган.
Арофат тоғига йўл оларканлар, бу йил Саудия расмийлари зиёратчилардан ўз мамлакати байроқларини кўтариб олмасликни, Ҳаж зиёратидан ҳеч қандай сиёсий мақсадда фойдаланмасликни талаб қилдилар.
Майдони Арофатда зиёратчилар махсус ибодатлар қилиб гуноҳларининг кечирилишини сўрайдилар.
Қуёш ботганидан сўнг Муздалифага борадилар.
Муздалифада Шом ва Хуфтон намозлари ўқилганидан кейин Минога қайтадилар.
"Шайтонга тош отиш" маросими ўтказилиб, сўнг зиёратчилар қурбонлик сўядилар.
Зиёратчиларнинг эҳромларини ечиб сочларини олдиришлари билан Ҳаж зиёрати адо этилган ҳисобланади.
24 сентябр куни бутун дунё мусулмонлари Қурбон Ҳайити байрамини нишонлайдилар.
Бу йил Ҳаж маросими пайтидаги хавфсизликни таъминлаш учун Саудия Арабистони 100 минг атрофида полиция кучларини сафарбар этди.
Бу йилги Ҳаж Саудия Арабистони етакчилигидаги коалиция кучлари Ямандаги Хусий қавми исёнчиларини ҳаво ҳужумларига тутгани ортидан юз бермоқда.
Охирги ойларда Саудия хавфсизлик кучлари ва мамлакатдаги шиа жамоаларига ҳужумлар кузатилди, "Исломий Давлат" бу ҳужумларни уюштиргани ҳақидаги баёнотлар билан чиқди.
Шунингдек, бу йилги Ҳаж зиёрати MERS ёки "Туя тумови" деб ном олган юқумли хасталик тарқалган вақтга тўғри келди.
Саудия расмийлари ушбу ҳалокатли вирус юқиши олдини олишга минглаб тиббиёт ходимларини сафарбар этди.
Ҳаж зиёрати олдидан Маккадаги Масжидул Ҳарамда қурилиш кўтарма крани қулаши оқибатида 109 инсон нобуд бўлди, 400 тача инсон жароҳатланди.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio

</doc>
<doc docid='bbc_world-41877295' lang='uzb' type='mono' source_url='http://www.bbc.co.uk/uzbek/world-41877295' term='MERS'>
Саудия Арабистонида 11 шаҳзода ҳибсга олинди
Бир неча соат аввал ишини бошлаган Саудия Арабистони коррупцияга қарши курашиш қўмитаси 11 шаҳзода, амалдаги 4 нафар вазир ва ўнлаб собиқ вазирларни ҳибсга олди. Бу ҳақда маҳаллий матбуот хабар бермоқда.
Бир неча соат аввал ишини бошлаган Саудия Арабистони коррупцияга қарши курашиш қўмитаси 11 шаҳзода, амалдаги 4 нафар вазир ва ўнлаб собиқ вазирларни ҳибсга олди. Бу ҳақда маҳаллий матбуот хабар бермоқда.
Қўлга олинганларнинг исмлари маълум қилинмаган, уларни нимада айблашаётгани ҳам ҳозирча номаълум.
Саудия телеканали Ал-Арабиянинг хабар беришича, қўмита 2009 йил Жиддада бўлган сув тошқини ҳамда 2012 йили тарқалган Mers вируси юзасидан тергов ишларини қайтадан бошлаган.
Янги аксил коррупция идорасига валиаҳд шаҳзода Муҳаммад Бин Салмон раҳбар этиб тайинланган. Саудия Арабистони давлат ахборот агентлигининг маълум қилишича, қўмита ҳибсга олишга буйруқ бериш ва мамалакатдан чиқишга тақиқ қўйиш каби ваколатларга эга.
Муҳаммад бин Салмон шу йилнинг ёзида валиаҳд шаҳзода этиб тайинланганди. Бироқ у шу вақтгача ҳам Саудия арабистонида энг қудратли шахслардан бири бўлган.
Сиёсий элитадаги тозалашлар унга қудратни янада мустаҳкамлашга ва режалаштирган ислоҳотларини амалга оширишга хизмат қилиши мумкин, дейди Би-би-си мухбири Фрэнк Гарднер.
Бир неча таъсирли сиёсатчиларнинг ҳукуматдан четлаштирилиши анъанадор қатламни ғазаблантириши мумкин. Саудия Арабистони жамияти бу каби кескин ўзгаришларга кўникмаган.
Шанба куни Саудия Арабистони қироли Салмон Миллий гвардия ва денгиз флоти раҳбарларини ишдан олганди. Ишдан олишларга расмий изоҳ берилмаган.
</doc>
<doc docid='bbc_140827_cy_social_tribune_independence' lang='uzb' type='mono' source_url='http://www.bbc.co.uk/uzbek/uzbekistan/2014/08/140827_cy_social_tribune_independence' term='MERS'>
Ижтимоий минбар: Мустақиллик сизга нима берди?
1 сентябр куни Ўзбекистон ўз мустақиллигининг 23 йиллиги байрам қилинди.
1 сентябр куни Ўзбекистон ўз мустақиллигининг 23 йиллиги байрам қилинди.
Ҳукумат мустақиллик йилларида Ўзбекистон жаҳон ҳамжамиятининг тўлақонли аъзоси бўлгани, эркин ва демократик ҳуқуқий жамият барпо этилганини урғулаб келади.
Аввалроқ Президент Ислом Каримов мустақилликнинг 23 йиллигига тайёргарлик кўриш ва уни ўтказиш ҳақидаги махсус қарорга имзо чеккан ва унда Ўзбекистон "қолоқ аграр республикадан бугунги кунда саноати тез суръатлар билан ўсиб бораётган замонавий давлатга айлангани" айтилган.
Қарорда мустақиллик йилларида "Ўзбекистон иқтисодиёти 4,1 баробар, аҳолининг ялпи реал даромадлари жон бошига 8,2 карра ошгани, кейинги 9 йил давомида мамлакатимизда ялпи ички маҳсулотнинг ўсиш суръати 8 фоиздан кам бўлмасдан келаётгани" таъкидланади.
Айни пайтда Британияда чоп этиладиган нуфузли The Economist нашри Ўзбекистонда аҳолининг қарийб 77 фоизи қашшоқликда турмуш кечираётгани ҳақида ёзган.
Шу ой бошида The Economist таҳлилчилари томонидан тайёрланган "Озиқ-овқат хавфсизлиги бўйича глобал индекс"да Ўзбекистондаги аҳвол дунёдаги энг ёмон кўрсаткичлардан бири экани айтилган.
Сиёсий эркинликлар билан боғлиқ аҳвол эса бундан ҳам ёмон деб таърифланади.
Ўзбекистон дунёда чиқиш визасини сақлаб қолган, прописка тартиби ва миллий валютанинг қора бозори ҳануз амал қиладиган саноқли давлатлардан биридир.
Маҳаллий фаоллар Президент Каримов бошқаруви собиқ совет тузумининг энг ёмон жиҳатларини сақлаб қолгани, ҳокимият устидан жамоатчилик назоратининг йўқлиги, маҳаллий амалдорларнинг ўзбошимчалик ва фуқароларнинг ҳақ-ҳуқуқларига нисбатан беписандлигидан шикоят этиб келадилар.
Мустақил таҳлилчиларга кўра, 1989 йилгача барча кўрсаткичлар бўйича Марказий Осиёда етакчилик қилган Ўзбекистон мустақиллик йилларида минтақада лидерликни қўлдан бой берган.
Сиз Ўзбекистон мустақиллигининг 23-санасини қандай қарши олаяпсиз?
Сўнгги йилларда ҳаётингиз қайси томонга ўзгарди?
Соғлик, таълим ва бошқа ижтимоий соҳалардаги ўзгаришларни қандай баҳолайсиз?
Фикрларингизни Facebook, Google+, Одноклассникидаги BBCUzbek саҳифаларида қолдиринг.
Whatsapp рақамимизга овозли шарҳларингизни ҳам йўллашингиз мумкин: +44 78-58-86-00-02.

Би-би-сининг Фейсбукдаги баҳсига қўшилинг!

Одноклассникидаги фикр-мулоҳазалар


Facebook фойдаланувчиси Mehmet Chelebey: Бир замонлар ВАТАН МУСТАҚИЛЛИГИ УЧУН ШАХСИЙ ҲАЁТИМНИ ҲАМ БЕРИШГА РОЗИ ЭДИМ-A??
Аъзам Холматов: Қулликка олиб келган мустақилликни кимга кераги бор...
Murodjon Dedahanov: Сизни билмадим-у, ман ОЗОДМАН! Алҳамду Лиллаҳ!
Semizkent Alper: Hurmatli BBC ijodkоrlari savolni notogri bergansizlar. Mustakillik nima berdi emas? Ozbekiston va Ozbeklar hakikattan mustaqil bolishdimi desangiz bolardi.
Asadbek Azim: Mustaqilik bu bebaho nemat bu. Har bir mamlakatni birinchi mustaqiligi qiyin kechadi. Lekin Uzda haqiqatan ham achinarlik holatlar kup. Uzbeklar 85 foyizi tashqarida tirikchilik qiladi qiyin hollatlarda. Bularni hammamiz yahshi bilamiz.
Унга Murodjon Dedahanov исмли ўқувчи эътироз билдиради: сизни билмадим-у, ман ОЗОДМАН! Алхамду Лиллах!
Одноклассникидаги Плохой парен исмли фойдаланувчи шундай ёзади: Тарихдан маълумки диктатура режимидаги барча давлатларининг охири ёмон булган... замонавий давлатни бир-иккита одамлар эмас, халқ бошқариши керак... халқ эса бу нарсаларга тушунмайди. Чунки колледжни битириб Россияга ишлагани кетиш керак, мактабда ҳам ўқиб билим олиш ўрнига пахта тергани чиқиш керак... шунинг учун ҳам Ўзбекистонда диктатура, қисқаси бу сиёсат, сиёсатга эса аралашиб бўлмайди, тўғрими? Тинчгина пахтани териб, заводларда ишлаб, юртимизни юксакларга кўтариб яшашимиз керак...
Равшанбек Омонов: Ҳаммаси зўр. 1989 йилда нонга очеред эди. Ҳозирчи ака ун олинг, пластикка ҳам берамиз, деб ялиниб юришибди. Бу бир мисол-да. Ҳозир ҳаммаси мазза. Ишласанг. Каллани ишлатсанг, кайфуем
Фейсбукдаги Муҳаммад Муҳаммад исмли фойдаланувчи: МУСТАКИЛЛИК!!! Тўғгри камчиликлар ҳам бор. Аммо ютуқлар ҳам бор. Мустақиллик деганда бир тарафдан оддий одамлардан кўра амалдор чиновниклар кўпроқ мустақил бўлганларини ва ҳозирги кунда халқни устидан хоҳлаган ишларини қилиб ётганларини баралла айта оламан. Иккинчи тарафдан эса курдлар, уйгурлар ва шунга ўхшаш миллатларни ўзларига умуман ёт бўлган миллатлар томонидан эзилиб ётганларини кўриб "қонимни ичсаям, ёки эзсаям ўзимники-ку" дейман ва кўнглим бироз хотиржам булади.Энг муҳими одамлар жудаям хотиржам, эртасидан хавотир, келажагидан қўрқув йўқ. Шу жумладан мандаям. Худо хоҳласа кун келиб ўзбекни порадан, бировни ҳаққини ейишдан, ичкиликбозликдан ва ҳоказолардан ҳазар қилиб рад этадиган даври келишига ишонаман. Мустақиллик манга нима берди? Ўз ишимни тинч хотиржам қилиб юрибман. Бу ишимдан ошиб-тошиб ҳам кетмайди ва қашшоқ ҳолгаям тушмайди киши. Британиядаги бояги нашр ҳисоботи бироз бўрттирилган. Ёки улар ўз стандарти бўйича ўлчайди. Аслида дунёни учдан бири капа, ёки чайлаларда яшайди. Бизда аҳвол яхшироқ-ку! Бу қийин кунлар ҳам вақтинчалик деб ўйлайман!
Одноклассникидаги Husanxon Pulatov: Savolni qara! Mustaqillik bizga nima berdi? 86 yillar Registon qulab yotgandi. I Karimov tarixiy obidalarni tikladi. Samarqqanda xozir MAN zavodi, ISZUZU zavodi avtobus chiqaradi. Akam shu zavodda eliktr payvandchi. Oylik yaxshi. Xay Biritaniya, Germaniya zur ekan, nimaga? Misol MERS, BMV, OPEL, VOLSVOGEN QANAQA texnikalar chiqadi? Johon bozorini egallagan. Axoli ishli. Bizda ham yangi qurulyabdi asta-asta. Uzb endi oyoqqa turyabdi. Biz xudo xoxlasa buyuk davlat bulamiz.
Фейсбукдаги Илхомжон Абдуманнонов: Мен давлатимиз мустақил бўлганидан хурсандман, лекин халқ мустақил бўлишини хоҳлайман. Президент ёлғиз ўзи нима қилсин халқ онгсиз бўлса ёки билимсиз болса? Порахўрни кўпайтираётган ўзимиз. Масалан мен яқинда паспорт алиштирдим. Тўлов га 52000 сўм сўради. Мен бердим. Чекига қарасам 48750 сўм ёзиб қўйилган. Мен нега 3000 ортиқ олябсиз, десам, бланкаси 3000 деб баҳона қилишди. Мен қонунчиман, тагига етаман, дегандим ортиқчасини қайтиб беришди. Ҳаммасидан қизиғи, мендан бошқа бирон бир одам шунга қизиқмади. 52000 бериб кетаверди. Айтингчи энди, кимда айб? Ўз ҳақини талаб қилолмаган биз-ку.
Avaz Zhumaev: Сизни билмадим нимага кўп тўлагансиз? Лекин ман 48.700 сўм давлат божи тўладим ҳеч қанақанги бланкага ёки бошқа нарсага харажат бўлмади.
Yahyo Sultanov: Salom. Bu achchiq bulsa ham haqiqat. Uzbekistonda bir savolga javobni notugri berilgani shu kuchaga etaklagan. Siz baliqni dumi boshqaradi deb uylisizmi yoki boshi? Va Uzbekistonni baliq misolida kursangiz, baliqni boshi qaerda va dum qaerda? Tugri javob uchun oldindan rahmat.
Asliddin Qahhorov: Bir narsaga tuwunmayapman: siz hokimiyat ustidan jamoatchilik nazorat qiliwi kerakligini aytayapsiz. Unda xokimiyatning iwini öwa jamoatchilik qila qolsin. Man Britaniyada haqiqqattan ham The Economist jurnali bor-yöqligini yoki ular bergan ma'lumotlarni rost yoki yolg'onligini bilmayman. Lekin wuni aniq bilamanki bunaqa muammolar ijtimoiy tarmoqlarda, tor doirada muhokama qilinib hal qilinmaydi. Siz tinmay ta'kidlayotgan mustaqillikning 23 yilligiga keladigan bölsak, bir narsani eslatib qöyiwni joiz deb bilaman, adawmasam chamasi bir hafta oldin öwa ma'lum va mashxur UKRAINA ham mustaqilligining 23 yilligini niwonladi. Xulosa özingizga havola.
Рустамжон Абдуллаев: Мен бундай саволларга ўтган йили янги йил арафасида Иcмат Хушевнинг "Дунё ўзбеклари" деган [усусий газетаси саволларига жавоб тариқасида ёзилган "ЭЙ ЎЗБЕКЛАР! ВАТАН СИЗГА НИМА ҚИЛИБ БЕРИШИ КЕРАКЛИГИ ТЎҒРИСИДА ЭМАС, БАЛКИ СИЗ ВАТАНГА НИМА ҚИЛИБ БЕРГАНЛИГИНГИЗ ТЎҒРИСИДА ГАПИРИНГ!" (http://uz.fundamental-economic.uz/?page_id=280), деган мақоламда жавоб берган эдим.
Hamidov Abdulatif: Hoy BBC sanlar kimga naf keltiryabsanlar bu ishing bilan? Javob ber, agar mard bulsang, agar javob bermasang sanlarni nomingdan profil ochib nima qilsam qilaman.
Yahyo Sultanov: Salom ukam, sizga bir maslahat bermoqchiman: qurqoq qasd olar ekan, kuchli kechirar ekan, bahtli esa unutvorar ekan. Siz qaysi fikrni tanlar ediz? Bular ham sizu-bizdek fikrlashga yozib tarqatishga konstitutsiyaviy huquqlari bor. Bizlar ojiz bandamiz. Kurib eshitib urganamiz. Mana shunday fikrlar ortida fikrimiz tiniqlashadi va vataniga halqiga bulgan muhabbat oshadi buni ortida. Bular yozishdan tuhtamasin, biz esa uzimiz kurmayotgan kamchiliklarni shular orqali aniqlab usishda davom etamiz, soginch bilan vatandoshiz.
</doc>
<doc docid='bbc_140422_latin_saudi_health_mers_hajj' lang='uzb' type='mono' source_url='http://www.bbc.co.uk/uzbek/lotin/2014/04/140422_latin_saudi_health_mers_hajj' term='MERS'>
Saudiya Arabistoni: Koronavirus yana ikki kishining umriga zomin bo‘ldi
Saudiya Arabistonidagi ikkinchi yirik shahar Jiddada koronavirus- Yaqin Sharq Respirator Sindromini yuqtirgan ikki kishi o‘lgan. Shu paytgacha ushbu virus oqibatida o‘lganlar soni 76 taga yetgan.
Saudiya Arabistonidagi ikkinchi yirik shahar Jiddada koronavirus- Yaqin Sharq Respirator Sindromini yuqtirgan ikki kishi o‘lgan. Shu paytgacha ushbu virus oqibatida o‘lganlar soni 76 taga yetgan.
Jidda Saudiyaning g‘arbiy qirg‘og‘ida joylashgan bo‘lib, virusologlar kasallik dastlab tarqalgan sharqiy hudud chegarasidan oshganidan xavotir bildirmoqdalar.
Virus uchun vaktsinalar hozirgacha olinmagan.
Oxirgi olti kun ichida mamlakatda kasallikni yuqtirgan yana 50 kishi ro‘yxatga olingani xabar qilinadi.
Kasallikni yuqtirgan bemorlarga qarashdan bosh tortgan bir nechta shifokor ishdan bo‘shatilgan.
Yaqinlashayotgan Ramazon oyi arafasida, Saudiya Arabistonida MERS virusini yuqtirganlar ko‘payib borayotgani mutaxassislarni xavotirga solmoqda.
Bir qancha mamlakatlarda, jumladan Rossiyada o‘tgan yili Saudiya Arabistoniga haj safariga bormaslik so‘ralgan edi.
Jahon Sog‘likni saqlash tashkilotiga ko‘ra, 2012 yil sentyabr oyida kasallik yuqtirilgani haqidagi 153 holat aniqlangan.
Mutaxasislar ayni kasallik oldin taxmin qilinganidek odamga tuyadan o‘tgani yoki yo‘qligi borasida bir fikrga kelishga qiynalmoqdalar.
Shu bilan birga shifokorlar virusni o‘ta xatarlilar jumlasiga kiritmaganlar. Jahon Sog‘likni saqlash tashkilotiga ko‘ra, Koronavirus xastaligi hali uncha yaxshi o‘rganilmagan.
Xalqaro tashkilot barcha mamlakatlarni nafas yo‘llari infektsiyasini yuqtirish hollariga juda e‘tiborli bo‘lishni va har qanday noodatiy holatlar haqida o‘zlarini xabardor etishni so‘ragan.
Bu xastalik ko‘pincha yuqori nafas yo‘llariga yuqadi.
Shuningdek, bolalarning bronx yo‘llari va o‘pkasiga yuqqani holatlari aniqlangan.
Mutaxasislarga ko‘ra, bu virus koronaviruslar oilasiga mansub viruslarga xos xususiyatlarga ega, ya‘ni bu xastalik shamollash yoki nafas yo‘llari yallig‘lanishiga o‘xshash kechadi. Biroq hozircha bu virus insonlarga qanday yo‘l bilan yuqishi aniq emas. Shuningdek, bu virus ko‘p ham tezlik bilan tarqalmasligi kuzatilgan. Ammo qanday o‘tish yo‘llari hali ham noma‘lum qolayapti.
</doc>
<doc docid='bbc_150923_latin_hajj_2015_edited' lang='uzb' type='mono' source_url='http://www.bbc.com/uzbek/lotin/2015/09/150923_latin_hajj_2015_edited' term='MERS'>
Arafot tog‘iga ziyoratchilar bayroqsiz chiqdilar
2015 yilgi Haj ziyoratining asosiy ibodatlaridan bo‘lgan Arafot tog‘iga chiqish 23 sentyabr kuniga to‘g‘ri keldi.
2015 yilgi Haj ziyoratining asosiy ibodatlaridan bo‘lgan Arafot tog‘iga chiqish 23 sentyabr kuniga to‘g‘ri keldi.
Butun dunyodan to‘plangan millionlab ziyoratchilar Arafot tog‘iga chiqdilar.
Shu kuni Ka‘ba Muftiysi Shayx Abdul Aziz ash-Shayx Haj va‘zini o‘qigan.
Uch million bo‘lajak hojilarga murojaatida Ka‘ba muftiysi dunyo musulmonlarini birdamlikka chaqirgan.
Arofat tog‘iga yo‘l olarkanlar, bu yil Saudiya rasmiylari ziyoratchilardan o‘z mamlakati bayroqlarini ko‘tarib olmaslikni, Haj ziyoratidan hech qanday siyosiy maqsadda foydalanmaslikni talab qildilar.
Maydoni Arofatda ziyoratchilar maxsus ibodatlar qilib gunohlarining kechirilishini so‘raydilar.
Quyosh botganidan so‘ng Muzdalifaga boradilar.
Muzdalifada Shom va Xufton namozlari o‘qilganidan keyin Minoga qaytadilar.
"Shaytonga tosh otish" marosimi o‘tkazilib, so‘ng ziyoratchilar qurbonlik so‘yadilar.
Ziyoratchilarning ehromlarini yechib sochlarini oldirishlari bilan Haj ziyorati ado etilgan hisoblanadi.
24 sentyabr kuni butun dunyo musulmonlari Qurbon Hayiti bayramini nishonlaydilar.
Bu yil Haj marosimi paytidagi xavfsizlikni ta‘minlash uchun Saudiya Arabistoni 100 ming atrofida politsiya kuchlarini safarbar etdi.
Bu yilgi Haj Saudiya Arabistoni yetakchiligidagi koalitsiya kuchlari Yamandagi Xusiy qavmi isyonchilarini havo hujumlariga tutgani ortidan yuz bermoqda.
Oxirgi oylarda Saudiya xavfsizlik kuchlari va mamlakatdagi shia jamoalariga hujumlar kuzatildi, "Islomiy Davlat" bu hujumlarni uyushtirgani haqidagi bayonotlar bilan chiqdi.
Shuningdek, bu yilgi Haj ziyorati MERS yoki "Tuya tumovi" deb nom olgan yuqumli xastalik tarqalgan vaqtga to‘g‘ri keldi.
Saudiya rasmiylari ushbu halokatli virus yuqishi oldini olishga minglab tibbiyot xodimlarini safarbar etdi.
Haj ziyorati oldidan Makkadagi Masjidul Haramda qurilish ko‘tarma krani qulashi oqibatida 109 inson nobud bo‘ldi, 400 tacha inson jarohatlandi.
BBC O‘zbek xizmati bilan Whatsapp, Telegram va Viber orqali bog‘lanishni istasangiz, telefonimiz: +44 78-58-86-00-02.
Instagram - BBC UZBEK
Twitter - BBC UZBEK
Odnoklassniki - BBC UZBEK
Facebook - BBC UZBEK
Google+ - BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_140512_latin_saudi_mers_coronavirus' lang='uzb' type='mono' source_url='http://www.bbc.co.uk/uzbek/lotin/2014/05/140512_latin_saudi_mers_coronavirus' term='MERS'>
Saudiya: Bedavo sirli virus yoyilmoqda
Yaqin Sharq Nafas Yo‘llari sindromi, Mers yoki koronovirus nomlari bilan atalayotgan bu kasallikning hali davosi topilmadi. Shu bois uning yangi hududlarga tarqalishi vahimalarni urchitmoqda.
Yaqin Sharq Nafas Yo‘llari sindromi, Mers yoki koronovirus nomlari bilan atalayotgan bu kasallikning hali davosi topilmadi. Shu bois uning yangi hududlarga tarqalishi vahimalarni urchitmoqda.
Qo‘rquv nafaqat Saudiya Arabistoni, balki butun Ko‘rfaz mamlakatlarini qamrab olgan.
Jeddalik Fuad uzoq yillik shifokor. U har kuni kasallarni qabul qiladi. To‘g‘ri, tibbiy niqob taqadi, ammo vaqt sayin asablari taranglashmoqda.
"Har kuni uyg‘onib, vahimaga tushaman. Tomog‘im achisa ham qo‘rqib ketaman. Bedavo dard ehtimoli xayolingdan bir soniya ham ketmaydi" - deydi Fuad.
U hozir yakka o‘zi yashamoqda. Rafiqasi kasallikni yuqtirib qo‘yishdan qo‘rqib, yosh bolasini olib boshqa mamlakatga ketgan.
Mersdan qo‘rqqan odamlar ko‘chaga kam chiqishmoqda. Saudiyadagi gavjum bozor va savdo markazlari shu kunlarda ancha huvillab qolgan.
Mazkur kasallik xuddi shamollashdek boshlanadi va odam yo‘talib, asta-sekin nafas olishi qiyinlashadi. Keyingi bosqichda u zotiljamga aylanadi.
Ayrimlarda kasallik alomatlari aniq namoyon bo‘ladi, boshqalar tuppa tuzuk yurib, birdaniga yiqilishmoqda.
Har uchinchi holat - halokatli
Saudiya Arabistonida hozirgacha kamida 126 odam bu kasallikdan vafot etgani aniqlangan. Uni yuqtirganlar soni esa 463 nafar. Shifokorlarga ko‘ra, bu kasalni yuqtirgan har uchinchi kishi olamdan o‘tmoqda.
Asosan, keksa, zaif va boshqa biron muttasil kasalga chalingan kishilar Mersni ko‘tara olishmayapti.
Ayniqsa, shifokorlar juda ehtiyot bo‘lishi talab qilinmoqda. Shu paytgacha Saudiyada bir nechta tibbiyot xodimi kasallardan Mersni yuqtirishgan.
Bir shifokor kornovirus bois buyragi ishdan chiqdi va olamdan o‘tdi.
Hozir Jahon Sog‘liqni Saqlash Tashkiloti kasallikka davo topish va uning tarqalishini jilovlash uchun xalqaro mutaxassislarni jalb etmoqda.
Ammo Saudiya yarim orolidagi barcha davlatlarda ham shifoxonalar talabga javob bermaydi.
Saudiya hukumati esa "inqirozni vaqtida anglab yetmagani" aytilayotir.
Hozir vahimaga tushgan odamlarni tinchlantirish va biron foydasi tegar, degan umidda cho‘chqa tumoviga qarshi ishlab chiqilgan ziddi-zahar berilmoqda. Biroq bu H1N1 raqami bilan mashhur cho‘chqa tumovi dorisi Mersga qarshi ish beradimi, yo‘qmi - noma‘lum.
Mutaxassislarga ko‘ra, ayni virusning manbai tuyalardir. Lekin uning qanday o‘tishi aniq emas.
"Balki tuya emas, boshqa jonivordan o‘tayotgandir? Balki ovqat orqali tarqayotgandir? Ammo biz hech narsa bilmaymiz" - deydi bir shifokor.
Butun dunyodan musulmonlar Saudiya Arabistoniga Umra va Haj ziyoratlari uchun kelishadi. Bir necha kun davomida yuz minglab odamlar o‘ta yaqin muloqotda bo‘ladilar.
Tezda davosi yo uni jilovlash yo‘llari topilmasa, Mersning dunyo bo‘ylab pandemiyaga aylanib ketishi ehtimoli hozir ko‘plarni o‘ylantirmoqda.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 7858 860002
</doc>
<doc docid='bbc_150608_mers_uzbekistan_aeroports' lang='uzb' type='mono' source_url='http://www.bbc.com/uzbek/uzbekistan/2015/06/150608_mers_uzbekistan_aeroports' term='MERS'>
Ўзбек аэопортларида туя тумовини аниқлаш йўлга қўйилди
Ўзбекистон Соғлиқни сақлаш вазирлиги тарқатган баёнотга кўра, мамлакатга MERS (Яқин Шарқ нафас йўллари синдроми) кириб келишининг олдини олиш учун чоралар қўлланмоқда.
Ўзбекистон Соғлиқни сақлаш вазирлиги тарқатган баёнотга кўра, мамлакатга MERS (Яқин Шарқ нафас йўллари синдроми) кириб келишининг олдини олиш учун чоралар қўлланмоқда.
Ўзбекистоннинг барча халқаро аэропортларида хориждан келаётан йўловчиларни тиббий кузатувдан ўтказиш ва иситмаси бор йўловчиларни аниқлаш бўйича чоралар йўлга қўйилган, дейилади ҳисоботда. Шунингдек, айниқса Яқин Шарқ ва Жанубий Кореядан келаётган йўловчилар синчковлик билан текширилаётгани айтилади.
MERS короновируси оддий шамоллашдан тортиб нафас йўлларига боғлиқ оғир касалликларга сабаб бўлиши мумкин. Ўтказилган тадқиқотлар натижасида MERSнинг дастлаб туялардан инсонга ўтганлиги аниқланган ва шунинг учун ушбу каслликни "туя тумови" деб ҳам юритадилар.
MERS вирусининг янги тури 2012 йилда илк марта Саудия Арабистонида аниқланган.
Апрель ойидан бери мазкур касалликни юқтириш ҳоллари кескин ошган. Бу баҳор ва ёз мавсумларида инфекциялар юқишининг осонлашиши билан изоҳланади.
Юқтириш ҳолларининг барчаси Яқин Шарқ мамлакатлари, хусусан Дубай ва бошқа араб амирликлари, ҳамда Саудия Арабистонидан қайтган, ёки шу касаллик билан оғриган беморларга қараган одамлар орасида юз берган.
Вирусни бирламчи юқтирганларнинг аксари туялар боқилаётган жойларга боришгани, туялар билан бевосита алоқа қилганлари, ёки туянинг сути ва гўштини истеъмол қилганларини хабар қилишган.
Иккиламчи юқтириш ҳоллари эса беморнинг оиласи ё ишхонасидаги одамлар, ёки уларга тиббий муолажа қилган тиббиёт ходимлари орасида юз берган.
Май ойининг иккинчи ярмида Корея Республикасининг Соғлиқни сақлаш вазирлиги мамлакат ҳудудидаги илк MERS ҳолатлари ҳақида хабар қилди. Охирги икки ҳафта давомида юқтириш ҳоллари тез суратларда ўсиб бораётгани кузатилган.
5 июнгача бўлган маълумотларга кўра, Корея Республикасида аллақачон 41 одам бу касаллик билан оғриган ва 4 нафари нобуд бўлган.
Ўзбекистон Жаҳон Соғлиқни сақлаш ташкилоти тавсиясига биноан, Яқин Шарқ мамлакатлари ва Корея Республикаси билан ҳаво қатновлари ёки маҳсулотлар алмашинувини тўхтатгани йўқ.
Жанубий Кореяда ўзбекистонликлар сони ҳам кўпчиликни ташкил этади, улар юқумли хасталик тарқалишидан хавотирга тушиб қолганларини айтганлар.
Шу вақтгача жаҳон бўйлаб 1167 киши MERS вирусига чалинган, улардан 479 нафари вафот этгани маълум.
Би-би-си Ўзбек хизмати билан Whatsapp, Telegram ва Viber орқали боғланишни истасангиз, телефонимиз: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_140828_latin_ebola_wrestling_world_championship_tashkent' lang='uzb' type='mono' source_url='http://www.bbc.co.uk/uzbek/lotin/2014/08/140828_latin_ebola_wrestling_world_championship_tashkent' term='ebola'>
O‘zbekiston Eboladan "xavotirda"mi?
Sport kurashi bo‘yicha jahon chempionatiga sanoqli kunlar qolarkan, O‘zbekiston Sog‘liqni saqlash vazirligi g‘arbiy Afrikaning ushbu xastalikdan eng ko‘p ziyon chekkan davlatlari vakillarini mezbon Toshkentga taklif etish-etmaslik masalasini ko‘rib chiqmoqda.
Sport kurashi bo‘yicha jahon chempionatiga sanoqli kunlar qolarkan, O‘zbekiston Sog‘liqni saqlash vazirligi g‘arbiy Afrikaning ushbu xastalikdan eng ko‘p ziyon chekkan davlatlari vakillarini mezbon Toshkentga taklif etish-etmaslik masalasini ko‘rib chiqmoqda.
Xabarlarga ko‘ra, 21 avgust kuni Xalqaro Kurash Federatsiyasi ushbu masalaga oydinlik kiritishlarini so‘rab, vazirlikka so‘rovnoma yuborgan.
O‘zbekiston Bosh sanitar vrachi Saidmurod Saidaliyevning BBC O‘zbek Xizmati bilan suhbatida aytishicha, hozir vazirlik mutaxassislari ushbu so‘rovnomani ko‘rib chiqishmoqda va kelasi ikki-uch kun ichida bu xususda bir qarorga kelishadi.
"Hozir biz bu masalani chuqur o‘rganib chiqayapmiz. Hamma tomonlarni inobatga olib, ichki vaziyatimizdan kelib chiqqan holda hal qilamiz bu masalani", - deydi janob Saidaliyev.
Sport kurashi bo‘yicha jahon chempionatining o‘zi esa, 8-14 sentyabr kunlari Toshkentda bo‘lib o‘tadi.
Agar, O‘zbekiston Kurash Federatsiyasining rasmiy web sahifasidagi xabarlarga tayanilsa, so‘z g‘arbiy Afrikaning Ebola xastaligidan eng ko‘p ziyon chekkan besh davlati: Gvineya, Liberiya, Serra-Leone, Nigeriya va Kongo haqida bormoqda.
Ushbu xabarda, "O‘zbekiston Sog‘liqni saqlash vazirligi FILAga bu xususda o‘z javob maktubini yo‘llagani" aytilarkan, undan ayrim iqtiboslar ham keltiriladi.
Ularning umumiy mazmunidan ayon bo‘lishicha, vazirlik "Ebola xastaligining tarqalishi bilan bog‘liq bugungi vaziyatni nazarda tutib, bu besh davlatdan bo‘lgan kurashchilarni jahon chempionatida ishtirok etish uchun Toshkentga taklif etishdan tiyilishni tavsiya qilgan".
O‘zbekiston Kurash Federatsiyasi o‘z rasmiy web sahifasida ayrim o‘rinlarini keltirib o‘tgan ushbu maktub tafsilotlaridan ma‘lum bo‘lishicha, "Afrika qit‘asining boshqa davlatlaridan bo‘lgan kurashchilar ham Toshkentga kirishda tibbiy tekshiruvdan o‘tkaziladi. O‘zbekistonda ekanliklari chog‘ida ham ular tibbiy nazorat ostida bo‘lishadi".
Xalqaro Kurash Federatsiyasi matbuot kotibining BBC O‘zbek Xizmatiga bildirishicha, g‘arbiy afrikalik kurashchilar masalasini hanuz o‘zbekistonlik hamkasblari va O‘zbekiston Sog‘liqni saqlash vazirligi mas‘ullari bilan muhokama qilishmoqda va tez orada bu borada yagona bir to‘xtamga kelishadi.
Hozircha aniq davosi topilmagan Ebola virusi dunyodagi eng mudhish kasalliklardan biri sanalmoqda.
Ushbu xastalik ilk bor 2010 yilning mart oyida rasman qayd etilgan.
Jahon Sog‘liqni saqlash tashkiloti ma‘lumotlariga ko‘ra, xastalik shu paytgacha 1.400 dan ortiq kishining umriga zomin bo‘lgan.
Jahon Sog‘liqni saqlash tashkiloti yaqinda ushbu xastalik virusini xalqaro miqyosdagi tahdid, deb e‘lon qilgandi.
Xalqaro tashkilotga ko‘ra, shu paytga qadar Ebola epidemiyasi ko‘lami bu qadar katta bo‘lmagan.
Ebola virusi kasal insonning badan suyuqliklari orqali tarqaladi. Ter ham bularning sirasiga kiradi.
Hozirga qadar 2.600 dan ortiq kishi ushbu xastalikni yuqtirgani ishoniladi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140915_latin_wrestling_world_championship_final_wrap_up' lang='uzb' type='mono' source_url='http://www.bbc.co.uk/uzbek/lotin/2014/09/140915_latin_wrestling_world_championship_final_wrap_up' term='ebola'>
Toshkentda Rossiya va Eron g‘alaba gashtini surishdi
Bu ikki mamlakat vakillari umumjamoa hisobida sport kurashi bo‘yicha O‘zbekiston poytaxtida bo‘lib o‘tgan bu yilgi jahon chempionatining oltin medallarini qo‘lga kiritishdi. Ayollar bahslarida esa, eng yaxshi natijani Yaponiya jamoasi qayd etdi.
Bu ikki mamlakat vakillari umumjamoa hisobida sport kurashi bo‘yicha O‘zbekiston poytaxtida bo‘lib o‘tgan bu yilgi jahon chempionatining oltin medallarini qo‘lga kiritishdi. Ayollar bahslarida esa, eng yaxshi natijani Yaponiya jamoasi qayd etdi.
Rossiyalik kurashchilar chempionatning dastlab bo‘lib o‘tgan erkin kurash bahslarida 5 oltin va bir bronza medali bilan hammadan ko‘p (62) ochko to‘plashga muvaffaq bo‘lishgandi.
Eron jamoasi esa, Toshkentdagi birinchilikka yakun yasab bergan yunon-rum kurashi bellashuvlarida bitta oltin, bitta kumush va ikkita bronza medali olib, ja‘mi 42 ochko bilan qolgan barcha raqiblarini ortda qoldirib ketdi.
Yunon-rum kurashi bahslarida rossiyalik kurashchilar umumjamoa hisobida ikkinchi o‘rinni egallashdi.
O‘z o‘rnida ta‘kidlash joiz, eronlik kurashchi Hamid Sorian O‘zbekiston poytaxtida kecha yakshanba kuni poyoniga yetgan jahon chempionatida o‘ziga xos rekord o‘rnatdi.
Hamid Sorian 59 kg vazn toifasida oltinchi bor jahon chempionligini qo‘lga kiritib, yunon-rum kurashi tarixida oltin medallari soni bo‘yicha rossiyalik afsonaviy kurashchi Aleksandr Karelindan keyin ikkinchi eng ko‘p sovrindor kurashchiga aylandi.
Aleksandr Karelin yunon-rum kurashi bo‘yicha 9 karra jahon chempioni sanaladi.
Toshkent mezbonlik qilganiga qaramay, saflarida nomdor kurashchilari oz bo‘lmagan O‘zbekiston jamoasi erkin va yunon-rum kurashi musobaqalarini bittadan bronza medali bilan yakunladi.
O‘zbekistonlik erkin kurashchi Bekzod Abdurahmonov 79 kg vazn toifasida jamoasi hisobiga ilk medalni keltirgan bo‘lsa, ikki karra Osiyo chempioni Elmurod Tasmurodov 59 kg vazn toifasida yunon-rum kurashi bahslarida sovrinli uchinchi o‘rinni egalladi.
Ayollar kurashi bahslarida esa, to‘rtta oltin va bitta bronza medalini qo‘lga kiritgan Yaponiya jamoasi eng yaxshi natija qayd etdi.
Bu yaqin yillar ichidagi eng yirigi bo‘lishi kutilgan Toshkentdagi jahon chempionatida dunyoning 90 dan ortiq davlatidan 800 dan ziyod kurashchining ishtirok etishi aytilgandi.
Bir haftalik turnir davomida kurashchilar 24 vazn toifasida uch xil kurash turi bo‘yicha jahon chempionligi uchun kurash olib borishdi.
Birinchilik ishtirokchilari orasida o‘nlab amaldagi va sobiq jahon chempionlari ham bor edi.
Rasman 8 sentyabr kuni start olgan Toshkentdagi sport kurashi bo‘yicha jahon chempionati 14 sentyabr kuni o‘z poyoniga yetdi.
Jahon birinchiligi mudhish Ebola xastaligi g‘arbiy Afrikani o‘z zabtiga olgan bir paytga to‘g‘ri kelgani bilan ham xalqaro ommaviy-axborot vositalarining e‘tiborini o‘ziga tortdi.
O‘zbekiston tomonining tavsiyasi bilan FILA g‘arbiy afrikalik to‘qqiz kurashchining jahon chempionatida ishtirok etishlariga izn bermagani ayon bo‘ldi.
Bundan tashqari, rasmiy xabarlarda bu mudhish xastalik O‘zbekiston Sog‘liqni saqlash vazirligini g‘arbiy Afrikaning olti davlati vakillarining Toshkentga safarini cheklashga ham majbur qilgani aytildi.
O‘z o‘rnida eslatib o‘tish joiz, aynan O‘zbekiston poytaxtida bo‘lib o‘tgan yillik kongressi chog‘ida Xalqaro Kurash Federatsiyasini bundan buyog‘iga Butunjahon Kurash Ittifoqi (UWW), deb atashga ham kelishib olindi.
Nenad Lalovich esa, kongress ishtirokchilari tomonidan yana bir bor uning rahbari etib saylandi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_141020_latin_ebola_uzbek_measures' lang='uzb' type='mono' source_url='http://www.bbc.co.uk/uzbek/lotin/2014/10/141020_latin_ebola_uzbek_measures' term='ebola'>
Ebola: Banan vahimasi yoxud o‘zbek hukumati nega jim?
O‘zbekistonda mobil telefonidan foydalanuvchilar orasida "Banan yemang, ebola virusini yuqtirishingiz mumkin" degan vahimali SMS tarqala boshlagan. SMSda bu meva Afrikadan olib kelinishi va unda Ebola virusi bor bo‘lishi mumkinligi aytiladi.
O‘zbekistonda mobil telefonidan foydalanuvchilar orasida "Banan yemang, ebola virusini yuqtirishingiz mumkin" degan vahimali SMS tarqala boshlagan. SMSda bu meva Afrikadan olib kelinishi va unda Ebola virusi bor bo‘lishi mumkinligi aytiladi.
O‘zbekiston hukumati Ebolaga qarshi qandaydir profilaktik choralar ko‘rilayotgani yoki O‘zbekistonga kirish nuqtalarida yo‘lovchilar tekshirilayotgani borasida bironta ma‘lumot tarqatmayapti. Biz O‘zbekiston Sog‘liqni saqlash vazirligi, Davlat sanitar epidemiologiya nazorati, Milliy virusoligiya instituti kabi qator muassasalarga bog‘landik, biroq birontasidan O‘zbekistonda yo‘lga qo‘yilgan yo rejalanayotgan choralar, yoki umuman bu kabi choralar borligi haqida ma‘lumot olishga muvaffaq bo‘lmadik.
Davlat sanitar epidemiologiya nazorati bosh boshqarmasining rahbari Muhamedov Komil Qodirovich qo‘ng‘irog‘imizga qisqacha "Ha, hamma joyda chora ko‘rilayapti", deya javob berdi-yu, go‘shakni qo‘yib qo‘ydi va qayta javob bermadi.
Milliy Virusologiya instituti rahbari Musaboyev Erkin Isoqovich "yuqori"dan ruxsat bo‘lmagani tufayli bu mavzuda gapirishdan bosh tortdi. U "Mevadan, masalan, banandan Ebola virusi o‘tishi mumkinmi o‘zi?" degan oddiy savolimizga, "Men bilmayman" deya javob berdi.
Avgust oxirida Rossiya matbuotida tarqalgan bir xabar O‘zbekiston hukumatining Ebolaga munosabatiga ishora qilgandi. Unda sog‘liqni saqlash vazirligi Toshkentda sentyabrь boshida o‘tgan kurash bo‘yicha jahon chempionatiga, Ebola bilan og‘rimaganlari borasida qo‘shimcha ma‘lumot berishmaguncha, G‘arbiy Afrika sportchilari chaqirmasliklarini tavsiya qilgandi. Kimning banani?
O‘zbekistonda aftidan hozircha hech qanday choralar ko‘rilmayapti. Davlat idoralari sukut saqlayotgan bir vaqtda, oddiy odamlar orasida bananlar va ebola borasida vahima tarqalishi davom etmoqda.
Bu mavzu internetdagi ijtimoiy muloqot saytlariga ham sirqib chiqdi. Masalan Feysbukdagi Potrebitelь sahifasida yuzaga kelgan munozarada ko‘p sharhlovchilar O‘zbekistonga bananlar Afrikadan olib kirilmasligini, balki Eron, Malayziya va Rossiya orqali olib kelinishini aytishmoqda.
Biz O‘zbekistonga banan sotish bilan shug‘ullanuvchi Sankt Peterburgdagi GK Integro shirkati bilan bog‘landik va bu shirkat rahbari Sergey Mayamsin Rossiyaga barcha bananlar Ekvadordan olib kirilishi va u O‘zbekistonga ham faqat Ekvador bananlarini sotishini bildirdi.
Afsuski, bu ma‘lumot baribir to‘liq emas, va bu borada biz O‘zbekiston Savdo va sanoat palatasidan ma‘lumot ola olmadik. Ebola qanday yuqishi mumkin?
Ebola bilan og‘rigan odamdan virus uning qoni, qusqisi, najasi yoki suyuqliklari orqali boshqa odamga yuqishi mumkin. Virus Ebola bilan og‘rigan odam bilan to‘g‘ridan-to‘g‘ri, ochiq teri yoki og‘iz va burun orqali aloqadan yuqishi mumkin.
Virus siydik va spermada ham bo‘lishi mumkin. Ebola virusidan xalos bo‘lgan erkakning spermasida uch oydan keyin ham bu virus topilishi mumkin.
Ebola virus bilan og‘rigan odamning ko‘rpa-to‘shagi, kiyim-kechagi va u tekkan jihozlar orqali ham yuqishi mumkin, lekin uni faqat ochiq teri orqali yuqtirish mumkin.
Ebola jihozlar sathida qancha vaqt yashashi hozircha noma‘lum, biroq ba‘zi dalil-isbotlarga ko‘ra, bu olti kungacha davom etishi mumkin. Oqartirgich moddalar va xlora Ebolani o‘ldirishi mumkin.
Mazkur virus, masalan, tumovga o‘xshab havo orqali yuqmaydi. Ebola bir odamdan ikkinchisiga yuqishi uchun bu ikki odam juda yaqin aloqada bo‘lishi kerak.
Ebola alomatlari inson organizmida 21 kungacha bo‘lgan vaqt ichida sezila boshlaydi.
Alomatlar sezilmaguncha, uni yuqtirgan odam yuqumli bo‘lmaydi.
Shunday ekan, banan orqali O‘zbekiston aholisi ebolani yuqtirishi ehtimoli aftidan juda kam.
</doc>
<doc docid='bbc_140807_latin_ebola_virus' lang='uzb' type='mono' source_url='http://www.bbc.co.uk/uzbek/lotin/2014/08/140807_latin_ebola_virus' term='ebola'>
Ebola virusi bilan bog‘liq vaziyat yuzasidan xavotirlar kuchaygan
Liberiya Prezidenti Ellen Jonson Serlif halokatli Ebola virusiga qarshi kurash manzarasida mamlakatda favqulodda holat e‘lon qilgan.
Liberiya Prezidenti Ellen Jonson Serlif halokatli Ebola virusiga qarshi kurash manzarasida mamlakatda favqulodda holat e‘lon qilgan.
Gvineya, Liberiya va Serra-Leone va Nigeriya kabi davlatlarni ham o‘z girdobiga tortgan Ebola virusi 930dan ortiq insonning umriga zomin bo‘ldi.
Jahon Sog‘liqni saqlash Tashkiloti ekspertlari Jenevada uchrashib, epedimiyaga qarshi choralarni muhokama qilishmoqda.
Ikki kunlik yig‘inda dunyo bo‘ylab favqulodda holat e‘lon qilish kerakmi yo-da, yo‘qligi yuzasidan qaror beriladi.
"Misli ko‘rilmagan choralar"
Ebola inson salomatligi uchun xatarli bo‘lgan virus turlaridan biridir. Uning odamni o‘limga olib borish darajasi 55% va 90% deb o‘lchanadi. Ebola tana suyuqligi orqali odamdan odamga yuqadi.
Chorshanba kuni Jahon Sog‘liqni saqlash Tashkiloti tarqatgan bayonotga ko‘ra, G‘arbiy Afrikada hozirga qadar ushbu xastalikka chalingan 932 kishi hayotdan ko‘z yumgan. Eng oxirgi halokatli holatlar Liberiyada kuzatilgan, u yerda kamida 282 inson virusdan nobud bo‘lgan.
90 kunga favqulodda holat e‘lon qilgan Prezident Serlif o‘z bayonotida Liberiya hukumati va xalqi "davlatni omon saqlab qolish va xalq hayotini muhofaza qilish uchun misli ko‘rilmagan choralar"ga qo‘l urishi zarurligini aytgan.
Kuzatuvchilarga ko‘ra, Ebola virusi bilan bog‘liq holatning Liberiyada yomon tus olishiga kasallarni alohida saqlash o‘rniga yaqinlari ularni borib ko‘rishayotgani ham sabab bo‘lmoqda.
AQSh Prezidenti Obama Amerika Ovro‘po va Jahon Sog‘liqni saqlash Tashkiloti bilan birga epedimiyani jilovlash yo‘lida ishlayotganini aytgan.
Hodisalarning boshqa rivoji:
*Saudiya Arabistoni rasmiylariga ko‘ra, Ebola virusi beradigan alomatlar bilan davolanayotgan fuqarolaridan biri Jiddadagi shifoxonada olamdan o‘tgan. U bundan oldin Serra-Leonega safar qilgani aytiladi. Agar Saudiya Arabistoni fuqarosi haqiqatdan ham xuddi shu kasallikdan vafot etgani tasdiqlansa, bu Afrika tashqarisidagi ilk Ebola bilan bog‘liq o‘lim holati bo‘ladi.
*Liberiyada virusni yuqtirib qo‘ygan yordam tashkiloti ikki xizmatchisi Amerikaga qaytarilib, muolija qabul qilishi ortidan sog‘lig‘i ijobiy tomonga o‘zgarayotgani xabar qilinadi.
*Nigeriyada qator yangi holatlar qayd etilishi ortidan xavotirlar oshib bormoqda. Nigeriya mintaqadagi eng aholisi ko‘p mamlakat hisoblanadi. Chorshanba kuni Ebolaga chalingan bemorni davolagan hamshira ushbu xastalikdan vafot etgan ikkinchi inson bo‘lgan.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140808_latin_uzbek_ebola' lang='uzb' type='mono' source_url='http://www.bbc.co.uk/uzbek/lotin/2014/08/140808_latin_uzbek_ebola' term='ebola'>
"O‘zbekistonda Ebola virusidan xavotirlarga o‘rin yo‘q"
Podrobno.uz saytining O‘zbekiston epidemiologlaridan iqtibosan yozishicha, ushbu virusning mamlakatga kirib kelishi uchun asos yo‘q.
Podrobno.uz saytining O‘zbekiston epidemiologlaridan iqtibosan yozishicha, ushbu virusning mamlakatga kirib kelishi uchun asos yo‘q.
"Aeroport va vokzallardagi zamonaviy nazorat va epidemiya o‘chog‘i bo‘lmish davlatlar bilan to‘g‘ridan to‘g‘ri havo aloqasining yo‘qligi sabab virusning O‘zbekistonga kirib kelishi uchun asos yo‘q", deb yozadi internet nashri.
"O‘zbekiston havo yo‘llari" avia shirkati matbuot xizmati Toshkent aeroportida hech qanday karantin holati kiritilmaganini va faqatgina shifokorlarga shikoyat qilgan yo‘lovchilarning harorati o‘lchab ko‘rilayotganini bildirgan.
Murojaat qilganlar orasida Ebola xastaligi alomatlari bilan yo‘lovchilar qayd qilinmagan.
Jahon Sog‘liqni saqlash Tashkiloti (JSST) G‘arbiy Afrikada Ebola kasalligining tarqalishini xalqaro favqulodda holat deb e‘lon etdi.
JSST rasmiylariga ko‘ra Ebola virusi tarqalishini to‘xtatish uchun mushtarak xalqaro choralar ko‘rilishi lozim.
Ebola inson salomatligi uchun xatarli bo‘lgan virus turlaridan biridir.
Uning odamni o‘limga olib borish darajasi 55%dan 90%gacha deb o‘lchanadi. Ebola tana suyuqligi orqali odamdan odamga yuqadi.
Hozirga qadar bu yilning o‘zidayoq G‘arbiy Afrikada Ebola kasalligidan 930dan ortiq inson halok bo‘lgan.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_141015_latin_ebola_world_efforts' lang='uzb' type='mono' source_url='http://www.bbc.co.uk/uzbek/lotin/2014/10/141015_latin_ebola_world_efforts' term='ebola'>
Ebola jahonga "misli ko‘rilmagan" darajada tarqalishi bashorat qilinmoqda
Birlashgan Millatlar Tashkilotining Ebolaga qarshi kurash bo‘yicha bosh rasmiysiga ko‘ra, dunyo bu virusni jilovlash poygasida ortda qolayapti. Uning bashorat qilishicha, dekabr oyigacha yana minglab odamlar Ebolani yuqtiradi.
Birlashgan Millatlar Tashkilotining Ebolaga qarshi kurash bo‘yicha bosh rasmiysiga ko‘ra, dunyo bu virusni jilovlash poygasida ortda qolayapti. Uning bashorat qilishicha, dekabr oyigacha yana minglab odamlar Ebolani yuqtiradi.
"Ebola bizdan tezroq harakat qilayapti va poygada ustun kelayapti", - dedi Antoni Banberi BMT Xavfsizlik Kengashiga.
Ayni damda AQShning Texas shtatidagi hamshira qanday qilib Ebolani yuqtirgani borasida tobora ko‘p savollar so‘ralmoqda.
Jahon sog‘liqni saqlash tashkilotiga ko‘ra, mazkur virus avj olganidan beri 4447 odamni o‘ldirdi. Qurbonlarning aksari G‘arbiy Afrikada bo‘lgan.
O‘tgan yil dekabrida boshlangan, biroq mart oyigacha tasdiqlanmagan virus Siyerra Leone, Liberiya va Gvineyaga eng ko‘p ta‘sir qilgan.
"Misli ko‘rilmagan vaziyat"
AQSh Prezidenti Barak Obama seshanba kuni qilgan chiqishida jahon Ebolani jilovlash yo‘lida yetarli choralarni ko‘rmayotganini aytdi.
Oq Uyning bildirishicha, chorshanba kuni Obama Ebola inqirozini britan, frantsuz, olmon va italyan rahbarlari bilan video anjumanda muhokama qiladi.
Janob Banberi BMT Xavfsizlik Kengashiga G‘arbiy Afrikadan video orqali qilgan murojaatida agar Ebola hoziroq to‘xtatilmasa, jahon "misli ko‘rilmagan vaziyat"ga yuz tutishi va bu kabi vaziyatni o‘nglashga hech qanday reja ishlab chiqilmaganini aytdi.
U ko‘proq muolaja markazlari qurilishi va ko‘proq tibbiy xodimlar yollanishi uchun ko‘proq moliya zarur ekanini urg‘uladi.
Jahon sog‘liqni saqlash tashkiloti bashoratiga ko‘ra, agar xalqaro choralar kuchaytirilmasa, ikki oy ichida Ebolaning tarqalish darajasi bir hafta ichida 10 ming odamga chiqishi mumkin.
</doc>
<doc docid='bbc_110621_latin_kasan_ilness' lang='uzb' type='mono' source_url='http://www.bbc.co.uk/uzbek/uzbekistan/2011/06/110621_latin_kasan_ilness' term='ebola'>
Kosonda bedavo yuqumli kasallik vahimasi tarqagan
Qashqadaryodan kelayotgan xabarlarga ko‘ra, Koson tumanida bedavo yuqumli kasallik chiqqani haqida vahimalar kuchaygan.
Qashqadaryodan kelayotgan xabarlarga ko‘ra, Koson tumanida bedavo yuqumli kasallik chiqqani haqida vahimalar kuchaygan.
Rasmiylar haligacha vaziyatni oydinlashtirish uchun aholiga hech narsa deyishmagan. O‘zbekiston Sog‘liqni Saqlash Vazirligi vakili BBC bilan telefon muloqotida mazkur xabarni na rad etdi, na ma‘lumot berdi. "Bu borada biron ma‘lumot kerak bo‘lsa Toshkentdagi vazirligimizga keling" - deb suhbatni kalta kesdi.
Ammo Qashqadaryodagi huquq faollariga ko‘ra, kasalxonalarda ehtiyot choralari ko‘rish, bir necha qavat niqob taqish va qanday qilib o‘zini himoya qilish mumkinligi borasida tibbiyot xodimlari maxsus o‘quv mashg‘ulotlari o‘tishmoqda.
"Kosonning uzoq qishlog‘ida yashovchi ayol tug‘ruq payti qon to‘xtamasligidan juda qiynalgan, ammo vafot etganidan keyin o‘latga o‘xshash kasallikka chalingani aytilgan" - deydi Qarshidan huquq faoli Gulshan Qorayeva.
Uning bildirishicha, bemor yashaydigan qishloq karantin qilingan, uni davolagan shifokorlar ham tekshirilgan. Tasdiqlanmagan xabarlarga muvofiq, ayrim kasalxona xodimlariga ham bu kasallik yuqqani haqida vahimalar tarqalgan. Lekin bu xabarlar qanchalik asosli ekani ma‘lum emas.
"Shifokorlar bu gemarrogik bezgak bo‘lib, uning kanadan tarqaganini taxmin qilishmoqda" - deydi Gulshan Qorayeva - "Hamma kasal chiqqanmish, kimdir o‘lgan emish, deb aytadi, lekin rasmiylar aholiga ma‘lumot berishmayapti. Sanitariya-epidemiologiya vakillari esa mas‘ullar ishlayotganini aytishmoqda".
Ebola virusi keltirib chiqaradigan gemarrogik bezgak odatda Qora Afrikada uchraydi. Bu kasallik Markaziy Osiyo, xususan, O‘zbekistonda kuzatilgani borasida esa ma‘lumotlar yo‘q.
"Bu bizda uchramaydigan kasallik. Uni davolash bo‘yicha bizda tajriba ham yo‘q" - deydi Toshkentdagi shifokorlardan biri -"Biroq bu juda yuqumli kasallik va agar mabodo biron holat aniqlangan bo‘lsa, shaksiz, hamma joyga ma‘lum qilishardi".
Biroq BBC O‘zbek Xizmatining bir necha bor urinishlariga qaramasdan, O‘zbekiston tibbiyot mulozimlari gaplashishni bosh tortishdi. Shu asno Kosonda tarqagani aytilayotgan bedavo yuqumli kasallik xabari hozircha to‘la aniqlanmay qolmoqda.
</doc>
<doc docid='bbc_140827_latin_ebola_tips' lang='uzb' type='mono' source_url='http://www.bbc.co.uk/uzbek/lotin/2014/08/140827_latin_ebola_tips' term='ebola'>
Ebola inqirozi: virus yuqtirmaslikning 5 yo‘li
Ebola virusi dunyoda eng mudhish kasalliklardan biridir, biroq u grippga o‘xshab havo orqali tarqalmaydi. Shifokorlarning aytishicha uni yuqtirmaslik uchun beshta amalni bajarish kerak.
Ebola virusi dunyoda eng mudhish kasalliklardan biridir, biroq u grippga o‘xshab havo orqali tarqalmaydi. Shifokorlarning aytishicha uni yuqtirmaslik uchun beshta amalni bajarish kerak.
1. Sovun va suv
Qo‘lingizni muttasil ravishda sovun bilan toza suvda yuvib turing hamda quruq sochiq bilan arting. Qo‘l berib salomlashishdan ham voz kechib turishga to‘g‘ri keladi. Ebola virusi kasal insonning badan suyuqliklari orqali tarqaladi. Ter ham bularning sirasiga kiradi.
2. Tega ko‘rmang
Agarda kimnidur Ebolaga chalingan deb gumonsirasangiz, unga tega ko‘rmang. Bu holat ayniqsa kasal yaqinlaringizga nisbatan shafqatsiz tuyulsa-da, lozimdir, chunki aytilgandek Ebola virusi badan suyuqliklari - teru siydik, qonu mishiq, najosatu tufuk, ko‘zyoshu maniy orqali o‘tadi.
Kasal insonning isitmasi chiqib, mushaklari va suyaklari og‘riydi, tomog‘i qaqraydi, u qusa boshlaydi, uning ichi ketadi. Bundaylarni mumkin qadar tezroq shifokorlarga yetkazish lozim.
3. Jasadlarga ham tegmang
Agarda kimdir Ebola kasalligidan o‘lgan bo‘lsa, uning ham jasadiga tega ko‘rmang. Jasadning ham suyuqliklari orqali Ebolani yuqtirish mumkin. Bularni mutaxassislar ko‘rishi lozim.
4. Ebola tarqalgan mavzelarda hayvon go‘shtini yemang
Ebola kasalligi avvalambor hayvonlardan insonlarga tarqalgan, shuning uchun Ebola tarqalgan yerlarda ovdan kelgan go‘shtni yeyish ta‘qiqlanadi.
5. Sarosimaga tushmang
Mish-mishlarning tarqalishi qo‘rquvni kuchaytiradi. Shifokorlardan qo‘rqmang, ular kasallikni tarqatish uchun emas, balki yordam berish uchun tayinlangan. "Issiq-sovuq" qabilidagi sarqitlar ham kasallikning tarqalishiga olib keladi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_150323_latin_ebola' lang='uzb' type='mono' source_url='http://www.bbc.co.uk/uzbek/lotin/2015/03/150323_latin_ebola' term='ebola'>
Ebola epidemiyasi qay holatda?
G‘arbiy Afrikada Ebola epidemiyasi rasman e‘lon qilinganligiga bir yil to‘ldi.
G‘arbiy Afrikada Ebola epidemiyasi rasman e‘lon qilinganligiga bir yil to‘ldi.
Birlashgan millatlarning Ebolaga qarshi kurash bo‘yicha agentligi rahbari xastalikka qarshi ilk choralarda xatoga yo‘l qo‘yilganini tan olgan, ammo avgust oyigacha epidemiyaga barham berilishini aytgan.
Ismoil Ud Shayh Ahmadga ko‘ra, xastalik haqida yetarli bilimlarning yo‘qligi va xalqaro hamjamiyatning bir qadar beparvoligi Ebola tarqalishini to‘xtatib qolish harakatlariga to‘sqinlik qilgan.
U epidemiya tarqalganiga bir yil to‘lishi munosabati bilan gapirgan.
Hozirda xalqaro xayriya tashkilotlari bu epidemiyaning hanuz tugamaganini urg‘ulashmoqda.
Ebola epidemiyasining eng qaqshatqich ko‘rinishida bu safar o‘n mingdan ko‘p inson halok bo‘ldi.
Bularning deyarli bari Gvineya, Siyerra Leone va Liberiyadadir.
Bu yilning yanvar oyi oxirida Jahon Sog‘liqni Saqlash Tashkiloti (JSST) Ebolaga qarshi kurash yangi bosqichga o‘tdi, deb e‘lon qilganida ancha xushbinlik paydo bo‘lgan edi.
Biroq Chegarasiz Shifokorlar xayriya tashkilotining bildirishicha, undan beri keskin kamayish kuzatilmagan.
Xayriya tashkilotining aytishicha, mazkur epidemiya sog‘liqni saqlash hamda ko‘makchi tashkilotlarning naqadar sust javob berishini ochiq ko‘rsatib qo‘ydi.
Oksfam xayriya tashkiloti ham hukumatlar hamda ko‘makchi tashkilotlar ko‘proq medik javobga urg‘u berishganini, bil‘aks jamoa bilan ish olib bormaganligini tan oldi.
Qizil Xoch tashkilotining bildirishicha hanuz uning xodimlari mahalliy xalq vakillari tomonidan Ebola xususida hujumga tutilishmoqda.
BBC O‘zbek xizmati bilan Whatsapp orqali bog‘lanishni istasangiz telefonimiz - +44 7858 860002
</doc>
<doc docid='bbc_141002_latin_ebola_five_cases_per_hour' lang='uzb' type='mono' source_url='http://www.bbc.co.uk/uzbek/lotin/2014/10/141002_latin_ebola_five_cases_per_hour' term='ebola'>
Ebola: "Serra-Leoneda soatiga besh inson kasallanmoqda"
Save the Children xayriya tashkilotining aytishicha, o‘ta xavfli ebola kasalligining Serra-Leoneda tarqash sur‘atlari soatiga besh kishiga yetgan.
Save the Children xayriya tashkilotining aytishicha, o‘ta xavfli ebola kasalligining Serra-Leoneda tarqash sur‘atlari soatiga besh kishiga yetgan.
Bu esa sog‘liqni saqlash tizimi uchun ulkan muammolarni tug‘dirmoqda.
Bugun Londonda mutahassilar va siyosatchilar yig‘ilib ushbu kasalikka qarshi jahon bo‘ylab qarshi choralarni ko‘rib chiqmoqdalar.
Jahon bo‘ylab ushbu kasallikdan hozirga qadar 3338 kishi olamdan ko‘z yumgan.
Hozirda zudlik bilan ebolaga qarshi emdori ishlab chiqish harakatlari olib borilmoqda.
Jahon Sog‘liqni saqlash tashkilotining aytishicha, Britaniya va AQShda bu kabi emdorining ikki turi sinovdan o‘tkazilmoqda.
Londonda o‘tkazilayotgan anjumanda ebola epidemiyasiga qarshi jahon hamjamiyati tomonidan ko‘riladigan samarali javob choralari ko‘rib chiqiladi.
G‘arbiy Afrikada ebolaning dastlabki holatlari shu yilning mart oyida qayd qilingandi. Tez orada uning tarqash sur‘atlari 1976 yili ilk bor kashf qilinganidan beri eng keng tarqagan miqyosga chiqdi.
Bu yilning o‘zidayoq ushbu kasallikdan shu vaqtgacha qayd etilgan holatlardan ham ko‘ra ko‘proq inson halok bo‘ldi.
Jahon Sog‘liqni Saqlash tashkilotiga ko‘ra, bu yil qayd etilgan holatlar amaldagi voqelikni aks ettirmasligi mumkin va agarda tegishli choralar ko‘rilmasa noyabr oyiga borib 20 mingga yaqin inson kasalikka chalinishi kutilmoqda.
Ayni vaqtda Afrikada bo‘lib qaytgan va ebola xastaligini yuqtirgan ilk amerikalik bilan muloqotda bo‘lgan 5 yosh bola nazorat ostiga olingan.
Texasning Dallas shtati hokimining aytishicha, Tomas Erik Dankan ebolani Liberiyada yuqtirgan.
U Liberiyaga ikki hafta avval yaqinlarini ko‘rgani borgan va hozirda AQShda og‘ir ahvoldadir.
Avvalroq O‘zbekiston rasmiylari ebola kasalligi xavfi tufayli shu yilgi Toshkentda o‘tkazilgan Jahon Kurash Birinchiligi musobaqalariga G‘arbiy Afrikalik sportchilarning kelishlariga ruxsat berishmagandi.
Ebolaning asosiy belgilari baland isitma, qon ketishi va markaziy asab tizimining buzilishi.
Virusning inkubatsion muddati 21 kun.
Shu vaqtgacha kasalikka chalinganlar orasida o‘lim holatlari 90 foizgacha bo‘lgan. Lekin bu yilgi o‘lim darajasi 55 foiz.
------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140808_latin_ebola_international_emergency' lang='uzb' type='mono' source_url='http://www.bbc.co.uk/uzbek/lotin/2014/08/140808_latin_ebola_international_emergency' term='ebola'>
Ebola kasalligiga qarshi halqaro favqulodda choralar
Jahon Sog‘liqni saqlash Tashkiloti (JSST) G‘arbiy Afrikada Ebola kasalligining tarqalishini xalqaro favqulodda holat deb e‘lon etdi.
Jahon Sog‘liqni saqlash Tashkiloti (JSST) G‘arbiy Afrikada Ebola kasalligining tarqalishini xalqaro favqulodda holat deb e‘lon etdi.
JSST rasmiylariga ko‘ra Ebola virusi tarqalishini to‘xtatish uchun mushtarak xalqaro choralar ko‘rilishi lozim.
Bu e‘lon Shveytsariyada ikki kun davomida o‘tgan favqulodda yig‘ilish natijasida ro‘yobga chiqdi.
Hozirga qadar bu yilning o‘zidayoq G‘arbiy Afrikada Ebola kasalligidan 930dan ortiq inson halok bo‘lgan.
JSSTning aytishicha Ebola epidemiyasi "favqulodda holatdir".
Mushkul epidemiya
Gvineya, Liberiya, Nigeriya va Serra-Leoneda 1,700dan ortiqroq Ebolaga chalinish holati kuzatilgan.
JSST Bosh mudiri Margaret Channing aytishicha "Epidemiyaga yuz tutgan mamlakatlar mustaqil ravishda uni eplasholmaydi".
Chan xonimlarning so‘zlariga ko‘ra boshqa mamlakatlar "kasallikning 40 yillik tarixidagi eng mushkul epidemiyaga" qarshi yordam berishlari zarur.
JSST rahbarining aytishicha xalqaro safarlaru savdo ta‘qiqlanmaydi.
"Biroq mamlakatlar kasallik hollarini, aeroportlar dohil, tekshirishga, topishga va oldini olishga tayyor bo‘lishlari lozim", dedi u.
Boshqa ehtiyot choralari orasida:
Ehtimoliy kasallik holatlarini kuzatish; Epidemiyaga duchor bo‘lgan mamlakatlarda insonlarga kerakli ma‘lumot yetkazish; Shifokorlarning ehtiyot choralarini kuchaytirish va hok.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140827_latin_lady_al_qaeda_worlds_most_wanted' lang='uzb' type='mono' source_url='http://www.bbc.co.uk/uzbek/lotin/2014/08/140827_latin_lady_al_qaeda_worlds_most_wanted' term='ebola'>
Nima uchun hamma "al-Qoida" xonimning "dardi"da?
Nufuzli "Foreign Policy" jurnalida chop etilgan butunboshli maqola xuddi shu savolga javob topishga qaratilgan.
Nufuzli "Foreign Policy" jurnalida chop etilgan butunboshli maqola xuddi shu savolga javob topishga qaratilgan.
So‘z kim haqida borayotgan ekan desangiz, ham pokistonlik mulozimlar, ham Tolibon harakati va ham "Islomiy Davlat" guruhi ozod etilishini xohlayotgan Aifa Siddiqiy haqida.
42 yoshli Aifa xonimning o‘zi to‘rt yildirki, amerikaliklarning qamoqxonasida saqlanadi.
U asli pokistonlik, ammo AQShda tahsil olgan va hatto, doktorlik maqomiga ham erishgan neyrolog.
Agar, jurnalda keltirilgan ma‘lumotlarga tayanilsa, Aifa xonim Afg‘onistonda yonida tsianli natriy hamda kimyoviy, "Ebola" virusilik biologik qurol va qo‘lbola bomba yasashga oid qo‘llanma bilan birga qo‘lga olingan.
AQSh Federal Qidiruv Byurosi xodimlari va harbiylar uni so‘roq qilishga urinishganida esa, stolning ustida turgan to‘pponchani olib, ularga qarata o‘t ochgan, deyiladi ushbu maqolada.
Xavfsizlik doiralarida "al-Qoida xonim" nomi bilan mashhur bo‘lgan Aifa Siddiqiy, yana shuningdek, Nyu-York va Vashingtonda uyushtirilgan 2001 yil 11 sentyabr hujumlari "ustaboshisi" Xolid Shayx Muhammadga ham aloqador, deb ko‘riladi.
Xabarlarga ko‘ra, AQShda oliy tahsilini yakunlab, Pokistonga qaytgan Aifa xonim Xolid Shayx Muhammadning qarindoshiga turmushga chiqqan bo‘lgan.
U o‘z vaqtida AQSh Federal Qidiruv Byurosi iziga tushgan "eng xavfli terrorchilar" ro‘yxatida ham bo‘lgan.
Olima "al-Qoida" tarmog‘ining Yamandagi bo‘limini moliyalash ishlarida ham faol bo‘lgani ishoniladi.
Joriy paytda esa, Aifa xonim Amerikaning Texas shtatida 86 yillik qamoq jazosini o‘tamoqda.
2010 yilda Nyu-York mahkamasi uni Afg‘onistondagi amerikalik josuslik mulozimlarini o‘ldirishga urinishda aybdor, deb topgan.
Maqola tafsilotlaridan xulosa qilinishicha, o‘tgan to‘rt yil mobaynida pokistonlik mulozimlar qolib, Tolibon harakati va Ayman az-Zavohiriy boshchiligidagi "al-Qoida" tarmog‘i ham mahbusa evaziga amerikalik va britaniyalik tutqunlarini qo‘yib yuborish taklifi bilan chiqishgan.
Yaqindagina Iroqdagi "Islomiy Davlat" guruhi avvaliga amerikalik jurnalist Jeyms Fouley, keyin esa, 26 yoshli amerikalik yordam xodimasini pokistonlik bu mahbusaga ayirboshlamoqchi bo‘ldi, deb yozadi jurnal.
Shunday ekan, nega har bir jihodiy guruh "al-Qoida" xonimning qo‘yib yuborilishi istagida?
Xuddi shu savol manzarasida jurnal Aifa xonimning hodisasi Pokistonda qanchalik katta shov-shuvga sabab bo‘lganiga e‘tibor qaratadi.
Uning uzoq yillik qamoq jazosiga hukm etilishi o‘sha paytda Pokistonda qator norozilik namoyishlariga sabab bo‘lgan, barcha yirik nashrlarning bosh mavzusiga aylangandi.
AQSh Davlat Departamentining bundan bir necha yil oldin WikiLeaksga chiqib ketgan maxfiy yozishmalaridan ayon bo‘lishicha, ayrim maqolalarda "Amerika keskin tanqid qilingan va Aifa xonim muslima bo‘lgani uchun bu kabi kuylarga solingani aytilgan".
Ba‘zi bir pokistonliklar esa, uni ozod etishga muvaffaq bo‘lmagani va buncha uzoq yillik qamoq jazosidan qutqarib qolmagani uchun o‘z hukumatlarini tanqid qilishgan.
Bu kabi tanqidlar keyinchalik rasmiy Islomobodga qarshi qaratilgan ayblovlarga aylangan, ular hukumatni yillarki o‘zlarini dron hujumiga tutib kelayotgan Amerika bilan juda apoq-chapoq bo‘lishda ayblashgan.
Xuddi shu o‘rinda esa, o‘zlarini "Aifa Siddiqiy Brigadasi", deb atab olgan jangarilar uning ustidan bo‘lib o‘tgan "adolatsiz mahkama" va "yanglish hukm"dan qasos olish maqsadida o‘tgan to‘rt yil davomida hukumat binolarini hujumga tutib kelishmoqda, deb yozadi "Foreign Policy".
Ammo, Aifa xonimning ishidan xabardor amerikalik mulozimlarning aytishlaricha, prezident Barak Obamaning milliy xavfsizlik masalalari bo‘yicha maslahatchilari zudlik bilan bu kabi takliflarni rad etishgan.
Ularning aytishlaricha, "al-Qoida" tarmog‘iga aloqasi bor, deb ko‘rilgan va Afg‘onistondagi amerikaliklarni o‘ldirishga qasd qilishda aybdor, deb topilib hukm etilgan mahbusni ozod etish Amerika hukumatining terrorchi guruhlarga yon bermaslik siyosatiga to‘g‘ri kelmaydi.
Ustiga ustak, ularning nazdlarida bu – xavfli jangarini erkinlikka chiqarish bo‘ladi.
Ammo jurnalning amerikalik ayrim huquqshunoslarning so‘zlariga tayanib yozishicha, AQSh Mudofaa vazirligida ishlovchilar orasida bu ishga xayrixohlari ham yo‘q emas.
Maqola tafsilotlaridan ayon bo‘lishicha, bu kabi gap-so‘zlar, ayniqsa, amerikalik jurnalist Jeym Fouleyning qatl etilishi ortidan yanada qizigan.
Ammo AQSh ma‘muriyati yuqori martabali mulozimlariga ko‘ra, vazirlik bu borada o‘zlariga biror bir rasmiy taklif bilan chiqmagan.
Ekspertlarning ta‘kidlashlaricha esa, qonuniy jihatdan bu jarayon oson kechmaydi.
Biroq na "al-Qoida", na Tolibon va na "Islomiy Davlat" Amerikaning bu kabi mavqeini anglab yetmayotgan ko‘rinishadi, deb yozadi "Foreign Policy".
Maqola so‘nggida jurnalning ABC News televizion kanali web sahifasida chop etilgan maktublaridan iqtibos keltirishicha, oila a‘zolari Iroqdagi jihodiy guruh Aifaning nomini o‘z "oldi-sotdilari"ga tirkayotganidan "chuqur qayg‘udalar".
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_141013_latin_ebola_us_airport' lang='uzb' type='mono' source_url='http://www.bbc.co.uk/uzbek/lotin/2014/10/141013_latin_ebola_us_airport' term='ebola'>
Amerika qo‘nalg‘alarida Ebola tekshiruvi boshlandi
Nyu-Yorkning Jon Kennedi nomidagi aeroportida dunyo bo‘ylab 4000 inson umriga zomin bo‘lgan Ebola virusini yuqtirganlarni aniqlash ishlari boshlangan.
Nyu-Yorkning Jon Kennedi nomidagi aeroportida dunyo bo‘ylab 4000 inson umriga zomin bo‘lgan Ebola virusini yuqtirganlarni aniqlash ishlari boshlangan.
Shu paytgacha Ebola eng ko‘p odam o‘limiga olib kelgan Afrikaning uch mamlakati - Liberiya, Serra-Leone va Gvineyadan AQShga uchib borgan yo‘lovchilarning tana haroratlari tekshirib ko‘riladi, ular bilan savol-javob o‘tkaziladi.
Bunday tekshiruv ishlari erta-indin Nyu-Yorkning yana bir aeroporti, Atlanta, Vashington va Chikago havo qo‘nalg‘alarida boshlanadi.
Jahon Sog‘likni saqlash tashkiloti ma‘lumotlariga ko‘ra, dunyo bo‘ylab Ebola virusini yuqtirgan yoki yuqtirishda gumonlangan insonlarning soni 8399ni tashkil etgan.
Asosan G‘arbiy Afrika mamlakatlarida 4033 kishi ushbu halokatli virus oqibatida hayotdan ko‘z yumgan.
9 oktyabr kuni Ebola virusini yuqtirgan bemor Texas shtatida vafot etgan.
Tomas Dankan bu virusdan o‘lgan AQShdagi birinchi odam bo‘lgan.
U Amerikaga uchib borishidan oldin Ebola virusini Liberiyada yuqtirgan.
Dallas shifxonasida Tomas Dankan to‘la ixotalangan edi.
Ayni paytda Biritaniyadagi ayrim aeroportlarda yo‘lovchilarni Ebola virusiga tekshirish boshlanishi e‘lon qilingan.
Marokash hukumati futbol bo‘yicha Afrika kubogi o‘yinlarini qoldirish taklifi bilan chiqqan.
2015 yilning 17 yanvaridan 8 fevraligacha Afrika Mamlakatlari kubogi musobaqalarini Marokashda o‘tkazish rejalashtirilgan, biroq mezbon mamlakat Ebola virusi tarqalishi munosabati bilan futbol o‘yinlarini o‘tkazmaslikni afzal demoqda.
Liberiyada keyingi haftaga mo‘ljallangan senat saylovini ham ortga surishga qaror qilingan.
Ebola virusi dunyoda eng mudhish kasalliklardan biridir, biroq u grippga o‘xshab havo orqali tarqalmaydi.
Shifokorlarning aytishicha uni yuqtirmaslik uchun beshta amalni bajarish kerak.
1. Sovun va suv
Qo‘lingizni muttasil ravishda sovun bilan toza suvda yuvib turing hamda quruq sochiq bilan arting. Qo‘l berib salomlashishdan ham voz kechib turishga to‘g‘ri keladi. Ebola virusi kasal insonning badan suyuqliklari orqali tarqaladi. Ter ham bularning sirasiga kiradi.
2. Tega ko‘rmang
Agarda kimnidur Ebolaga chalingan deb gumonsirasangiz, unga tega ko‘rmang. Bu holat ayniqsa kasal yaqinlaringizga nisbatan shafqatsiz tuyulsa-da, lozimdir, chunki aytilgandek Ebola virusi badan suyuqliklari - teru siydik, qonu mishiq, najosatu tufuk, ko‘zyoshu maniy orqali o‘tadi.
Kasal insonning isitmasi chiqib, mushaklari va suyaklari og‘riydi, tomog‘i qaqraydi, u qusa boshlaydi, uning ichi ketadi. Bundaylarni mumkin qadar tezroq shifokorlarga yetkazish lozim.
3. Jasadlarga ham tegmang
Agarda kimdir Ebola kasalligidan o‘lgan bo‘lsa, uning ham jasadiga tega ko‘rmang. Jasadning ham suyuqliklari orqali Ebolani yuqtirish mumkin. Bularni mutaxassislar ko‘rishi lozim.
4. Ebola tarqalgan mavzelarda hayvon go‘shtini yemang
Ebola kasalligi avvalambor hayvonlardan insonlarga tarqalgan, shuning uchun Ebola tarqalgan yerlarda ovdan kelgan go‘shtni yeyish ta‘qiqlanadi.
5. Sarosimaga tushmang
Mish-mishlarning tarqalishi qo‘rquvni kuchaytiradi. Shifokorlardan qo‘rqmang, ular kasallikni tarqatish uchun emas, balki yordam berish uchun tayinlangan. "Issiq-sovuq" qabilidagi sarqitlar ham kasallikning tarqalishiga olib keladi.
</doc>
<doc docid='bbc_151216_latin_gallup_usa_terrorism_number_one_problem' lang='uzb' type='mono' source_url='http://www.bbc.com/uzbek/lotin/2015/12/151216_latin_gallup_usa_terrorism_number_one_problem' term='ebola'>
"Gallup": Amerikaliklarni eng ko‘p nima qo‘rqitadi?
Agar, yangi so‘rov natijalariga tayanilsa, terrorchilik...
Agar, yangi so‘rov natijalariga tayanilsa, terrorchilik...
Nufuzli "Gallup" omma fikrini o‘rganish markazi ma‘lumotlariga tayanilsa, qariyb har olti amerikalikdan bittasi bugun xuddi ana shunday fikrda ekan.
Markazning e‘tirof etishicha, Amerika Qo‘shma Shtatlarida bu kabi kayfiyat 2001 yil 11 sentyabr hujumlari ortidan ilk bor kuzatilmoqda.
Ya‘ni, bu yil amerikaliklarni tashvishga solayotgan muammolar ro‘yxatida terrorchilik qolgan barcha odatiylarini ortda qoldirib ketgan.
Na-da AQSh iqtisodining ahvoli va na-da Amerika hukumatining faoliyati – birortasi terrorchilik muammosi yaqiniga yo‘lay olmagan.
O‘z o‘rnida ta‘kidlash joiz, "Gallup" ning yangi so‘rovi Parij va Kaliforniyadagi qonli hujumlar ortidan o‘tkazilgan.
So‘nggi so‘rov bu kabi kayfiyat hozir demokratlardan ko‘ra, respublikachilar orasida kuchliroq ko‘zga tashlanishiga ham dalolat qilgan.
Agar, hatto, "Gallup" ning o‘zi tomonidan olib borilgan so‘rov natijalariga tayanilganda ham, bor-yo‘g‘i bir yil avval iqtisod – Amerika xalqini eng ko‘p tashvishga solgan muammo bo‘lgan.
Iqtisoddan keyin ular Amerika hukumatining faoliyati va ishsizlik ko‘lamidan jiddiy xavotirda ekanliklarini izhor etishgandi.
G‘arbiy Afrikani o‘z zabtiga olgan halokatli Ebola xastaligi esa, o‘tgan yili ilk bor amerikaliklarni qo‘rqitgan o‘nta muammodan bittasiga aylangandi.
Ammo yangi so‘rovning yana bir o‘ziga xos jihati shundaki, terrorchilik – asosiy muammomiz deb turgan amerikaliklarning soni 20 foizga yetay, deb turganda, iqtisodning ahvoli haqida qayg‘urganlarning miqdori buning yarmiga ham yetmagan.
Ya‘ni dekabr oyidagi natijalar 2007 yildan buyon ilk bor iqtisod oz sondagi amerikaliklarni o‘ylantirayotganiga dalolat qilgan.
Lekin, shunda ham, mualliflarning e‘tirof etishlaricha, iqtisod – hozir ham amerikaliklarning eng asosiy suhbat mavzularidan biriligicha qolgan.
Agar, yangi so‘rov natijalariga tayanilsa, Amerika xalqining "boshini qotirayotgan" muammolar ro‘yxati yana bittaga boyigan.
O‘n foizga yaqin amerikalik qurol-yarog‘ va ularning nazoratini mamlakatlari to‘qnash kelib turgan muammolardan biri sifatida alohida qayd etib o‘tishgan.
Muqoyasa o‘rnida aytiladigan bo‘lsa, deylik, 2013 yilda bunday fikrda bo‘lgan amerikaliklarni uchratish qiyin bo‘lgan.
Xuddi shu manzarada bu yaqin yillar nazarda tutilganda, hukumat o‘zlarini terrorchilik balosidan himoya eta olishiga ishongan odamlarning soni ham Amerikada ozchilikni tashkil etgan.
Markaz tadqiqotchilariga ko‘ra, aksariyat odamlar kayfiyatidagi bu kabi qarash AQSh hukumatining terrorchilik xavfiga qanchalik bas kelishi va dunyoning qay bir nuqtasida bo‘lmasin, yirik hujumlarning nechog‘liq amalga oshishi-oshmasligiga bog‘liq.
Amerikaning nufuzli "Gallup" omma fikrini o‘rganish markazi o‘zining so‘nggi so‘rovini 2-6 dekabr kunlari oralig‘ida olib borgan.
Markazning so‘rovi telefon suhbatlariga asoslangan va butun Amerika Qo‘shma Shtatlarini qamrab olgan.
So‘rov jarayonida yoshi 18 dan katta bo‘lgan 824 kishining fikri o‘rganilgan. Ishtirokchilar alohida tanlab o‘tirilmagan.
Eng so‘nggida eslatib o‘tish joiz, prezident Barak Obama ham o‘zining qariyb sakkiz yillik boshqaruvi davrida Oq Uyda qilgan bor-yo‘g‘i uchinchi chiqishini o‘tgan hafta aynan terrorchilik muammosiga bag‘ishlagandi.
BBC O‘zbek xizmati bilan Whatsapp, Telegram va Viber orqali bog‘lanishni istasangiz, telefonimiz: +44 78-58-86-00-02.
TELEGRAMDA ESA kanalimiz -telegram.me/bbcuzbek yoki BBCUZBEK
Instagram - BBC UZBEK
Twitter - BBC UZBEK
Odnoklassniki - BBC UZBEK
Facebook - BBC UZBEK
Google+ - BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_141016_latin_ebola_west_risk_low' lang='uzb' type='mono' source_url='http://www.bbc.co.uk/uzbek/lotin/2014/10/141016_latin_ebola_west_risk_low' term='ebola'>
WHO: G‘arbda ebola tarqashi ehtimoli kam
Jahon Sog‘liqni Saqlash Tashkilotiga (WHO) ko‘ra, AQSh va G‘arb mamlakatlarida xavfli ebola kasalligining keng miqyosda tarqab ketishi ehtimoli kam.
Jahon Sog‘liqni Saqlash Tashkilotiga (WHO) ko‘ra, AQSh va G‘arb mamlakatlarida xavfli ebola kasalligining keng miqyosda tarqab ketishi ehtimoli kam.
AQSh prezidenti Barak Obamaning aytishicha, ebola virusini yuqtirish xavfi juda past. Lekin ayni holda epidemiyaning oldini olish uchun "keskinroq choralar" ko‘rishga farmon bergan.
Hozirda AQSh rasmiylari Texasda ebolaga chalingan bemorni parvarishlagan va keyinchalik o‘zi ham kasallikni yuqtirgan hamshira qanday qilib uchoqda safar qilishga izn berilganligi tekshirilmoqda.
Amber Vinson ismli hamshira bilan bir uchoqda bo‘lgan 132 yo‘lovchini topishga harakat qilinmoqda.
Shu yil mart oyida Afrika davlatlarida boshlangan kasallik hozirga qadar 4 ming 500 kishining yostig‘ini quritgan.
Ovro‘po Ittifoqi vazirlari Bryusselda uchrashib, G‘arbiy Afrika davlatlarida kasalikka qarshi kurashda yordam berish uchun askarlarni yuborish doxil turli choralarni ko‘rib chiqmoqdalar.
Chorshanba kuni janob Barak Obama avval rejalangan siyosiy uchrashuvlarini bekor qilib, ebolaga qarshi kurash choralari yuzasidan favqulodda majlisda qatnashdi.
Liberiyada ebolani yuqtirganligi aniqlangan shaxs Texasga qaytgan vaqti uni parvarish qilgan 2 hamshira kasallikni yuqtirganlari aniqlangan.
Ikkisi ham maxsus himoyalovchi kiyim va niqobda ishlaganlar. Ularning virusni qanday yuqtirganlari noma‘lum qolmoqda.
Ulardan biri keyinchalik rasmiylarga uchoqda parvoz qilishi haiqda ma‘lum qilgan.
O‘shanda uning harorati 37.5 bo‘lgan. Hozirda aytilishicha, unga yo‘lovchi uchog‘iga chiqishga ruxsat berilmasligi kerak edi.
Kasallikdan vafot etgan shaxsning 48 nafar yaqinlari esa nazorat ostiga olinganlar.
Ayni vaqtda BMT rasmiylariga ko‘ra, ebola tarqagan G‘arbiy Afrika davlatlarida oziq-ovqat taqchilligi yuz berishi kutilmoqda.
Aytilishicha, Siyerra Leone, Gvineya va Liberiyada fermerlar kasallikni yuqtirishdan xavfsirab, dalalarni tark etganlar.
Shifokorlar ebolani yuqtirmaslik uchun kasalikka chalingan bemoralr bilan aloqada bo‘lmaslik, ayniqsa tana suyuqliklaridan ehtiyot bo‘lishni, hatto ko‘zni saqlash maqsadida maxsus ko‘zoynak taqishni tavsiya qiladilar.
Kasal odamga tegishli bo‘lgan kiyim-kechak, o‘rin-ko‘rpa va tibbiy jihozlar yoqib yuborilishi lozim.
</doc>
<doc docid='bbc_141208_latin_un_aid_appeal' lang='uzb' type='mono' source_url='http://www.bbc.co.uk/uzbek/lotin/2014/12/141208_latin_un_aid_appeal' term='ebola'>
BMT misli ko‘rilmagan miqdordagi yordam pulini so‘ramoqda
Birlashgan Millatlar Tashkiloti 2015 yilga rejalagan ko‘mak loyihalari uchun jahon hamjamiyatidan 16,4 milliard dollar so‘rab chiqqan. Bu miqdorning 7,2 milliardi suriyalik qochqinlarga yordam berish uchun ishlatilishi kutiladi.
Birlashgan Millatlar Tashkiloti 2015 yilga rejalagan ko‘mak loyihalari uchun jahon hamjamiyatidan 16,4 milliard dollar so‘rab chiqqan. Bu miqdorning 7,2 milliardi suriyalik qochqinlarga yordam berish uchun ishlatilishi kutiladi.
O‘tgan yili BMT 13 milliard dollar so‘rab murojaat etgandi, shunday ekan, yangi raqam BMT uchun rekord ko‘rsatkichdir.
Ko‘mak tashkilotlari bu yilgi insonparvarlik amaliyotlari uchun pul yetmay qolayotganini aytishayapti.
O‘tgan hafta Jahon Oziq-ovqat Tashkiloti suriyalik qochqinlarga yetkazib beradigan yemaklari miqdorini kesishga majbur bo‘layotganini bildirdi.
O‘zining yangi murojaatida BMT Suriya ichra ko‘chishga majbur bo‘lgan qochqinlar uchun 2,8 milliard dollar yordam so‘ragan. U qo‘shni mamlakatlarda ro‘yxatdan o‘tgan uch milliondan ortiq qochqin uchun ham 4,4 milliard dollar so‘rayapti.
O‘tgan yili BMT ko‘magining aksar qismini Suriya, Janubiy Sudan va Markaziy Afrika Respublikasi oldi.
Undan beri Ukrainadagi mojaro, Iroq va Suriyada Islomiy Davlat jangarilar guruhining tarqalishi va Ebola epidemiyasi ko‘makka bo‘lgan zaruratni yanada oshirgan.
BMTning insonparvarlik yordami bo‘yicha rahbari Valeri Amos Jenevadagi jurnalistlarga: "Biz misli ko‘rilmagan darajadagi muhtojliklarga yuz tutayapmiz", - deb aytdi.
BBC O‘zbek xizmati bilan Whatsapp orqali bog‘lanishni istasangiz telefonimiz - +44 7858 860002
</doc>
<doc docid='bbc_140902_latin_fila_on_wrestling_ban_tashkent_latest' lang='uzb' type='mono' source_url='http://www.bbc.co.uk/uzbek/lotin/2014/09/140902_latin_fila_on_wrestling_ban_tashkent_latest' term='ebola'>
"Ebola bois 9 kurashchi Toshkentga kelolmaydi"
Xalqaro Kurash Federatsiyasining rasman xabar berishicha, Ebola bilan bog‘liq mavjud epidemiya sabab, g‘arbiy afrikalik to‘qqiz kurashchi tez orada O‘zbekiston poytaxtida bo‘lib o‘tajak sport kurashi bo‘yicha jahon chempionatida ishtirok etolmaydi.
Xalqaro Kurash Federatsiyasining rasman xabar berishicha, Ebola bilan bog‘liq mavjud epidemiya sabab, g‘arbiy afrikalik to‘qqiz kurashchi tez orada O‘zbekiston poytaxtida bo‘lib o‘tajak sport kurashi bo‘yicha jahon chempionatida ishtirok etolmaydi.
Agar, federatsiya rasmiy web sahifasidagi xabarlarga tayanilsa, bu mudhish xastalik O‘zbekiston Sog‘liqni saqlash vazirligini g‘arbiy Afrikaning olti davlati vakillarining Toshkentga safarini cheklashga ham majbur qilgan.
Xalqaro Kurash federatsiyasi bu haqda vazirlik o‘zlariga o‘tgan hafta yuborgan rasmiy maktubga iqtibosan xabar berayotganini bildirgan.
Ayni o‘rinda so‘z Gvineya, Gvineya-Bisau, Liberiya, Serra-Leone, Nigeriya va Kongo Demokratik respublikasi haqida ketmoqda.
Jahon chempionligi uchun bellasha olmasligi ayon bo‘lgan to‘qqiz g‘arbiy afrikalik kurashchining yetti nafari nigeriyalik va qolganlari serra-leonelik ekanligi aytiladi.
FILA prezidenti, o‘z o‘rnida, bu qarordan “ziyon chekkan kurashchilar, murabbiylar va muxlislarga hamdard” ekanini ham qistirib o‘tgan.
Xalqaro Kurash federatsiyasi, o‘z o‘rnida, Ebola bilan bog‘liq vaziyatni yaqindan kuzatishda davom etishlari va vaziyatga qarab, ular bilan muloqotda bo‘lib turishlarini ham bildirgan.
Kuni-kecha ham FILA va ham O‘zbekiston Sog‘liqni saqlash vazirligi vakillari BBC O‘zbek Xizmati bilan suhbatlarida g‘arbiy afrikalik kurashchilarning taqdirlariga oid qarorlarini shu yaqinda kunlarda e‘lon qilishlarini bildirishgandi.
Sport kurashi bo‘yicha jahon chempionatining o‘zi esa, 8-14 sentyabr kunlari bo‘lib o‘tadi.
Toshkentdagi nufuzli turnir qator xalqaro musobaqalar kabi, g‘arbiy Afrikaning qator davlatlarida halicha to‘liq davosi topilmagan Ebola xastaligi epidemiya darajasiga yetgan bir paytga to‘g‘ri kelmoqda.
Bundan sal avval O‘smirlar o‘rtasidagi Olimpiada O‘yinlari va dzyudo bo‘yicha jahon chempionati oldidan mezbon Xitoy va Rossiya ham xuddi shunday yo‘l tutishga majbur bo‘lishgandi.
Bu yaqin yillar ichidagi eng yirigi bo‘lishi kutilayotgan Toshkentdagi jahon chempionatida esa, dunyoning 80 ga yaqin davlatidan 700 dan ortiq kurashchining ishtirok etishi kutilmoqda.
Rasmiy xabarlarga ko‘ra, bir haftalik turnir davomida kurashchilar 24 vazn toifasida uch xil kurash turi bo‘yicha jahon chempionligi uchun kurash olib borishadi.
Birinchilik ishtirokchilari orasida o‘nlab amaldagi va sobiq jahon chempionlarining borligi ham aytiladi.
Hozircha aniq davosi topilmagan Ebola esa, dunyodagi eng mudhish kasalliklardan biri sanalmoqda.
Ushbu xastalik ilk bor 2010 yilning mart oyida rasman qayd etilgan.
Jahon Sog‘liqni saqlash tashkiloti ma‘lumotlariga ko‘ra, xastalik shu paytgacha 1.400 dan ortiq kishining umriga zomin bo‘lgan.
Jahon Sog‘liqni saqlash tashkiloti yaqinda ushbu xastalik virusini xalqaro miqyosdagi tahdid, deb e‘lon qilgandi.
Xalqaro tashkilotga ko‘ra, shu paytga qadar Ebola epidemiyasi ko‘lami bu qadar katta bo‘lmagan.
Ebola virusi kasal insonning badan suyuqliklari orqali tarqaladi va ter ham bularning sirasiga kiradi.
Hozirga qadar 2.600 dan ortiq kishi ushbu xastalikni yuqtirgani ishoniladi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140915_latin_hajj_safety_saudi' lang='uzb' type='mono' source_url='http://www.bbc.co.uk/uzbek/lotin/2014/09/140915_latin_hajj_safety_saudi' term='ebola'>
Bu yil Hajga borish xavfsizmi?
Saudiya Arabistoni mulozimlariga ko‘ra, kelasi oktyabr oyida o‘tadigan Haj ziyoratida odamlarni Yaqin Sharq Nafas Yo‘llari Sindromi kasalligidan saqlash uchun barcha choralar ko‘rilmoqda.
Saudiya Arabistoni mulozimlariga ko‘ra, kelasi oktyabr oyida o‘tadigan Haj ziyoratida odamlarni Yaqin Sharq Nafas Yo‘llari Sindromi kasalligidan saqlash uchun barcha choralar ko‘rilmoqda.
Ushbu koronavirus tuyalardan odamlarga o‘tgan. Ammo insonlarda u ko‘pincha o‘lim bilan tugamoqda.
Raqamlarga qaraganda, qariyb har ikki holatdan bittasi insonlarda halokatli kechishi mumkin.
Xususan, o‘tgan ikki yil ichida Saudiya Arabistonida 723 kishi bu virusni yuqtirgan bo‘lsa, ulardan 302 nafari olamdan o‘tgan.
Kasallikni aniqlash oson emas, chunki uning alomatlari oddiy tumovdan unchalik farq qilmaydi: Isitma chiqadi, yo‘tal boshlanadi va nafas olish tezlashadi.
Shuningdek, koronavirus zotiljam va buyrak faoliyatining ishdan chiqishiga ham yetaklashi mumkin.
Biroq mazkur virus bois olamdan o‘tgan odamlarda boshqa kasalliklar ham bo‘lgan.
Tuyadan odamga
Ushbu koronavirus tuyalardan insonlarga qanday o‘tgani ma‘lum emas. Olimlarga ko‘ra, kasallangan jonivorning burun suvi va yoki so‘lagi orqali koronavirus odamlarga o‘tgan bo‘lishi mumkin.
Nazariy jihatdan, tuyaning xom sutini ichganda ham koronavirus yuqishi ehtimoli katta bo‘ladi.
Jahon Sog‘liqni Saqlash Tashkilotiga ko‘ra, tuya boqadigan yoki tuyalar bilan ishlaydigan har qanday odam yuziga tibbiy niqob tutib, jarrohlik qo‘lqopi kiyishi lozim.
Ammo tuya boqiladigan hech bir mamlakatda odamlar bu maslahatga to‘liq amal qilishmayotgani aytiladi.
"Men mana 17 yildan beri har kuni yangi sog‘ilgan tuya sutini ichaman" - deydi saudiyalik Yusuf - "Ammo soppa-sog‘man".
Jiddalik boshqa bir tuyakash esa o‘z tuyasi yuzini yuziga bosarkan, hali hech bir tuyakashning olamdan o‘tganini ko‘rmaganini aytadi.
"Tuyalar xavfsiz" - deb ta‘kidlaydi bu arab tuyakash.
Tarixan, cho‘chqa, maymun va parrandadan odamlarga turli yuqumli kasalliklar o‘tib kelgan. Ayniqsa, bu jonivorlar tiqilinch sharoitda boqilgan holatlarda yangidan-yangi kasalliklar paydo bo‘lgan.
Lekin tuya tumovi hech qachon odamlarga o‘tmagan. Shu bois koronavirus manbai tuyalar emas, balki bu jonivorni tishlagan ko‘rshapalaklar bo‘lishi mumkin, degan taxminlar ham bor.
Ayni paytda, kasal odam yo‘talsa yoki aksirsa, tupuk orqali virus atrofga sachrab, yaqindagi boshqa odamlarga ham o‘tadi. Chunki aksar tumov turlari kabi bu virus ham havo orqali yuqadi.
Hojilar xavfsizligi
Mazkur xastalik aslida Saudiya Arabistonidan tashqarida paydo bo‘lgan.
Ammo aksar bemorlar saudiyalik. Shuningdek, Birlashgan Arab Amirliklari ham bu kasallikka chalinganlar soni bo‘yicha ikkinchi o‘rinda turadi.
Mutaxassislarga ko‘ra, ziyorat va tijorat kuchli rivojlangan bu ikki mamlakatga kelib-ketadiganlar soni ko‘p. Shu bois ham Yaqin Sharq Nafas Yo‘llari Sindromi tarqalishi xavfi ham Saudiya yarim orolida balandligicha qolmoqda.
Kelasi oy esa ikki million hoji Saudiya Arabistoniga keladi.
Odam tirband sharoitda kasallikning tarqalishi ham tezlashadi.
Shu paytgacha aksar kasallar virusni tuyalardan emas, balki tirband kasalxonalarda yuqtirishgan.
Kasallarning uchdan ikki qismi esa shifokor va hamshiralar bo‘lishgan. Ammo tozalik va profilaktika choralari bois hozir Saudiya kasalxonalarida ushbu kasallik hollari kamaymoqda.
Ayni shu xastalik bois Saudiya qiroli Sog‘liqni saqlash vazirini ishdan bo‘shatgandi. Yangi vazir esa mazkur koronavirus qirollikda endilikda muammo emasligini aytmoqda.
"Hojilar va barcha mehmonlar xavfsizligi uchun qo‘limizdan kelgan hamma chora-tadbirlarni ko‘ramiz" - deydi yangi Sog‘liqni saqlash vaziri Odil Muhammad Fakih.
Ammo hozir ebola kabi halokatli kasallik tarqagan qator g‘arbiy Afrika davlatlarida ham ko‘plab musulmonlar yashashadi. Bu yerlardan ham minglab insonlar Haj ziyoratini ado etish uchun Saudiyaga kelishni istaydilar.
Shu bois ebola xavotirlari ham bu yilgi Haj marosimida baland bo‘lib qoladi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140812_latin_ebola_spanish_priest' lang='uzb' type='mono' source_url='http://www.bbc.co.uk/uzbek/lotin/2014/08/140812_latin_ebola_spanish_priest' term='ebola'>
Ebola virusini yuqtirgan ispan ruhoniysi o‘lgan
Ebola virusini yuqtirganidan keyin Liberiyadan vataniga qaytarilgan ispaniyalik ruhoniy Miguel Pajares vafot etgan.
Ebola virusini yuqtirganidan keyin Liberiyadan vataniga qaytarilgan ispaniyalik ruhoniy Miguel Pajares vafot etgan.
U halokatli virusdan hayotdan ko‘z yumgan ilk ovro‘polik bo‘lgan.
75 yoshli Miguel Pajares Liberiya poytaxti Monroviadagi Avliyo Jozef shifoxonasi ruhoniysi bo‘lgan.
Bu shifoxonada ishlagan ko‘plab shifokor va hamshiralar halokatli virusni yuqtirganlar.
Avliyo Jozef shifoxonasini o‘tgan hafta yopishga qaror qilingan.
Bu shifoxona direktori Patrik Nshamdze o‘tgan hafta vafot etgan, 9 avgust shanba kuni bu shifoxonada ishlagan asli kongolik hamshira hayotdan ko‘z yumgan.
Miguel Pajaresning ham halokatli Ebola virusini yuqtirgani aniqlanganidan keyin Ispaniyaga olib kelingan, poytaxt Madriddagi shifoxonaga yotqizilgan edi.
Oxirgi bir necha kun davomida Miguel Pajaresni Zmapp deb nomlangan preparat bilan davolashgan.
Zmapp hali to‘la sinovdan o‘tkazilmagan dori.
12 avgust kuni Jahon Sog‘likni saqlash tashkiloti ayni Zmapp preparati masalasi ham ko‘zda tutilgan majlisni o‘tkazgan.
Ebola virusiga qarshi har xil mamlakatlarda har xil dorilar sinovdan o‘tkazilayapti va hali birorta ham preparat sinovi yakuniga yetmagan.
Bu yig‘ilishda hali butkul sinab ishonch hosil qilinmagan dori-darmonlar bilan Ebola virusini yuqtirgan insonlarni davolashga urinish qanchalar axloqqa to‘g‘ri kelishi muhokama qilingan.
Jahon Sog‘likni saqlash tashkiloti hali sinovi tugamagan preparatlardan davolash maqsadida foydalanish maqsadga muvofiq, degan qarorga kelgan.
Shu yil fevralida G‘arbiy Afrika mamlakatlarida ko‘p uchray boshlagan Ebolaga davo topilmagan.
Shu paytgacha Liberiya, Siyerra-Leone va Nigeriyada halokatli virusdan hayotdan ko‘z yumgan insonlar soni 1000 dan oshgan, jahonning boshqa qit‘alarida ham Ebolani yuqtirgan insonlar bilan muloqotda bo‘lganlarning salomatligidan xavotirlar bildirila boshlangan.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_141007_latin_spain_ebola_outbreak' lang='uzb' type='mono' source_url='http://www.bbc.co.uk/uzbek/lotin/2014/10/141007_latin_spain_ebola_outbreak' term='ebola'>
Ispaniyada yangi ebola holati bo‘yicha tekshiruv boshlandi
Ispaniyalik hamshiralardan biri halokatli Ebola virusini yuqtirgani ma‘lum bo‘lishi ortidan Madriddagi shifoxonada tekshiruv boshlangan.
Ispaniyalik hamshiralardan biri halokatli Ebola virusini yuqtirgani ma‘lum bo‘lishi ortidan Madriddagi shifoxonada tekshiruv boshlangan.
Hamshira xastalikka G‘arbiy Afrikadan tashqarida chalingan ilk insondir.
U mintaqadan virusni yuqtirib kelib vafot etgan ikki ispan missionerini davolashda ishtirok etgan.
Rasmiylarga ko‘ra, virusga chalingan hamshira Madriddagi Karlos III shifoxonasida ispaniyalik ruhoniylar Manuelya Gariya Vexo va Migel Paxaresaga qaragan 30 nafar tibbiyot xodimidan biridir. Uning shaxsi borasida ma‘lumot berilmadi, ammo yordamchi hamshira vazifasini o‘tagani aytildi.
Ebolani Serra-Leoneda yuqtirgan 69 yoshli Gariya Vexo 25 sentyabr kuni shifoxonada vafot etgan edi.
Liberiyada xastalikka chalingan 75 yoshli Migel Paxaresa esa, Ispaniyaga qaytganidan keyin avgust oyida olamdan o‘tgandi.
Hamshira janob Gariya Vexo muolaja qabul qilgan xonaga ikki bor - unga qarash va o‘limidan keyin xonani dezinfektsiya qilish uchun kirgan.
Har ikki safar ham u himoyalovchi kiyim-boshda bo‘lgani urg‘ulanadi.
Madrid shahrining sog‘liqni saqlash bo‘yicha bo‘limi direktori "virusni tasodifiy yuqtirish xavfi borligi" borasida ma‘lumoti yo‘qligini aytgan.
Ko‘p o‘tmay, hamshira ta‘tilga ketgan, ammo 30 sentyabr kuni xastalangani ma‘lum bo‘lgan. Madrid janubi-g‘arbidagi Alkorkon shifoxonasida uning ebola virusini yuqtirgani aniqlangan.
Seshanba kuni politsiya kuzatuvida hamshira Karlos III shifoxonasiga ko‘chirilgan va hozir ahvoli barqaror ekani xabar qilinadi.
Uning turmush o‘rtog‘i va shifoxonaning boshqa xodimlari ham tibbiy tekshiruvdan o‘tkazilmoqda.
Hamshira ta‘tilini o‘tkazish uchun qayerga borgani ma‘lum emas. Shu bilan birga, yordamchi hamshiraning tana suyuqligi orqali yuquvchi virusni qanday qilib yuqtirgani ham qorong‘u qolmoqda.
Shifoxonada himoya choralari kuchaytirilgan bo‘lgani xabar qilinadi.
Ayni paytda Qo‘shma Shtatlar Prezidenti Barak Obama mamlakatga uchib kelayotgan yo‘lovchilarni tekshirish rejalarini e‘lon qilgan.
Ebola tufayli aksari G‘arbiy Afrikada bo‘lgan 3, 400 inson hayotdan ko‘z yumgan.
------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140829_latin_top_ten_facts_weekly_22_29' lang='uzb' type='mono' source_url='http://www.bbc.co.uk/uzbek/lotin/2014/08/140829_latin_top_ten_facts_weekly_22_29' term='ebola'>
22.08.14 - 29.08.14: Biz bir hafta oldin bilganu bilmagan narsalar
BBC O‘zbek Xizmati bu ro‘yxatga, balki, bir hafta burun umuman sizning xayolingizga kelmagan 10 ta g‘aroyib xabarni kiritdi.
BBC O‘zbek Xizmati bu ro‘yxatga, balki, bir hafta burun umuman sizning xayolingizga kelmagan 10 ta g‘aroyib xabarni kiritdi.
Ular bilan tanishib, o‘zingizni bir sinab boqing-chi! Siz shunday ekanini bilarmidingiz?:

Gollivud yulduzlari Bred Pitt va Anjelina Joli, va nihoyat, Frantsiyada nikohdan o‘tib, oila qurishgani ma‘lum bo‘ldi.
Agar, yangi tadqiqot natijalariga tayanilsa, o‘rgimchaklar o‘rmonlaru, changalzorlardan ko‘ra, shaharlarda "mazza qilib" yashasharkan.
Angliyalik olimlarga ko‘ra, umringizning uzoqligi, ruhiy salomatligingiz va hatto, ko‘zingizning ko‘rish quvvati ham qaysi oyda tug‘ilganingizga bog‘liq bo‘lishi mumkin.
Jahon Sog‘liqni saqlash tashkilotining eng so‘nggi bashoratlariga ko‘ra, ilk bor g‘arbiy Afrikada qayd etilgan mudhish Ebola xastaligiga 20.000 dan ortiq odam chalinishi mumkin.
So‘nggi tadqiqotlardan ma‘lum bo‘lishicha, ko‘proq pomidor yeyish prostatit bezi saratoniga chalinish xavfini kamaytiradi.
Olimlar cho‘pon bilan itining nega bunchalar "apoq-chapoq" ekani tagiga yetishdi: Ayon bo‘lishicha, bunga cho‘ponning hech bir aloqasi yo‘q ekan. Itning o‘zi uyum-uyum oppoq narsalar orasida bo‘shliq paydo bo‘lganini ko‘rsa, qo‘ylarni bir joyga yig‘ishga tushib ketarkan.
Vinchesterlik zararkunandalarga qarshi kurashuvchi xodima mahalliy yashovchilardan birining uyiga borib og‘zi ochilib qoldi: U yotoqxona katida kattaligi qariyb bir metr keluvchi ari uyasiga guvoh bo‘ldi. Bunaqasi bo‘lmagan, deydi ayolgina...
Agar, favqulodda ta‘mirlash ishlari olib borilmasa, Afg‘onistondagi 800 yillik tarixga ega va dunyodagi ikkita eng uzun (65 metr) minoradan bittasi bo‘lgan qadim "Jom" tag-tugi bilan qulab tusharkan.
Fuji Xerox yangi rusumdagi robot printer yaratdi. U qog‘ozlarni printdan chiqarish bilan birga, uni egasiga ham o‘zi eltib beradi.
Hindiston poytaxti Dehlida esa, fillarni asrab qolish uchun ularning o‘zlari tomonidan "chizilgan" suratlar sotuvga qo‘yilibdi. Ha-aa...
O‘tayotgan hafta nazarga tutilganda, siz bu ro‘yxatga yana qanday g‘aroyib faktlarni qo‘shgan bo‘lardingiz?
Fikrlaringizni bizga yo‘llashni unutmang.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140904_latin_nigeria_protested_uzbekistans_decison' lang='uzb' type='mono' source_url='http://www.bbc.co.uk/uzbek/lotin/2014/09/140904_latin_nigeria_protested_uzbekistans_decison' term='ebola'>
Nigeriya O‘zbekistonning taqig‘idan g‘azabda
Nigeriya Kurash Federatsiyasi prezidentining da‘vo qilishicha, "bu qaror kurashchilarining jahon tasnifidagi turnirda ishtirok etish va o‘z baxtlarini sinab ko‘rishlariga to‘sqinlik qilish barobarida, ularga mudhish xastalik tashuvchisi, degan tamg‘ani ham yopishtiradi".
Nigeriya Kurash Federatsiyasi prezidentining da‘vo qilishicha, "bu qaror kurashchilarining jahon tasnifidagi turnirda ishtirok etish va o‘z baxtlarini sinab ko‘rishlariga to‘sqinlik qilish barobarida, ularga mudhish xastalik tashuvchisi, degan tamg‘ani ham yopishtiradi".
Daniel Igali xalqaro kurash federatsiyasi va O‘zbekistonning o‘zlarini Toshkentga kiritmaslik qarori yuzasidan norozilik bildirib, shaxsan FILA Prezidenti Nenad Lalovichga maktub yo‘llagan.
Kuni-kecha O‘zbekiston tomonining tavsiyasi bilan FILA g‘arbiy Afrikani o‘z zabtiga olayotgan Ebola epidemiyasi sabab, yetti nigeriyalik va ikki serra-leonelik kurashchini sport kurashi bo‘yicha Toshkentda bo‘lib o‘tajak jahon chempionatiga taklif qilmaslikka qaror qilgandi.
Bundan tashqari, rasmiy xabarlarda bu mudhish xastalik O‘zbekiston Sog‘liqni saqlash vazirligini g‘arbiy Afrikaning olti davlati vakillarining Toshkentga safarini cheklashga ham majbur qilgani aytilgandi.
Ayni o‘rinda so‘z Gvineya, Gvineya-Bisau, Liberiya, Serra-Leone, Nigeriya va Kongo Demokratik respublikasi haqida ketmoqda.
O‘z o‘rnida ta‘kidlash joiz, Nigeriyaga qadar hozircha biror bir "taqiq ostiga tushgan" g‘arbiy Afrika davlati bu qarorni savol ostiga olmagan.
Sport kurashi bo‘yicha bu yilgi jahon chempionati esa, 8-14 sentyabr kunlari O‘zbekiston poytaxti Toshkentda bo‘lib o‘tadi.
Nigeriya Kurash Federatsiyasi Prezidenti Daniel Igalining da‘vo qilishicha, bu qaror, agar ta‘bir joiz bo‘lsa, o‘zlarini bilvosita "virus tashuvchisi" qilib qo‘ygan.
"Men bu maktubda jahon chempionatiga qo‘yilmagan sportchi va mulozimlarning qanchalik norozi va hafsalalari pir bo‘lganligini izhor etdim. Bu qaror jahon tasnifidagi turnirda ishtirok etish va o‘z baxtlarini sinab ko‘rishga to‘sqinlik qilish barobarida, ularga mudhish xastalik tashuvchisi, degan tamg‘ani ham yopishtiradi", - deydi u FILA Prezidenti Nenad Lalovichga yo‘llagan maktubida.
Xuddi shuning barobarida Nigeriya Kurash Federatsiyasi prezidenti o‘z maktubida O‘zbekistonning tavsiyasi va FILAning qarori afrikalik mulozimlarning xalqaro kurash federatsiyasi kengashiga saylanish imkoniyatidan mosuvo qoldirishiga ham alohida diqqat qaratgan.
U prezident Nenad Lalovichdan, "yaqinda Ebola xastaligi qayd etilgan Senegal doxil olti g‘arbiy Afrika kurash federatsiyasi prezidentlarining FILA Kongressida ishtirok etishlari uchun Toshkentga kiritish-kiritilmasliklari yuzasidan aniq javob berishini" so‘ragan.
"Serra-Leone Kurash Federatsiyasi prezidenti ham tilga olib o‘tganidek, bu mamlakatlar aeroportlarida qator tibbiy tekshiruv nuqtalari tashkil etilgani bois, Ebolaga chalingan biror bir inson uchoq bortiga chiqa olmaydi. FILA kongressining milliy kurash federatsiyalari uchun qanchalik muhim tadbir ekani sizga yaxshi ma‘lum. Ustiga ustak, so‘nggi qarordan ziyon chekkan davlatlar kurash federatsiyalari prezidentlari orasida FILA kengashi a‘zoligiga nomzodlar ham bor", - degan u o‘z maktubida.
FILA prezidenti esa, shu hafta dushanba kuni o‘z qarorlaridan "ziyon chekkan kurashchilar, murabbiylar va muxlislarga hamdard" ekanini alohida bayon qilgandi.
O‘z o‘rnida, g‘arbiy Afrikadagi Ebola bilan bog‘liq vaziyatni yaqindan kuzatishda davom etishlari va vaziyatga qarab, ular bilan muloqotda bo‘lib turishlarini ham bildirgandi.
Hozircha aniq davosi topilmagan Ebola esa, dunyodagi eng mudhish kasalliklardan biri sanalmoqda.
Ebola virusi kasal insonning badan suyuqliklari orqali tarqaladi va ter ham bularning sirasiga kiradi.
Toshkentdagi nufuzli turnir esa, qator xalqaro musobaqalar kabi, g‘arbiy Afrikaning qator davlatlarida halicha to‘liq davosi topilmagan Ebola xastaligi epidemiya darajasiga yetgan bir paytga to‘g‘ri kelmoqda.
Bu yaqin yillar ichidagi eng yirigi bo‘lishi kutilayotgan Toshkentdagi jahon chempionatida esa, dunyoning 90 dan ortiq davlatidan 800 dan ziyod kurashchining ishtirok etishi kutilmoqda.
Rasmiy xabarlarga ko‘ra, bir haftalik turnir davomida kurashchilar 24 vazn toifasida uch xil kurash turi bo‘yicha jahon chempionligi uchun kurash olib borishadi.
Birinchilik ishtirokchilari orasida o‘nlab amaldagi va sobiq jahon chempionlarining borligi ham aytiladi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_140814_latin_video_ebola_another_victim' lang='uzb' type='mono' source_url='http://www.bbc.co.uk/uzbek/lotin/2014/08/140814_latin_video_ebola_another_victim' term='ebola'>
Ebola mingdan ortiq insonning umriga zomin bo‘ldi
Ebola virusi Nigeriyada uchinchi insonning umriga zomin bo‘ldi.
Ebola virusi Nigeriyada uchinchi insonning umriga zomin bo‘ldi.
2014 yilning martida ilk Ebola holati xabar qilinganidan beri esa, 1, 000dan ortiq kishi ayni xastalikdan vafot etdi.
Epidemiyadan eng ko‘p jabr ko‘rganlar Gveniya, Serra-Leone, Liberiya bo‘lib qolmoqda.
Jahon Sog‘liqni saqlash Tashkiloti epidemiya bois dunyo bo‘ylab favqulodda holat e‘lon qildi.
BBC muxbiri Uill Ross Ebola tarqalishi bilan bog‘liq hozirgi vaziyatga nazar tashlaydi.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_150707_latin_who_unfit_health_emergencies' lang='uzb' type='mono' source_url='http://www.bbc.com/uzbek/lotin/2015/07/150707_latin_who_unfit_health_emergencies' term='ebola'>
'JSST favqulodda holatlarga yaroqsiz'
"Jahon sog‘liqni saqlash tashkiloti global miqyosdagi favqulodda holatlar bilan hisoblashishga qodir emas".
"Jahon sog‘liqni saqlash tashkiloti global miqyosdagi favqulodda holatlar bilan hisoblashishga qodir emas".
Ebola xastaligiga oid yangi hisobot mualliflari rahbari Barbara Stoking shunday xulosa qilgan.
Britaniyadagi "Oksfam" xayriya yordam tashkiloti sobiq rahbari Stoking xonimga ko‘ra, tashkilot halokatli Ebola virusini jilovlashning uddasidan chiqa olmagan.
Virus G‘arbiy Afrikada 11, 000dan ortiq insonning umriga zomin bo‘ldi.
Ammo, Barbara Stokingning aytishicha, barcha ayb Jahon sog‘liqni saqlash tashkilotida emas.
"Butunboshli insonparvarlik muassasalari oldinni ko‘rishga qodir bo‘lishmagan", deydi u.
Jahon sog‘liqni saqlash tashkiloti buyurtmasiga ko‘ra ishlab chiqilgan mustaqil hisobot butun chop etiladi.
Tashkilot islohotlar uchun rejalar ishlab chiqqan va Ebolaga qarshi kurashda sustkashlikka yo‘l qo‘yilganini tan olgan.
Virus 2013 yildan tarqala boshlagan. Jahon sog‘liqni saqlash tashkiloti esa, 2014 yil avgustiga kelib, uni xalqaro miqyosdagi favqulodda holat, deya e‘lon qilgan.
Bu vaqtga kelib, virusdan 1,000dan ortiq inson hayotdan ko‘z yumgandi.
Bi-bi-si O‘zbek xizmati bilan Whatsapp, Telegram va Viber orqali bog‘lanishni istasangiz, telefonimiz: +44 78-58-86-00-02.
Instagram – BBC UZBEK
Twitter – BBC UZBEK
Odnoklassniki – BBC UZBEK
Facebook- BBC UZBEK
Google+ BBC UZBEK
YouTube - BBCUZBEK (https://www.youtube.com/user/bbcuzbek)
Skype - bbcuzbekradio
</doc>
<doc docid='bbc_140811_latin_ebola_dilemma' lang='uzb' type='mono' source_url='http://www.bbc.co.uk/uzbek/lotin/2014/08/140811_latin_ebola_dilemma' term='ebola'>
Ebola qarshi kurash va yo bu yo‘ldagi to‘siqlar
Jahon Sog‘liqni saqlash Tashkiloti tibbiy etika masalalari bo‘yicha ekspertlari Jenevada uchrashib, Ebola virusiga qarshi yangi dorilarni sinab ko‘rish ehtimolini muhokama qilishmoqda.
Jahon Sog‘liqni saqlash Tashkiloti tibbiy etika masalalari bo‘yicha ekspertlari Jenevada uchrashib, Ebola virusiga qarshi yangi dorilarni sinab ko‘rish ehtimolini muhokama qilishmoqda.
Shu kungacha kasallikka qarshi emdori va yo da‘vo topilmagan va virus G‘arbiy Afrika bo‘ylab tarqalishda davom etmoqda.
So‘nggi raqamlarga ko‘ra, Ebola hozirgacha qariyb 1, 000 kishining umriga zomin bo‘lgan.
Ebola
Ebola Kongo Demokratik Respublikasi shimolidan o‘tuvchi daryo nomidan olingan. Virus ilk bor 1976 yilda kashf qilingan.
O‘shandan beri virus bir necha minggina insonning o‘limiga sabab bo‘lgani aytilarkan, o‘ta jiddiy xastalik sifatida ko‘rilmagan.
Aksincha solishtirganda, bezgak va sil har yili bir necha million odamning yostig‘ini quritadi. Yoki, qizamiqdan 2012 yil 122, 000 kishi nobud bo‘lgan.
Hali hamon Ebolaga oid tasavvurlar to‘la shakllanmagan. Bizga virus aynan qaysi hayvonda yashashi ham qorong‘u. Ko‘rshapalaklar uzoq vaqtdan beri gumon ostida va agar bu aniq bo‘lsa, kasallik tarqalishining oldini olish va nazorat qilish mushkul deyish mumkin.
Virus tana suyuqligi orqali insondan insonga o‘tadi. Uni yuqtirgan bemorlarda qonash, qusish va ich ketish kabi alomatlari kuzatiladi. Insonni o‘ldirish darajasi 50%dan 90%gacha deb ko‘riladi.
Isnod
Ebola bilan og‘rish isnod deb ko‘riladi. Undan aziyat chekkanlar, omon qolganlar va hatto, uni davolovchi tibbiyot xodimlariga ham jamiyatda ijobiy nazar bilan qaralmaydi.
O‘tmishda Eboladan tirik qolgan odamlar o‘z jamoalariga qayta qabul qilinmagan. Ayrimlari ish topishda mushkulotlarga duch kelgan bo‘lishsa, boshqalarini turmush o‘rtoqlari tashlab ketishgan.
Virus 2000-2001 yillarda Ugandada tarqalarkan, shifo topganlarga tegishli ashyolar va uy-joylar yoqib yuborilgan.
Qizil Xoch tayyorlovdan o‘tkazgan ko‘ngillilar asossiz qarashlarga qarshi kurashish uchun ko‘plab qishloqlarga safar qilishgan va odamlarni xastalikdan omon qolgan chaqaloqlarni ko‘kraklaridan itarmaslikka chaqirishgan.
Gabonda 1995-1997 yillar kuzatilgan epidemiyadan tirik qolganlardan biri odamlar uni ko‘rishsa, aylanib o‘tishgani, taksilar to‘xtamagani, yo‘l nazorat nuqtalarida politsiya ularning hujjatlarini tekshirishdan qo‘rqib haydab solgani haqida gapirib bergan.
Shifoxonalarda esa, Ebolaga chalinganlarni davolash uchun sharoitlar har doim yetarli bo‘lmagani o‘tmishdagi epidemiya holatlariga sabab ko‘rilgan. 1976 yildan beri asosiy jabrdiydalar tibbiyot xodimlari sanalgan. Bu esa, virus bilan bog‘liq mish-mishlarning urchishiga sabab bo‘lgan.
1995 Kongo Demokratik Respublikasi Kikvit shahrida Ebola tarqalarkan, "shifokorlar yaqin-atrofdagi konlardan noqonuniy olmos o‘g‘irlaganlarni o‘ldirayotgani" borasida gap-so‘zlar tarqalgandi.
Adovat
Ugandadagi kasallik taraqalishi bilan bog‘liq holatda mahalliy odamlar oq tanlilar jabrdiydalar tanasi a‘zolarini pul uchun sotishadi deb ishonishgan. G‘arblik tibbiy mutaxassislarga shubha bilan qaralgan va ayrim hollarda aynan shular mamlakatga kasallikni tashib kelayotgani taxmin qilingan.
Har bir Ebola epidemiyasi mahalliy qarshilik va adovatga duch kelgan. 2002 yil yanvarida xalqaro ekspertlar hay‘ati zo‘ravonlik tahdidlari bois Gabon qishloqlarini tashlab qochishga majbur bo‘lishgandi.
Afrikadagi urf-odatlar, masalan, dafn marosimlari ham kasallikning tarqalishiga xizmat qilgan. Ammo, ularga aralashish noroziliklarni keltirib chiqargan. O‘tmishda mahalliy odamlar ehtiyotkorlikka oid tavsiyalarga quloq tutishmagan.
Ba‘zi jamoalar esa, ko‘proq an‘anaviy tabobatni afzal bilishgan. Va kasallik terini kesish va yo boshqa udumlar orqali tarqalavergan.
Ayrim mamlakatlarda ushbu xastalik bilan hisoblashishga qodir infratuzilmaning o‘zi yaxshi rivoj topmagan.
Yangi dorilarni sinab ko‘rish borasida qaror olishda ayni mana shu murakkab tarixiy, madaniy va ijtimoiy ildizlar hisobga olinishi zarur.
Tibbiy etika masalasi Afrikada o‘zgacha ahamiyat kasb etishi va G‘arb me‘yorlarini boshqa bir madaniyatlarga singdirish xatarli kechishi mumkin.
Bundan tashqari, yangi dorilar qanchalar foydali bo‘lishi va yo ziyon yetkazishi, bemorlar, tibbiyot xodimlari va boshqalar uchun oqibatlari qanday bo‘lishi haqida ham aniq gapirish mumkin emas ekan, bu oqibatlarga matbuot va mahalliy jamoalar munosabati qanday bo‘lishini ham bashorat qilish mushkul.
-------------------------------------------------------------------------------------------
BBC O‘zbek xizmati bilan Whatsapp orqali bog‘lanishni istasangiz, telefonimiz: +44 78-58-86-00-02
</doc>
<doc docid='bbc_141013_latin_us_ebola' lang='uzb' type='mono' source_url='http://www.bbc.co.uk/uzbek/lotin/2014/10/141013_latin_us_ebola' term='ebola'>
Qo‘shma Shtatlarda ikkinchi shaxs ebolaga chalindi
O‘tgan chorshanba kuni Dallas shifoxonasida eboladan vafot etgan bemorni davolashda ishtirok etgan tibbiyot xodimi ebola virusiga chalingani aniqlangan.
O‘tgan chorshanba kuni Dallas shifoxonasida eboladan vafot etgan bemorni davolashda ishtirok etgan tibbiyot xodimi ebola virusiga chalingani aniqlangan.
"Biz ikkinchi (marta Ebolaga chalinish) hodisa haqiqat bo‘lishi mumkinligini bilardik va bunga tayyorgarlik ko‘rayotgan edik", - deya bayonot bergan Texas sog‘likni saqlash departamenti vakili Devid Leyki.
Ebolaga chalingan tibbiyot xodimining ismi hozircha oshkor etilmayotir.
Bu shaxs juma kuni isitmasi ko‘tarilganidan shikoyat qilishi ortidan tekshiruv o‘tkazilgan.
Dallas shifoxonasiga eboladan vafot etgan Tomas Dankan o‘z vatani Liberiyadan Qo‘shma Shtatlarga kelishidan oldin virusni yuqtirib olgan.
U Qo‘shma Shtatlarda ebolaga chalingan ilk shaxs edi.
Asosan Liberiya, Gvineya va Siyerra-Leoneda tarqalgan ebola kasalligi hozirga qadar 4 mingdan ziyod inson umriga zomin bo‘ldi.
Britaniya va Amerika hukumatlari ebolaning tarqalishini to‘xtatish uchun aeroportlarda yo‘lovchilarni tekshirish bo‘yicha maxsus choralar qo‘llanishini e‘lon qilganlar.
</doc>
<doc docid='bbc_141024_latin_gallup_new_poll' lang='uzb' type='mono' source_url='http://www.bbc.co.uk/uzbek/world/2014/10/141024_latin_gallup_new_poll' term='ebola'>
‘Gallup’: Amerikaliklarni eng ko‘p nima xavotirga soladi?
Agar, yangi so‘rov natijalariga tayanilsa, eng avvalo iqtisod va hukumat. Keyin yana Ebola...
Agar, yangi so‘rov natijalariga tayanilsa, eng avvalo iqtisod va hukumat. Keyin yana Ebola...
So‘rovning o‘zi esa, Amerikada joylashgan nufuzli “Gallup” omma fikrini o‘rganish markazi tomonidan olib borilgan.
Yangi so‘rovning eng qiziq va ahamiyatli jihati: Ebola ilk bor amerikaliklarni xavotirga solgan 10 ta asosiy muammodan biriga aylangan.
O‘z o‘rnida ta‘kidlash joiz, so‘rov Ebolani yuqtirgan ilk Amerika fuqarosi Tomas Erik Dunkan hayotdan ko‘z yumgan va u bilan muloqotda bo‘lgan o‘nlab odamlar hanuz karantin ostida bo‘lgan 12-15 oktyabr kunlari o‘tkazilgan.
Ammo, shunda ham, Ebola amerikaliklarni jiddiy tashvishga solish borasida boshqa qator masalalarga yeta olmagan.
Yangi so‘rov xulosalaridan ayon bo‘lishicha, Amerika xalqini eng avvalo iqtisod, hukumatning qanchalik o‘z ishini qoyillatayotgani va ishsizlik eng ko‘p o‘ylantiradi.
Endi, endi davosi topila boshlangan mudhish va halokatli Ebola xastaligi esa, bu ro‘yxatda yettinchi o‘rinda kelgan.
Ammo “Gallup” tomonidan o‘tkazilgan boshqa so‘rov har besh Amerika fuqarosidan bittasi Ebolani yuqtirib qo‘yishdan jiddiy xavotirda ekaniga ham dalolat qilgan.
Yaqinda Amerikaning Yuqumli xastaliklarni nazorat qilish va oldini olish markazi tomonidan Ebolaga qarshi yangi chora-tadbirlar ishlab chiqildi.
Sotsiologlarning umid qilishlaricha, agar, ular ish bersa, amerikaliklarning Ebola bilan bog‘liq xavotirlari ham ariydi.
Ammo, buning teskarisi bo‘ladigan bo‘lsa, natijasi ham shunga yarasha bo‘ladi.
Nьyu-Yorkda yangi hodisa
Bugun olingan xabarlardan ayon bo‘lishicha, yaqindagina Gvineyadan qaytgan amerikalik shifokorning ham Ebolaga chalingani aniqlangan.
Kreyg Spenser Nьyu-Yorkda Ebola yuqtirgani aniqlangan birinchi odam bo‘lgan.
Shaharning aholisi 8 milliondan ortiq.
Ammo Nьyu-York rasmiylari odamlarni haddan ziyod xavotirga tushmaslikka chaqirishmoqda.
Hozircha, shifokor bilan muloqotda bo‘lgan 4 kishi aniqlangan.
Mas‘ullarga ko‘ra, hozir uning ma‘shuqasi va ikki do‘sti karantinga olingan.
O‘zi esa, shifoxonada ihotalangan holda ushlab turilibdi.
Uning shifoxonaga tushib qolishidan avval Nьyu-York shahar metrosidan foydalangani aytilmoqda.
Ustiga ustak, sport bilan shug‘ullanib, tashqarida yugurishga ham ulgurgan.
Yangi aniqlangan hodisa bilan ushbu mudhish xastalikni yuqtirgan amerikaliklar soni to‘rttaga yetgan.
Ebola
Ebola shu yil mart oyida ilk bor G‘arbiy Afrikada aniqlangan.
Orada Liberiya, Gvineya, Nigeriya va Sьerra-Leoneda epidemiya darajasiga yetgan.
Shu paytgacha dunyo bo‘ylab Eboladan nobud bo‘lgan insonlarning soni besh mingga yaqinlashgan.
Jahon Sog‘liqni saqlash tashkiloti kasalikka qarshi ikki xil emdori sinab ko‘rilayotganini bildirgan.
Tashkilot vakillariga ko‘ra, sinov natijalari shu yil oxiriga qadar yakunlanib qoladi.
Shuni ham ta‘kidlash kerakki, Iroqdagi so‘nggi vaziyat va “Islomiy Davlat” guruhi ham amerikaliklarning tinchini o‘g‘irlagan o‘nta asosiy muammodan biri ekan.
Ammo, shunda ham, ular Ebolaga yeta olmagan.
“Gallup”yangi so‘rovi telefon suhbatlariga asoslangan.
Unda Amerika Qo‘shma Shtatlari bo‘ylab mingdan ortiq duch kelgan odamning fikri o‘rganilgan.
Ammo barcha so‘rov ishtirokchilarining yoshi 18 dan yuqori bo‘lgan.
</doc>
