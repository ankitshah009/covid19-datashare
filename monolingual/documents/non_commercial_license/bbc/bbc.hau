<doc docid='bbc_labarai-52348212' lang='hau' type='mono' source_url='https://www.bbc.co.uk/hausa/labarai-52348212' term='COVID'>
Ban yi murnar rasuwar Abba Kyari ba - Kwamishinan da Ganduje ya tube
Kwamishinan ayyuka Injiniya Mu'azu Magaji da gwamnan Kano Abdullahi Umar Ganduje ya tube ya nemi gafara kan abin da kalamansa suka janyo kan rasuwar marigayi Abba Kyari shugaban ma'aikata a fadar shugaban Najeriya.
Kwamishinan ayyuka Injiniya Mu'azu Magaji da gwamnan Kano Abdullahi Umar Ganduje ya tube ya nemi gafara kan abin da kalamansa suka janyo kan rasuwar marigayi Abba Kyari shugaban ma'aikata a fadar shugaban Najeriya.
A ranar Asabar ne gwamnan Ganguje ya tube Engr. Mu'azu Magaji daga kujerar kwamishinan ayyuka bayan wallafa bayanai a Facebook da suka nuna yana murnar rasuwar Abba Kyari wanda Allah ya yi wa rasuwa ranar juma'a da dare.
Injiniya Muazu ya wallafa a Facebook cewa, "nasara, nasara. Najeriya ta tsira, Abba Kyari ya mutu a cikin annoba..."
Win win... Nigeria is free and Abba kyari ya mutu a cikin annoba... Mutuwar shahada in Har da Imani mutum ya cika!
Karshen Facebook wallafa  daga Muaz
Wadannan kalamai sun janyo masa kakkausan suka daga mabiyansa a shafin Facebook, inda wasu suke cewa bai kamata mai mukami kamar sa ya yi kalamai irin wadannan ba.
Nan take kuma gwamna Ganduje ya tube shi daga mukaminsa na kwamishina.
Sai dai kwamishinan wanda bai musanta cewa ba shi ya wallafa bayanan ba, ya yi nadama a cikin wata sanarwa da ya fitar, inda ya ce rashin fahimtar bayanan da ya wallafa a Facebook aka yi, har ta kai ga daukar matakin tube shi daga mukaminsa na kwamishina.
"Ina neman gafara ga duk wani abin da ya haifar da rudani, da martani, dukkaninmu muna cikin mawuyacin lokaci na damuwa  inda damuwa da kunci ke sa da wahala a iya bambance fahimta da rashin fahimta."
"Na yi nadama kan duk wani bakin ciki da na janyo wa iyalan marigayi shugaban ma'aikata a fadar shugaban kasa da kuma maigida na Gwamna Abdullahi Umar Ganduje.
"A matsayina na musulmi kuma dan Najeriya,  mutane ba su fahimce ni ba, har suka yi tunanin wai na yi murnar rasuwar Abba Kyari, inda a gaskiya ban yi ba."
"Na tura sakwannin jimamin rasuwar Kyari a shafina na Facebook, ta hanyar mai taimaka min na musamman amma mutane ba su ce komi ba amma sai suka fi mayar da hankali kan bayanin da na wallafa suka bada wata ma'ana ta daban don bata min suna a matsayi na mamba a gwamnatin Abdullahi Umar Ganduje kuma mai biyayya da jam'iyyar APC," in ji shi.
Ya kuma ce: "amfani da Kalmar nasara nasara, wani yunkuri ne don bayyana alkawalin musulunci kan mutanen da suka rasu sanadiyar annoba. Marigayi Abba Kyari ya rasu sakamakon cutar Covid 19, wanda ya sanya shi cikin wadanda suka yi shahada."
"Mutuwar Mallam Abba Kyari babbar nasara ce gare shi, wanda shi ne burin kowane musulmi."
Sai dai kuma game da bayanin ofishin mamacin da tsohon kwamishin ya yi, ya ce shawara ya ba shugaban kasa Muhammadu Buhari.
"Dama ce ga Najeriya ta sake fasalta ofishin shugaban ma'aikatan, inda na yi kira ga shugaba Buhari ya tabbatar da amfani da kalubalen annobar ta hanyar rage karfin ofishin domin tabbatar da ci gaban ayyukan gwamnati cikin gaggawa wanda shi ne fiye da komi da mulkin demokuradiyyar da ke son cimma."
Kan batun tube shi da aka yi ya ce wasu ne suka sauya ma'anar abin da ya wallafa a Facebook wanda ya janyo ya rasa kujerarsa.
Ya ce, "A matsayi na musulmi ba zan taba yin murnar mutuwar wani dan Adam ba, domin ya saba wa al'adata da kuma koyarwar addinina."
Daga karshe Injiniya Mu'azu ya yi wa marigayi Abba kyari addu'ar Allah Ya ba shi Aljannah Firdaus ya kuma ba iyalinsa hakurin rashi.
</doc>
<doc docid='bbc_labarai-52334130' lang='hau' type='mono' source_url='https://www.bbc.co.uk/hausa/labarai-52334130' term='COVID'>
Goma sun sake kamuwa da coronavirus a Kano
Adadin mutanen da suka kamu da cutar korona zuwa daren Asabar 18 ga watan Afrilu ya kai 37 a Kano, bayan sanar da karin mutum goma da annobar ta harba.
Adadin mutanen da suka kamu da cutar korona zuwa daren Asabar 18 ga watan Afrilu ya kai 37 a Kano, bayan sanar da karin mutum goma da annobar ta harba.
Kano, mafi yawan jama'a a Najeriya a yanzu ita ce ta uku a yawan wadanda suka kamu da kwayar cutar, baya ga Legas da Abuja, har ma ta yi sanadin mutuwar mutum guda a ranar Laraba.
A sakon da ta wallafa a shafinta na Twitter, ma'aikatar lafiyar jihar ta ce ya zuwa karfe 10:51 na daren Asabar, "adadin masu cutar korona a Kano ya kai 37, sannan mutum guda ya mutu."
Wannan adadi na zuwa ne mako guda da bullar annobar karon farko a Jihar.
#COVID19KN Update as at 18th April 202010 New #COVID19 Cases Confirmed.Total Confirmed Cases in @KanostateNg is 37.1 #COVID19 death was recorded.#StayAtHome to break the chain of #COVID19 transmission@NCDCgov @Fmohnigeria pic.twitter.com/LVYk992iU8
Karshen Twitter wallafa  daga @KNSMOH
A wannan Juma'ar ce ma'aikatar lafiya ta jihar Kano ta sanar cewa shugaban kwamitin yaki da cutar a Kano ya kamu da covid-19.
Ranar Asabar 11 ga watan Afrilu ne, hukumomi suka bayyana samun mutum na farko da ya kamu da annobar a jihar.
Bayanan da hukumomi suka fitar sun nuna cewa mutumin, wanda mazaunin karamar hukumar Tarauni ne, ya baro Abuja inda ya isa Kano a jajiberin ranar da za a rufe hanyoyin shiga jihar.
Gwamnatin Kano ta yi feshin magani a wuribiyar da mutumin ya kai ziyara kafin a gano cewa yana dauke da cutar.
A hirarsa da BBC kan bullar cutar coronavirus a Kano, Gwamna Abdullahi Umar Ganduje ya ce za a dauki tsauraran matakai domin kare al'ummar jihar.
Daga cikin matakan, Gwamnan ya haramta wa 'A daidaita sahu daukar mutum fiye da daya', ko da yake daga bisani an amince a rka daukar mutum biyu.
Su ma motocin haya, an hana su daukar mutane fiye da kima.
Kazalika, gwamnatin jihar ta ce za ta dauki matakai na rufe wasu kasuwanni, a cewarta za a bar kasuwannin da ke sayar da kayan abinci da sauran kayan tilashin rayuwa su ci gaba da budewa.
Da ma tuni aka samu bullar cutar a jihohin da ke makwabtaka da Kano, wato Kaduna da Katsina.
Hukumar dakile cutuka masu yaduwa NCDC ta ce ya zuwa daren Asabar ta tabbatar mutum 542 ne suka kamu da cutar, 166 ne kuma suka warke yayin da 19 suka mutu sakamakon korona a fadin kasar.
Karin labarai masu alaka:
</doc>
<doc docid='bbc_labarai-51624137' lang='hau' type='mono' source_url='https://www.bbc.co.uk/hausa/labarai-51624137' term='COVID'>
An gano riga-kafin cutar coronavirus
Rahotanni sun bayyana cewa masana kimiyya a China sun kirkiro riga kafin cutar coronavirus kuma suna fatan fara gwadawa a kan mutane.
Rahotanni sun bayyana cewa masana kimiyya a China sun kirkiro riga kafin cutar coronavirus kuma suna fatan fara gwadawa a kan mutane.
Wata jaridar gwamnatin kasar mai suna Global Times ta ce wani farfesa a jami'ar Tianjin ya sha riga kafin sau hudu kuma ba ta yi masa wata illa ba, don haka ya yi imani cewa ana iya samar da riga kafin cikin gaggawa kuma da yawa.
Haka kuma, rahotanni sun bayyana cewa masu bincike a Amurka sun gano wani riga-kafin wanda ake gwada amfani da shi a halin yanzu.
Kwararru sun yi gargadin cewa babu tabbas kan tasirin da riga kafin zai yi har sai an yi cikakken gwaji kuma ana iya daukar watanni kafin a samar da shi a ko ina.
A baya dai, an gano cewa maganin zazzabin cizon sauro na Chloroquine phosphate wanda aka fi amfani da shi a nahiyar Afirka musamman a shekarun 1980 da 1990 yana warkar da cutar numfashi ta coronavirus.
Ma'aikatar kimiyya da fasaha ta kasar China ce ta bayyana hakan ranar Laraba.
Gidan talbijin na China Global Television Network ya ruwaito cewa daukacin masana a kasar sun amince a yi amfani da Chloroquine phosphate domin maganin cutar Covid-19 virus, wadda aka fi sani coronavirus.
Yawan mutanen da suka kamu da cutar a fadin duniya kawo yanzu ya wuce dubu tamanin, yayin da annobar ke kara bazuwa.
</doc>
<doc docid='bbc_labarai-52258565' lang='hau' type='mono' source_url='https://www.bbc.co.uk/hausa/labarai-52258565' term='COVID'>
Adadin mutanen da suka mutu a Najeriya ya kai 10 - NCDC
Hukumar dakile yaduwar cutuka a Najeriya ta ce ya zuwa karfe 9:30 na daren ranar Asabar, an samu karin mutum 13 da suka kamu da coronavirus a kasar.
Hukumar dakile yaduwar cutuka a Najeriya ta ce ya zuwa karfe 9:30 na daren ranar Asabar, an samu karin mutum 13 da suka kamu da coronavirus a kasar.
Wannan na nufin adadin mutanen da suka kamu da cutar a kasar ya kai 318 jimilla.
Hukumar ta ce 11 daga cikin karin mutum 13 na Jihar Legas sai 1 a Delta da kuma daya a Kano - jiha ta baya-bayan nan da cutar ta bulla.
A cewar hukumar, cutar ta covid-19 ta bulla a jihohi 19 cikin 36 da ke kasar kuma kawo yanzu, an sallami mutum 70 daga asibiti sai guda 10 da suka riga mu gidan gaskiya.
Karin labaran da za ku so ku karanta
</doc>
<doc docid='bbc_labarai-51963739' lang='hau' type='mono' source_url='https://www.bbc.co.uk/hausa/labarai-51963739' term='COVID'>
Karin mutum 4 sun kamu da coronavirus a Najeriya
Sabbin mutum hudu sun kamu da coronavirus a Lagos a cewar kwamishinan lafiya na jihar.
Sabbin mutum hudu sun kamu da coronavirus a Lagos a cewar kwamishinan lafiya na jihar.
Wannan adadin ya sa yawan masu dauke da cutar a Najeriya sun zama 12.
Kwamishinan lafiya na Legas Akin Abayomi ya bayyana wa 'yan jarida samun sabbin mutanen da ke dauke da cutar ne a sakatariyar jihar ranar Alhamis.
Ya ce an yi wa mutum 19 da ake zargi na dauke da cutar gwaji inda aka sanar da biyar da suka kamu a ranar Laraba.
Daga cikin mutanen akwai wadda ta koma Najeriya daga Faransa, da wani da bai yi tafiya ko ina ba amma aka gano yana dauke da cutar.
Sai kuma wani dan Najeriya da ya koma kasar daga Jamus ranar 13 ga watan Maris.
Kwamishinan ya ce a yanzu ana bin sawun mutum 1,300 da suka yi mu'amala da masu dauke da cutar Covid-19.
</doc>
<doc docid='bbc_labarai-52263875' lang='hau' type='mono' source_url='https://www.bbc.co.uk/hausa/labarai-52263875' term='COVID'>
Coronavirus: An sallami Boris Johnson daga asibiti
An sallami Firaministan Birtaniya daga asibiti bayan ya yi jinyar Covid-19 a dakin kulawar gaggawa a wani asibitin birnin Landan.
An sallami Firaministan Birtaniya daga asibiti bayan ya yi jinyar Covid-19 a dakin kulawar gaggawa a wani asibitin birnin Landan.
An kwantar da Mista Johnson ne a asibitin St Thoma a ranar Lahadin da ta gabata - kwana 10 bayan tabbatar da yana dauke da cutar coronavirus.
Kwana uku Firaministan ya yi a dakin kulawar gaggawa a asibiti kafin ya dawo babban daki a asibitin a ranar Alhamis.
Sai dai Firaministan ba zai koma ofis ba kai tsaye, zai ci gaba da murmurewa a gidansa na Chequers da ke Buckinghamshire, in ji Downing Street.
"Bisa shawarar da likitocinsa suka bayar, Firaiminista ba zai koma aiki nan take ba," kamar yadda wani mai magana da yawun gwamnati ya bayyana a wata sanarwa.
Sanarawar ta ce Mista Johnson ya gode wa ma'aikatan asibitin St Thomas "saboda kyakkyawar kulawar da suka ba shi", ya kuma kara da cewa sauran wadanda suka kamu da cutar ne suka tsaya masa a rai
Yawan mutanen da cutar coronavirus ta kashe a asibiti a Birtaniya sun zarce 10,000 a ranar Lahadi.
Dr Ian Abbs, babban jami'in asibitin Guy's and St Thomas'  ya jinjiyawa ma'aikatan asibitin da suka kula da Firaministan sosai, a yayin da kuma suke ci gaba da tabbatar da kulawa ta musamman ga dukkanin marar lafiya.
Budurwar Firaministan, Carrie Symonds, wacce ya rage wata biyu ta haihu, ta fadi a Twitter: "Na gode wa dukkanin wadanda suka aiko da sakwanni na nuna goyon baya."
"Mun kasance cikin wani yanayi a wasu lokuta da muka tsinci kanmu a makon jiya. Zuciyata ta ga duk wadanda ke cikin irin wannan yanayi na damuwa kan masoyansu da ba su da lafiya."
Symonds ta killace kansa bayan ta nuna alamomi na cronavirus amma kuma ba a yi mata gwaji ba.
Sakataren harakokin wajen Birtaniya Dominic Raab ne ke tafiyar da harakokin gwamnati,  Ana tunanin Mr Johnson zai dauki tsawon wata daya kafin ya dawo aiki.
Mahaifin Mr Johnson, Stanley Johnson, ya bukaci dansa ya samu lokaci ya murmure sosai.
</doc>
<doc docid='bbc_wasanni-51828293' lang='hau' type='mono' source_url='https://www.bbc.co.uk/hausa/wasanni-51828293' term='COVID'>
Wasannin Zakarun Turai da coronavirus ta shafa
Roma ta ce ba za ta je Sevilla buga wasan Europa ba wanda, aka tsara zai gudana ranar Alhamis saboda ba a bai wa jirginsu damar sauka a Sifaniya ba.
Roma ta ce ba za ta je Sevilla buga wasan Europa ba wanda, aka tsara zai gudana ranar Alhamis saboda ba a bai wa jirginsu damar sauka a Sifaniya ba.
Tuni aka yanke hukuncin buga wasa zagayen 'yan 16 na gasar ta Europa ba tare da 'yan kallo ba saboda tsoron cutar yaduwar cutar Covid-19.
A ranar Talata, Atalanta ta kasar Italiya ta buga wasan Champions League da Valencia ba tare da 'yan kallo ba kamar yadda aka tsara.
A ranar Talatar dai hukumomin Sifaniya suka hana duk wani jirgi shiga kasar daga Italiya, amma Uefa ta roki a kyale jirgin Roma.
Sai dai a ranar Laraba gwamnatin Sifaniya ta ki amincewa da wannan roko.
A gefe daya kuma, Getefe ta ce ba za ta je Italiya ba a ranar Alhamis domin buga wasanta na Europa da Inter Milan.
A Faransa an dage wasan karshe na French League Cup tsakanin Paris St-Germain da Lyon, wanda tun da farko aka tsara yi ranar 4 ga watan Afirilu, an daga shi saboda tsoron coronavirus.
</doc>
<doc docid='bbc_51730206' lang='hau' type='mono' source_url='https://www.bbc.co.uk/hausa/51730206' term='COVID'>
Coronavirus: Hukumar NCDC ta karyata killace shugabanta
Hukumar hana yaduwar cututtuka ta Najeriya NCDC ta karyata wani rahoto da ke cewa an killace shugabanta Dakta Chikwe Ihekweazu kan cutar Coronavirus.
Hukumar hana yaduwar cututtuka ta Najeriya NCDC ta karyata wani rahoto da ke cewa an killace shugabanta Dakta Chikwe Ihekweazu kan cutar Coronavirus.
A wata sanarwa da hukumar ta wallafa a shafinta na intanet ta bayyana cewa tsakanin 16 zuwa 24 ga watan Fabrairun 2020, Hukumar Lafiya Ta Duniya WHO ta tura wata tawaga ta musamman zuwa China.
Tawagar na dauke kwararru 25 ciki kuwa har da Darakta Janar na hukumar hana yaduwar cututtuka ta Najeriya wato NCDC.
Tawagar ta tattauna da kwararru a fannin lafiya a China domin su fahimci matakan da Chinar ke dauka na shawo kan cutar COVID-19.
Hukumar ta bayyana cewa ko bayan da daraktan ya dawo daga tafiya, sai da aka yi masa gwaji aka tabbatar ba shi dauke da cutar ta COVID-19.
Cutar coronavirus ta addabi wasu kasashe a duniya inda a makon da ya gabata ne aka samu bullarta a Najeriya.
Sai dai a wannan makon, kafafen watsa labaran Najeriya sun ambato tsohon shugaban hukumar zaben kasar, Farfesa Maurice Iwu yana ikirarin samo maganin cutar ta coronavirus.
Amma Dakta Chikwe Ihekweazu ya yi watsi da ikirarin tsohon shugaban inda ya bayyana cewa babu yadda za a yi a gano maganin cutar da ba ta dade da bulla ba a duniya.
</doc>
<doc docid='bbc_labarai-51681213' lang='hau' type='mono' source_url='https://www.bbc.co.uk/hausa/labarai-51681213' term='COVID'>
Coronavirus: Mece ce ita da kuma asalinta?
Annobar coronavirus ta kashe dubban mutane a fadin duniya, tun bayan bullar bakuwar cutar mai shafar numfashi a watan Disamban da ya gabata a kasar China.
Annobar coronavirus ta kashe dubban mutane a fadin duniya, tun bayan bullar bakuwar cutar mai shafar numfashi a watan Disamban da ya gabata a kasar China.
Bakuwar cutar wadda aka fi sani da coronavirus ta yadu zuwa kasashe fiye da 150, abin da ya sa hukumomi daukar matakan hana yaduwarta da suka hada da killace garuruwan da aka samu bullarta, da makarantu da cibiyoyin kasuwanci da tarukan da kuma hana shigowar baki daga wuraren da aka samu bullar cutar.
Hukumar Lafiya ta Duniya WHO na ambatar bakuwar cutar da suna COVID-19.
Wani kwararre a fannin lafiya kuma tsohon ma'aikacin Hukumar Lafiya ta Duniya Nasir Sani Gwarzo, ya yi wa BBC bayani game da asalin cutar da yanayinta da yadda take yaduwa da kuma matakan kariya.
A bayaninsa game da asalin cutar, da dalilin da ya sa ake kiranta coronavirus, wanda ya ce ba shi ba ne asalin sunanta ba ya ce:
"Shi coronavirus ba shi ne asalin sunan kwayar cutar ba, suna ne na danginta. Cutukan virus na da dangi biyu: masu sanda daya da masu sanda biyu.
"Masu sanda dayan (RNA) kuma sun kasu kusan kashi 17, to a cikin danginsu akwai dangin corona (coroavaride), shi ya sa ake kiran ta sabuwar kwayar cutar corona (Novel Coronavirus).
Masanin ya ce dalilin da ya sa ba a ayyana wa bakuwar cutar suna ba shi ne saboda ba a taba samun irin ta ba tarihi, sai wannan karon.
Alamun cutar na kamanceceniya da na mura mai tsanani domin a cewarsa, "Tana sa tari da ciwon kai da zubar majina da ciwon makogoro da sauransu."
Sai dai ya yi karin haske game da bambancin ta da mura inda ya bayyana wa BBC yadda cutar ta bambanta da mura.
"Ta fi mura tsanani tun da tana haddasa zazzabi mai tsananin gaske kuma tana iya yin kisa."
Ya ce a cikin kowane mutum 200 da suka kamu da ita, za ta iya kashe mutum daya ko kasa da haka.
"Wannan shi ya sa ake damuwa a kanta, in ji shi."
Cuta ce mai saurin yaduwa fiye da yadda ake zato, in ji shi. "Ana ganin idan mutum daya ya kamu, a cikin yini guda zai iya shafa wa mutum uku zuwa tara.
"Sannan a cikin kwana shida adadin zai iya ninkawa wajen hawa tara a cikin kankanin lokaci.''
Ya kara da cewa, "Misali idan mutum yana cikin taro, sai ya yi atishawa ko ya yi kaki ya tofar ko kuma ya face majina da hannunsa to zai iya shasshafa wa mutane a hannayensu."
Game da matakan kariya daga cutar, masanin lafiyar ya ce kula da matakan tsafta za su taimaka kwarai, duk da yake cutar bakuwa ce ba a gano kanta ba ko samo riga-kafinta.
Ya shawarci wadanda suke mura su daina shiga cikin taron jama'a ko kuma a ba su hutu har su samu sauki.
Sannan a bar tagogi a bude yadda iska za ta rika wucewa, musamman idan mai muran ba shi kadai ba ne a gidan.
Sauran shawarwarin da ya bayar su ne "kar a yi kaki da majina ko a sa majina a hannu a gaggaisa da mutane.
Sannan a rika yawan wanke hannu ko goga man tsaftace hannu (hand sanitizer). A guji yawan taba abubuwa a wurare, a yi kaffa-kaffa da hannu.
"Domin duk wanda yake yawan masabaha da mutane ko taba masu mura, nan da nan zai iya shafa wa fuskarsa kuma ya dauka.''
</doc>
<doc docid='bbc_labarai-52273078' lang='hau' type='mono' source_url='https://www.bbc.co.uk/hausa/labarai-52273078' term='COVID'>
Coronavirus a Nigeria: Jihohin da babu cutar coronavirus a kasar
Sannu a hankali cutar coronavirus na ci gaba da yaduwa a jihohin Najeriya bayan fara bullarta a Legas kudancin kasar.
Sannu a hankali cutar coronavirus na ci gaba da yaduwa a jihohin Najeriya bayan fara bullarta a Legas kudancin kasar.
Annobar ta fara bulla ne ranar 27 ga watan Fabrairun 2020, kuma zuwa ranar Talata 13 ga watan Afrilu, jihohi 19 ne da kuma Abuja aka tabbatar da bullar cutar coronavirus a Najeriya mai yawan jihohi 36 hadi da Abuja babban birnin Tarayya.
Alkaluma na baya-bayan nan daga hukumar da ke dakile yaduwar cututtuka a Najeriya ta ce mutum 343 suka kamu da cutar a jihohi 19 na kasar hadi da Abuja. An sallami 91 daga cikinsu.
Zuwa ranar Talata 13 ga watan Afrilu cutar Covid 19 kashe mutum 10 a Najeriya.
Sai dai har yanzu akwai jihohi 16 na Najeriya da cutar ba ta shiga ba, wadanda suka hada da:
1. Abia
2. Adamawa
3. Bayelsa
4. Borno
5. Cross River
6. Ebonyi
7.  Gombe
8. Imo
9. Jigawa
10. Kebbi
11. Kogi
12. Nassarawa
13. Plateau
14. Sokoto
15. Yobe
16. Zamfara
Jihar Legas da cutar ta fara bulla ta fi yawan wadanda suka kamu, inda zuwa ranar Talata ta ke da mutum 176. Sai Abuja babban birnin Tarayya inda 54 suka kamu.
Yawancin jihohin kudu maso yamma cutar ta fara bulla saboda makwabtakarsu da Legas.
Wasu na ganin yadda cutar ta fara shiga wasu jihohi a sassan yankunan Najeriya suna iya shafa wa makwabtansu.
Haka ma duk da gwamnatin Najeriya ta rufe kan iyakokinta, amma idan ba a kara daukar matakai ba, kasashen da ke makwabta da Najeriya kamar Nijar da Kamaru da aka samu bullar cutar na iya shafa wa jihohin kasar da ke makwabta da su.
Sauran jihohin da cutar ta bulla a Najeriya sun hada da: Osun mai mutum 20 da Edo mai mutum 12 da Oyo mai mutum 11 da Ogun mai mutum 7 da Bauchi mai mutum 6 da Kaduna mai mutum 6 da Akwa Ibom mai mutum 5 da Katsina mai mutum 5 da Kwara mai mutum 4.
Sauran sun hada da Delta mai mutum 3 da Enugu mai mutum 2 da Ekiti mai mutum 2 da Rivers mai mutum 2 da Ondo mai mutum 2 da Benue mai mutum 1 da Niger mai mutum 1 da Anambra mai mutum 1 da kuma Kano mai mutum 3.
Tuni jihohin suka dauki matakai na hana fita da yin kira ga jama'a su dinga bayar da tazara tsakaninsu da wanke hannu domin dakile bazuwar cutar.
</doc>
<doc docid='bbc_labarai-52130462' lang='hau' type='mono' source_url='https://www.bbc.co.uk/hausa/labarai-52130462' term='COVID'>
Coronavirus: Dattijo mai shekara 93 da matarsa sun warke
Wani ba Indiye mai shekaru 93 ya kasance mai yawan shekarun da ya warke daga kwayar cutar coronavirus, a cewar likitoci a India.
Wani ba Indiye mai shekaru 93 ya kasance mai yawan shekarun da ya warke daga kwayar cutar coronavirus, a cewar likitoci a India.
Mutumin da matarsa 'yar shekara 88 sun warke garau bayan samunsu dauke da cutar wata guda daya gabata, kuma ana dai shirin sallamar su a cikin kwanaki masu zuwa daga asibiti.
A cewar hukumomin asibiti, ma'auratan mazauna jihar Kerala ne da ke kudancin kasar, kuma 'yarsu da sirinkunsu ne suka yada masu cutar bayan dawowarsu daga Italiya.
Alkaluman da aka fitar a ranar Laraba ya nuna cewa mutum 1,238 ne ke dauke da coronavirus a India.
Ma'aikatar lafiyar kasar ta ce zuwa yanzu mutum 35 cutar ta kashe, yayin da 123 suka warke.
Warkewar tsofaffin kuma ma'aurata ya ja hankulan 'yan jaridu a fadin kasar, sannan kwararru a fannin lafiya na ta jinjina musu ganin cewa kowanne su na fama da matsalolin rashin lafiyar da suka danganci tsufa.
Mutumin na da hawan-jini da ciwon sukari - wato wasu daga cikin cututtukan da ke raunata garkuwar jiki da saurin kisa idan aka harbu da annobar coronavirus.
Akwai lokacin da jikin tsohon ya yi tsanani amma da taimakon na'urar taimakawa numfashi cikin sa'a 24 ya farfado.
Dakta RP Renjin, wanda ke cikin tawagar likitocin da suka kula da ma'auratan a asibitin koyarwa na jami'ar Kottayam, ya ce ranakun farko da aka kwantar da su an sha wahala sosai, domin mutane ne da ke da wuyar sha'ani.
An yi ta rigima da su kan korafin rabasu da aka yi lokacin yi musu magani.
Sai dai daga bisani ma'aikatan asibitin sun yi kokari samar musu dakunan da ke kusa da juna wanda dan gilashi ne ya rabasu, hakan ya ba su damar ganin juna.
''Sun kasance cikin farin ciki a lokacin,'' kamar yadda Dr Renjin ya bayyana, sannan ya kara da cewa ma'aikata sun ji dadin zama da ma'auratan domin nan da nan suka saba da su, su kan kira su da sunan ''Mama da Baba'' saboda soyayyar da ta shiga tsakaninsu.
Ma'auratan sun kamu da wannan annoba ce bayan 'yarsu da ke Italiya da sirikinsu sun shigo kasar ba tare da sun yarda a duba su ba, wannan batu ya kai ga an buga su a jaridun kasar.
An yi kokarin bin sawunsu, sai dai kafin a kai garesu sun ringa suN yadawa 'yan uwansu da dama cutar.
Karin labaran da za ku so ku karanta
</doc>
<doc docid='bbc_labarai-52205675' lang='hau' type='mono' source_url='https://www.bbc.co.uk/hausa/labarai-52205675' term='COVID'>
Covid-19: 'Za a kai lokacin da mutane za su soma faduwa suna mutuwa a Najeriya'
Masana harkar lafiya a Najeriya sun fara nuna damuwa kan yadda jama'a ke daukar batun coronavirus, inda suke kunnen kashi da shawarwarin da jami'an lafiya ke bayarwa.
Masana harkar lafiya a Najeriya sun fara nuna damuwa kan yadda jama'a ke daukar batun coronavirus, inda suke kunnen kashi da shawarwarin da jami'an lafiya ke bayarwa.
Farfesa Usman Yusuf wanda shi ne tsohon shugaban hukumar inshorar lafiya ta Najeriya ya ce abin da suke gani yana tayar wa da duk wani masanin harkokin lafiya hankali.
Farfesa Usman ya shaida wa BBC cewa idan jama'a ba su sauya yadda suke daukar cutar ba, to za ta iya yin mummunar illa.
Ya ce hankalin likitoci a Najeriya da na kasashen ketare a tashe yake, domin sun ga yadda ta fara a China, inda dimbin jama'a suka rasa rayukansu daga nan ta bazu kasashen duniya.
"Ta zo Italiya da Spain yanzu tana Ingila har da shugabansu, Firai minista yana dauke da wannan cuta."
Ta yadu Amurka, kuma duk kudinta da bama-bamanta amma cutar ta gagare ta, mutane sai mutuwa suke inda ake mayar da filayen wasanni asibiti."
"Amma mu a nan Najeriya, jama'a ba a dauke ta da muhimmacin da ya kamata ba, shi ya sa hankalinmu ya tashi, saboda yadda muke jin jama'a na cewa ai ba ta kawo nan ba, ba ta zo arewa ba," in ji Farfesan.
Ya ce duk wadannan maganganun da mutane ke yi  ba gaskiya ba ne, domin duk kasashe akwai lokacin da kwayar cutar ke bunkasa a kasa idan jama'a ba su bayar da goyon baya ba.
"Idan jama'a ba su fahimci hatsarin da ke tattare da cutar ba haka za a ta yin abubuwa mutane na faduwa suna mutuwa."
Ya yi kira ga jama'a da gwamnati cewa a kara daukar matakai kada har a kai lokacin da jama'a za su fara faduwa a masallatai ko kasuwanni, ana zuwa asibiti, kuma tana kama likitoci.
Zuwa yanzu adadin mutane 238 da aka tabbatar sun kamu da coronavirus a Najeriya, inda 35 daga cikinsu suka warke, yayin da kuma cutar ta kashe mutum biyar a kasar.
Latsa alamar lasifikar da ke kasa don sauraron hirar Farfesa Usman Yusuf da Yusuf Yakasai na BBC:
Karin labaran da za ku so ku karanta
</doc>
<doc docid='bbc_labarai-52472103' lang='hau' type='mono' source_url='https://www.bbc.co.uk/hausa/labarai-52472103' term='COVID'>
An kusa bude Masallatan Haramin Makkah da Madina - Sudais
Shugaban Masallatan Harami guda biyu masu daraja a Saudiyya Shaikh Abdurrahman Sudais, ya ce lokaci ya kusan zuwa da za a dawo yin ibadah a masallatan biyu da ke Makkah da Madina.
Shugaban Masallatan Harami guda biyu masu daraja a Saudiyya Shaikh Abdurrahman Sudais, ya ce lokaci ya kusan zuwa da za a dawo yin ibadah a masallatan biyu da ke Makkah da Madina.
Hakan ya bayyana ne a wata sanarwa da shafin Masallatan na Facebook Haramain Sharifain ya wallafa a ranar Talata.
Wani bidiyo ke yawo a kafofin sadarwa na intanet. Sheikh Al-Sudais ya ce: "lokaci na zuwa da fargaba za ta gushe daga al'ummar musulmi kuma za mu dawo masallacin harami domin dawafi da safa da marwa da kuma yin ibadah a masallacin Annabi SAW."
"Abubuwa za su dawo, da izinin Allah kamar yadda suke," in ji Sudais.
Jaridar Saudi Gazette ta ruwaito ma'aikatar kula da ayyukan Hajji da Umrah na cewa "da yardar Allah karkashin jagorancin gwamnatinmu, da kuma kiyaye umurnin hukumomi, abubuwa za su dawo daidai a Makkah da kuma kai ziyara Masallacin Annabi a Madina daga Musulmi a sassan duniya.
Tun da farko, Sheikh Al-Sudais ya jagoranci dasa kamarori a Masallacin Harami da za su gano wanda ke dauke da cutar korona.
Kamarorin za su iya gano yanayin zafin jikin mutane kusan 25 a lokaci guda, an dasa su a kofar shiga Masallatan Harami a Makkah da Madina.
Duk wannan karfafa guiwar, amma babu tabbas ko za a gudanar da gudanar da Aikin Hajji a bana, yayin da gwamnatin Saudiyya ta nemi kasashen duniya su dakatar da karbar kudaden jama'a domin zuwa aikin Hajji, a yayin da annobar coronavirus ke ci gaba da mamaye duniya.
Tuni hukumomin Saudiyya suka hana shiga Makkah da Madina, da ma Riyadh babban birnin kasar, a kokarin da hukumomin kasar ke yi na hana yaduwar Covid-19.
Hukumomin lafiya a Saudiyya sun ce zuwa yanzu mutum 1,325 suka kamu da cutar korona a kasar, kuma kashi 85 daga cikinsu 'yan kasashen waje ne.
</doc>
<doc docid='bbc_labarai-52307670' lang='hau' type='mono' source_url='https://www.bbc.co.uk/hausa/labarai-52307670' term='COVID'>
Coronavirus: Har yanzu ban warke ba - El-Rufai
Gwamnan jihar Kaduna da ke arewacin Najeriya, Nasir Ahmad El-Rufai, ya ce har yanzu bai samu sauki daga cutar korona ba.
Gwamnan jihar Kaduna da ke arewacin Najeriya, Nasir Ahmad El-Rufai, ya ce har yanzu bai samu sauki daga cutar korona ba.
El-Rufai ya bayyana haka ne a sakon da ya wallafa a shafinsa na Twitter da yammacin ranar Laraba.
"Har yanzu ban warke daga cutar covid-19 ba kuma da kaina zan bayyana hakan idan na warke. Ku guji yada labaran karya ko da kuwa kuna son yi," in ji gwamnan.
A ranar Laraba ne, gwamnatin jihar ta ce ta sallami mutum daya cikin mutane shida da suka kamu da cutar korona a jihar.
Gwamna El-Rufai ya sanar da cewa ya kamu da cutar korona ne ranar 28 ga watan Maris.
Sai dai gwamnan ya ce har lokacin bai fara nuna alamun cutar ba amma ya killace kansa.
El-Rufai na cikin kusoshin Najeriya da cutar ta harba.
Sauran su ne:
Abba Kyari - Shugaban Ma'aikata a fadar gwamnatin Najeriya
Bala Muhammad - Gwamnan Bauchi
Seyi Makinde - Gwamnan Oyo
Muhammad Babandede - Shugaban hukumar kula da shige da fice
Sai dai tuni Bala Muhammad, Seyi Makinde da Muhammad Babandede suka bayyana cewa sun warke daga cutar korona.
</doc>
<doc docid='bbc_labarai-52183523' lang='hau' type='mono' source_url='https://www.bbc.co.uk/hausa/labarai-52183523' term='COVID'>
Damisa ta kamu da Coronavirus a Amurka
Gwajin da aka yi kan wata damisa 'yar shekara hudu a gidan namun dajin Bronx Zoo da ke Amurka ya nuna cewa ta kamu da coronavirus.
Gwajin da aka yi kan wata damisa 'yar shekara hudu a gidan namun dajin Bronx Zoo da ke Amurka ya nuna cewa ta kamu da coronavirus.
An yi amannar cewa damisar, wacce ake kira Nadia, ita ce dabba ta farko da ta kamu da Covid-19 a Amurka.
Mahukuntan gidan namun daji na Bronx Zoo, wanda ke birnin New York City, dakin gwaji na kasa na gandun dabbobi da ke Iowa ne ya tabbatar da cewa damisar na dauke da cutar.
An yi amannar cewa wani ma'akacin gidan namun daji ne ya shafa wa Nadia da wasu dabbobi dangin damisa su shida, coronavirus.
Dabbobin sun soma nuna alamun kamuwa da coronavirus, ciki har da yin tari mara majina, a watan jiya bayan sun yi mu'amala da mutumin, wanda ba a bayyana sunansa ba.
''Wannan ne karo na farko da aka samu irin wannan labarin a duniya cewa wani mutum mai dauke da cutar ya shafa wa dabba har ma ta fara da rashin lafiyar,'' kamar yadda Paul Calle babban ai kula da gidan Zoo din ya shaida wa kamfanin dillancin labarai na Reuters a ranar Lahadi.
An samu labaran yadda a wasu sassan duniya da aka samu dabbobin da suka kamu da cutar, amma kwararru sun yi gargadi cewa babu wata hujja da ke tabbatar da cewa za su iya yin rashin lafiya ko su yada cutar.
Mr Calle ya ce ya yi niyyar ya fitar da bayanan bincikensa ya rarrabawa sauran gidajen adana namun daji da cibiyoyin da ke bincike kan yaduwar Covid-19.
Karin labaran da za ku so ku karanta
"Mun yi wa damisa [Nadia] gwaji kuma za mu tabbatar da cewa duk wani ilimi da muka samu a kan Covid-19 zai taimaka wa duniya wajen sake gano yadda cutar take,'' kamar yadda sanarwar gidan zoo din ta fada.
Ana sa ran Nadia da 'yar uwarta Azul, da kuma wasu damussan biyu da zakunan AFirka da suka nuna alamun cutar, za su warke tas, a cewar gidan zoo din.
''Dabbobin suna fama da rashin son cin abinci amma in ban da haka suna nan lafiya karkashin kulawar likitan dabbobi,'' in ji sanarwar.
Gidan zoo din ya ce ba a san ta yaya kwayar cutar ke yaduwa a jikin dabbobi kamar damusa da zakuna ba, tun da dabi''ar kowace dabba ta bambanta yayin da suka kamu da sabuwar cuta, amma za a sa ido kan dukkan dabbobin.
We couldn’t pick so today we’re enjoying #tongueouttuesday and #tigertuesday together. We hope you won’t mind 😌🐅 . . #bronxzoo #tiger #tigermountain
A post shared by  Bronx Zoo (@bronxzoo) on Sep 10, 2019 at 8:29am PDT
Karshen Instagram wallafa  daga bronxzoo
Babu daya daga cikin dabbobin da suka hada da damisa da zakunan yankuna daban-daban da ke nuna alamar wata rashin lafiya.
Me muka sani game da dabbobi da cutar?
A bara ne aka fara gano wannan kwayar cuta a jikin 'yan adam a birnin Wuhan na China.
An yi amannar kwayar cutar mai suna (Sars-CoV-2, wacce take haddasa Covid-19) ta samo asali ne daga jikin dabobin daji ta yadu zuwa ga 'yan adam a wata kasuwar dabbobi a Wuhan.
Annobar dai tana yaduwa ne daga mutum zuwa mutum, amma a yanzu da ta kama damisa NAdia ta dasa alamomin tambaya kan yaduwar cutar daga dan adam zuwa dabbobi.
Sai dai ba a samu rahotonni da yawa kan bullar cutar a jikin dabbobi ba, amma an samu kadan kamar na Nadia da wasu karnuka biyu a Hong Kong.
Sanarwar gidan zoo din ta ce ba a samu dabbobin da suka kamu da cutar ba a Amurka ko da kuwa dabbobin gida kamar mage da kare.
Haka ma Kungiyar Lafiyar Dabbobi Ta Duniya da Hukuar LAfiya ta WHO sun ce babu wata hujja da ke nuna cewa karnuka da maguna za su iya yada coronavirus.
</doc>
<doc docid='bbc_labarai-51930835' lang='hau' type='mono' source_url='https://www.bbc.co.uk/hausa/labarai-51930835' term='COVID'>
Coronavirus: Yadda garkuwar jiki ke yakar cutar
Masana kimiyya a Australia sun ce sun gano yadda garkuwar jiki take yakar kwayar cutar Covid-19.
Masana kimiyya a Australia sun ce sun gano yadda garkuwar jiki take yakar kwayar cutar Covid-19.
Sakamakon bincikensu da suka wallafa a mujallar kimiyya ta Nature Medicine ranar Talata, ya nuna mutane na murmurewa daga coronavirus kamar yadda suke warwarewa daga mura.
Masanan sun ce sun gano kwayar halittar da ke zame wa mutum garkuwar jiki kuma hakan zai taimaka wajen samar da riga-kafin cutar coronavirus.
A fadin duniya, hukumomi sun tabbatar cewa fiye da mutum 160,000 suka harbu da coronavirus kuma kusan mutum 6,500 sun mutu.
"Wannan bincike yana da muhimmanci saboda shi ne karon farko da za mu fahimci yadda garkuwar jikinmu take yakar coronavirus," a cewar daya daga cikin masanan da suka yi binciken, Farfesa Katherine Kedzierska.
Masana sun jinjina wa Cibiyar Bincike kan cututtuka masu yaduwa ta Melbourne's Peter Doherty Institute for Infection and Immunity, inda wani masani ya ce hakan "gagarumin ci gaba" ne.
Me aka gano?
Mutane da dama sun samu sauki daga Covid-19, abin da ke nufin garkuwar jiki za ta iya yakar cutar.
Amma a karon farko, masana kimyya sun gano kwayoyin halitta hudu na garkuwar jiki da ka iya yakar Covid-19.
Sun gano su ne ta hanyar sanya ido sosai kan wata mai fama da cutar, ko da yake bata ci karfinta ba amma dai a baya bata yi fama da matsalolin rashin lafiya ba.
Matar mai shekara 47 'yar asalin birnin Wuhan da ke China, ta je wani asibiti a Australia. Ta samu sauki bayan kwana 14.
Farfesa Kedzierska ta shaida wa BBC tawagarta ta yi bincike kan "dukkan rawar da garkuwar jikin za ta taka" wajen kare mai fama da cutar.
Kwana uku kafin matar ta soma murmurewa, an gano wasu kwayoyin halitta a cikin jininta. Kazalika an gano irin wadannan kwayoyin a jinin masu fama da mura a daidai wannan lokaci, a cewa Farfesa Kedzierska.
Ta gaya wa BBC cewa "Mun yi matukar farin ciki game da sakamakon - ganin cewa za mu iya gano kwayoyin halitta masu yin garkuwa a jikin mutumin da ke fama da cutar tun ma kafin mu samu ci gaba a fannin lafiya."
Masana fiye da sha biyu ne suka yi aiki babu dare babu rana tsawo mako hudu domin gudanar da wannan bincke, in ji ta.
Tayaya hakan zai taimaka?
Gano yadda kwayoyin halitta masu garkuwa ke fitowa ka iya taimakawa "wajen gano yadda cutar ke yaduwa", a cewar Farfesa Bruce Thompson, shugaban tsangayar kimiyya a Jami'ar  Fasaha ta Swinburne.
"Idan ka san lokacin da kwayoyin halittar ke mayar da martani ga cuta za ka yi hasashen a matakin da kake wurin warkewa daga cutar," in ji Farfesa Thompson a hirarsa da BBC.
Ministan Lafiya na Australia Greg Hunt ya ce binciken zai taimaka wurin "hanzarta" samar da riga-kafin coronavirus da kuma irin magungunan da za a bai wa mai fama da ita.
Farfesa Kedzierska ta ce matakin da za su dauka nan gaba shi ne na koarin gano dalilan da suke sanya wa kwayoyin da ke garkuwar ba sa aiki sosai idan cutar ta yi tsanani.
"Yana da matukar muhimmaci yanzu mu fahimci abin da aka rasa ko kuma bambancin da aka samu kan mutanen da suka mutu sakamakon kamuwa da cutar ko kuma wadanda suke tsananin fama da cuta - ta yadda za mu kare su," in ji ta.
</doc>
<doc docid='bbc_labarai-51753544' lang='hau' type='mono' source_url='https://www.bbc.co.uk/hausa/labarai-51753544' term='COVID'>
Coronavirus ta sauya yadda Musulmi ke ibada
Cutar Covid-19 wadda aka fi sani da Coronavirus ta tilasta wasu daga cikin manyan addinan duniya sauya yadda suke gabatar da ibadunsu a sassa daban-daban.
Cutar Covid-19 wadda aka fi sani da Coronavirus ta tilasta wasu daga cikin manyan addinan duniya sauya yadda suke gabatar da ibadunsu a sassa daban-daban.
Musulmi da Kiristoci a kasashen duniya kamar Saudiyya da Iran da Birtaniya da Falasdin da Pakistan da Tajikistan da Singapore da Ghana duk sun samu gargadin kaurace wa wuraren ibada saboda dakile yaduwar cutar a tsakanin al'umma.
Kasashen duniya da dama  sun shawarci al'ummarsu kan yadda ya kamata su rika mua'amala da juna, kamar gaisuwa da cin abinci da sauransu.
Saudiyya ta sanar da dakatar da mazauna kasar daga yin aikin Umarah na wucin gadi a kokarin kasar na hana yaduwar Coronavirus.
Umarah dai bangare ne na babbar ibadar da Musulmi ke yi a kasar Saudiyya, wadda za a iya kammalawa a cikin 'yan sa'o'i, ba kamar aikin Hajji ba da ke daukar kwanaki.
Mai magana da yawun Ma'aikatar Harkokin Cikin Gidan ya danganta daukar matakin da kaguwar gwamnatin Saudiyyan na goyon bayan kokarin da duniya ke yi, musamman ma manyan hukumomi irin Hukumar Lafiya Ta Duniya WHO, na hana yaduwar cutar.
A watan da ya gabata ne Saudiyya ta haramta wa 'yan kasar waje zuwa birnin Makkah da Dakin Ka'aba sannan ta hana kai ziyara kabarin Annabi Muhammad SAW.
Ana sa ran yin aikin Hajji na bana a tsakanin watan Yuli zuwa Agusta, amma har yanzu mahukunta ba su ce komai ba game da batun.
Zuwa yanzu mutum biyu ne suka kamu da cutar a Saudiyya.
Za a rufe cocin Nativity da ke garin Bethlehem - garin da Kiristoci suka yi amannar an haifi Yesu Almasihu - a wani bangare na dakile yaduwar cutar.
Hakan ya biyo bayan wasu mutum hudu da ake zargi sun kamu da cutar.
Tuni gwamnatin Falasdinawa ta bayar da umarnin rufe duka coci-coci da masallatai da ma dakunan otal "domin hana baki 'yan kasar waje shiga garin Bethlehem".
Garin da ke cikin Falasdin a yankin West Bank wanda kuma Isra'ila ta mamaaye, ya dogara ne kacokam kan 'yan yawon bude ido don samun kudin shiga.
Kasar Iran ma tana ta fama da cutar, inda masu dauke da ita ke ci gaba da karuwa.
Ba a gudanar da sallar Juma'a ba a dukkanin manyan garuruwan kasar.
Shugaban kasar Hassan Rouhani ya fada wa majalisar ministocinsa cewa "wannan cuta ta zama ruwan dare".
Ya kara da cewa: "Ta kama kusan dukkanin sassan kasarmu sannan kuma ta karade duniya baki daya. Dole ne mu yi iyakar bakin kokarinmu da aiki tare domin kawo karshenta."
Zuwa yammacin ranar Laraba, mutum 2,922 ne suka kamu sannan 92 suka mutu a kasar ta Iran.
Cocin Katolika ta yi gargadi game da taron bai wa mabiya ket mai tsarki wato Communion da kuma watsa ruwa mai tsarki a coci-coci saboda tsoron Coronavirus.
Kungiyar Bishops' Conference of England and Wales (CBEW), mai kula da ayyukan cocin Katolika a Birtaniya, ta bayyana yadda ya kamata a rika yin taruka domin dakile yaduwar cutar.
A watan da ya gabata CBEW ta shawarci 'yan Katolika da suka ji alamun mura da su kaurace wa karbar ket mai tsarkin a kan harshensu ko kuma daga kofin Chalice.
Kasar Tajikistan wadda ba ta samu bullar Coronavirus ba, ta dakatar da sallar Juma'a.
Kasar da ke da yawan mutane miliyan tara wadda kuma Musulmi ke da rinjaye, ta kulle iyakokinta ga makwabtanta - China da Afghanistan - sannan ta hana 'yan kasashen Koriya ta Kudu da Iran da Italiya shiga kasar.
Kazalika ta haramta bukukuwan murnar sabuwar shekara na Persian New Year, wadanda ake gudanarwa daga 21 ga watan Maris zuwa 25.
Minista a Singapore ya shawarci Musulmi da amfani da daddumarsu, su daina musabaha
Jaridar The Straits Times ta ruwaito Minista mai kula da harkokin addini a kasar Singapore, Masagos Zulkifli yana shawartar Musulmi da su je masallatai da abin sallarsu daga gida sannan kuma su guji yin musabaha da juna.
"A irin wannan yanayi, ba za mu rika musabaha da juna ba, amma idan kun yi to ku wanke hannayenku sannan ku tabbata ba ku taba fuskarku ba," in ji ministan.
Yayin da tantance yanayin zafin jikin mutane zai yi wuyar gaske a masallatai saboda yawan masallata, Masagos ya ce duk Musulmin da ya ji alamun rashin lafiya ya zauna a gida.
Akwai wadanda suka kamu da Coronavirus fiye da 100 a Singapore, amma mafi yawan wadanda suka kamu sun warke.
Daya daga manyan kungiyoyin Musulmi a Birtaniya mai suna Muslim Council of Britain (MCB) ta yi kira ga masallatai da cibiyoyin Musulunci da su "tsare tarukansu" ta hanyar bin shawarwarin gwamnati kan Coronavirus.
MCB ta rubuta a shafinta na intanet cewa akasarin wadannan shawarwari sun dace da koyarwar Annabi Muhammad(SAW).
Ta ce: "Abu Malik Al-Ash`ari ya ruwaito cewa Annabi ya ce: 'Tsafta rabin imani ce.'"
Ta shawarci masallatai da makarantu da su karfafa wa jama'a gwiwar yawan wanke hannu sannan kuma su tanaadi isasshen sabulu musamman a kusa da wuraren alwala.
Mutanen da suka kamu da cutar a Birtaniya sun kai 116.
</doc>
<doc docid='bbc_labarai-52210053' lang='hau' type='mono' source_url='https://www.bbc.co.uk/hausa/labarai-52210053' term='COVID'>
Coronavirus: Mai shafin Twitter zai tallafa wa duniya da dala biliyan daya
Jack Dorsey, mai kamfanin Twitter da manjahar biyan kudi ta Square, ya ce zai ba da tallafin dala biliyan daya a kokarin da duniya ke yi wajen shawo kan annobar coronavirus.
Coronavirus: Mai shafin Twitter zai bayar da tallafin dala biliyan daya
Jack Dorsey, mai kamfanin Twitter da manjahar biyan kudi ta Square, ya ce zai ba da tallafin dala biliyan daya a kokarin da duniya ke yi wajen shawo kan annobar coronavirus.
A cewar Mista Dorsey, kudin tallafin kaso 28 cikin 100 ne na dukiyar da ya mallaka.
Ya bada wannan sanarwa ce a shafinsa na twiter, tare da wallafa cewa ''bukatu na sake karuwa cikin gaggawa''.
Mista Dorsey bai ba da takamaiman bayanai kan inda za a kashe ko tura kudin ba domin yakar Covid-19.
A Amurka akwai karancin na'urar ventilator da kayayyakin kare kai, sannan kasuwanci da dai-daikun mutane na cikin yanayin na ukubar koma bayan tattalin arziki.
Mista Dorsey, zai yi amfanin da kason da ya mallaka a kamfanin Square wajen ware wannan tallafi wanda za a raba ta gidauniyar Start Small.
Mutumin mai shekara 43 shi ne shugaban kamfanin Twitter da Square.
Ya ce zai yi amfani da kudin da ya mallaka a Square saboda kudin da ya mallaka a manhajar ya zarta na twitter.
Ya kuma kara da cewa a hankali zai sayar da hannayen jarinsa, wanda hakan zai yi tasiri kan darajar kamfanin da girmar tallafin.
Da zarar an shawo kan annobar Covid-19, sauran kudadden za a karkatar da su ga fannin lafiyar yara mata da ilimi da bincike kan kudadden shiga na duniya.
A kashi na shida na sakon twitter da ya wallafa, Mista Dorsey ya ce yana son ya ba da tallafin ne a wurin da zai ga tasirinsu a tsawon rayuwarsa.
Tallafin zai bi ta hannun kamfanin mai zaman kansa.
Wannan wata hanyar ce da masu arziki kan bi wajen ba da tallafi, sai dai ana yawaita sukar wannan salo da ake zargin ba bu adalci.
Mista Dorsey ya wallafa adireshi google, google doc  da ya ce zai yi amfani da shi wajen bin sawun yadda ake kashe kudaden tallafin.
Shugaban kamfanin na twitter ba shi ne attajiri na farko da ke bayar da gudunmawar yakar wannan annoba ba.
Mai kamfanin Facebook, Mark Zuckerberg, shi ma ya bada tallafin $30m, wanda ya ce za a yi amfanin da zunzurutunsu wajen neman magani.
Shi ma mai Amazon Jeff Bezos, ya bada tallafin $100m domin sayen abinci a Amurka don taimakawa wadanda ke fama da yunwa a wannan lokaci.
Kamfanin Apple a cewarsa shugabansa Tim Cook, za su bada gudunmawa domin kai kayayyakin magani Italiya, kasar da annobar ta fi yi wa illa a duniya.
</doc>
<doc docid='bbc_52044472' lang='hau' type='mono' source_url='https://www.bbc.co.uk/hausa/52044472' term='COVID'>
Covid-19: Za a rufe Jihar Kano saboda dakile coronavirus
Gwamnatin Kano da ke arewacin Najeriya ta ce daga ranar Juma'a za ta rufe iyakokinta da nufin hana shige da fice zuwa sauran jihohin kasar ta yadda za a dakile yiwuwar baza cutar coronavirus.
Gwamnatin Kano da ke arewacin Najeriya ta ce daga ranar Juma'a za ta rufe iyakokinta da nufin hana shige da fice zuwa sauran jihohin kasar ta yadda za a dakile yiwuwar baza cutar coronavirus.
Cikin sanarwar da babban sakataren yada labaran gwamnan jihar, Abba Anwar ya fitar, gwamnatin ta ce matakin zai fara aiki ne daga karfe 12 na daren Juma'a 27 ga watan Maris.
Kawo yanzu dai ba a samu bullar cutar a jihar Kano ba, sai dai gwamnatin ta ce matakin riga-kafi ne kuma a cewarta ya shafi "wadanda su ma suke son shiga Kano ta hanyar jirgin saman Malam Aminu Kano, don haka ko matafiyi ya sauka a filin jirgin na Kano, to ba zai samu shiga cikin kwaryar birnin ba."
Ta ce haka kuma matakin zai taimaka wajen takaita shigar baki 'yan kasuwa zuwa jihar Kano a yanzu, daidai lokacin da ake daukar matakan rage cunkoso don kare mutane daga annobar coronavirus.
Gwamnan jihar Abdullahi Umar Ganduje ya bayyana cewa "matakin na da tsauri amma ya zama wajibi domin hana yiwuwar baza annobar coronavirus." kamar yadda sanarwar ta fada.
Ta kara da cewa gwamnati za ta dauki dukkan matakan da suka dace wajen kare jihar daga cutar ta COVID-19.
"Ya kamata mutane su bai wa jami'an lafiya hadin kai da sauran masu ruwa da tsaki domin kare jihar Kano da kasar baki daya,"
A cewar gwamnan akwai bukatar mutane su bi shawarwarin ma'aikatan lafiya na yin nesa-nesa da juna da kuma bukatar zama a gida domin kare kai daga cutar.
Ya kara da cewa yawaita wanke hannu da sabulu ko da ruwa ko kuma da man tsaftace hannu na daga cikin hanyoyin kare kai daga annobar cutar inda ya jaddada cewa "abin da jami'an lafiye suke yi don ci gaban kowa ne da kuma inganta lafiyar al'umma."
Kazalika gwamnatin ta bukaci ma'aikata da sauran al'umma su kauracewa kasuwanni idan ba ya zama dole ba sai dai gwamnatin ba ta fayyace ko matakin rufe iyakokinin ya shafi har da shiga ko fitar da kayan abinci da magunguna ba.
Gwamnatin ta kuma ce jami'an tsaro za su tallafa wajen tabbatar da ganin mutane sun bi umarnin na hana shiga ko fita daga jihar sannan kuma za ta ci gaba da sa ido kan lamarin tare da sanar da mutane halin da ake ciki a kai a kai.
</doc>
<doc docid='bbc_labarai-52043312' lang='hau' type='mono' source_url='https://www.bbc.co.uk/hausa/labarai-52043312' term='COVID'>
Yadda ake warkewa daga cutar coronavirus
Mamayar da coronavirus ta yi wa kasashen duniya da kuma bayanan da masana kiwon lafiya ke yi kan yadda ake daukarta na cikin abubuwan da suka fi tayar wa da mutane hankali.
Mamayar da coronavirus ta yi wa kasashen duniya da kuma bayanan da masana kiwon lafiya ke yi kan yadda ake daukarta na cikin abubuwan da suka fi tayar wa da mutane hankali.
Ya zuwa ranar Alhamis 26 ga watan Maris 2020, alkaluma sun nuna ce kusan mutum 500,000 ne suka kamu da cutar a duk fadin duniya yayin da sama da mutum 22,000 suka mutu sakamakon harbuwa da ita.
Wani abin da yake ci gaba da jefa mutane cikin fargaba a kan cutar shi ne bayanan da masana harkokin lafiya suka yi cewa har yanzu ba a samu maganinta ba.
Sai dai duk da wannan mawuyacin hali da coronavirus ta jefa duniya, an soma samun labari mai dadi inda mutanen da suka kamu da ita suke warkewa.
A cewar hukumomi da kuma kungiyoyin da ke bibiyar yaduwar cutar, ciki har da Jami'ar Johns Hopkins ta Amurka, ya zuwa ranar Alhamis fiye da mutum 120, 000 ne suka warke daga cutar COVID-19 a fadin duniya.
A Najeriya, ranar Alhamis gwamnatin Lagos ta bakin Tunde Ajayi, mai magana da yawun gwamna Babajide Sanwo-Olu, ta ce mutum shida sun warke daga cutar.
Hakan na nufin mutum takwas ne kenan suka warke daga Covid-19 a Najeriya, yayin da mutum daya ya mutu tun lokacin da cutar ta bulla a kasar.
Yaya ake warkewa ganin cewa ba a samar da maganinta ba?
Ko da yake har yanzu ba a samu riga-kafi ko maganin cutar coronavirus ba, amma masana harkokin lafiya sun ce ana warkewa daga cutar idan aka dauki wasu matakai.
Dakta Nasiru Gwarzo wani masanin harkar lafiya ne a Najeriya, ya ce yawancin cutukan da kwayar cutar virus ke haddasawa, ko babu magani, jiki yana iya warkewa saboda suna da wa'adi.
"Idan mai dauke da cuta irin coronavirus ya samu kulawa mai kyau, kamar samun abinci mai sinadaran da ke bunkasa lafiya, da shakar iska mai kyau da motsa jiki, babu shakka zai warke.
Galibin wadannan cututtukan da virus ke haddasawa suna da lokacin fita daga jikin mutum.
Misali, Ebola tana yin kwana 22 a jikin mutum, ita kuma coronavirus tana yin kwana 14, yayin da mura ke yin kwana uku. Idan ka ga mutum bai warke ba, ta ci karfinsa sosai kuma bai samu kulawar da ta kamata ba."
Babu karin bayanai
Ya kara da cewa babu wasu bayanai na kimiyya da ke nuna cewa cutar covid-19 tana sanya wa wanda ya yi fama da ita lalura ta dindindin ko da ya warke.
"Gaskiya har yanzu ana bincike kan coronavirus amma abin da ya bayyana shi ne babu wata hujja da ke nuna cewa irin wadannan cutuka da virus ke haddasawa suna haifar da tawaya ta din-dindin.
Ya danganta da karfin garkuwar jikin mutum da kuma kulawar da ya samu.
Misali, wasu kan yi fama da ciwon kunne ko da kuwa sun warke daga zazzabin Lassa, amma wasu suna warkewa sarai ba tare da fuskantar wata matsala ba, in ji Dakta Gwarzo.
Wadanda suka warke suna iya sake kamuwa?
Masanin harkar lafiyar ya ce ba shi da masaniya kan ko wadanda suka warke daga coronavirus na iya sake kamuwa da ita, tun da har yanzu ana bincike.
Amma ya ce idan aka kwatanta da ta cutar shawara, wacce idan mutum ya warke har abada ba zai sake kamuwa da ita ba, to za a iya cewa ita ma coronavirus za a iya warkewa ba tare da an sake kamuwa da ita ba.
</doc>
<doc docid='bbc_labarai-52109569' lang='hau' type='mono' source_url='https://www.bbc.co.uk/hausa/labarai-52109569' term='COVID'>
'Laifin gwamnati ne idan wani abu ya samu El-Zakzaky'
Kungiyar 'Yan Uwa Musulmi, ta IMN karkashin jagorancin Sheikh Ibrahim El-zakzaky ta ce duk abin da ya samu shugabanta a gidan yarin Kaduna to za ta zargi gwamnatin tarayya.
Kungiyar 'Yan Uwa Musulmi, ta IMN karkashin jagorancin Sheikh Ibrahim El-zakzaky ta ce duk abin da ya samu shugabanta a gidan yarin Kaduna to za ta zargi gwamnatin tarayya.
Wasu fursunoni da ke babban gidan yarin Kaduna dai sun tayar da yamutsi inda suka bukaci gwamnati ta sake su saboda fargabar kamuwa da coronavirus.
Rahotanni dai sun ce an yi yamutsin ne bayan wasu fursunoni sun nemi a sake su suna masu ikirarin cewa wasu fursuna biyu sun mutu sakamakon coronavirus.
Sai dai shugaban gidan yarin Sanusi Mu'azu Dan-Musa, ya shaida wa BBC cewa batun mutuwar fursunonin ba gaskiya ba ne.
A babban gidan yarin na Kaduna ake tsare da shugaban kungiyar 'Yan Uwa Musulmi ta Islamic Movement in Nigeria Sheikh Ibrahim Zakzaky da mai dakinsa.
Rahotannin sun ce 'yan sanda sun rika harbi a iska da kuma rufe hanyoyin shiga gidan yarin domin hana fursunonin tserewa.
To sai dai a wata sanarwar da kakakin kungiyar IMN Ibrahim Musa ya aike wa manema labarai, kungiyar ta yi kira ga dukkan hukumomin da ke da hannu a daure Sheikh Zakzaky su tabbatar da tsaron lafiyar malamin da matarsa.
"Za mu dora alhakin kan gwamnatin tarayya idan wani abu ya faru a kansu. Nauyin kare lafiyar dukkan fursunoni a gidan yari, musamman a lokacin annobar COVID-19da ta addabi duniya, yana kanta, kasancewar doka ta ce kowa ba shi da laifi har sai kotu ce ta tabbatar da hakan," in ji Ibrahim Musa.
Amma Sanusi Dan-Musa, ya ce malamin da mai dakinsa ba sa fuskantar wata matsala.
"Bangarensa daban...Yanzu haka daga wurinsa nake baccinsa yake yi," in ji shugaban gidan yarin.
Kasashe da dama dai sun saki fursunoni saboda fargabar kamuwa da coronavirus.
A ranar Litinin, hukumomi a Jamhuriyar Nijar sun saki shugaban 'yan hamayyar kasar, Hama Amadou, bayan da shugaban kasar ya yi masa afuwa a daidai lokacin da coronavirus ke ci gaba da yaduwa a kasar.
Karin labarai masu alaka:
</doc>
<doc docid='bbc_labarai-51992467' lang='hau' type='mono' source_url='https://www.bbc.co.uk/hausa/labarai-51992467' term='COVID'>
Covid-19 : Mutum uku sun sake kamuwa a Najeriya, Mutum na biyu a Nijar
An samu sabbin mutum uku da suka kamu da coronavirus a Najeriya.
An samu sabbin mutum uku da suka kamu da coronavirus a Najeriya.
Hukumar hana yaduwar cututtuka ta kasar NCDC ce ta wallafa hakan a shafinta na twitter inda ta ce mutanen dukkansu a Legas suke.
Hukumar ta ce mutanen ba su jima da dawowa daga kasashen da cutar ta yi kamari ba.
NCDC, ta shawarci duk wanda ya san ya dawo kasar daga ketare a makonni biyu da suka gabata da ya killace kansa.
Ya zuwa yanzu dai adadin wadanda suka kamu da cutar a kasar ya kai ashirin da biyar inda aka sallami mutum biyu daga cikinsu bayan sun warke.
A Jamhuriyar Nijar kuwa, an kara samun mutum na 2 da ke dauke da coronavirus.
Mutumin dai dan kasar Italiya ne da ke aiki da wata kungiya mai zaman kanta a kasar.
Hukumomi a kasar sun ce mutumin ya shiga kasar ne tun a ranar 28 ga watan Fabrairun da ya gabata amma bai nuna alamar cutar ba sai a ranar Asabar.
Wannan ne dai karo na biyu da aka samu wani mai dauke da coronavirus a Nijar, mutumin na da shekaru sama da hamsin a duniya kuma ya je kasar ne sama da mako biyu daga Italiya.
Ministan lafiya na kasar Dakta Idi Mai Nasara ya shaida wa BBC cewa, tuni aka garzaya da mutumin zuwa asibiti inda ya ke karbar magani, kuma tuni aka killace wasu mutum saba'in da shida da suka yi mu'amala da mutum na farko da ya kamu da cutar a kasar.
Sannan,  an kuma killace wasu mutum uku da suka fito daga Italiya inji ministan lafiyar.
A wani labarin kuma, an samu mutum na farko da ya mutu sakamakon cutar coronavirus a Ghana.
Sannan a wani mataki na dakile yaduwar cutar a kasar wadda a yanzu haka akwai mutum fiye da 20 da suka kamu, daga ranar Lahadi ne za a rufe iyakokin kasar zuwa nan da makonni biyu, sannan kuma za a rinka killace duk wasu baki da zarar sun isa kasar.
Haka Uganda ma ta samu mutum na farko da ya kamu da cutar.
Mutumin dai dan kasar ne wanda ya dawo daga Dubai.
Shugaban kasar Yoweri Museveni, ya sanar da cewa daga ranar Lahadi za a dakatar da zirga-zirgar jiragen sama na fasinja sannan za a takaita dukkan tafiye-tafiye ta sama da ta kasa har ma da ta ruwa a wani mataki na dakile yaduwar cutar.
Uganda dai ita ce kasar Afirka ta baya-bayan nan da aka samu bullar cutar coronavirus.
</doc>
<doc docid='bbc_labarai-52341634' lang='hau' type='mono' source_url='https://www.bbc.co.uk/hausa/labarai-52341634' term='COVID'>
Coronavirus a Ecuador: Kasar da mutum 5,000 suka mutu a kankanin lokaci
A yankin Guayas, jihar da annobar coronavirus ta fi shafa a Ecuador, lokacin da aka sake tantance alkaluman yawan mutanen da suka mutu, an fahimci wani abu.
A yankin Guayas, jihar da annobar coronavirus ta fi shafa a Ecuador, lokacin da aka sake tantance alkaluman yawan mutanen da suka mutu, an fahimci wani abu.
Mutum 6,700 sun mutu a makonni biyu na watan Afrilu, Karin mutum 5,000 fiye da yadda aka saba gani duk wata - inda wannan ya sa Guayas ya zama yankin da annobar ta fi yi wa mummunan tasiri a kasar da ma Latin Amurka gaba daya.
Kuma mace-macen ba duka ne na Covid-19 ba: yayin da cibiyoyin lafiya suka durkushe saboda annobar, marasa lafiya da yawa da ke fama da wasu cutukan sun kasa samun kulawar da suke matukar bukata cikin gaggawa.
Guayaquil, garin da ya zama kufai.
"Mun gano gawarwaki a motoci, a motocin daukar marasa lafiya, a gidajensu, a kan tituna," in ji Katty Mejia, wata ma'aikaciyar wurin ajiye gawarwaki a Guayaguil, babban birinin yankin kuma birni mafi girma a Ecuador.
"Dalili daya shi ne ba a kwantar da su a asibiti ba saboda babu gadaje. Idan suka je asibiti mai zaman kansa, dole su biya kudi kuma ba kowa ne zai iya biya ba," a cewarta.
Yayin da cutar korona ta auka wa birnin mai mutane sama da miliyan biyu da rabi, wuraren ajiye gawarwaki sun cika - an rufe da yawa daga cikinsu, yayin da ma'aikata ke tsoron kamuwa da cutar.
'Yan uwan marasa lafiya da suka gigice kan bar gawarwakin 'yan uwansu a wajen gidajensu, wasu kuwa sai a bar su a kan gadon da suka mutu tsawon kwanaki ba a dauke su ba.
A halin yanzu, babu sauran sarari a makabartun birnin Guayaquil sai dai a tafi da gawarwaki wasu garuruwan masu makwabtaka a binne su a can.
Tsananin halin da suka shiga a garin, ta kai ana kera akwatin gawa da kwalaye, kuma hatta fursunoni na aikin kera akwatunan gawa da katako.
Shugaban Ecuador Lenin Moreno ya ce ya san lallai kasar ta gaza wajen daukar matakan gaggawa dangane da annobar.
Har ya zuwa 16 ga watan Afrilu, gwamnatin ta dage kan cewa lallai mutum 400 ne kawai cutar korona ta kashe a fadin kasar.
Amma bayan da kwamiti na musamman kan cutar koronar ya tattara bayanai, zancen ya sauya.
"Alkalumman da muka samu daga ma'aikatar harkokin cikin gida, da makabartu da rijistar 'yan kasa, mun gano cewa mutum 6,703 ne suka mutu a Guayas kwanaki 15 na farkon watan Afrilu," in ji Jorge Wated, shugaban kwamitin na gwamnati.
"Duk wata mutum 2,000 ne ke mutuwa. Don haka, mun samu karuwar mutum 5,700 da suka mutu fiye da yadda aka saba gani".
Ba duka mutanen da suka mutu a lardin Guayas ne cutar korona ta kashe ba - wasu sun mutu ne sanadiyyar ciwon zuciya ko ciwon koda ko wasu cutukan na daban da ke bukatar kulawar gaggawa bayan da suka kasa samun kulawar da ta dace.
Cutar korona ta samu abin da take so a Ecuador.
Wannan lamari ya janyo abubuwa da dama a fadin yankin - shin annobar za ta yi irin wannan tasirin a sauran kasashen Latin Amurka da sauran kasashen duniya da ba su ci gaba ba a bangaren lafiya?
A Wuhan da ke China, ana bitar alkalumman da hukumomi suka fitar, kuma an ga sakamako mai daga hankali.
A Sifaniya, daya daga cikin kasashen da annobar ta fi shafa a Turai, an samu banbanci a yadda aka tattara bayanai sannan aka sanar a matakan jihohi da na kasa.
"Bangaren lafiya a Ecuador ya dade da lalacewa. Ya kasance daya daga cikin bangarorin da gwamnatoci da dama suka yi matukar gazawa," kamar yadda Dakta Carlos Mawyin ya shaida wa BBC.
Yana ganin annobar Covid-19 ta samu dai-dai irin wurin da take so a Ecuador.
"Da bangaren lafiya mai rauni da dumbin marasa lafiya, annobar ta sa cibiyoyin bayar da kulawa ta musamman ga marasa lafiya sun durkushe gaba daya," a cewarsa.
Ecuador ta tsawaita dokarta ta hana fita da dare kuma ta yi alkawarin kara yawan gwaje-gwajen marasa lafiya.
Amma ga mutanen Guayaquil da suka ga mutuwar 'yan uwansu, za su iya cewa wannan mataki ya zo a makare.
(*) Matias Zibell daga Ecuador ya taimaka wajen hada wannan rahoton
</doc>
<doc docid='bbc_52080034' lang='hau' type='mono' source_url='https://www.bbc.co.uk/hausa/52080034' term='COVID'>
Gwamnatin Legas ta samar da cibiyar killace masu coronavirus mai gadaje 110
Jihar Legas da ke kudancin Najeriya inda cutar numfashi ta coronavirus ta fi kamari a kasar ta sanar da matakinta na samar da wata cibiyar killace masu fama da cutar.
Jihar Legas da ke kudancin Najeriya inda cutar numfashi ta coronavirus ta fi kamari a kasar ta sanar da matakinta na samar da wata cibiyar killace masu fama da cutar.
Gwamnan jihar Babajide Sanwo-Olu ne ya sanar da haka a shafin Twitter inda ya ce gwamnatinsa ta yi hadin gwiwa ne da bankin GT, daya daga cikin bankunan da ke gudanar da harkokinsa a kasar wajen samar da cibiyar.
A cewarsa, cibiyar na da karfin daukar marasa lafiya 110 musamman wadanda aka tabbatar sun kamu da cutar ta covid-19.
A jihar ta Legas, mutum 59 ne suka kamu da coronavirus cikin mutum 97 da ke dauke da cutar a Najeriya.
Gwamnan ya sake jaddada kudirinsa na ganin an yaki coronavirus a jihar tare da rage bazuwarta musamman daga mutanen da suka dawo daga kasashen waje.
Kazalika, Ma'aikatar Lafiya a Legas din ta yi hasashen cewa mutum 39,000 ka iya kamuwa da cutar a jihar.
Sai dai gwamnatin jihar na ci gaba da daukar matakai daban-daban na hana bazuwar cutar ciki har da umartar mutane su zauna a gida tare da nesa-nesa da juna.
Gwamnatin ta kuma dauki matakin yin feshin magani domin kashe kwayar cutar ta covid-19.
Haka ma hukumar dakile yaduwar cutuka a Najeriya NCDC ta ce mutumin da ya fi kowa arziki a nahiyar Afirka Aliko Dangote ya bai wa Legas gudummawar motocin daukar marasa lafiya har hudu domin tallafa musu a kokarin da ake na dakile bazuwar cutar a Najeriya musamman a jihar ta Legas.
Baya ga Dangote, akwai wasu attajira a Najeriya da suka ba da gudummawar kudi domin dakile cutar a kasar.
</doc>
<doc docid='bbc_labarai-52436630' lang='hau' type='mono' source_url='https://www.bbc.co.uk/hausa/labarai-52436630' term='COVID'>
Coronavirus: Gwamnatin tarayya ta yi watsi da Kano - Ganduje
Gwamnan jihar Kano Dr. Abdullahi Umar Ganduje ya ce kwamitin da shugaban kasa ya kafa don yaki da cutar korona a kasar ya yi watsi da jihar Kano duk da mawuyacin halin da jihar ta shiga.
Gwamnan jihar Kano Dr. Abdullahi Umar Ganduje ya ce kwamitin da shugaban kasa ya kafa don yaki da cutar korona a kasar ya yi watsi da jihar Kano duk da mawuyacin halin da jihar ta shiga.
A wata hira da BBC, Gwamna Ganduje ya ce lamarin da ake ciki a Kano yana da ban tsoro.
"Halin da ake ciki yanzu, wato muna da babbar matsala, kuma zan iya cewa da kai wannan hali a yanzu haka dai gaskiya ba shi da kyau kuma abin tsoro ne," in ji Ganduje.
Ya ce babban abin da aka dogara da shi a kokarin dakile Korona a jihar shi ne gwaji, wanda ya ce an shafe kwanaki biyar zuwa shida wadanda aka dauki samufurinsu ba su san matsayinsu ba.
"Kayan da ma ake daukan (samfurin) a kai Abuja sun yi karanci, kuma ba kaya ne wanda gwamnati za ta je kasuwa ta saya ba," a cewar Ganduje.
Ya kara da cewa "Wadanda aka dau samfurinsu ba su san matsayinsu ba. Za su ci gaba da hulda da mutane."
Gwamna Ganduje ya ce "Saboda haka wannan babbar matsala ta kwamitin shugaban kasa na Abuja, shi kansa babban daraktar (hukumar yaki da cututtuka masu yaduwa NCDC ya zo nan Kano ya kwana, to amma tun da ya tafi ba mu sake jin duriyarsa ba."
To sai dai kwamitin na shugaban kasa kan yaki da cutar korona ya musanata wadannan zarge-zarge, inda ya ce suna bai wa Kano kulawa ta musamman.
"Shi ma minista (na lafiya) ya sani cewa wannan dakin gwaji ba ya aiki, amma ba mu sake jin komai ba," a cewar gwamnan.
Gwamna Ganduje ya kara da cewa baya ga karancin cibiyoyin gwaji a Kano, jihar ba ta samun isassun kayan da za a yi gwajin da su wadanda ya ce gwamnatin tarayya ce kadai ke samar da su.
"Wani abin takaicin ma shi ne kwalaben da za a sa wannan (samfurin) babu su isassu, kuma ba za a iya sa wa a cikin wani waje ba in ba wadannan kwalabe ba," a cewar gwamnan na Kano.
Ya ce a gaskiya ba ma samun abin da ya kamata. "Gaskiya ba ma samun taimako da ma hadin kai daga shi wannan kwamitin na gwamnatin tarayya."
Ganduje ya ce ya yi magana da jami'an gwamnatin tarayya a matakai daban-daban, amma har yanzu babu wani sakamako.
"Na yi magana da sakataren gwamnati, na yi magana da mataimakin shugaban kasa da kuma wasu mukarrabai, kamar shi minista na kiwon lafiya, na yi magana da su"
Gwamna Ganduje ya ce amsar da ya ke samu ita ce za a yi wani abu a kai, "amma har yanzu ban ga komai a kai ba,"in ji shi.
Gwamna Ganduje ya musanta zargin cewa gwamnatinsa ba ta shirya wa yaki da cutar ta korona ba, inda ya ce jihar tana da cibiyoyin killace masu dauke da cutar har guda uku, sannan suna da isassun ma'aikatan lafiya.
To amma ya ce ba bu abinda ma'aikatan lafiyar za su iya yi fiye da karbar samufurin wadanda ake tunani suna dauke da cutar.
To sai dai a na sa bangaren, kwamitin shugaban kasa na kat ta kwana kan yaki da cutar korona ya musanta zarge-zargen da gwamnan na Kano ya yi.
Babban jami'i na kasa kan yaki da cutar korona a Dr. Aliyu Sani ya ce suna aiki da gwamnatin Kano kan yunkurin shawo kan cutar.
Ya ce dole ce ta sa aka rufe dakin gwajin cutar kwaya daya a Kano, saboda uku daga cikin ma'aikatan da ke gwajin sun kamu da cutar, sannan an killace sauran duka ma'aikatan.
Dr. Aliyu Sani ya ce an yi wa dakin gwajin feshin kashe kwayoyin cuta, kuma dole ne a bar dakin zuwa wasu kwanaki kafin a ci gaba da aiki a cikinsa.
"Yanzu mun tura jama'a, akwai mutum biyar da suka isa Kano, gobe (Litinin) za a gama gyaran dakin gwajin, za su kunnan mashin din don su tabbatar komai yana tafiya daidai," a cewar Dr Sani.
Dangane da zarge-zargen da gwamna Ganduje ya yi na yin watsi da Kano, Dr. Sani ya ce "a yanzu muna da wajen mutu 17 suna aiki tukuru tare da gwamnatin Kano, da suka hadar da ma'aikatan NCDC da ma'aikatan Hukumar Lafiya ta Duniya WHO."
Ya kara da cewa, suna ma shirin mayar da wasu ma'aikatan dake Lagos zuwa Kano, ksancewar Lagos sun nakalci yaki da cutar.
Haka kuma Dr. Sani ya ce kwamitinsu na shugaban kasa ya yi taro da wasu jami'an Amurka da na Majalisar Dinkin Duniya "za su tallafawa Kano," kamar yadda ya fada.
Yanayin da ake ciki a Kano din dai ya dauki hankalin kasar baki daya da ma duk wasu masana harkar lafiya.
Farfesa Sadiq Isa Abubakar shugaban cibiyar yaki da cuttuka masu yaduwa na asibitin Malam Aminu Kano da jami'ar Bayero, dan kwamitin yaki da cutar korona a jihar ne, ya ce halin da ake ciki a jihar yana ta da hankali.
"Halin da ake ciki hali na abin tsoro, bayan kwanaki da aka shafe ana yin gwaje-gwajen masu dauke da cutar korona, yanzu sai aka sami tsaiko."
Ya kara da cewa: "Jinkirin da ake samu kafin a fitar da sakamakon yana tsoratar da mu ma'aikatan lafiya".
Babban abinda ya fi daga hanakalin jama'a a yanayin da ake ciki na rashin sanin hakikanin illar da korona ke yi a jihar, da ma haske kan kiyasin mutanen dake dauke da cutar shi ne yawan mace-macen da ake samu a binin fiye da kowane lokaci a baya.
A cikin mako guda fitattun mutane da masu shekaru na kwanta dama a kusan dukkanin unguwannin jihar.
Cikin wadanda aka rasa daga Asabar zuwa Lahadi akwai farfesoshi guda hudu wanda na baya-bayannan shi ne Farfesa Balarabe Maikaba, na tsangayar nazarin aikin jarida a jami'ar Bayero dake Kano.
Abinda ke nan ya sa wasu masana harkar lafiya a wajen Kano ke nuna damuwa kan munin lamarin, kuma suke cewa da alama cutar korona ce ke wannan kisan mummuken.
Farfesa Usman Yusuf kwararren likita ne kuma tsohon shugaban inshorar lafiya na Najeirya.
"Duk inda ka ji wani dattijo ya mutu a ko ina a duniya - daga New York har Wuhan har Ghana - ko wace cuta ya ke da ita, yawanci za ka taras Covid-19 ce dalilin mutuwarsa."
Ya ce, "Irin wadannan dattijan da dama suna fama da wasu matsalolin rashin lafiya,  kamar ciwon sikari, hawan jini da cutar huhu, irinsu ta ke zuwa ta daka ta tafi mana da su".
Yanayin da ake ciki dai a Kanon ya sa uwar jam'iyyar PDP ta kasa ta fitar da sanarwa tana mai cewa abinda ke faruwa a Kano abin takaici ne yadda gwamnatin Shugaba Muhammadu Buhari ta kasa daukar matakai na zahiri kan wannan batun mai tayar da hankali.
Daya daga jagororin PDP din a Kano Umar Haruna Dogowa ya ce a zahiri take cewa gwamnatin jihar ta gaza.
"Sauran jihohi kamar Legas da Ogun sun taka rawar gani kan yaki da wannan cutar, amma a jihar Kano babu wani abin a zo a gani da aka yi. Me yasa ba a samar da irin cibiyoyin bincike kamar yadda aka samar a wasu jihohin ba?"
Daya daya manyan abubuwan da suka fi daukar hankalin kan batun na Kano shi ne dakatar da gwajin cutar korona a cibiya daya tilo a Kano tsawon kwanaki.
To sai dai a yanzu a iya cewa matsalar ta kusa zuwa karshe, kamar yadda Dr. Isa Abubakar Aliyu daya daga cikin wadanda suke gwajin cutar ta korona a Kano ke cewa.
"Dama an kulle cibiyar ne domin a yi feshin magani. Feshin na daukar awa 48 kuma mun yi nasarar feshe ko ina."
Ya ce ranar Litinin za a ci gaba da ayyukan gwaje-gwaje a cibiyar.
Masu lura da al'amura dai na cewa ya kamata Kano ta yi koyi da jihar Lagos da ta kafa cibiyoyin daukar samfurin gwaji a kowace karamar hukumar jihar, yayin da kuma ake da wuraren gwaji har uku, ta yadda za a samu hakikanin bayanin abinda ke faruwa a jihar ta Kano
</doc>
<doc docid='bbc_labarai-52258615' lang='hau' type='mono' source_url='https://www.bbc.co.uk/hausa/labarai-52258615' term='COVID'>
Wadanne jihohi coronavirus ta bulla cikinsu a Nigeria?
An samu karin mutum 13 sabbin kamuwa da cutar coronavirus ranar Asabar 11 ga Afrilu a Najeriya, kuma Kano ta zama jihar da a baya-bayan nan cutar ta bulla cikinta.
An samu karin mutum 13 sabbin kamuwa da cutar coronavirus ranar Asabar 11 ga Afrilu a Najeriya, kuma Kano ta zama jihar da a baya-bayan nan cutar ta bulla cikinta.
Gwamnatin Kano ta ce tuni aka kebe dattijon wanda tsohon jami'in gwamnati ne, har ma an debi samfurin jikin iyalinsa, don yi musu gwaji su ma.
Lamarin na zuwa ne duk da matakan da hukumomi ke dauka a kasar ciki har da jihohi kamar Kano, inda gwamnati ta ce ta rufe iyakokinta don hana shiga ko fita, tare da bullo da matakan rage tarukan jama'a.
Kwana hudu ke nan bayan samun mutum na farko da ya kamu da cutar covid-19 a makwabciyar Kano wato jihar Katsina, kafin daga bisani gwajin da aka yi wa iyalin marigayin ya nuna uku daga cikinsu su ma sun kamu.
Kano ce jiha mafi yawan mutane a Najeriya kuma ta uku a shiyyar Arewa maso Yamma da aka samu bullar cutar coronavirus, baya ga Kaduna da Katsina.
Hukumar dakile cutuka masu yaduwa NCDC ta ce zuwa yanzu mutum 318 ne aka tabbatar sun kamu da cutar a daukacin Najeriya, a cikinsu goma sun rasu. Saba'in kuma sun warke, an sallame su.
A cewar alkaluman hukumar, fiye da rabin masu fama da cutar a Najeriya suna jihar Legas, inda aka tabbatar annobar ta fara bulla ranar Alhamis 27 ga watan Fabrairu.
Wani baturen kasar Italiya ne da ya zo Najeriya daga birnin Milan, kuma bayan saukarsa a filin jirgin saman Legas, ya yi tafiya zuwa jihar Ogun mai makwabtaka.
A yanzu haka dai, hukumar NCDC ta ce akwai mutum 174 da ke jinya sakamakon annobar coronavirus a jihar ta Legas, sai kuma Abuja da ke biye wa Ikkon da masu cutar 56.
Gwamnan Lagos, Babajide Sanwo-Olu ya wallafa a shafinsa na sada zumunta cewa a ranar 11 ga watan Afrilu an kara sallamar marasa lafiya hudu da suka warke daga cutar cikinsu har da wani yaro dan shekara 11.
A cewarsa, da wannan, yanzu adadin mutanen da suka warke daga annobar a jihar Legas sun kai 50.
Bauchi, ita ce jihar da aka fara samun mutumin da ya kamu da cutar a tsakanin jihohin arewacin Najeriya, ban da Abuja. Gwajin da aka yi wa Gwamna Bala Mohammed ya nuna cewa ya kamu da cutar ranar 24 ga watan Maris.
Rahotanni sun ce ya yi hulda da mutum na farko da cutar ta shafa a Abuja, babban birnin kasar wato Mohammed Atiku wanda aka yi masa gwajin da ya tabbatar yana dauke da coronavirus ranar 20 ga wata.
Daga bisani dai, gwamnan jihar ta Bauchi, wadda aka tabbatar zuwa yanzu mutum shida ne a jihar suka kamu da annobar, ya warke bayan gwaji na biyu da aka yi masa, inda ya fito daga wurin da aka kebe shi ranar 9 ga watan Afrilu.
Cutar dai ta shiga daukacin jihohin Kudu maso Yamma na Najeriya, kuma baya ga jihar Legas, Osun na da mutum 20 da ke fama da cutar, ko da yake a baya-bayan nan gwamnan jihar Gboyega Oyetola ya tabbatar cewa mutum 10 sun warke.
Jihar Ekiti na da mutum biyu da ke da cutar, sai Oyo da ke da mutum 11, Ogun jihar da cutar ta fara bulla bayan Legas zuwa yanzu akwai mutum bakwai da ke jinya sanadin annobar.
Kaduna ma mai makwabtaka da Kano ta bangaren arewa da kuma Abuja ta bangaren kudanci, an samu mutum na shida da cutar ta harba ranar Asabar 11 ga Afrilu.
Jami'ai sun ce mutumin namiji ne wanda yake aiki a matsayin mai gadi cikin unguwar Mando kuma a baya-bayan nan ya koma gida daga tafiyar da ya yi zuwa Lagos.
Har yanzu mutumin da ya fara kamuwa da cutar a Kaduna, Gwamna Nasir El-Rufa'i yana ci gaba da jinya bayan gwajinsa ya fito ranar Asabar 29 ga watan Fabrairu.
Neja da Anambra su ne jihohin da cutar ta bulla cikinsu ranar Juma'a 10 ga watan Afrilu, a yanzu haka kowaccensu na da mutum guda da ke fama da cutar.
A yankin Arewa ta tsakiya cikin jihar Kwara, akwai mutum biyu masu cutar, yayin da jihar Binuwai ke da mutum guda.
Jihohin Kudu maso Kudu, Edo ce ta fi yawan masu coronavirus da mutum 12, sai jihar Akwa Ibom mai mutum biyar, Delta na da uku, Rivers kuma biyu.
A yankin Kudu maso gabashin Najeriya, baya ga Anambra, jihar Enugu na da mutum biyu da ke jinya sakamakon annobar.
Ga adadin mutanen da suka kamu da cutar cikin jihohin da annobar ta bulla.
Lagos- 174
FCT- 56
Osun- 20
Edo- 12
Oyo- 11
Ogun- 7
Bauchi- 6
Kaduna- 6
Akwa Ibom- 5
Katsina-4
Delta- 3
Enugu- 2
Ekiti- 2
Rivers-2
Kwara- 2
Ondo- 2
Benue- 1
Niger- 1
Anambra- 1
Kano-1
Hukumar dakile cutuka masu yaduwa ta Najeriya ta ce an kafa karin dakunan gwaje-gwaje guda biyu, wadanda ke da kayan aikin da za a iya tantance samfurin cutar a jihohin Kano da kuma Filato.
A baya dai an yi ta korafe-korafe kan rashin cibiyar gwada cutar coronavirus ko guda daya a yankin arewacin kasar mafi yawan jama'a.
Yanzu dai hukumar NCDC ta ce akwai cibiyoyin gwaje-gwajen guda 11 a fadin kasar, ko da yake rinjanyensu suna kudu ne.
Hukumar dai ta ce ana ci gaba da ayyuka don ganin an kammala cibiyoyin gwaje-gwajen da ake kafawa a biranen Maiduguri da Sokoto da Fatakwal da kuma Kaduna.
</doc>
<doc docid='bbc_labarai-51916161' lang='hau' type='mono' source_url='https://www.bbc.co.uk/hausa/labarai-51916161' term='COVID'>
Biloniya dan China zai tallafa wa Afirka kan Coronavirus
Wani hamshakin mai arziki dan kasar China kuma mamallakin Gidauniyar Jack Ma, ya sanar da bai wa nahiyar Afirka tallafi na kayayyakin da ake amfani da su a asibiti kan cutar Covid-19 har 20,000 ga kowace kasa.
Wani hamshakin mai arziki dan kasar China kuma mamallakin Gidauniyar Jack Ma, ya sanar da bai wa nahiyar Afirka tallafi na kayayyakin da ake amfani da su a asibiti kan cutar Covid-19 har 20,000 ga kowace kasa.
Gidauniyar ta sanar da hakan ne a shafinta na Twitter a ranar Litinin, a yayin da kasashen duniya da dama ke ci gaba da fafutukar hana yaduwar cutar.
A sanarwar gidauniyar, ta ce Afirka za ta iya kare kanta daga coronavirus idan ta dauki mataki.
Kayayyakin sun hada da takunkumin rufe fuska 100,000 da rigunan da ma'aikatan lafiya ke sa wa don kare kansu da sauran kayan da ake amfani da su wajen kula da masu cutar.
Sanarwar ta ce: "Ba za mu iya kawar da kanmu daga hadarin da Afirka ke fuskanta ba, mu dauka cewa wannan nahiya mai mutum biliyan 1.3 za ta tsira a wannan iftila'i ba.
"Duniya ba za ta zuba ido ta ga mummunan abin da zai iya faruwa a Afirka ba kan wannan annoba ta Covid-19.
"Za mu iya daukar matakan kariya yanzu mu kuma shirya kafin lokacin faruwar wani abu, saboda Afirka za ta iya amfana da koyon darussa daga wasu kasashen da bala'in ya shafa."
Kazalika Gidauniyar ta Jack Ma ta ce nan ba da dadewa ba za ta fara aiki da cibiyoyin lafiya a Afirka don ba su horo ta intanet, na yadda ake kula da masu jinyar cutar Covid-19.
A jumlace Afirka za ta samu kayayyakin har miliyan 1.1 da suka kunshi takunkumin fuska miliyan shida da rigunan da ma'aikatan lafiya ke sa wa don kare kansu 60,000 da gilashin rufe fuska, kuma za a kai kayan birnin Addis Ababa na kasar Habasha ne.
Firai Ministan Habasha Abiy Ahmed Ali ne zai jagoranci rarraba kayayyakin tare da aike wa sauran kasashen.
A karshe sanarwar ta ce, wannan annoba tana kara yaduwa kuma tana wuce duk yadda aka tsammace ta.
Cutar coronavirus dai na ci gaba da yaduwa a kasashen dubiya daban-daban, sai dai har yanzu ba ta yi barna sosai a Afirka ba kamar sauran nahiyoyi.
</doc>
<doc docid='bbc_rahotanni-52032037' lang='hau' type='mono' source_url='https://www.bbc.co.uk/hausa/rahotanni-52032037' term='COVID'>
Coronavirus: Shin ya kamata matasa su damu?
Kawo yanzu, bayanai kan lafiya a bayyane suke - hadarin kamuwarka da coronavirus ya danganta da yawan shekarunka. Amma Hukumar Lafiya ta Duniya ta yi wa matasa gargadin cewa kar su yi wasa da lafiyarsu.
Kawo yanzu, bayanai kan lafiya a bayyane suke - hadarin kamuwarka da coronavirus ya danganta da yawan shekarunka. Amma Hukumar Lafiya ta Duniya ta yi wa matasa gargadin cewa kar su yi wasa da lafiyarsu.
Dakta Rosena Allin-Khan, 'yar majalisa a jam'iyyar Labour kuma likita ta shaida wa BBC cewa coronavirus "ba tsofaffi da masu dauke da cutuka kawai take kamawa ba".
Tana magana ne bayan cutar ta kasha wani mai shekaru 18 wanda kuma ke fama da wata cuta a ingila. Yana daya daga cikin mutane masu karancin shekaru da cutar ta kasha a Burtaniya kawo yanzu.
Dakta Allin-Khan ta ce ta duba mutanen da a baya suke cikin koshin lafiya kuma wadanda shekarunsu bas u haura 30 ko 40 ba, da yanzu ke kwance a halin rai kwa-kwa, mutu kwa-kwai.
Tsofaffi sun fi shiga hadarin kamuwa da cutar. Masu bincike a Kwalejin Imperial da ke London sun gano wata alaka tsakanin yawan shekaru da yiwuwar tsananin cutar coronavirus. Kuma akwai yiwuwar cewa tsoffi za su bukaci kwanciya a asibiti idan suka kamu.
Kasa da kaso 5 cikin 100 na mutanen da shekarunsu ba su haura 50 ba ne ke bukatar kwanciya a asibiti saboda alamomin cutar amma ga 'yan shekaru 70 zuwa 79 alkaluman sun kai kaso 24 cikin 100.
Haka kuma, kashi 5 cikin 100 ne na 'yan kasa da shekaru 40 ne da aka kwantar a asibiti suke bukatar kulawa ta musamman, idan aka hada da kaso 27 cikin 100 na 'yan shekaru 60 da kashi 43 cikin 100 na mutanen da ke cikin shekaru 70.
Wannan ya karu zuwa kashi 71 cikin 100 na mutanen da shekarunsu suka haura 80, a cewar alkaluman da aka fitar a China da Italiya- kasashe biyu da cutar ta fi shafa.
Cibiyar kula da yaduwar cutuka ta Amruka ta ce bayanan farko-farko  sun nuna cewa kashi 53 cikin 100 na mutanen da aka kwantar a asibiti sun haura shekara 55 inda hakan na nufin rabin kason matasa ne.
Amma idan aka duba wadanda aka kwantar a asibiti kuma aka ba su kulawa ta musamman, mafi yawansu tsoffi ne (kusan kaso 80 cikin 100 na wadanda suka mutu sun haura shekara 65).
Amma ba za a rasa matasa da cutar take yi wa mummunar illa ba, kuma wasu daga cikinsu sun rasa rayukansu.
A Italiya, kashi 0.4 cikin dari na mutanen da ke cikin shekaru 40 da suka kamu da cutar sun mutu idan aka hada da kaso 19.7 cikin dari na wadanda ke shekarun 80, yayin da a Amurka an yi kiyasin kaso 0.7 cikin dari na masu shekaru 40 suka mutu.
Darekta a Hukumar bincike kan cutukan da ake iya dauka na Amurka, Anthony Fauci, ya ce gaba daya mace-macen da aka yi a tsakanin tsoffi ne da kuma masu fama da wata cuta ta daban amma ya kara da cewa ita cutar 'virus' ba ta da alkibla.
"Akwai masu karancin shekarun da cutar za ta yi wa mummunar illa."
WHO ta ce "duk da dai akwai bayanan da ke nuna cewa wadanda shekarunsu suka haura 60 na cikin hadarin kamuwa da cutar, matasa, ciki har da kananan yara sun mutu".
Wani bincike da aka gudanar a China a kan kananan yara 2,000 da suka kjamu da cutar ya gano cewa, "duk da alamomin covid-19 ba su yi tsanani a kan yara ba, amma cutar ta bayyana karara a jikinsu".
Wasu cutukan na daban na tasiri a kan coronavirus  komai yawan shekarun mutum.
Misali, akwai wadanda suka manyanta miliyan 4.3 a Burtaniya da ke da cutar numfashi ta asma, wacce ke kara jefa mutum cikin hadari idan ya kamu da covid-19- kuma wannan na shafar mutane da ke da shekaru daban-daban.
Wasu kuma na da cutukan da ba su ma san da shi ba.
Yayin da matasa ba su da hadarin shiga mawuyacin hali dalilin cutar, za su iya yada ta ga wasu.
Za su iya zama ba tare da wasu alamunta ba ko kuma alamomin ba za su fito sosai ba, amma kuma su iya yada ta.
Kuma da alama coronavirus ta fi kwayar cutar mura saurin yaduwa- duk mai dauke da cutar na iya yada wa tsakanin mutum biyu zuwa uku, a cewar kwararru.
Kowanne daga mutum biyu ko uku kan harbi mutum biyu ko uku, da haka har ta yi ta yaduwa.
Wannan na nufin mutane kalilan kan yada cutar ga dubban mutane.
Amma bayar da tazara na hana saurin yaduwar.
</doc>
<doc docid='bbc_52058112' lang='hau' type='mono' source_url='https://www.bbc.co.uk/hausa/52058112' term='COVID'>
Coronavirus: Gwamnatin Kaduna ta sa dokar hana fita
Gwamnatin jihar Kaduna da ke arewacin Najeriya ta sa dokar hana fita wadda ke fara aiki daga daren Alhamis a yunkurinta na dakile yiwuwar baza cutar koronabairus a jihar.
Gwamnatin jihar Kaduna da ke arewacin Najeriya ta sa dokar hana fita wadda ke fara aiki daga daren Alhamis a yunkurinta na dakile yiwuwar baza cutar koronabairus a jihar.
Mataimakiyar gwamnan jihar, Dr Hadiza Balarabe ce ta sanar da matakin a wani jawabi da ta yi wa al'ummar jihar.
Ta ce gwamnatin ta dauki matakin ne bayan shawarwarin da wani kwamiti da ke karkashinta mai sa ido kan cutar covid-19 ya bayar duk da yake zuwa yanzu jihar ba ta samu bullar cutar ba.
Matakin na gwamnatin Kaduna na nufin jama'a za su zauna a gidajensu sannan za a rufe wuraren ibada da shaguna da wuraren bukukuwa da kasuwanni.
Haka zalika, gwamnatin ta ce ta haramta bukukuwan aure da sauran tarukan jama'a.
"Gwamnatin Kaduna ba ta da isassun asibitoci da za su kula da wadanda suka kamu da cutar idan ta shiga jihar.
Kalubalen da sauran kasashe masu ingantattun tsare-tsaren kula da lafiya ke fuskanta sakamakon wannan annoba, babban darasi ne ga duk wanda yake shashantar da hatsarin da ake ciki na coronavirus.
"Muna kokari ne na sauke nauyin da ke wuyanmu, na sanar da mutane halin da ake ciki duk da yake ba zai yi wa kowa dadi ba.
Zai fi sauki a kare bullar wannan annoba maimakon a kula da marasa lafiyar da suka kamu da ita da kuma mace-macen da ake iya samu."
A cewarta, an bai wa hukumomin tsaro umarnin kamawa da tsarewa tare da tuhumar duk wanda aka samu da take dokar. Sannan za a rufe masallatai da majami'u - mutane za su rika gudanar da harkokinsu na ibada a gidajensu.
Mataimakiyar gwamnan ta Kaduna ta bayyana cewa za a dauki matakin kwace filayen wuraren gudanar da taruka da ibada, matukar suka keta wannan umarni.
Zamfara ta rufe iyakokinta
Ita ma gwamnatin Zamfara ta sanar da daukar matakin rufe iyakokinta - ba shiga ba fita domin hana bazuwar cutar zuwa jihar.
A cewar wani sako da Gwamnan jihar Bello Matawalle ya wallafa a shafinsa na Tiwita, matakin zai fara aiki ne daga ranar Asabar 28 ga watan nan.
</doc>
<doc docid='bbc_labarai-51738684' lang='hau' type='mono' source_url='https://www.bbc.co.uk/hausa/labarai-51738684' term='COVID'>
Tedros Adhanom Ghebreyesus: Mutumin da ke jagorantar yaki da cutar coronavirus
Wane kalubale ne ga mutum ya kasance jagoran hukumar lafiya ta duniya a lokacin da ake fama da matsalar cutar 'Coronavirus'?
Wane kalubale ne ga mutum ya kasance jagoran hukumar lafiya ta duniya a lokacin da ake fama da matsalar cutar 'Coronavirus'?
Duk fadin duniya an dogara ne da abin da za ka ambata, wato jawabi ga taron manema labarai a hedikwatar hukumar da ke Geneva don yin cikakken bayani kan ci gaba da karuwar yawan mutanen da ke dada kamuwa da cutar a inda ake samun karuwar kasashen duniya da cutar ke kara bulla.
Wannan batun dan kasar Habashar nan kenan, Tedros Adhanom Ghebreyesus, dan Afirka na farko wanda ke shugabantar WHO, wanda ya kama aiki shekaru biyu da rabi da suka gabata.
Ya yi alkawarin aiwatar da sauye-sauye a hukumar, ya kuma shawo kan matsalar cututtukan da kan kashe miliyoyin mutane a duk shekara, irin su zazzabin cizon, cutar namoniya da kan kama yara kanana, da kwayoyin HIV mai karya garkuwar jiki.
Sai dai kuma yayin da WHO ke aiki tukuru kan yaki da wadannan cututtuka, mafi rinjayen zamanin shugabancin na Dokta Tedros da farko ya gamu ne da matsalar bullar Ebola a Jamhuriyyar Dimokuradiyyar Congo, a yanzu kuma ga cutar Covid-19.
Dukkan wadannan cututtuka biyu kuwa an ayyana su a matsayin wata matsalar lafiyar jama'ar da ke bukatar taimakon gaggawa, da kasashen duniya ke bayyana damuwa cikin gaggawa a kai.
'Mai kwarjini da saukin kai'
Wannan na nufin kenan suna bukatar sa ido a duk tsawon sa'o'i 24, tura ma'aikatan kiwon lafiya da kayan aiki da magunguna, da kuma tattaunawar yau da kullum da kasashen da abin ya shafa.
Da kuma tabbacin hakika na samar da sahihan bayanai ga kasashen duniya da suka kagauta su sami da ke matukar bukatar amsa.
''Mai kwarjini'' da ''saukin kai'' su ne kalmomin da wadanda suka san shi suke amfani da su wajen kwatanta wannan mutum mai shekara 55.
A wajen taronsa na farko na manema labarai a matsayinsa na babban daraktan WHO, ya rudar da 'yan jaridar da ke aiki a Geneva da yanayin halayyarsa.
Ya yi murmushi, ya zauna a tsanake, ya tattauna da murya mai sauki, har ma da kyar ake iya jin abin da yake fada sosai.
Wannan wani babban sauyi ne daga halayyar wadda ya gada mai tsare-gida, Margret Chan. Amma kuma a cikin irin wannan halayya ta saukin kai, akwai jajircewa.
Kafin ya zama shugaban WHO, ya sami daukaka a matakai daban-daban na gwamnatin kasar Habasha, har ya zama ministan lafiya, daga nan kuma ya zama ministan harkokin waje.
Da ya kasance nai dararewa, da bai kai matsayin da ya kai yanzu ba.
Kaninsa ya mutu a sakamakon cutar da ake zargin kyanda ce
An haifi Dokta Tredros a shekarar 1965 a garin Asmara, wanda ya zama babban birnin Eritrea bayan ta sami 'yanci daga kasar Habasa a shekarar 1991, ya kuma girma a yankin Tigray na arewacin Habashar.
Wani abu da ya taimaka wajen gina halayyarsa, a yanzu kuma ya zama abin karfafa gwiwa, shi ne mutuwar kanensa, yana dan kimanin shekara hudu da haihuwa a lokacin, kamar yadda ya shaida wa mujallar Time ta watan Nuwamba.
Daga baya kuma a matsayinsa na dalibi, Dokta Tedros ya yi zargin mai yiwuwa cutar kyanda ce ta halaka dan uwan nasa.
''Ban yarda da hakan ba, har yanzu kuma ban amince da hakan ba'', an ruwaito shi yana cewa, rashin adalci ne yaro ya mutu a sanadin cutar da za a iya magancewa, saboda kawai an haife shi a wani wuri da bai kamata .
''Dukkan hanyoyi sun nufi alkiblar samar da matakan kiwon lafiya ga kowa da kowa. Ba zan huta ba, har sai mun cim ma wannan manufa,'' ya kuma bayyana shaida wa babban taron WHO jim kadan kafin zaben sa a matsayin shugaban hukumar.
Dokta Tedros ya zama daya daga cikin 'yan kungiyar fafutukar kwatar 'yancin al'ummar yankin Tigray, wato ''Tigray People's Liberation Front'', wadda ke kan gaba wajen hambarar da mai mulkin kama karyar nan mai ra'ayin Makisanci, Mengistu Haile Mariam a shekarar 1991.
A matsayinsa na minista daga shekara ta 2005, ana gani ya fi saukin kusanta, da haba-haba fiye da wasu daga wasu abokan gwagwarmayarsa a kungiyar Tigray People's Liberation Front (TPLF).
An yaba masa kan sauyin da ya yi a bangaren kiwon lafiya a Habasha, wadda ke da yawa jama'a mafi girma a nahiyar Afirka, bayan Najeriya.
Amma yayin da yake kan aiki, ma'aikatarsa ta yi fice wajen karya wa 'yan jarida kwarin gwiwar bayar da labaran bullar cutar kwalara a kasar.
A lokacin da ya jagoranci wani gangamin hukumar lafiya ta duniya, wanda ya yi gagarumin tasiri, a karshe kuma ya sami nasara, magoya bayan Dokta Tedros sun yi watsi da zarge-zargen da ake yi cewa, ya yi rufa-rufa a lokutan barkewar cutar kwalara.
Yana da sanayya cewa, samun nasarar hukumar lafiya ta duniya wajen shawo kan matsalolin lafiya na duniya ta danganta ne ga hadin kan kasashe 194 da ke cikin kungiyar.
A lokacin matsalar da ake fama da ita a halin yanzu ta barkewar cutar Ebola a jamhuriyyar Dimokuradiyyar Congo, ziyarci kasar har sau uku, ba wai don kawai ya ga halin da ake ciki kadai ba, har don ya zanta da shugabannin gwamnati.
Daga nan ya yi saurin ziyartar kasar Sin yayin da aka sami labarin barkewar cutar coronavirus.
''Salon da ya bi na lallashin kasar Sin ta bi hanyar fayyace gaskiya, da samun hadin kan kasashen duniya, maimakon a yi ta sukar gwamnanti'', a cewar Lawrence Gostin, wani farfesa a fannin dokokin kiwon lafiya da ke Jami'ar Georgetown.
Wasu masu lura da harkokin WHO sun soki irin wanka da ruwan yabon da ake ta yi wa kasar Sin game da matakan kare cutar daga yaduwa.
Bayan ya ziyarci kasar ta Sin, Dokta Tedros y ace kasar ta shirya ''wani sabon daidaitaccen tsari na shawo kan barkewar cutar''.
Bayan 'yan kwanaki kadan kuma, ya shaida wa taron shugabannin kasashen duniya a Munich, cewa matakan da kasar Sin ta dauka sun ''sama wa kasashen duniya lokacin daukar matakan kandagarki''.
Wadannan bayanai suna fitowa ne kuwa, duk da rashin jin dadin kamun da kasar ta Sin din ta yi wa ma'aikatan lafiyar da suka fara kwarmata batun barkewar cutar.
Akwai kuma sukar da ake yi cewa, Dokta Tedros ya yi jinkiri ainun kafin ya bayar da sanarwar matakin gaggawa kan damuwar kasashen duniya game da kiwon lafiyar al'umma.
''Ina daya daga cikin wadanda suka fara ce masa ya bayar da sanarwar matakin gaggawar, a cewar Farfesa Gostin.
''Ko da na ambata hakan, dan jinkiri kadan aka samu, kuma ba na jin lokacin da aka yi sanarwar yana da wata illa ga tsarin da aka yi kan Covid-19."
''Sai dai kuma na dan damu, cewa wanka da ruwan yabo da ya yi wa kasar Sin, nan gaba zai iya rage kimar WHO, a matsayinta na wata hukumar kimiyya da aka amince da ita, wadda a ko yaushe a shirye take wajen fadar gaskiya ga masu mulki''.
Don haka, yayin da Dokta Tedros zai iya kasancewa da manufar siyasa, kokarin da aka yi ta fuskar siyasa ana ganin zai kare ne wajen sake tabbatar da mulkin kama karya, da gwamnatocin da ba sa kwatanta gaskiya, a kokarin jawo su domin su yi aiki tare da WHO, don shawo kan matsalar cututtukan da ke barazana ga lafiyar jama'ar duniya.
Idan ana maganar yadda gwamnatocin kasashen yamma da ke bin tsarin dimokradiya  suke fahimtar wancan kokari, to mai yiwuwa dabarunsaba za su kasance kwarara matuka ba.
Ba da dadewa ba, bayan ya kama aiki, ya ba da shawara cewa, Robert Mugabe, shugaban kasar Zimbbwe a lokacin, ya zama jakadan WHO na nuna kauna.
Yana nuni cewa ya yi kokari wajen ganin Zimbabwe ta zama wata kasa ta mayar da ayyukan kiwon lafiyar al'umma da daukaka batun lafiya su zama kan gaba a manufofin siyasar kasar''.
Sai bayan da aka kwashe kwanaki ana nuna rashin amincewa, ba kawai daga gwamnatoci ba, amma daga kungiyoyin kare hakkin bil'Adama, wadanda suka yi tsokaci game da irin yadda gwamnatin Mugabe ta jefa mutanen kasar cikin wahala, sannan Dokta Tredos ya janye shawararsa.
Karancin samar da kudi ga WHO
A yanzu, yayin da ake fama da barkewar wata sabuwar kwayar cuta a kasashen duniya, ana tababar da shawarwarinsa kuma.
Wasu sun bukaci ya ayyana cutar a matsayin annoba, wasu kuwa, ciki har da manyan jami'an WHO, sun nuna cewa, hakan magana ce kawai ta fatar baki, kuma ayyanawar ba za ta sauya dabarar WHO wajen shawo kan matsalar cutar ba.
Akwai kuma manazarta kwayoyin cuta da masu nazarin yaduwar cututtuka da shawo kansu, wadanda wasu daga cikinsu sun ce, shawarar da WHO ta ba kasashen da ke cikin kungiyar, cewa su yi amfani da kwararan matakai masu kaushi don magance cutar, wata shawara ce mai rauni.
Yayin da wasu ke ganin WHO ta yi zarbabi a martaninta.
Mun taba fuskantar irin wannan matsala a baya.
An soki Dokta Chan kana bin da ake hangen ta yi zarbabi a matakinta game da barkewar cutar murar aladu a shekara ta 2010, inda ta ayyana cutar a matsayin annoba, kuma ta ba kasashe shawarar su kashe miliyoyin kudi kan magunguna, abin da a karshe mafi yawa ba su yi ba.
Kana sai aka kuma ga ta yi matukar jan kafa wajen daukar mataki kan masifar nan ta cutar Ebola da ta barke a yankin yammacin Afirka, wadda ta lakume rauyka mutane dubu goma sha daya.
''Tir idan ka yi, tir idan ba ka yi ba'', wadannan kalaman ne za ka yawaita jin ana ambatawa a hedikwatar WHO.
Farfesa Gostin ya yi amanna cewa, Dokta Tedros ya zama wata alama ta shugabanci a lokacin matsalar cutar 'coronavirus'.
Amma kuma, ya yi gargadi cewa har yanzu muhimman matsalolin rauni da hukumar lafiya ta duniya suna nan, ciki kuwa har da karancin samun kudi.
Ba za a iya tantance nasarar Dokta Tedros, da ma hukumar lafiya ta duniya baki daya, game da magance cutar 'coronavirus' ba, har sai an kai ga karshen matsalar.
A yanzu kam, zai ci gaba ne da ba kasashe shawara su shirya, su gano cutar, a gudanar da bincike, kuma a kula da matsalar.
A duk rana yakan yi jawabi ga manema labarai, a kullum ana yayata kalamansa a sassan duniya.
Kuma duk da matsin lambar da ake yi masa a kan ya fito da amsoshi, duk da yadda kafofin yada labarai kan mayar da hankali kansa, ya ci gaba da kasancewa cikin natsuwa tare da haba-haba.
Karshen kowanne taron manema labarai a ko yaushe yakan kasance iri daya; tarin takardu, murmushi, da kuma cewa ''sai gobe''.
</doc>
<doc docid='bbc_labarai-51784231' lang='hau' type='mono' source_url='https://www.bbc.co.uk/hausa/labarai-51784231' term='COVID'>
Legas na neman wadanda suka shiga jirgi da mai Coronavirus
Gwamnatin jihar Legas a Najeriya ta fito fili tana rokon fasinjojin da suka yi tafiya tare da dan Italiyar nan mai dauke da cutar Coronavirus da su fito su bayyana kawunansu domina a yi musu gwaji.
Gwamnatin jihar Legas a Najeriya ta fito fili tana rokon fasinjojin da suka yi tafiya tare da dan Italiyar nan mai dauke da cutar Coronavirus da su fito su bayyana kawunansu domina a yi musu gwaji.
Kwamishinan lafiya na jihar Farfesa Akin Abayomi ne ya bayyana haka a wani bidiyo da ya wallafa a shafin Twitter inda yake cewa babbar matsalar rashin fitowa su bayyana kansu ita ce zai yiwu suna dauke da cutar kuma su ci gaba da zama da ita ba tare da sun sani ba.
Ya bayyana cewa gwamnati na da sunaye da bayanai kan duk wanda yake cikin jirgin, sai dai babbar matsalar ita ce, akasari mutane suna bayar da bayanan bogi game da kansu wanda hakan zai sa a sha wuya kafin gano su.
Dan kasar Italiyar ne mutum na farko da aka samu da cutar ta COVID-19 a Najeriya kuma har yanzu ba a samu wani da ke dauke da cutar ba.
Kwamishinan lafiya na jihar Legas din ya yi gargadi kan cewa duk wani wanda ke da labarin wanda ya shigo jirgi mai lamba TK 625 daga Santambul na kasar Turkiyya zuwa Legas a ranar 24 ga watan Fabrairu, ya garzaya domin bada rahoto.
Ya ce hakan zai amfani fasinjoji da jama'a baki daya domin idan akwai wani fasinja mai dauke da cutar, zai iya baza ta.
Kwamishinan ya bayyana cewa dan kasar Italiya mai shekaru 44 da aka gano yana dauke da cutar ya fara samun lafiya amma duk da haka yana dauke da cutar a jikinsa kuma ba za a bar shi ya shiga jama'a ba sai an tabbatar da ya warware.
</doc>
<doc docid='bbc_rahotanni-51938594' lang='hau' type='mono' source_url='https://www.bbc.co.uk/hausa/rahotanni-51938594' term='COVID'>
Shin ibuprofen yana maganin coronavirus?
An yi ta watsa labarai a shafukan intanet da ke cewa shan maganin ibuprofen ga mutanen da ke fama da cutar coronavirus na da matukar hatsari.
An yi ta watsa labarai a shafukan intanet da ke cewa shan maganin ibuprofen ga mutanen da ke fama da cutar coronavirus na da matukar hatsari.
A yayin da ake bayar da sahihan bayanan kiwon lafiya kan cutar, haka kuma ana ci gaba da watsa labaran karya a kanta.
Masana kiwon lafiya sun shaida wa BBC cewa ba su bayar da shawarar yin amfani da ibuprofen domin yin riga-kafin coronavirus ba.
Sai dai sun ce mutanen da ke shan ibuprofen domin maganin wasu cutukan za su iya ci gaba da yi idan ba likitoci ne suka hana su sha ba.
Kwayoyin maganin paracetamol da ibuprofen suna rage zafin jikin mutum da kuma warkar da mura.
Amma bai dace kowanne mutum ya sha ibuprofen da dangoginsa ba domin yana haifar da wata illar - musamman ga mutanen da ke fama da tarin asthma, ko ciwon zuciya.
A baya dai, hukumar lafiya ta Burtaniya ta wallafa a shafinta cewa babu laifi idan mutum ya yi amfani da paracetamol da ibuprofen.
Amma tun tuni ta sauya matsayinta inda ta ce "babu wata kwakkwarar hujja da ke nuna cewa shan kwayoyin ibuprofen zai iya ta'azzara coronavirus (Covid-19) ... don haka ku ci gaba da amfani da paracetamol domin shawo kan alamun cutar coronavirus, har sai likitoci sun gaya muku cewa bai kamata ku yi amfani da paracetamol ba."
Hukumar lafiya ta Burtaniya ta kara da cewa ka da mutanen da likitoci suka ba su shawarar shan ibuprofen su daina, har sai sun gaya musu su dakata.
Ko da yake har yanzu ba mu sani ba ko ibuprofen na da tasiri kan tsanani ko kuma girman cutar da kwayar cutar coronavirus ke haddasawa - a kan mutanen da ke da lafiya ko wadanda ke fama da rashinta.
Dr Charlotte Warren-Gash, ta the London School of Hygiene and Tropical Medicine, ta ce, mutanen da ke da yiwuwar kamuwa da cutar, "da alama zai yi kyau a gare su su rika shan paracetamol a matsayin zabinsu na farko".
Kazalika akwai wasu shaidu da ke alakanta ibuprofen da zazzabi mai zafi daga sauran cutukan da suka shafi numfashi.
Amma kowacce shawara aka bayar game da amfani da ibuprofen, akwai labaran karya sosai da ake watsawa a kansa a shafukan intanet. Sakonnin karya da ake watsawa a WhatsApp sun hada da wadanda ke cewa:
•           "An kwantar da matasa hudu a sashen bayar da agajin gaggawa na asibitin Cork wadanda ke fama da cutar - dukkan su suna shan maganin rage radadi kuma ana fargabar hakan zai haifar da cutuka masu zafi" (labarin karya)
•           Jami'ar Vienna ta aike da sakon da ke gargadin mutanen da ke nuna alamun kamuwa da coronavirus kada su sha ibuprofen, "saboda an gano cewa yana kara hayayyafar da coronavirus Covid-19 ke yi a gangar jiki kuma wannan ne dalilin da ya sa aka samu ta'azzarar cutar a tsakanin 'yan kasar Italiya da ma yaduwar cutar sosai." (labarin karya)
•           "A Jami'ar Toulouse da ke Faransa, akwai matasa hudu da ke fama da matsananciyar cutar coronavirus wadanda ba sa fama da wasu cutukan. Matsalarsu ita ce, lokacin da suka ji alamar kamuwa da coronavirus, sun rika shan magungunan rage radadi irin su." (labarin karya)
Wadannan labaran da ake watsawa a manhajar WhatsApp, ana kuma yada su a sauran shafukan sada zumunta ciki har da Instagram.
Galibi ana ikirarin cewa wani ne wanda mutanen da ke yada wadannan labaran suka sani ya turo musu domin su watsa.
Kungiyar likitocin cutuka masu yaduwa ta Ireland ta ce sakonnin da ake watsawa a WhatsApp kan masu fama da coronavirus a Cork "karya" ne, inda ta yi kira ga duk wanda ya samu sakon ya yi watsi da shi.
It has come to our attention that there is a WhatsApp message being circulated purporting to be from the ID consultants in Cork, all of whom are members of @IDSIreland. It's signed Dr Tim. This is a fake message, please ignore and delete. Thanks.
Karshen Twitter wallafa  daga @IDSIreland
Asibitin Jami'ar Toulouse ya yi gargadin cewa labaran karya kan cutar na bazuwa a shafukan sada zumunta, yana mai cewa babu yadda zai yi bayani kan matsayin rashin lafiyar mutane saboda hakan ba daidai ba ne a likitance.
Me aka sani a kan alakar ibuprofen da Covid-19?
Babu wani bincike da ya alakanta ibuprofen da coronavirus (Covid-19).
Sai dai akwai wasu bincike da ke alakanta wasu cutukan numfashin da ibuprofen wanda ke cewa shan maganin na ta'azzara cutukan - ko da yake bamu sani ba ko ibuprofen din ne da kansa yake ta'azzara cutukan, a cewar Paul Little, wani farfesa kan kiwon lafiya a Jami'ar Southampton.
Wasu masana sun yi amannar cewa sinadaran da ke cikin ibuprofen masu rage radadi ka iya "durkusar" da garkuwar jikin mutane.
Farfesa Parastou Donyai ta Jami'ar Reading ta ce: "Akwai bincike da dama da suka nuna cewa yin amfani da ibuprofen ga cutar numfashi ka iya ta'azzara cutar ko ma ya haifar da wasu matsalolin na daban."
Amma ta ce, "Ban ga wata hujja ta kimiyya ba wacce ta bayyana karara cewa mutum dan shekara 25 wanda lafiyarsa kalau kuma ya sha ibuprofen saboda ya ga alamar COVID-19 zai fada cikin matsala ba."
Fargabar da ake nunawa game da amfani da ibuprofen ta sake fitowa fili a Faransa, bayan Jean-Louis Montastruc, wani likita a Asibitin Koyarwa na Jami'ar Toulouse ya yi gargadi a Twitter cewa: "A wannan lokaci na coronavirus, yana da matukar muhimmanci a tuna amfani da magungunan rage radadi na ta'azzara zazzabi."
Wani sako da ministan lafiyar Faransa, Olivier Veran, ya wallafa a Twitter ya ce yin amfani da magungunan rage radadi "yana iya ta'azzara cutar" da mutum ke fama da ita kuma an yada sakon a Twitter fiye da sau 43,000.
Sai dai ya kara da yin kira ga mutane su tuntubi likita kafin daukar kowanne mataki.
Ana yayata wasu sakonnin Twitter cikin su har da wanda ke cewa ibuprofen "zai iya haifar da matsananciyar rashin lafiya a tsakanin kananan yara da manya mutane masu fama da rashin lafiya" wanda aka yayata shi fiye da sau 94,000 a Twitter.
Rashin masu matsaya iri daya daga wurin masana kiwon lafiya ya sa ana watsa labarai masu mabambantan ra'ayi da ma labaran karya a shafukan intanet, kuma jami'ai a dakin binciken kimiyya na Jami'ar Vienna sun wallafa wani bayani mai harshen damo a harshen Turancin Ingilishi da kuma Jamusanci.
Rahoton daga Rachel Schraer da  Jack Goodman da kuma Alistair Coleman
</doc>
<doc docid='bbc_rahotanni-52222100' lang='hau' type='mono' source_url='https://www.bbc.co.uk/hausa/rahotanni-52222100' term='COVID'>
Coronavirus: Wace ce matar da Buhari ya amince ta bai wa 'yan Nigeria agaji?
Tun bayan da cutar numfashi ta Covid-19 ta fara yaduwa a Najeriya, Shugaba Muhammadu Buhari ya sanya dokar hana zirga-zirga tsawon kwana 14 a jihohin Legas da Ogun da kuma Abuja babban birnin tarayya inda da cutar ta fi yawa a kasar.
Tun bayan da cutar numfashi ta Covid-19 ta fara yaduwa a Najeriya, Shugaba Muhammadu Buhari ya sanya dokar hana zirga-zirga tsawon kwana 14 a jihohin Legas da Ogun da kuma Abuja babban birnin tarayya inda da cutar ta fi yawa a kasar.
Haka kuma, wasu jihohin kasar sun sanya dokar hana fita na wani lokaci duk don a takaita yaduwar coronavirus.
Wannan doka na nufin baya ga ma'aikatan lafiya da masu sayar da kayan abinci da masu shagunan sayar da magunguna babu wanda ke da izinin fita ko bude wajen sana'arsa.
Shugaba Buhari ya sanar da matakin gwamnatinsa na bayar da agajin kudi da na abinci musamman ga masu karamin karfi a fadin kasar don rage masu radadin rashi da annobar za ta iya jefa su a ciki.
Shugaban ya umarci ministan harkokin noma, Sabo Nanono ya mika wa Ministar Agaji da Ci Gaban Al'umma Sadiya Umar Farouk rumbunan kasar da ke jihar Neja don rarraba kayan abincin ga mabukata.
Haka kuma, ya umarci Hukumar Kwastam ta mika kayan da ta kwace daga hannun masu saba dokar fasa kwabri don rabawa masu karamin karfi.
Hukumar Kwastam ta ce ta mika kayan da kudinsu ya kai Naira biliyan uku da miliyan dubu dari biyu da hamsin da daya da dubu dari takwas da dubu shida.
Kayan sun hada da shinkafa trailer 158 da man gyada jarkoki 36, 495 da man ja jarka 3, 428 da tumatirin gwamgwani kwali 136, 705 da taliya kwali 2, 951 da taliyar yara leda 1,2253 da atamfofi turmi 828 da leshi turmi 2,300.
Gwamnatin ta dora wa Ma'aikatar Agaji da Ci Gaban Al'umma karkashin jagorancin Minista Sadiya Umar Farouk alhakin raba kayan agajin a fadin kasar kuma tuni aka fara raba kayan.
Ba wannan ne karon farko da nauyin raba kayan agaji ya hau kan Sadiya Umar Farouk a Najeriya ba, duk da cewa ita ce ta farko da ta zama minista a sabuwar ma'aikatar da gwamnatin Muhammadu Buhari ta kafa ta Agaji da Ci Gaban Al'umma a Najeriya.
Kafin ba ta sabon mukamin, Sadiya Farouk ce shugabar Hukumar da ke kula da 'yan gudun hijira da 'yan ci rani da wadanda rikici ya raba da muhallansu.
Don haka, ana iya cewa ta dade tana aiki da masu karamin karfi da gajiyayyu.
A lokacin da take shugabar Hukumar, Sadiya Farouk ta kware a bangaren bincike da tattara  bayanai da tsarawa da gyara rayuwar mutanen da suka fuskanci rikici ko yaki.
Sai dai a lokacin an yi ta ce-ce ku-ce kan zargin karkatar da dabino da Najeriya ta samu gudunmuwa daga kasar Saudi Arabia don rabawa musulmai a lokacin azumi. To sai dai Sadiya Umar ta sha musanta zargin aikata ba daidai ba.
Sadiya Umar Farouk ta taba yin Jami'ar Kula da ke Asusun Jami'iyyar APC ta kasa daga watan Yunin 2013 zuwa watan Yunin 2014.
Daga nan ne kuma ta zama mamba ta majalisar kamfe din shugaban kasa a jam'iyyar ta APC, inda ta rike mukamin shugabar kwamitin tsarawa da sa ido da kaiwa-da komowa da samar da kudi.
Sadiya Farouk ta jagoranci tawagar da ta shirya zaben 2015 a jam'iyyar APC wadda kuma ta yi nasara.
Tsakanin shekarar 2011 da 2013, Sadiya Farouk ta rike mukamin Mai Kula da Asusun Jam'iyyar Congress for Progressive Change (CPC), jam'iyyar da Shugaba Muhammadu Buhari ya tsaya takarar shugaban kasa a shekarar 2011
Jam'iyyar CPC na daya daga cikin jam'iyyu hudu a Najeriya da suka hadu suka kafa jam'iyyar APC a shekarar 2013.
Sadiya Umar Farouk 'yar asalin karamar hukumar Zurmi ce a jihar Zamfara kuma tana da digirin farko a bangaren Kasuwanci sannan digirinta na biyu a bangaren Diflomasiyya.
Ita ce mafi karancin shekaru a ministocin Shugaba Muhammadu Buhari inda take da shekara 45 da haihuwa.
'Yan Najeriya da dama sun nuna tantama kan tsarin da za a bi wajen bayar da kayan agajin da kuma tantance su waye ainihin masu karamin karfi a kasar.
Akasari na ganin cewa Najeriya kasa ce da ba ta fiye ajiye alkalumma ba don haka zai yi wuya ma'aikatar agajin ta iya sanin adadin mutanen da ke cikin halin rashi a kasar.
Sai dai Sadiya Umar Farouq ta yi watsi da wannan zargi da 'yan kasar ke yi.
A hirarta da BBC ta ce "maganar ba mu da alkaluma ba gaskiya ba ce. Muna da hukumomi daban-daban a gwamnati wadanda aikinsu shi ne fitar da alkaluma kamar Hukumar Kididdiga ta Kasa da Hukumar NIMC kuma mu ma ma'aikatarmu na da nata alkaluman da rajistar wadannan mutane."
Ta ce kuma tun a shekarar 2016 ma'aikatarta ke amfani da wadannan alkaluma wajen bayar da agaji a Najeriya.
Ta ce akwai iyalai kusan miliyan biyu da dubu dari shidda a rajistar ma'aikatarta da ake bai wa agaji sannan akwai mutane kusan miliyan 11 a rajistar.
Batun tantance mabukata kuwa, Sadiya Farouk ta ce ma'aikatarta na aiki da masu unguwa da dagatai wajen zakulowa da tantance iyalan da ke fama da rashi.
"Muna mafani da shugabannin addini da shugabannin al'umma wajen fitar da wadannan mutanen daga nan kuma sai mu sa su a cikin rajista" a cewarta.
Ta kuma ce kullum suna bunkasa rajistar.
Gwamnatin Najeriya dai ta ce baya ga wannan agaji da za a bayar don rage radadin annobar Covid-19, za ta ci gaba da shirye-shiryenta  na rage radadin talauci wanda dama can take yi wa 'yan Najeriya masu karamin karafi.
Cikin irin wadannan shirye-shiryen har da na ciyar da dalibai abinci da bayar da tallafin kudi Naira dubu biyar da ake bai wa matan da mazajensu suka mutu da marayu da matan da mazansu ke da karamin karfi da dai sauransu a fadin kasar.
Karin labaran da za ku so ku karanta
</doc>
<doc docid='bbc_labarai-52258574' lang='hau' type='mono' source_url='https://www.bbc.co.uk/hausa/labarai-52258574' term='COVID'>
Coronavirus: Ku zauna a gida ku wanke hannuwa - Buhari
Yayin ake ci gaba da samun karuwar masu dauke da annobar coronavirus a Najeriya, Shugaba Muhammadu Buhari ya yi kira da babbar murya ga 'yan kasar su ci gaba da mutunta umarnin zama a gida ba tare da fita ba domin a yaki cutar.
Yayin ake ci gaba da samun karuwar masu dauke da annobar coronavirus a Najeriya, Shugaba Muhammadu Buhari ya yi kira da babbar murya ga 'yan kasar su ci gaba da mutunta umarnin zama a gida ba tare da fita ba domin a yaki cutar.
Mai magana da yawun shugaban Najeriyar, Garba Shehu ya ce Buhari ya kuma godewa al'umma bisa hakuri da suka yi, da kuma kwarin gwiwar da suke bayarwa wajen yaki da barkewar cutar covid-19.
Ya ambato shugaban na cewa "Mun fahimci a yau, za a samu 'ya'ya maza da mata wadanda ba za su iya ziyartar iyayensu ba, da kuma dattawan da aka kebe daga matasa. Akwai kuma wadanda ke rayuwa hannu baka hannu kwarya kuma suna fuskantar wahala,"
"Dole ne mu sake kira kan ci gaba da mutunta umarnin takaita zirga-zirga a jihohin da wannan umarni ke aiki tare da bin shawarwarin likitoci da masana kimiyya: zama a gida da wanke hannaye da kuma kare rayukan jama'a,"
A cewarsa "'yancin walwalarku da muke neman a yau ku takaita zai zama na wani dogon lokaci ne kawai idan masu ba da shawara kan kimiyya suka ce hakan ya zama dole. Amma suna da mahimmanci -  a fadin duniya - a kawo karshe tare da yaki da yaduwar cutar,"
Shugaban ya kara da cewa gwamnati ta yi wa dunbim marasa karfi da ke yankunan da matakin kullen ya shafa tanadin tan 70,000 na hatsi wanda za a rarraba ga wadanda suke da tsananin bukata da kuma rarraba kudaden tallafi da gwamnatin tarayya ke yi a jihohin da kananan hukumomi.
"Muna rokonku ku saurari sanarwar da ake a kafafen yada labarai kan hanyoyin samun tallafin gwamnatin da kuma sanin irin tallafin da gwamnati ta tsara yi a nana gaba,".
"Juriyar da gwamnati take so daga gareku saboda a fadin duniya babu wata hanya daya tilo ta yaki da annobar. Babu rigakafi kuma hakan na nufin akwai zabi da za a yi: tsakanin ci gaba da tafiyar da lamura kamar yadda aka saba ko rungumar takunkuman da aka sanya na takaita zirga-zirga duk da hana ya yi mummunan tasiri da ba a yi tsammani ba." a cewar sanarwar.
"Amma a wannan lokaci na rashin dadi, ya zama dole a garemu mu fada muku gaskiya ba tare da boye-boye ba: wannan annoba ce ta duniya baki daya. Ta shafi kasashe 210 da yankuna a sassan duniya. Ba zamu nade hannu muna jiran taimakon wasu ba. Mune kadai za mu iya yakar cutar,"
"A maimakon haka, kawar da kwayar cutar ya ta'allaka a kanmu. Ba zamu jira wasu ba. Za mu iya dogara ne da kanmu. Kuma hakan ya zama dole a yi kuma za mu yi nasara ta kawo karshen barkewar cutar a matsayinmu na 'yan Najeriya tare."
Ya zuwa yanzu dai mutum 318 ne suka kamu da coronavirus a kasar - mutum 70 sun warke sai wasu 10 da suka mutu.
</doc>
<doc docid='bbc_labarai-52372362' lang='hau' type='mono' source_url='https://www.bbc.co.uk/hausa/labarai-52372362' term='COVID'>
Coronavirus na kara yaduwa a Makkah da Madina
Ma'aikatar lafiya a Saudiyya ta ce mutum 1,147 sun kamu da cutar korona a rana daya, inda yanzu adadin yawan wadanda suka kamu da cutar ya kai 11,631 a kasar.
Ma'aikatar lafiya a Saudiyya ta ce mutum 1,147 sun kamu da cutar korona a rana daya, inda yanzu adadin yawan wadanda suka kamu da cutar ya kai 11,631 a kasar.
Kamfanin dillacin labaran SPA ya ce an samu karuwar cutar a 'yan kwanakin da suka gabata sakamakon karuwar gwaji da ake yi, kamar yadda kakakin ma'aikatar lafiya na kasar ya bayyana a wani taron manema labarai.
Kawo yanzu mutum 109 aka tabbatar da cutar korona ta kashe a Saudiyya. Mutum 1,640 suka warke zuwa yanzu.
A Makkah cutar ta fi yaduwa inda mutum 305 suka kamu, sai Madinah inda 299 suka kamu sai kuma 171 a Jeddah, 148 a Riyadh.
Ministan lafiya na Saudiyya Dr. Tawfiq Al-Rabiah ya yi gargadin cewa yawan masu cutar za su kai sama da 200,000 cikin makwanni.
Tuni hukumomin Saudiyya suka hana shiga Makkah da Madina, da ma Riyadh babban birnin kasar, a kokarin da hukumomin kasar ke yi na hana yaduwar Covid-19.
Ana fargaba kan yiyuwar gudanar da aikin hajji a bana, yayin da cutar korona ke ci gaba da yaduwa.
Kwanaki suka rage al'ummar Musulmi su fara Azumin Ramadan, a cikin wannan yanayi da aka killace kusan al'ummar duniya saboda annobar cutar korona inda sama da mutum miliyan biyu suka kamu da cutar a duniya.
Kuma Saudiyya ta kara daukar matakai kamar haka:
</doc>
<doc docid='bbc_wasanni-52510438' lang='hau' type='mono' source_url='https://www.bbc.co.uk/hausa/wasanni-52510438' term='COVID'>
'Yan wasan FC Cologne uku sun kamu da cutar korona

'Yan wasan kungiyar FC Cologne ta kasar Jamus guda uku sun harbu da cutatr korona, kamar yadda kulob din ya tabbatar.
Kungiyar ta Bundeliga ta ce an yi wa baki dayan tawagar gwajin korona a ranar Alhamis.
Mutum ukun da suka kamun ba su nuna alamun cutar ba tukunna, a cewar kungiyar, amma za su shafe kwana 14 a killace a gidajensu. ta ce za a ci gaba da atsaye a kungiyar.
Kulob din bai bayyana wadanda suka harbu da cutar da ake yi wa lakabi da Covid-19 ba.
</doc>
<doc docid='bbc_51719874' lang='hau' type='mono' source_url='https://www.bbc.co.uk/hausa/51719874' term='COVID'>
Abin da ya sa Coronavirus ta fi kama jami'an gwamnatin Iran
Tun bayan da cutar Covid-19 da aka fi sani da coronavirus ta barke a birnin Wuhan da ke China, kasa ta biyu da aka fi samun mace-mace sanadiyyar cutar ita ce Iran.
Tun bayan da cutar Covid-19 da aka fi sani da coronavirus ta barke a birnin Wuhan da ke China, kasa ta biyu da aka fi samun mace-mace sanadiyyar cutar ita ce Iran.
Hukumomin Iran dai sun ba da sanarwar mutuwar wani jami'i a majalisar da ke bai wa jagoran addinin kasar shawara.
Mohammad Mirmohammadi, shi ne dai babban jami'i na farko da ya mutu sakamakon kwayoyin cutar corona, ko da yake akwai wasu da dama da aka tabbatar sun kamu da ita.
Mujtaba Adam, wani dan Najeriya mazaunin birnin Tehran ne, kuma ya ce "akwai jami'ai biyu da suka kamu da cutar: na farko shi ne mataimakin ministan lafiya, na biyu kuma dan majalisar kare maslahar tsarin musulunci a Iran."
"Mataimakin ministan lafiya ya kamu da wannan cuta tun da aikin harkar lafiya yake, dole ya zama ya na zuwa asibtoci da cibiyoyi na kiwon lafiya da wuraren da ake kula da wadanda suka kamu da cutar, hulda da jama'a shi ne sanadiyyar kamuwarsu da cutar." a cewar mazaunin na birnin Tehran.
"Mutum na biyu Mirmohammadi mahaifiyarsa ce ta fara kamuwa da cutar ta coronavirus ta riga sa rasuwa shi kuma aka sanar da mutuwarsa ranar Litinin." a cewarsa.
Mujtaba Adam ya kara da cewa "kusan makwanni biyu da suka wuce, mahukunta kasar sun sanar da matakan da ya kamata dai-daikun mutane su dauka domin kare kansu daga kamuwa da cutar."
"Kamar yadda aka sani a ko ina ma shi ne tsafta, yawan wanke hannu da kuma nisantar shiga taruka na mutane." in ji sa.
"Ta bangaren hukuma, sun samar da kayayyakin da ake bukata, sun ware asibitoci a garuruwa daban-daban wadanda a nan ne ake kula da mutanen da suka kamu da cutar,"
"Kusan ko da yaushe ana sanar da adadin mutanen da aka yi wa gwaji da wandanda suka kamu da cutar da wadanda suke warkewa da kuma wadanda suka rasu saboda kamuwa da cutar." a cewarsa.
Ya bayyana cewa ya zuwa yanzu mutum 66 sun mutu sakamakon cutar ta coronavirus.
</doc>
<doc docid='bbc_labarai-52054718' lang='hau' type='mono' source_url='https://www.bbc.co.uk/hausa/labarai-52054718' term='COVID'>
Coronavirus: Lokaci na neman kurewa Najeriya - Lai Mohammed
Gwamnatin Najeriya ta ce lokaci yana neman kurewa kasar a yunkurin da take yi na yaki da cutar covid-19.
Gwamnatin Najeriya ta ce lokaci yana neman kurewa kasar a yunkurin da take yi na yaki da cutar covid-19.
Ministan watsa labaran kasar Lai Mohammed ne ya bayyana haka a taron manema labaran da ya gudanar ranar Alhamis.
Ya nuna matukar rashin jin dadinsa game da bijirewar da 'yan kasar suke yi ga umarnin da gwamnati ta yi musu na daukar matakan kare kai daga kamuwa daga cutar.
Ministan ya ce gwamnati ta bukaci 'yan Najeriya su rika bai wa juna tazara wurin mu'amala da shaida wa hukumomin lafiya idan sun ga alamomin cutar a jikinsu da yin gwaji da kuma killace kansu.
"Amma zancen gaskiya lokaci yana neman kure mana. Idan bamu dauki matakan gaggawa na tursasa wa mutane bin umarnin da na zayyana ba, ganin cewa muna da karancin lokaci na dakile wannan annoba, to za a samu gagarumar karuwar wadanda za su kamu da ita", a cewar Lai Mohammed.  Ya kara da cewa gwamnatin Najeriya ta dauki matakai daban-daban don dakile cutar, cikinsu har da haramta wa jiragen saman kasashen waje shiga Najeriya da rufe kasuwanni da ofisoshi da makarantu da sauransu.
Ministan ya yi wannan kira ne a yayin da aka samu karuwar mutanen da suka kamu da coronavirus a kasar.
Hukumar hana yaduwar cutuka ta Najeriya NCDC ta ce an samun karin mutum 14 da suka kamu da cutar covid-19.
A sakon da ta wallafa a shafinta na Twitter ranar Alhamis da daddare, hukumar ta ce 12 daga cikinsu a Lagos suke yayin da biyu kuma suke Abuja.
Ta kara da cewa an gano shida daga cikinsu ne a wani jirgin ruwa, uku kuma matafiya ne a tsakanin jihohin kasar, daya kuma wanda ya yi mua'amala da mutumin da aka tabbatar yana da cutar ne.
</doc>
<doc docid='bbc_rahotanni-52057875' lang='hau' type='mono' source_url='https://www.bbc.co.uk/hausa/rahotanni-52057875' term='COVID'>
Coronavirus: Yadda attajiran Nigeria suke bayar da tallafi kan yaki da cutar
Tun da annobar coronavirus ta bulla kasar China, inda ta kashe dubban mutane kafin ta yadu zuwa sauran sassan duniya, mutane daban-daban ke yin kira ga attajirai da 'yan kasuwa masu zaman kansu da ma manyan kamfanoni, su bayar da gudunmawa domin yaki da cutar.
Tun da annobar coronavirus ta bulla kasar China, inda ta kashe dubban mutane kafin ta yadu zuwa sauran sassan duniya, mutane daban-daban ke yin kira ga attajirai da 'yan kasuwa masu zaman kansu da ma manyan kamfanoni, su bayar da gudunmawa domin yaki da cutar.
Ya zuwa ranar Juma'a 27 ga watan Maris na 2020, alkaluma daga Jami'ar Johns Hpkins da ke Amurka, sun nuna cewa fiye da mutum 558,00 suka kamu da cutar yayin da sama da mutum 25,251 suka mutu.
A Najeriya, ya zuwa ranar Juma'a, cibiyar yaki da cutuka ta kasar ta tabbatar cewa mutum 81 ne suka kamu da koronabairus, uku sun warke, yayin da daya ya mutu a kasar.
Hakan ne ya sa hukumomin lafiya da gwamnatoci da ma daidaikun mutane ke yin kira a fitar da kudi da kayan aiki domin dakile koronabairus.
A wani bangaren kuma, ana yin kira ga attajiran da sauran masu wadata su tallafa wa marasa karfi da kayan abinci da abubuwan more rayuwa da ma kudade a yayin da gwamnatoci suke umartar 'yan kasar su zauna a gidajensu don hana baza cutar.
Attajirai irin su Bill Gates, mai kamfanin Microsoft; da Jack Ma, mai kamfanin Ali Baba; da Elon Musk, mamallakin kamfanin motocin Tesla na cikin mutanen da suka bayar da tallafin biliyoyin dalar Amurka da kuma kayan aiki domin yaki da annobar.
Hakan lamarin yake a Najeriya inda attajirai da bankuna da manyan kamfanoni suka bayar da gudunmawar biliyoyin naira domin yaki da cutar.
Attajirai irin su Aliko Dangote, Femi Otedola, Abdulsamad Rabiu, Herbert Wigwe da kuma, Segun Agbaje ko wannensu ya ba da gudunmawar naira biliyan daya don a dakile koronabairus
Alal misali, mai kamfanin BUA Group, Abdul Samad Rabiu, wanda ya wallafa a shafinsa na Twitter, ya kara da cewa baya ga kudin, kamfaninsa ya bayar da kayan aiki da suka hada da injina da na'urorin gwaji da sauransu ga jihohi 9 na kasar.
Shi ma bankin United Bank for Africa (UBA) ya bayar da gudunmawar naira biliyan biyar domin sayen gadaje da kayan aiki da za a sanya a cibiyoyin killace wadanda suka kamu da cutar.
"Dole ne mutane da gwamnati da 'yan kasuwa su hada hannu domin yakar wannan annoba da ta addabi duniya -- cikin gaggawa.
A yayin da ake samun karin mutanen da suka kamu da coronavirus a Najeriya da Afirka, 'yan kasuwa za su yi aiki kafada da kafada da gwamnatoci wajen dakile yaduwar cutar," in ji shugaban bankin Tony Elumelu, a wata sanarwa da ya fitar.
Ya kamata gwamnati ta bai wa kowanne magidanci N10,000
A nasa bangaren, tsohon mataimakin shugaban Najeriya, Atiku Abubakar, ya bayar da tallafin naira miliyan 50 domin yaki da annobar ta koronabairus.
Kazalika ya yi kira ga gwamnatin Shugaba Buhari ta bai wa duk wani magidanci a kasar tallafin N10,000 domin rage radadin da mutane ke fuskanta yayin da suke bin umarnin gwamnati na zama a gidajensu don hana yaduwar cutar.
"Yayin da muke da magidanta kusan miliyan 30 a Najeriya, ya kamata gwamnati ta samar da hanyoyin da za ta bai wa kowane magidanci naira 10,000 a matsayin tallafi na kayan abinci," Atiku ya bayyana a wata sanarwa da ya wallafa da kansa a shafinsa na intanet.
Da alama wannan gudunmawa da attajiran Najeriyar suka bayar domin yaki da annobar Covid-19 ta faranta ran shugaban kasar Muhammadu Buhari.
A sanarwar da ya fitar ranar Juma'a wacce kuma aka wallafa a shafukan sada zumunta, Shugaban Buhari ya jinjina musu bisa dattakun da suka nuna wajen bayar da tallafin.
"Shugaban kasa yana jinjina ga sauran mutane da kungiyoyi wadanda suka bayar da tasu gudunmawar, wasu ma ba tare da sun bayyana a fili ba, yana mai cewa Allah zai  saka musu da alheri," in ji sanarwar.
</doc>
<doc docid='bbc_52058111' lang='hau' type='mono' source_url='https://www.bbc.co.uk/hausa/52058111' term='COVID'>
Covid-19: Buhari ya rufe iyakokin Nigeria tsawon mako hudu
Yayin da ake ci gaba da samun karuwar mutanen da suka kamu da annobar coronavirus a Najeriya, gwamnatin kasar ta ce ta ba da umarnin rufe iyakokinta na sama da tudu nan take har tsawon wata daya.
Yayin da ake ci gaba da samun karuwar mutanen da suka kamu da annobar coronavirus a Najeriya, gwamnatin kasar ta ce ta ba da umarnin rufe iyakokinta na sama da tudu nan take har tsawon wata daya.
Shugaba Muhammadu Buhari ya wallafa a shafukansa na sada zumunta cewa daukar matakin yunkuri ne na bullo da manufofi da tsare-tsare da kayan aikin da suka dace don tunkarar cutar coronavirus da aka tabbatar da kuma wadda ake zargi a cikin gida..
Ya kuma ce ya ba da umarni sai jirgin ruwa na dakon kaya ne kadai da ya shafe sama da kwana 14 a cikin teku za a bari ya sauka a tashoshin ruwa na kasar, bayan an gwada tare da tabbatar da cewa ma'aikatansa ba dauke da wata cuta.
A cewarsa matakin na tsawon kwana 14 bai hadar da jiragen ruwa masu dakon man fetur da iskar gas ba.
Buhari ya ce a 'yan kwanakin nan, ya samu karin haske kan halin da kasar ke ciki game da annobar Covid-19 daga hukumomi da kuma jihar Legas wadda a yanzu take da kaso mafi yawa na mutanen da suka kamu da cutar.
Sanarwar ta ce "duk da matakin rufe iyakokin kasar ba zai yi wa jama'ar da ke kasashen waje kuma suke son dawowa gida dadi ba, amma hakan ya zama tilas domin tabbatar da lafiyar kowa da kowa."
Sannan gwamnatin ta dakatar da zirga-zirgar jiragen kasa domin hana bazuwar cutar zuwa wasu bangarori na kasar.
Kazalika, sanarwar ta ce shugaban ya amince a saki tallafin naira biliyan 10 ga gwamnatin jihar Legas wadda ke zama cibiyar annobar a Najeriya don bai wa gwamnatin jihar damar karfafa matakan yaki da annobar tare da tallafawa sauran jihohin kasar ta fuskar bunkasa kwazonsu.
"Ba da naira biliyan biyar ga Cibiyar takaita yaduwar cutuka ta Najeriya NCDC, zai taimaka wajen fadada ayyukanta da kuma samar da ma'aikatan da za su yi aiki a asibitoci da dakunan gwaje-gwaje da ke sassan kasar," in ji Muhammadu Buhari.
"Tuni rundunar sojan saman Najeriya ta mika jiragenta ga Kwamitin shugaban kasa mai yaki da annobar Covid-19, don ba da damar aiwatar da hadin kan ayyuka da k'ara inganci wajen kai dauki a fadin kasa".
Shugaba Buhari ya kuma ya ce ya ba da umarni ga Cibiyar takaita yaduwar cutuka ta kasar sake dawo da ma'aikatanta da suka yi ritaya daga aiki don kara yawan ma'aikatan lafiya a daidai lokacin kasar ke kai dauki game da wannan wannan annoba.
Bugu da kari, shugaban ya bukaci ma'aikatan cibiyar da sauran kwararrun da ke aiki da ita amma suka tafi karo horo, to su koma aiki nan take.
Ya ce tuni rundunar sojan saman Najeriya ta aika jirage da nufin dawo da wasu kwararru 'yan kasar da ke aiki a Afirka ta Tsakiya, ta yadda za su koma gida don bayar da gudunmawa.
Shugaban Najeriyar ya ce suna kuma duba yiwuwar bullo da matakan tallafi da nufin sassauta radadin da wannan anoba za ta haddasa wa rayukan miliyoyin 'yan Najeriya.
Ya ce kamar yadda kuka sani tuni suka fara kokarin bitar kasafin kudin gwamnatin tarayya, kuma za a sanar da jama'a game da duk wani tallafi da zarar an kammala bitar kasafin kudi.
Muhammadu Buhari ya kuma ya umarci ma'aikatar bunkasa masana'antu da kasuwanci da harkokin zuba jari ta yi aiki da kungiyar masu masana'antu ta Najeriya don ganin duk ayyukan sarrafa kayayyakin tilas kamar abinci da magunguna da sauran kayan kula da lafiya ba su tsaya ba a wannan lokaci.
Shugaban ya kuma bukaci al'ummar Najeriya su yi hattara da wasu mutane a cikinsu da ke neman yada firgici da kuma labarai marasa sahihanci har ma da kokarin kawo rudani a wannan lokaci.
"Jazaman ne mu saurari hukumomin gwamnati da suke da ruwa da tsaki kadai wadanda kuma suke aiki ba dare ba rana don samar da bayanai na hakika kuma masu amfani ga jama'a", in ji Buhari.
Karin labaran da za ku so ku karanta:
</doc>
<doc docid='bbc_wasanni-51828296' lang='hau' type='mono' source_url='https://www.bbc.co.uk/hausa/wasanni-51828296' term='COVID'>
Premier League: An dage wasan Arsenal da City saboda coronavirus
An daga wasan Premier da Manchester City za ta buga da Arsenal ranar Laraba a wani matakin kariya daga yaduwar cutar coronavirus.
An daga wasan Premier da Manchester City za ta buga da Arsenal ranar Laraba a wani matakin kariya daga yaduwar cutar coronavirus.
Da yawa daga cikin 'yan wasan Arsenal sun killace kansu a gida bayan sun yi mu'amala da mai kungiyar Olympiakos Evangelos Marinakis.
Arsenal ta ce Marinakis mai shekara 52, ya hadu da wasu daga cikin 'yan wasan kungiyar lokacin da Gunners din ta karbi bakuncin kungiyar Girka a wasan Europa mako biyu da suka gabata.
A ranar Talata, Marinakis wanda shi ne mamallakin kungiyar Notteingham Forest, ya ce an gwada shi kuma ba ya dauke da cutar ta Covid-19.
Yanzu dai Olympiakos za ta karbi bakuncin Wolves ranar Alhamis a wasansu na Europa.
Uefa ta ki amincewa da bukatar Wolves ta a daga wasan saboda tsoron coronavirus.
Hukumar Premier ta ce ana daukar duk wasu matakai da suka dace na kariya.
Brighton ta ce wasanta da Arsenal ranar Asabar za a yi shi ne babu 'yan kallo.
Rahotanni na cewa ya zuwa yanzu akwai mutum 382 da suka kamu da cutar a Burtaniya, kuma tuni wasu shida suka mutu.
</doc>
<doc docid='bbc_labarai-51467878' lang='hau' type='mono' source_url='https://www.bbc.co.uk/hausa/labarai-51467878' term='COVID'>
An canja wa coronavirus suna zuwa Covid-19
Hukumar Lafiya ta Duniya WHO ta ce daga yanzu sunan cutar Coronavirus a hukumance shi ne Covid-19.
Hukumar Lafiya ta Duniya WHO ta ce daga yanzu sunan cutar Coronavirus a hukumance shi ne Covid-19.
Shugaban hukumar Tedros Adhanom Ghebreyesus ya shaida wa manema labarai a birnin Geneva cewa, "Yanzu mun sauya wa cutar suna zuwa Covid-19".
Sauyin sunan ya zo ne bayan karuwar mutuwar wadanda suka kamu da cutar da aka samu wanda ya haura 1000, yayin da wasu dubban mutane kuma suka kamu da ita.
Masu bincike sun bukaci a samar da wani suna ga cutar a hukumance domin a magance rudani da kyamar da ake yi wa masu cutar.
Shugaban hukumar WHO ya ce, "Dole muka samo sunan da ba shi da alaka da sunan wani waje ko wata dabba ko wani mutum ko kuma wata kungiya ta mutane, kuma suna ne da bashi da wuyar fada ba shi kuma da alaka da sunan wata cuta".
Ya ce "Samun sunan na da matukar muhimmanci domin a kare amfani da sunan da zai iya janyo wata matsala".
An samar da sabon sunan cutar ne daga farkon sunan cutar wato haruffan "Co" daga "corona", sai "vi" daga"virus" da kuma "d" daga disease", sannan kuma daga karshe aka sanya shekarar da cutar ta fara bulla wato 2019.
A yanzu haka akwai mutum dubu 42 da dari 200 da aka tabbatar sun kamu da cutar a sassan China daban-daban.
A ranar Litinin 10 ga watan Fabrairun 2020, mutum 103 suka mutu a rana guda a lardin Hubei, yayin da adadin wadanda suka mutu gaba daya kuma ya kai 1,016.
To amma kuma an samu raguwar masu kamuwa da ita a kasar baki daya inda yanzu ya dawo zuwa kaso 20 cikin 100.
Sakataren lafiya a yankin Hubei, da kuma shugaban yankin, na daga cikin wadanda suka rasa aikinsu saboda zargin sakaci.
A kwanakin baya-bayan nan, mahukuntan China na kara fuskantar suka saboda yadda suke tunkarar annobar.
Mutuwar wani likita wanda tun a farko ya yi gargadi a game da cutar, ya kara janyo suka ga mahukuntan kasar abin da har ya janyo fushin al'ummar kasar ta China.
Yanzu haka dai masana kimiyya daga sassan duniya daban-daban na wani taro a birnin Geneva domin tattauna yadda za a magance yaduwar cutar.
Dokta Ghebreyesus, ya ce har yanzu akwai damar da za a magance wannan cuta idan har aka samu dama da kuma kudi da za a ware domin magance cutar.
Daga nan ya yaba a kan irin matakan da China ta dauka, abin da ya ce ya rage yawan yaduwarta zuwa wasu kasashen duniya.
Amurka ta ce halin da tattalin arzikin China ya shiga zai iya shafar sauran kasashen duniya.
</doc>
<doc docid='bbc_51903499' lang='hau' type='mono' source_url='https://www.bbc.co.uk/hausa/51903499' term='COVID'>
'Babu mai dauke da coronavirus a Enugu'
Gwamnatin jihar Enugu da ke kudu maso gabashin Najeriya ta sanar da cewa matar da aka killace ba ta dauke da cutar coronavirus.
Gwamnatin jihar Enugu da ke kudu maso gabashin Najeriya ta sanar da cewa matar da aka killace ba ta dauke da cutar coronavirus.
An yi wa matar gwajin ne a asibitin Kwararru na Irua da ke jihar ta Enugu bayan da ta dawo Najeriya daga Birtaniya a ciki makon nan.
Babban sakataren ma'aikatar lafiya ta jihar Enugu Dokra Ifeanyi Agujiobi ya fitar da wata sanarwa, wadda a ciki ya ce cibiyar da ke kula da cututtuka masu yaduwa ta NCDC ma ta tabbatar da  matar ba ta dauke da kwayar cutar ta covid-19.
Cibiyar da ke kula da cututtuka masu yaduwa, NCDC ta tabbatar sahihancin gwajin bayan ta ita ma ta gudanar da na ta.
NCDC ta wallafa sanarwar ce a shafinta na Twitter:
#COVID19NigeriaThe laboratory result of the patient in Enugu suspected to have #COVID19 is NEGATIVEIt is important to wait for confirmation from NCDC before  spreading information on social media. NCDC will continue to provide updates to the publichttps://t.co/zQrpNeOfet https://t.co/chldqET4Wz pic.twitter.com/SLS4Dw8Zyk
Karshen Twitter wallafa  daga @NCDCgov
Matar wadda 'yar Najeriya ce, ta dawo gida ne daga Birtaniya bayan ta shafe wata biyar a can.
Ta isa birnin Enugu ne ranar 11 ga wannan watan daga birnin Owerri na jihar Imo domin ta ziyarci dan ta.
Wannan ya kasance karo na farko da aka sami labarin wanda ake tuhuma da kamuwa da cutar coronavirus a yankin kudu maso gabashin Najeriya tun da annobar ta bayyana.
Wannan ne kuma karon farko da aka sami rahoton kan mace, domin kawo yanzu duka rahotanni biyun da aka samu sun shafi maza ne.
Cibiyar NCDC mai aiki domin dakile bazuwar cutar a Najeriya na samun rahotanni irin wannan masu yawa a kowace rana, kuma ta kan tura jami'anta domin su yi gwaje-gwajen da suka dace.
A ranar Jumma'ar da ta gabata, Ministan Lafiya na Najeriya Osagie Ehanire ya sanar da cewa a cikin wannan makon za a sallami dan kasar Italiyan nan da ya fara shigo da cutar Najeriya bayan ya murmure.
Ya kuma ce za a sallami mutum na biyu da likitoci suka duba lafiyarsa a jihar Ogun da ke kudu maso yammacin kasar bayan da shi ma aka tabbatar ba ya dauke da cutar.
A ranar Laraba ce dai Hukumar Lafiya ta Majalisar Dinkin Duniya ta ayyana cutar ta Covid-19 a matsayin annobar da ta mamaye dukkan sassan duniya.
</doc>
<doc docid='bbc_labarai-52118373' lang='hau' type='mono' source_url='https://www.bbc.co.uk/hausa/labarai-52118373' term='COVID'>
Covid-19: Babu tabbacin gudanar da aikin Hajjin bana — Saudiyya
Saudiyya ta nemi kasashen duniya su dakatar da karbar kudaden jama'a domin zuwa aikin Hajjin bana, a yayin da annobar coronavirus ke ci gaba da mamaye duniya.
Saudiyya ta nemi kasashen duniya su dakatar da karbar kudaden jama'a domin zuwa aikin Hajjin bana, a yayin da annobar coronavirus ke ci gaba da mamaye duniya.
Ministan aikin Hajji Mohammed Banten ya ce Saudiyya ta damu da kiwon lafiyar Mahajjata sannan ya yi kira ga jama'a su "jira kafin su biya kudin" aikin Hajji.
Ana sa ran fiye da Mahajjata miliyan biyu ne za su tafi Makkah da Madina a watan Yuli zuwa Agusta domin gudanar da aikin Hajji.
Dole ne dukkan Musulmin da ke da lafiya da halin zuwa ya yi aikin Hajji akalla sau daya a rayuwarsa.
Tuni dai mahukuntan Saudiyya suka dakatar da zuwa Umra, a yunkurinsu na hana yaduwar coronavirus.
An hana mutane shiga Makkah da Madina, da ma babban birnin kasar Riyadh, a kokarin da hukumomin Saudiyya ke yi na hana yaduwar Covid-19, wadda ta harbi akalla mutum 1,563 sannan mutum 10 suka mutu a kasar.
Mr Banten ya shaida wa wani gidan talbijin cewa: "A shirye Saudiyya take ta biya bukatun masu zuwa Hajji da Umra a ko wanne hali.
"Amma a halin da ake ciki, a yayin da muke magana a kan annobar da ta addabi duniya, wacce muke addu'ar Allah Ya kare mu daga gare ta, masarautar Saudiyya ta fi mayar da hankali kan yadda za ta kare lafiyar Musulmi da 'yan kasa."
"Don haka mun yi kira ga 'yan uwanmu Musulmai a dukkan kasashen duniya su jira kada su kammala yarjejeniyar da suke kullawa da kamfanonin jiragen sama har sai komai ya daidaita."
Ya kara da  cewa ma'aikatun aikin Hajji da na lafiya sun sanya ido a kan otal-otal da ake amfani da su wajen saukar mutanen da suka je kasar domin yin Umra kafin a dakatar da aiki na Umra kuma aka gaya musu da su killace kansu.
Ministan ya ce za a mayar wa mutanen da aka yi wa bizar Umra amma ba su samu damar gudanar da aikin ba kudadensu.
Karin labarai masu alaka:
</doc>
<doc docid='bbc_labarai-52090113' lang='hau' type='mono' source_url='https://www.bbc.co.uk/hausa/labarai-52090113' term='COVID'>
Sheikh Jingir ya sauya matsayinsa kan coronavirus
Ash-Sheikh Muhammad Sani Yahaya Jingir, malamin addinin Musulunci na kungiyar Izala da ke Jos arewa ta tsakiyar Najeriya, wanda ya ce coronavirus ba gaskiya ba ce, yanzu ya ce tabbas cutar gaskiya ce.
Ash-Sheikh Muhammad Sani Yahaya Jingir, malamin addinin Musulunci na kungiyar Izala da ke Jos arewa ta tsakiyar Najeriya, wanda ya ce coronavirus ba gaskiya ba ce, yanzu ya ce tabbas cutar gaskiya ce.
Wata sanarwa da Shiekh Nasiru AbdulMuhyi, shugaban gudanarwa na kasa na kungiyar Jama'atu Izalatul Bidi'a wa ikamatus Sunnah ya aike wa manema labarai ranar Litinin, ta ce za ta yi biyayya ga dukkan dokokin da gwamnatin tarayya da na jihohi suka sanar domin dakile yaduwar coronavirus.
"Kwamitin Koli na kasa na JIBWIS a karkashin jagorancin Ash-Sheikh Muhammad Sani Yahaya Jingir ya sanar da bin dukkan umarni na harkokin lafiya da zamantakewa da gwamnatin tarayya da gwamnatocin jihohi suka dauka domin yakar COVID-19 a Najeriya.
"Domin nuna cewa tana goyon bayan wanan umarni, kungiyar ta dauki matakan kare lafiya, wadanda suka hada da samar da man goge hannu na hand sanitizer a ofisoshi da wuraren ibada, bai wa juna tazara da kuma rufe dukkan makarantun rainon yara da firamare da makarantun gaba da sakandare inda dalibai fiye da miliyan bakwai ke karatu a duk fadin Najeriya," in ji sanarwar.
Kazalika kungiyar ta dakatar da tarukan karatun  Qur'ani na alkalai da malamai da sauran masu alkalanci, in ji sanarwar.
A baya dai Ash-Sheikh Jingir a wani bidiyo ya soki matakan da gwamnati ta dauka na hana Sallar Juma'a da ma rufe Ka'abah da Saudiyya ta yi, yana mai cewa Yahudawa ne suka kirkiro coronavirus domin hana Musulmai aikin Hajji.
Daga bisani, Malamin ya sake yin hira da 'yan jarida inda ya soki matakin, sannan ya ce babu wanda ya isa ya hana su halartar sallah cikin jam'i. Lamarin dai ya  jawo masa suka daga bangarori da dama inda wasu malaman suka bukaci Musulmai su yi watsi da kalaman malamin.
Karin labarai masu alaka
</doc>
<doc docid='bbc_labarai-52169987' lang='hau' type='mono' source_url='https://www.bbc.co.uk/hausa/labarai-52169987' term='COVID'>
Yaya lamarin annobar coronavirus yake a arewacin Najeriya?
Mutanen da suka kamu da cutar koronabairas na ci gaba da karuwa a yankin arewacin Najeriya, inda adadinsu zuwa yanzu ya haura hamsin.
Mutanen da suka kamu da cutar koronabairas na ci gaba da karuwa a yankin arewacin Najeriya, inda adadinsu zuwa yanzu ya haura hamsin.
Hukumomi sun tabbatar da shigowar cutar Najeriya a karon farko ne ranar 27 ga watan Fabrairu, bayan wani mutumin kasar Italiya ya sauka a filin jirgin saman Murtala Mohammed da ke Lagos, kafin ya tafi zuwa jihar Ogun mai makwabtaka.
Annobar koronabairas wadda ta gama duniya, ga alama ta fara bulla ne cikin yankin arewa ta Abuja babban birnin kasar.
Zai yi wuya a ce ga ranar da aka fara samun bullarta a Abuja, don kuwa hukumar dakile cutuka masu yaduwa mai alhakin fitar da bayanai a kan mutanen da aka tabbatar sun kamu da cutar a Najeriya ta fara bayar da bayanan ne a dunkule.
Sai a ranar 22 ga watan Maris, ta sanar da cewa akwai mutum uku da ke fama da cutar a Abuja, lokacin da ta ce adadin masu koronabairas a fadin kasar ya karu da mutum hudu, inda yawansu ya kai 26.
Sai dai a wani sakon bidiyo da tsohon mataimakin shugaban kasa, Atiku Abubakar ya wallafa a shafinsa na Tiwita, an jiyo dansa Mohammed Atiku yana bayani daga cibiyar da aka killace shi, inda yake cewa shi ne mutum na farko da ya kamu da cutar a Abuja.
Ya ce an tabbatar da cutar a jikinsa ne ranar 20 ga watan Maris, bayan gwajin da aka yi masa.
An yi ta ka-ce-na-ce bayan mahaifin Mohammed ya sanar cewa dansa ya kamu da cutar covid-19, wasu sun rika yaba wa jarumtarsa ta fitowa ya yi wannan bayani ga jama'a, yayin da wasu suka rika zargin dan Atikun da rashin kebe kansa bayan ya dawo daga wata tafiya kasashen waje.
Daga bisani, a ranar Lahadin 22 ga Maris, hukumar dakile cutuka masu yaduwa ta sake fitar da sanarwa inda ta tabbatar da samun karin mutum na hudu da ya kamu da cutar sarkewar numfashin a Abuja
Washe gari ranar Litinin, yawan masu cutar koronabairas a Najeriya ya karu zuwa mutum 40, haka adadin masu cutar ma a birnin Abuja ya a ranar ya kai bakwai.
A wannan rana ce aka ba da sanarwar samun mutum na farko da ya rasu sakamakon wannan annoba a Najeriya, lamarin da ya faru a Abuja.
Hukumar NCDC ta ce mutumin dan shekara 67 ya dawo gida Najeriya ne bayan ya je ganin likita kasar Burtaniya, a cewarta mamacin ya yi fama da wadansu kwantattun cutuka kamar kansar cikin b'argo da kuma ciwon suga.
Bayan kwana guda ne kuma, hukumar ta sake fitar da bayanin cewa an samu karin mutum biyu da cutar koronabairas ta harba a yankin arewacin Najeriya, inda a karon farko cutar ta bulla a wata jiha, baya ga babban birnin tarayya Abuja.
Ta ce mutanen biyu duk sun yi tafiya a baya-bayan nan zuwa kasashen Jamus da Burtaniya.
A ranar ta Talata ce, gwamnatin jihar Bauchi ta ba da sanarwar cewa, gwamnan jihar Bala Mohammed na daya daga cikin mutanen biyu da suka kamu da annobar koronabairas.
Kafin daga bisani, labarai suka fara zagayawa cewa koronabairas ta shiga fadar shugaban kasa. Hukumar NCDC dai ta ce ita dai ba ta karin bayanin a kan ko wane ne mutumin da ya kamu da cuta.
An ga fitattun mutane irinsu Atiku Abubakar na taya jaje ga shugaban ma'aikatan fadar gwamnatin kasar, Abba Kyari, wanda gwamnati ta ki fitowa ta yi bayani kan rade-radin cewa ya kamu da cutar covid-19.
Daga bisani dai Malam Abba Kyari ya fitar da wata sanarwa wadda a ciki ya bayyana cewa zai koma Lagos don ci gaba da jinya a can.
Ranar 25 ga watan Maris, adadin masu fama da annobar ya kai mutum 10 a Abuja, bayan sanar da karin mutum biyu da suka kamu.
Malam Nasir El-Rufa'i shi ne mutum na farko da aka bayyana cewa ya fara kamuwa da cutar koronabairas a jihar Kaduna ranar Asabar 28 ga Maris, yana cikin gwamnonin da suka fi zafafa daukar matakai don ganin annobar ba ta riski al'ummarsu ba.
Kafin nan adadin masu cutar ya karu a birnin Abuja daga mutum goma a ranar 25 ga wata zuwa mutum 14.
Kuma a karon farko cutar ta bulla a jihar Binuwai, inda hukumar NCDC ta ce zuwa ranar ta Asabar 28 ga watan Maris, adadin masu cutar a daukacin Najeriya ya kai 97.
A ciki an samu karin marasa lafiya biyu a Abuja da kuma guda a jihar Bauchi.
Da wayewar garin ranar Lahadi an ga karuwar masu fama da wannan annoba, zuwa mutum 21 a Abuja, bayan hukumar NCDC ta tabbatar da samun sabbin kamu biyar a ranar cikin babban birni.
Adadin ya kuma karuwa washe gari Litinin, inda a Abuja aka samu karin mutum hudu, haka zalika an tabbatar mutum biyu sun sake kamuwa a ranar cikin jihar Kaduna.
Hukumar dakile cutuka masu yaduwa ta sake tabbatar da samun mutum uku da koronabairas ta shafa a Abuja ranar Talata 31 ga watan Maris.
Laraba 1 ga watan Afrilu a iya cewa tana cikin ranaku da aka samu adadin mutanen da aka tabbatar sun sake kamu mafi yawa a arewacin Najeriya, zuwa mutum 43.
Hukumar dakile cutuka ta ce an samu karin mutum bakwai da cutar ta shafa a Abuja, sai mutum 1 a jihar Kaduna da kuma karin wani a jihar Bauchi.
Bayan samun karin mutum biyar da suka kamu da cutar coronavirus a biranen Arewacin Najeriya, adadin masu fama da cutar a yanzu ya kai 54 cikin yanki.
Wadanne matakai hukumomi ke dauka?
Tuni dai, Shugaba Muhammadu Buhari ya ba da umarnin hana fita a daukacin babban birnin tarayya Abuja da ma wasu jihohi na kudancin Najeriya, Lagos da Ogun.
Ya ce manufar kulle biranen ita ce hana cutar ci gaba da bazuwa.
A sauran jihohi kuma irinsu Kaduna, Gwamna Nasir El-Rufa'i tun tuni ya kafa dokar ta-baci, inda ya umarci mutane su zauna a gida har a ga abin da hali zai yi.
Haka zalika, jihohi da dama a yankin sun ba da sanarwar rufe iyakokinsu, da nufin katse hanzarin kwayar cutar da hana shiga wuraren da zuwa yanzu ba ta riga ta je ba.
</doc>
<doc docid='bbc_labarai-52426532' lang='hau' type='mono' source_url='https://www.bbc.co.uk/hausa/labarai-52426532' term='COVID'>
Coronavirus: Akwai yiyuwar kara tsawaita dokar hana fita a Najeriya
Hukumar da ke yaki da cututtuka masu yaduwa a Najeriya NCDC ta nuna cewa lokaci bai yi ba yanzu da za a sassauta dokar hana fita a kasar.
Hukumar da ke yaki da cututtuka masu yaduwa a Najeriya NCDC ta nuna cewa lokaci bai yi ba yanzu da za a sassauta dokar hana fita a kasar.
Yayin da kwamitin shugaban kasa kan cutar korona ke bayani kan matakan da ake dauka a ranar juma'a, shugaban hukumar NCDC Dr Chikwe Ihekweazu, ya ce duk da cewa hana fita ya yi mummunan illa ga tattalin arziki amma akwai bukatar a kara hakuri da kara jurewa domin tabbatar da ingantacciyar lafiyar al'umma.
"Za mu wuce wannan lokacin mu koma ga rayuwarmu da muka saba, amma har yanzu ba mu kai ga wannan lokacin ba, don haka nake neman juriya da hakuri da goyon baya."
A ranar Litinin wa'adin dokar hana fita ta tsawon mako biyu da shugaba Buhari ya tsawaita a jihohin Legas da Ogun da kuma babban birnin Tarayya Abuja domin dakile yaduwar cutar korona za ta kawo karshe.
A kallum kuma cutar korona kara yawa take inda ake samun karuwar masu dauke da cutar, da kuma yadda take kara yaduwa a sassan Najeiya.
Zuwa yanzu cutar ta yadu a jihohi 26 na Najeriya hadi da Abuja. Kuma yanzu alkalumman hukumar NCDC sun nuna yawan wadanda suka kamu da cutar sun kai 1,095 yayin da 208 suka warke, 32 kuma suka mutu.
Ana tunanin shugaba Muhammadu Buhari zai kara tsawaita dokar hana fita a jawabin da 'yan kasar suke sa ran zai sake gabatarwa a ranar Litinin.
Akwai yiyuwar kuma dokar da ake tunanin za a tsawaita ta shafi karin wasu jihohi da cutar ta shafa baya ga Abuja da Legas da kuma Ogun, musamman bayan kungiyar gwamnoni ta bukaci shugaban ya kafa dokar hana fita a fadin Najeriya.
Karin labaran da za ku so ku karanta
</doc>
<doc docid='bbc_labarai-52204319' lang='hau' type='mono' source_url='https://www.bbc.co.uk/hausa/labarai-52204319' term='COVID'>
Coronavirus: Doron kasa ya rage motsi saboda mutane da yawa na killace a gida
Biliyoyin mutane a fadin duniya na killace a gida saboda annobar coronavirus - har ta kai hakan ya sauya yadda doron kasarmu ke motsi.
Biliyoyin mutane a fadin duniya na killace a gida saboda annobar coronavirus - har ta kai hakan ya sauya yadda doron kasarmu ke motsi.
Saboda sabbin dokokin zama a gida, yanzu babu yawan zirga-zirga zuwa wuraren aiki da mota ko da jirgin kasa, kuma dole masana'antu da yawa suka dakatar da ayyukansu.
Asali ma, da yawanmu ba sa wani aiki sosai, shi ya sa ma motsin da saman doron kasa ke yi ya ragu. Wannan abin ban mamaki ne ganin cewa duniyarmu ta yi nauyin tan biliyan tiriliyan shida.
Masana kimiyya a Royal Observatory a Belgium, wani wuri da ake sa ido duniyoyi da sama jannati ne suka fara lura da yadda motsin ya ragu inda suka ce motsin kasar na kan mita 1-20 Hz [ya fi sautin garaya zurfi amma yana kama da sautin wanni babban abin kida ake kira 'organ'] wato ya ragu tun da aka fara bin dokokin gwamnati na hana fita."
An lura da sauye-sauyen a wasu sassan duniya.
Masana a bangaren girgizar kasa a Nepal sun ga ragi a motsin, wani ma'aikaci a Makarantar Kimiyyar Doron Kasa da ke Paris, ya ce ragin da aka samu a babban birnin na Faransa na da matukar yawa kuma wani bincike a Jami'ar Cal Tech a Amurka ya bayyana cewa ragin da aka samu a birnin Los Angeles na da gagarumin yawa.
Ana iya ganin ragin da aka samu a motsin da kasa ke yi a Nepal a wannan zanen.
Coronavirus ta sauya abubuwa da dama dangane da yadda muke rayuwa- da ma yadda duniyar take asalinta
Tauraron dan Adam ya gano raguwa a iskar gas ta nitrogen dioxide da ke gurbata iska, wadda kuma motoci da masan'antu ke fitarwa.
Wani abu kuma shi ne, duniyar ta yi lamo, babu hayaniya sosai.
Masana kimiyya da ke gwada hayaniyar da ake yi kullum a biranenmu, da masu bincike kan zurfin tekuna sun ce hayaniya ta ragu sosai.
Sabon binciken kan motsin doron kasar ba ya nufin ta daina motsi kwata-kwata, amma bambancin motsin nata na da, da na yanzu na da amfani ba wai ga masana kimiyya ba kawai.
Ayyukan dan Adam kamar wata hayaniya ce da ke sa sauraron abin da doron kasar ke yi, ya yi wahala.
"Za ka sami sako ba tare da wata hayaniya mai yawa ba yanzu, kuma wannan zai ba ka damar samun bayanai fiye da da," in ji masanin kimiyyar kasa Andy Frassetto a kan shafin bangaren binciken kasa na Incorporated Research Institutions for Seismology in Washington.
Wasu masu bincike sun iya gano takamaimai abinda ya jawo ragin motsin a yankinsu.
Stephen Hicks, wanda ke aiki a Kwalejin Imperial da ke London, y ace ragin bay a rasa nasaba da rashin motoci kan titin M4 - wani titi da ya hada birnin London da kasar Wales.
"Bisa ga dukkan alamu a 'yan kwanakin da suka wuce, karuwar da aka samu a yawan sautin doron kasa da ke fita da asuba ya fi karar da ake samu a makonnin da suka wuce," ya wallafa a Twitter.
"Ina ganin wannan ya faru ne saboda babu mutane da yawa masu gaggawar zuwa makaranta ko wuraren aiki da safe."
Kamar yadda za ku yi tunani, ayyukan dan Adam na bambanta ko wace rana da shekara saboda mutane sun fi kaiwa da komowa a wasu lokuta.
An fi samun saukin hayaniya da dare kuma ana samun raguwar hayaniya lokuttan hutu da manyan shagulgula.
Amma abin da ke faruwa a duniya yanzu shi ne ragi a ayyuka tsawon makonni ko ma watanni, abin da aka fi gani a lokutan bukukuwan kirsimeti a kasashen da ke da yawan mabiya addinin Kirista.
</doc>
<doc docid='bbc_labarai-51655431' lang='hau' type='mono' source_url='https://www.bbc.co.uk/hausa/labarai-51655431' term='COVID'>
Coronavirus: Saudiyya ta hana shiga Makkah da Madina
Saudiyya ta sanar da hana maniyatta aikin Hajji da Umrah shiga biranen Makkah da Madina, a wani matakin hana yaduwar cutar coronavirus mai shafar numfashi.
Saudiyya ta sanar da hana maniyatta aikin Hajji da Umrah shiga biranen Makkah da Madina, a wani matakin hana yaduwar cutar coronavirus mai shafar numfashi.
Ma'aikatar harkokin waje ta Saudiyya ta kuma ce za ta hana 'yan kasashen da aka tabbatar akwai cutar ko tana barazana ga kiwon lafiyar al'umma zuwa kasar.
Sanarwar da ma'aikatar harkokin wajen ta wallafa a Twitter ta kuma ce ta dakatar da amfani da katin shaidar dan kasa maimakon fasfo lokacin shiga da fita daga Saudiyya.
A ranar Laraba Iraqi ta haramta gudanar da ko wane irin nau'in taruka na jama'a, da kuma kulle makarantu da jami'o'in kasar har da wuraren shakatawa saboda fargabar bazuwar a yankin Gabas ta Tsakiya.
Tuni kasashen Oman, da Kuwait da Bahrain suka dauki irin wadannan matakan, bayan da aka tabbatar da bayyanar cutar ta covid-19 a kasashen.
Kasashen sun kuma tabbatar da cewa wadanda suka kamu sun shiga kasashen ne daga Iran, inda cutar ke habaka fiye da ko ina a wajen China.
Dakatar da mahajjata zuwa Saudiyya na zuwa ne kwana 60 kafin a fara azumin watan Ramadan.
Watan azumin yana daga cikin lokuta mafiya cunkoso da miliyoyin masu Umrah ke kai ziyara kasar ta Saudiyya.
</doc>
<doc docid='bbc_labarai-51939535' lang='hau' type='mono' source_url='https://www.bbc.co.uk/hausa/labarai-51939535' term='COVID'>
'Sai mun yi da gaske don kaucewa koma-bayan arziki'

Shugaba Muhammadu Buhari na Nijeriya ya ce gwamnatinsa ta hango matsalolin tattalin arzikin da za su iya auka wa kasar saboda bullar annobar coronavirus, da ta mamaye duniya.
Sai dai ya ce za su yi amfani da duk hanyoyin da suka dace wajen kare al'ummominsu.
Muhammadu Buhari na bayyana haka yayin ganawa da kwamitin kwararrun masu ba shi shawara kan harkokin tattalin arziki karkashin jagorancin Farfesa Doyin Salami ranar Talata.
Ya ce abubuwa da dama sun taka rawa ga faduwar farashin man fetur a duniya wanda ke tsalle a tsakanin dala 29 zuwa dala 30 cikin 'yan kwanakin nan, sabanin mizanin dala 57 kan ganga guda da Najeriya ta yi hasashe a kasafin kudinta na bana.
Sanarwar da babban mashawarcin shugaban kasar kan harkokin yada labarai, Femi Adesina ya fitar ta ambato Shugaba Buhari na cewa kare mutane daga halin bazata na tattalin arzikin duniya da abubuwan da suka shafi faduwar farashin man fetur su gwamnatinsa za ta bai wa fifiko a wannan lokaci.
Sanarwar ta kuma ambato shugaban kwamitin kwararrun kan tattalin arziki, Farfesa Doyin Salami na fayyace wani irin yanayi da ka iya auka wa tattalin arzikin Nijeriya, matukar annobar COVID-19 ta dauki tsawon lokaci.
Ya ce bunkasar tattalin arzikin kasar na iya fuskantar tafiyar hawainiya, don kuwa fannin bukatu da safarar kaya na tattalin arzikin duniya zai tabu.
Haka kuma ana iya shiga halin rashin tabbas, wanda zai rage kwarin gwiwar da mutane ke da shi, yayin da gwamnatoci za su rika yin gaban kansu maimakon ayyukan hadin gwiwa.
Haka kuma tasirin cutar na iya janyo karin faduwar farashin man fetur da sanya wa a kara killace mutane ba shiga ba fita a fadin duniya.
Za kuma a fuskanci kwantan man fetur saboda zai cika kasuwa, ga rashin daidaiton kasuwanci da kuma faduwar ajiyar kudaden ketare baya ga karuwar rashin aikin yi.
Kwamitin ya nunar cewa kasashe da dama a fadin duniya na iya shiga koma-bayan tattalin arziki, don haka ya bukaci yin aiki tukuru ta yadda Najeriya za ta iya kubuta.
Haka zalika kwamitin ya ba da shawarwarin da suka hadar da yiwuwar bitar kasafin kudin bana, ta yadda zai ba da karfi ga fannin kula da lafiya.
Da mayar da karfi kan ayyukan da gwamnati ta kusa kammalawa da kuma wanda ke da tasiri ga rayuwar jama'a da zabge kason da ta ware wa ayyukan yau da kullum.
Haka zalika kwamitin ya bukaci gayyato bangaren 'yan kasuwa don karfafa kayayyakin aiki a bangaren lafiya da bunkasa kudaden shigar gwamnati.
</doc>
<doc docid='bbc_labarai-52178451' lang='hau' type='mono' source_url='https://www.bbc.co.uk/hausa/labarai-52178451' term='COVID'>
Coronavirus a Nigeria: Mun fara ganin yaduwar annobar a tsakanin 'yan kasar - Likitoci

Yayin da annobar coronavirus take ci gaba da barna a Najeriya, dambarwa ta kaure tsakanin kungiyar likitocin kasar da gwamnati, a kan gayyato likitoci daga kasar China don su taimaka wajen yaki da cutar.
Wata sanarwa da kungiyar likitoci a Najeriya ta fitar na cewa cin fuska ne, ba tare da tuntubarsu ba gwamnati ta gayyato takwarorinsu na kasar China.
Suka ce gayyatar "wani abin damuwa ne da matukar ban takaici".
Sanarwar wadda ta wallafa a shafinta na intanet ta ce abin kunya ne ga likitocin Najeriya da sauran ma'aikatan lafiya wadanda suka tsaya iyakar iyawa suna ba da gudunmawa a yakin da kasar ke yi da annobar coronavirus, duk da mummunan yanayin aiki da tsarin kula da lafiya maras inganci amma gwamnati ta zagaye ba tare da tuntube su ba.
Liktocin sun kuma bayyana damuwa a kan rashin rigunan kare jami'an lafiya da karancin kayan gwaje-gwaje da ma cibiyoyin gwaje-gwajen a fadin kasar.
"Kuma matukar rashin duk wani nau'in shirin inshora ga ma'aikatan lafiya tun asali (na daga cikin) batutuwan da ke bukatar a mayar da hankali kansu." in ji sanarwa.
Likitocin sun bayyana gagarumar damuwa cewa gwamnati ba ta yi la'akari da dokokin da ke kula da aikin likitanci a kasar ba.
Suka ce maimakon kwaso baki da ake da damuwa game da batun tsaron kasa a kansu kuma ba su san al'ada da yanayi da kalubalan da suka kebanta da Nijeriya ba, kungiyar ta kwan da sanin dumbin ma'aikatan lafiya da kwararru a wannan bangare wadanda ko dai ba su da aikin yi ko kuma aikinsu ya gaza kwarewarsu, wadanda kuma suna iya taimaka wa a wannan al'amari.
Kungiyar ta ce kamata ya yi gwamnati ta nuna godiya ga ayyukan likitoci da ma'aikatan lafiyan da ke aiki da cibiyar dakile cutuka masu yaduwa da cibiyoyin kebe masu coronavirus wajen zuba dukiya da gudunmawar da aka samu don inganta dakunan gwaje-gwaje da nufin gano karin mutanen da suka kamu da cutar.
Da take watsi da gayyatar da ta ce gwamnati ta yi wa likitocin kasar China, kungiyar ta ce maimakon haka tana kira ga gwamnati ta yi bitar tsarin kyautata jin dadin likitoci da ke bakin fama.
Ta ce matakin farko da ya kamata gwamnati ta bi shi ne samar da wadatattun rigunan kare jami'an lafiya da bude karin cibiyoyin kebe marasa lafiya tare da zuba kayan aiki da suka dace a fadin kasar.
Likitocin sun ce ya kamata a samar da karin kayan aiki don saukaka gwaje-gwaje don kuwa "mun fara ganin yaduwar cutar covid-19 a tsakanin al'ummar kasa.
Ba a gurbata kayan aiki da coronavirus ba
A wani al'amarin kuma, Cibiyar dakile cutuka masu yaduwa ta Nijeriya ta yi watsi da zarge-zargen cewa wasu kayan aikin likitanci da aka kawo daga kasar China an gurbata su da cutar koronabairas.
A wani sakon Tiwita da ta wallafa a intanet, cibiyar ta ce babu wata shaida da ke nuna irin wadannan kaya sun gurbata da cutar covid-19, don haka kayayyakin suna da inganci matukar ma'aikatan lafiya sun yi amfani da su cikin aminci.
A makon jiya ma sai da ministan labaran Najeriya shi ma ya yi watsi da ikirarin cewa kayan aikin da biloniyan kasar China Jack Ma da gwamnatin kasar suka bai wa Najeriya gudunmawa ba su da inganci.
Masu koronabairas sun karu
Cibiyar dakile cutuka masu yaduwa ta Najeriya ta tabbatar da samun karin mutum 18 da ya kamu da cutar da coronavirus ranar Lahadi a kasar.
Ta ce an kuma sallami marasa lafiya 33 da suka warke daga wannan cuta zuwa yanzu.
Adadin masu covid-19 a jihar Legas kadai ya kai 120, Abuja kuma na da mutum 47 da ke fama da sarkewar numfashin. A Kaduna an samu karin mutum guda inda adadin masu cutar ya kai biyar a yanzu.
A cewar cibiyar tun bayan barkewar cutar ranar 27 ga watan Fabrairu zuwa yanzu mutum biyar ne coronavirus ta yi ajalinsu a Najeriya.
</doc>
<doc docid='bbc_rahotanni-52128394' lang='hau' type='mono' source_url='https://www.bbc.co.uk/hausa/rahotanni-52128394' term='COVID'>
Coronavirus na iya zama silar durkushewar Gabas Ta Tsakiya
Yaki da cuta sun hadu sun samar da bala'i a tarihin Gabas Ta Tsakiya, kuma yayin da coronavirus ke shiga yankin a hankali, barnar da za ta yi ga al'umma da siyasa na iya yin muni matuka.
Yaki da cuta sun hadu sun samar da bala'i a tarihin Gabas Ta Tsakiya, kuma yayin da coronavirus ke shiga yankin a hankali, barnar da za ta yi ga al'umma da siyasa na iya yin muni matuka.
Kwayar cutar ta riga ta shiga yankin. Isra'ila- kasar da ke da tsarin lafiya na zamani kuma na gani na fade, sannan take da karfin aiki da arzikinta- a yanzu ta fara shiga halin ka-ka-ni-ka-yi kan illar da coronavirus za ta yi mata.
Tana fuskantar irin matsalolin da Yammacin turai da Amurka suka fuskanta. Haka ma Iran , wadda annobar ta yi mata mummunan kamu. Tana fusknatar mace-mace, kuma wasu masu sharhi ma na ganin cewa ba ta fadin gaskiyar  yawan mutanen da suka mutu.
Sai dai Gabas ta Tsakiya na da wasu matsaloli na daban da ka iya kara mata girman matsalar. Dokokin addini, misali, na taka muhimmiyar rawa a rayuwar 'yan yankin da yawa.
Irin wadannan al'ummun kan fuskanci sauyi sannu a hankali.
Don haka, bai zo da mamaki ba yadda Isra'ila, wadda al'umarta mai tsattauran ra'ayin addini ta Haredi ta bata lokaci kafin ta fara daukar matakan barin tazara kuma cutar ta yi barna a tsakanin al'umar sosai. Mabiya mazhabar Shi'a da suka koma kasar daga Iraki da Syria sun koma dauke da cutar covid-19, inda hakan ya nuna cewa balaguro irin wannan na yada cutar.
Lallai ne wannan ya fi karfin annobar cuta kawai domin ko ya shafi tattalin arziki. Rikicin mai tsakanin Saudiyya da Rasha ya janyo farashin mai ya fadi kuma wannan ya jefa tattalin arzikin yankin cikin matsi.
Gwamnatocin Gabas ta Tsakiya ba su da arzikin da mutane za su zuba hannun jari a ciki don biyan albashi da tallafa wa kamfanonin da ke daf da durkushewa.
Sannan kuma, rikicin da ke ci gaba a Gabas ta Tsakiya da dubban mutanen da yaki ya daidaita ne babbar matsalar yankin yayin da annobar ke ci gaba da yaduwa.
Za a iya cewa Syria da Libya da Yemen kasashe ne da suka durkushe saboda arzikinsu bai kai ya kawo ba kuma ba su da tsarin lafiya mai karfi.
Lallai ne a yankunan 'yan tawaye a Syria, an kai hare-hare a asibitoci da sauran cibiyoyin lafiya daga gwamnati da kawayen Rasha.
Don haka, babu mamakin cewa kungiyoyin agaji na kira da a gaggauta kai dauki kuma kasashen duniya su yi wani abu a kan yakin.
Gwamnatin Syria ta sanar da mutum na farko da ya kamu da coronavirus ranar 23 ga watan Maris. Kawo yanzu, babu wanda aka ce ya kamu da cutar a yankin Idlib mai fama da yaki.
Amma mai yiwuwa an samu hakan ne saboda rashin kayan gwaji.
Kungiyar agaji ta Medicines Sans Frontieres (MSF) ta yi gargadin cewa "cutar na iya yaduwa da sauri a yankin, musamman a sansanoni, inda mutane da yawa ke rayuwa a cunkushe kuma a yanayi na kazanta."
Cibiyoyin lafiya na daf da durkushewa inda suke fama da wadanda suka samu raunuka a yakin.
MSF ta ce ba yadda rayuwar wadanda suka rasa muhallansu a Syria ne kawai damuwarsu ba, ta ce har ma da halin da yawan 'yan gudun hijirar da suka tsere zuwa sansanoni a Turkiyya.
Karin labaran da za ku so ku karanta
Kungiyar agaji ta Refugees International ta fitar da wani rahoto mai tsawo kan mawuyacin halin da wadanda rikicin ya daidaita a fadin duniya suke ciki.
Ita ma ta yi kira ga kasashen duniya da su gaggauta yin wani abu. Mataimakin shugabanta, Hardin Lang, ya ce "a wannan lokacin annoba, dole ne mu tuna da mutanen da ke mawuyacin hali."
"Gwamnatoci," ya ce "sun mayar da hankali wajen kare al'ummominsu kuma wannan dai-dai ne. amma dole duk wani taimako da za a yi a lokacin covid-19 a sa kowa da kowa a cikinsa idan har ana so ya yi aiki."
Ya ce "muna manta wa da mutane miliyan 70 da aka tilastawa rabuwa da muhallansu. Daukar matakai don kare su shi ne ya fi dacewa."
Sai dai yayin da kasashen da suka ci gaba ke fama kuma tattalin arzikinsu ke cikin mawuyacin hali, tare da hana zirga-zirgar jiragen sama a hanyoyi masu muhimmanci, samar da taimako zai yi wahala. Kuma matsalar Gabas ta Tsakiya na da girma.
Kungiyar Refugees International ta ce a kalla 'yan gudun hijira da mutanen da rikici ya daidaita miliyan 12  ne ke zaune a Iraki da Syria da Lebanon da Turkiyya.
Ana iya saurin shiga ta iyakoki a fadin Gabas ta Tsakiya inda 'yan gudun hijira da 'yan ci rani da wasu mutanen suke yawan bin hanyoyin da ba na ka'ida ba.
Rashin wadatattun asibitoci da cibiyoyin kiwon lafiya na daga cikin manyan kalubale da yankin ke fuskanta a yakinsa da coronavirus.
Kungiyar Refugees International ta kuma yi nuni ga Syria inda ta ce abin dubawa ce, kuma sama da mutum miliyan 5.6 ne suka tsere daga kasar inda wasu miliyan 6.5 suka kasance cikin kasar amma sun rabu da muhallansu.
Har wa yau, abu ne mai wuya 'yan gudun hijira su iya bin dokokin samar da tazara da kula da lafiya, musamman tunda suna rayuwa ne a wurare masu cunkoso da rashin tsafta.
Ko a wuraren da ba a yaki, akwai inda ake tunanin coronavirus za ta jefa su cikin halin ka-ka-ni-ka-yi.
Yankin yamma da kogin Jordan da zirin gaza da Isra'ila ta mamaye na wasu daga cikin irin wadannan wuraren.
Hukumomin Falasdinu, wanda ke da ikon kusan kasha 40 cikin dari na yankin Yamma da kogi Jordan, na cikin wani hali saboda rashin damar tsayar da annobar, inda suke fargabar cewa- matafiya masu tafiya tsakanin Isra'ila da yankin- su ne suka taimaka wajen yada cutar.
Amma al'amarin zirin Gaza, mai dumbin mutane, ya fi muni. Al'umar zirina kebe suke, Isra'ila da masar, sun dates zirin daga samun abubuwan more rayuwa, inda suke cewa hakan wani mataki ne na tsaro a kan 'yan bindiga.
An dade ana sa-in-sa tsakanin Isra'ila da kasashen duniya kan mamaye yankin da ta yi. Dakarun Isra'ila sun dade da barin Zirin Gaza kuma Isra'ilar ta dage kan cewa ba ta da hannu a duk wani da ke faruwa a can, wanda yanzu ke karkashin ikon shugabannin Hamas.
Shi ya sa kwararru a Falasdinu da kungiyoyin agaji ke ta kira Isar'ila ta cire datsewar da ta yi wa Gaza, kuma a hada kai tsakanin Falasdinawa da ke Gaza da yamma da kogin Jordan da Isra'ila su yaki annobar.
Lamarin zai yi kyau idan za a ajiye rashin jituwa a gefe a yanzu. Daga bayan fage, Isra'ila na tura wa Falasdinawa a yankin yamma da Kogin Jordan kayan aiki, kuma an ta horar da wasu likitocinta.
Amma yiwuwar ajiye rashin jituwa daga gefe ba shi da yawa. Bangarorin da ke da hannu a rikicin Yemen sun rungumi tsagaita wuta wadda kawo yanzu ba ta fara aiki ba, inda aka kai harin makami mai linzami 'yan kwanaki da suka wuce.
Kuma matsin lambar da Amurka ke yi wa Iran ta hanyar kakaba mata takunkumai ya nuna har yanzu an ja daga. Lallai ne, kwararru a Amurka na ganin cewa takunkumin, na kara dagulawa Iran lamurra musamman wajen sayen kayan asibiti da magunguna daga kasashen waje.
Idan aka saurari masana harkokin siyasa a Amurka, nan da nan za a fahimci cewa ana ganin annobar coronavirus za ta kara lalata martabar gwamnatin Iran.
Ana yi iya tambayar cewa, shin wane tasiri wannan annoba za ta yi idan ta samu wurin zama a yankin?
Gwamnatoci kalilan ne a Gabas ta Tsakiya suke da gaskiya. An lalata duk wani buri na matasa masu tasowa.
Juyin-juya halin da aka yi a yankin bai haifar da wani abin a zo a gani ba.
Ko a Isra'ila da ke da demokuradiyya, annobar ta jefa kasar cikin rikicin siyasa. Bukatar a yaki cutar ya zama kamar tursasa wa jagoran hamayya Benny Gantz shiga cikin gwamnatin Benjamin Netanyahu (abin da ya ce ba zai taba yi ba, kuma matakin da yai daidaita sabuwar jam'iyyarsa).
Kuma rufe kotuna ya janyo tsaiko a sauraren karar Firai Minista Netanyahu kan cin hanci da rashawa, kuma yan ci gaba da jagorantar kasar.
Yaki da cuta sun yi kane-kane a tarihi. Muna bakin ciki cewa, wannan ya faru ne a farkon wannan annoba. Gabas ta Tsakiya na iya fadawa cikin hali mai muni fiye da na yanzu kuma abin da za a gani bayan haka, ba lallai ne ya fi abin da muke gani ba a yanzu.
</doc>
<doc docid='bbc_labarai-52426531' lang='hau' type='mono' source_url='https://www.bbc.co.uk/hausa/labarai-52426531' term='COVID'>
Yadda aka yi girgizar kasa a yankin Makkah na Saudiyya
An samu girgizar kasa mai karfin maki 2.7 a gabashin Qunfudah da ke cikin yankin Makkah kamar yadda kamfanin dillacin labaran Saudiyya SPA ya ruwaito.
An samu girgizar kasa mai karfin maki 2.7 a gabashin Qunfudah da ke cikin yankin Makkah kamar yadda kamfanin dillacin labaran Saudiyya SPA ya ruwaito.
An samu girgizar kasar ne ranar Alhamis jajibirin azumin Ramadan. Kuma hukumomin Saudiyya sun ce duk da girgizar kasar ba ta yi karfi ba, amma mutanen yankin sun ji girgizar.
Hukumomi sun ce ba wannan ne karon farko da aka taba samun girgizar kasa a yankin ba, kuma ba su da karfin da tasirinsu zai haifar da wani ta'adi ga al'umma.
Saudiyya ta ce tana daukar matakai tare da yin kira ga al'ummar kasar cewa lamarin ba wani abin tsoro ba ne ko haifar da fargaba.
Karin labaran da za ku so ku karanta
</doc>
<doc docid='bbc_rahotanni-52314402' lang='hau' type='mono' source_url='https://www.bbc.co.uk/hausa/rahotanni-52314402' term='COVID'>
Matar da ta fara gano kwayar cutar korona
Matar da ta fara gano kwayar cutar korona a jikin mutum dai diyar wani direban motar bas ce a Scotland, wadda kuma ta daina zuwa makaranta tana da shekara 16.
Matar da ta fara gano kwayar cutar korona a jikin mutum dai diyar wani direban motar bas ce a Scotland, wadda kuma ta daina zuwa makaranta tana da shekara 16.
Daga baya, June Almeida ta zama jigo a fannin daukar hoton kwayoyin cutar virus, wadda aikinta ya zama wani bangare mai muhimmanci a yayin wannan annobar ta yanzu.
Covid-19 sabuwar cuta ce amma wata kwayar cutar korona wato coronavirus ce ke haddasa ta, kuma Dakta Alemida ce ta fara gano ta a shekarar 1964 a dakin gwaji da ke asibitin St Thomas na Landan.
An haifi kwararriyar ta fannin kwayoyin cuta na virus a 1930 kuma an sa mata suna June Hart. Ta girma a wani gidan haya kusa da filin shakatawa na Alexander Park a arewa maso gabashin birnin Glasgow.
Ta daina zuwa makaranta bayan samun karancin ilimi amma ta samu aiki a matsayin ma'aikaciyar dakin gwaji a bangaren gwaje-gwaje a asibitin Glasgow Royal.
Daga baya ta koma Landan da zama don samun ci gaba a aikinta kuma a shekarar 1954 ta auri Enriques Almeida, wani mai zane dan asalin Venezuela.
Matar da mijinta da 'yarsu karama sun koma Toronto a Canada da zama kuma, a cewar wani marubucin kiwon lafiya George Winter, a Cibiyar Bincike kan Ciwon daji na Ontario ne dakta Almeida ta goge a fannin daukar hoton kwayoyin cuta.
Ta shige gaba wajen amfani da wani tsari wanda yake nuna yadda kwayoyin cutar suke ta hanyar amfani da sinadaren 'antibodie' masu kare garkuwar jiki.
Mista Winter ya shaida wa shirin Drivetime a gidan radion BBC na Scotland cewa kwarewarta ta sa ta yi suna a Burtaniya kuma an ja ra'ayinta a shekarar 1964 ta sake aiki a asibitin koyarwa na St Thomas a London, asibitin da Firam Minista Boris Johnson ya samu kulawa a lokacin da yake jinyar cutar korona.
Dawowarta ke da wuya, sai ta fara hada gwiwa da Dakta David Tyrrell, wanda ke gudanar da bincike a bangaren mura a Salisbury a gundumar Wiltshire.
Mista Winter ya ce Dakta Tyrrell na gudanar da bincike ne kan majina daga wasu 'yan sa-kai kuma tawagarsa ta gano cewa mutane na iya daukar wasu kwayoyin cutar da ke da alaka da mura, amma ba dukansu ba.
Daya daga cikin kwayoyin cutar ita ce wanda aka fi sani da B814, wanda kuma aka samo a majinar wani dalibi a wata makarantar kwana da ke Surrey a shekarar 1960.
Sun gano cewa suna iya yada alamomin mura ga sauran 'yan sa-kan amma ba sa iya sa ta ta yadu a dakin gwaji.
Dakta Tyrell ya yi tunanin kila akwai yiwuwar ana iya ganin hoton kwayar cutar a na'urar ganin kwayoyin halitta 'yan mitsi-mitsi.
Sun aika wa June Almeida da wasu kwayoyin zarra, wanda kuma ta ga kwayoyin cutar virus a ciki wanda ta bayyana a matsayin masu kama da kwayoyin cutar mura.
Ta gano abin da aka fi sani yanzu a matsayain kwayar cutar korona ta farko a jikin dan Adam.
Mista Winter ya ce Dakta Almeida ta taba ganin kwayoyin zarra kamar wadannan a baya lokacin da take bincike kan ciwon hanta a jikin beraye da kuma murar kaji.
Sai dai, ya ce an ki amincewa da rahoton da ta rubuta a wata mujalla "saboda masu sa ido sun ce hotunan kwayoyin cutar da ta dauka hotunan kwayoyin cutar mura ne da ba su fito da kyau ba".
An yi rubutu kan sabuwar kwayar cutar da aka gano daga jinsin kwayar cuta ta B814 a mujallar British Medical Journal a shekarar 1965 kuma bayan shekara biyu aka buga hoton farko na abin da ta fara gani a mujallar General Virology.
A cewar Mista Winter, Dakta Tyrrell da Dakta Almeida, tare da Farfesa Tony Waterson, mutumin da ke jagorantar asibitin St Thomas ne suka sanya wa kwayar cutar suna coronavirus saboda kama da take yi da hular sarki idan aka haska ta a na'urar daukar hoton kwayoyin cuta.
Dakta Almeida ta yi aiki daga baya da Makarantar ci gaba da karatun Likita ta Landan inda aka ba ta lambar girma.
Ta kammala aikinta a Cibiyar Wellcome, inda ta ta samu damar gudanar da bincike iri-iri a fannin daukar hoton kwayoyin cutar virus.
Bayan da ta bar Wellcome, Dakta Almeida ta zama malamar koyar da nau'in motsa jiki na Yoga amma ta sake komawa harkar binciken cututtukan virus a shekarun 1980 inda ta taimaka wajen daukar sabbin hotunan kwayar cutar HIV.
June Almeida ta rasu a shekarar 2007 tana da shekara 77.
Yanzu bayan shekara 13 da mutuwarta, an ba ta girman da ya dace da ita, a matsayin jigo wadda aikinta ya gaggauta fahimtar kwayar cutar virus da a halin yanzu ke ta karakaina a duniya.
</doc>
<doc docid='bbc_labarai-52154740' lang='hau' type='mono' source_url='https://www.bbc.co.uk/hausa/labarai-52154740' term='COVID'>
Covid-19: Yadda aka gina asibitin coronavirus cikin kwana 9 a London
Sabon asibitin Birtaniya ma fi girma da aka gina cikin kwana tara domin majinyatan coronavirus ya fara aiki.
Sabon asibitin Birtaniya ma fi girma da aka gina cikin kwana tara domin majinyatan coronavirus ya fara aiki.
An mayar da ExCeL exhibition centre, katafaren wurin da ake taruka da bukukuwa ne a gabashin London, zuwa asibitin coronavirus.
Asibitin na da girman da ke kunshe da gadajen majinyata 4,000.
Cikin kwana tara aka sauya katafaren babban dakin taron mai girman kafa 87,328 zuwa asibiti da ke da bangarori sama da 80, kowanne dauke da gado 42. Akwai kuma gadaje kusan 500 na zamani da ke dauke da na'urorin taimaka wa majinyaci shakar iska da ake kira ventilators.
Akwai kuma wani bangare da ke da wasu gadajen 3,500.
Idan har aka kammala, zai kasance daya daga cikin manyan asibitoci a duniya.
Ta ya aka gina ta?
Asibitin, wanda aka bude a ranar Juma'a, an gina shi ne tare da taimakon sojoji sama da 200 a rana tare da jami'an ma'aikatar lafiya da kuma 'yan kwangila.
Injiniyoyi daga BDP, kamfanin da ya taimaka wajen sauya babban dakin taron zuwa asibiti, suna cikin wadanda suka samar da cibiyar domin ceto rayuka.
Jagoran BDP James Hepburn ya ce lokacin da aka dauka wajen ginawa ba kamar aikin gina sauran cibiyoyin lafiya ba inda sai injiniyoyi sun gabatar da tsarin ginin.
Ya ce an yi amfani da kayayyakin da ke dakin taron wajen samar da gadaje.
Za a ci gaba da gina irin wannan asibitin a wasu biranen Birtaniya domin yaki da coronavirus a kasar inda cutar ta kashe sama da mutum 2,000.
A wasu wuraren kuma za a mayar da filayen wasanni zuwa wuraren kula da masu cutar coronavirus
</doc>
<doc docid='bbc_labarai-52225101' lang='hau' type='mono' source_url='https://www.bbc.co.uk/hausa/labarai-52225101' term='COVID'>
Coronavirus: Yadda mata za su kare kansu daga cutar
Kwararru a fannin lafiya sun dukufa wajen fadakar da mata a kan yadda za su kiyaye da tsaftar jikinsu domin kaucewa kamuwa da cutar Coronavirus.
Kwararru a fannin lafiya sun dukufa wajen fadakar da mata a kan yadda za su kiyaye da tsaftar jikinsu domin kaucewa kamuwa da cutar Coronavirus.
Kwararrun sun ce akwai abubuwan da yakamata mata su rinka kula da shi a wannan yanayi da ake ciki na annobar covid-19.
Dakta Maryam Mustapha, ta shaida wa BBC cewa babban abin da ya kamata matan su yi shi ne daukan matakan kariya saboda mata su ne masu kula da gida kama daga kan maigida da yara da ma su kansu.
Ta ce babban abu mai muhimmanci wajen kariya shi ne a rinka yawan wanke hannaye akai-akai kamar yadda hukumar lafiya ta duniya ta bayyana.
Dakta Maryam ta ce "Abin da yakamata mu sani shi ne ita fa wannan cuta yaduwa take, don haka sai mata su kula da hanyoyin da cutar ke bi wajen yaduwa sai a kare kai".
Ta ce, hanyoyin sun hadar da idan ka hadu da wanda ke dauke da cutar idan yana tari ko atishawa sai a bayar da tazara kamar ta mita daya.
Likitar ta ce, kwayoyin wannan cuta su kan sauka a wurare daban-daban, kamar inda mutum zai dora hannunsa ko kuma inda ake dora kaya, to dole ne a kula.
Ta ce " Yakamata mata su guji shiga cikin mutane domin yanzu ba lokaci bane na ziyara ko zuwa gidan biki.
Dakta Maryam ta ce, ya kamata matan su rinka sanya takunkumin fuska musamman idan za su fita saboda su kare kansu.
Likitar ta ce, idan kuwa maigida ne ya fita unguwa, to da zarar ya dawo a kai masa ruwa da sabulun wankin hannu ya wanke hannunsa kafin ya taba komai a gidan hatta yara.
''A wasu lokutan idan maigida zai fita to idan da hali sai a bashi man tsaftace hannu wato hand sanitizer a turance kenan, ace masa ya shafa saboda gudun kada ya kwaso wa iyali jangwam.''
</doc>
<doc docid='bbc_labarai-52502055' lang='hau' type='mono' source_url='https://www.bbc.co.uk/hausa/labarai-52502055' term='COVID'>
Coronavirus: Da gaske shinkafar tallafin da gwamnatin Najeriya ke rabawa mara kyau ce?
Dubban buhunhunan shinkafar da gwamnatin tarayyar Najeriya take rabawa a matsayin tallafi na kullen annobar cutar korona ya matukar harzuƙa mutane.
Dubban buhunhunan shinkafar da gwamnatin tarayyar Najeriya take rabawa a matsayin tallafi na kullen annobar cutar korona ya matukar harzuƙa mutane.
Wasu jihohin sun yi ƙorafin cewa shinkafar da aka rarraba musu ɗin wadda ta lalace ce kuma ba za a iya cin ta ba.
A watan da ya gabata ne Shugaba Muhammadu Buhari ya bai wa jami'an fasa ƙwabrin ƙasar umarnin raba buhunhunan shinkafar da aka kwace, ga mabuƙata don taimaka musu wajen halin da za su shiga a lokacin kullen da aka sanya don hana yaɗuwar cutar korona.
Amma tallafin bai yi wa wasu dadi ba a wasu jihohin a kudu maso yammacin ƙasar, waɗanda su ne suka fara karɓar taimakon.
Jihar Oyo da jam'iyyar adawa ta PDP ke mulkinta ta fi kowa yin ce-ce-ku-ce kan rashin kyawun shinkafar, ta kuma rubuta wasiƙa ga hukumar fasa ƙwabri (Kwastam), kan niyyarta na mayar wa hukumar lalatacciyar shinkafar mai ƙwari.
A ranar Laraba kuwa jihar ta yi aiki da wannan barazanar inda ta mayar da buhun shinkafa 1,800 cikin manyan motoci biyu, inda aka ajiye su ba tare da kulawa ba a gaban hukumar, bayan da jami'an kwastam ɗin suka ki karba.
A jihar Ondo kuwa, inda jam'iyyar APC ke mulki, jami'ai sun ce wasu buhunhunan na dauke da shinkafar da ta lalace kuma ba zai yiwu a ci ta ba, amma dai ba su dauki matakin mayar da ita ba.
Amma hukumar kwastam ta Najeriya ta karyata batun cewa shinkafar da ta bayar marar kyau ce, ta kuma ce jihar Oyo ta ba ta kunya kan waɗannan zarge-zarge da ta yi.
A wata sanarwa da hukumar ta fitar ta ce, ''Babu wata alama ta shinkafa marar kyau a rumbun adana kayayyakinta, sannan kuma babu alama ma bayan an loda ta a manyan motoci.''
Ministar Ma'aikatar Jin ƙai Sadiya Farouq, wadda ma'aikatar tata ce ke aikin raba shinkafar ta kara jawo ce-ce ku ce.
Ta ce sai da Hukumar Kula Da Ingancin Abinci Da Magunguna Ta Najeriya, NAFDAC ta duba shinkafar sosai ta kuma amince da ita.
Amma shugabar Nafdac, Mojisola Adeyeye, ta ce ba a gayyaci hukumar ta duba shinkafar da aka raba a Oyo kamar yadda ministar ta yi ikirari ba.
Daga ina shinkafar ta fito?
Akwai dubban buhunhunan shinkafa da suka shafe watanni a rumbun ajiya na hukumar kwastam tun bayan da aka ƙwace su daga masu fasa ƙwabrin da suke ƙoƙarin shiga Najeriya.
Kuma daga cikin wannan shinkafa ce hukumar ta bayar da tan 46,000 don a raba wa jihohi sakamakon umarnin da shugaban ƙasa ya bayar.
A watan Agustan bara ne aka rufe kan iyakokin Najeriya don hana shigar da kayayyakin da suka hada da shinkafa cikin ƙasar.
Kuma ga alama ba al'ummar kudu maso yamma ne kadai suka yi korafi kan shinkafar ba.
Wani mai amfani da shafin Tuwita ya wallafa wani bidiyo na buhun shinkafar ''Tallafin Covid-19'' wato "Covid-19 Palliative" da hukumomin birnin tarayya Abuja suka bai wa mazauna wani yanki, inda ya bayyana shinkafar da cewa ''mai guba ce kuma ta lalace.''
An taba samu a tarihi inda jami'an gwamnati suka tabbatar da cewa wasu buhunhunan shinkafa da kwastam suka kwace sun lalace kuma ba za a iya cin shinkafar ba.
A watan Oktoban bara, Shugaban Hukumar Kwastam Ta Najeriya, Hameed Ali, ya ce shinkafar waje da ake fasa ƙwabrinta 'yan ƙasar suke ci mara kyau ce wacce ta lalace, shi ne ake sake mata buhu a shigar da ita ƙasar ta ɓarauniyar hanya.
Ya ce: ''Haka suke yi a Jamhuriyyar Benin. Suna sauya buhun su saka sabon kwanan wata, kuma ita ake kawowa muna ci a ƙasar nan.''
Wata hadimar shugaban ƙasa Lauretta Onochie ta wallafa wannan bidiyon na kasa da ke nuna dubban buhunhunan shinkafa da aka ƙwace waɗ anda ta ce sun lalace.
''Ba mu san yaushe aka girbe ta ba. Ba mu san irin sinadaran da aka sanya wajen adana ta ba,'' kamar yadda ta fada a tuwita.
Dafaffiyar shinkafa, musamman ma dafa-duka, na daga cikin irin abincin da ke da farin jini a kasar, kuma ɗanyar shinkafar ce muhimmiyar abar da kungiyoyi da mutane suke raba wa marasa galihu a lokacin wannan kullen.
</doc>
<doc docid='bbc_rahotanni-52528200' lang='hau' type='mono' source_url='https://www.bbc.co.uk/hausa/rahotanni-52528200' term='COVID'>
Coronavirus: Wacce ƙasa ce a Afirka aka fi yin gwajin cutar?
Gwaji na taka muhimmiyar rawa a yaƙi da cutar korona, yana taimakawa wajen fahimtar girman yaɗuwar cutar.
Gwaji na taka muhimmiyar rawa a yaƙi da cutar korona, yana taimakawa wajen fahimtar girman yaɗuwar cutar.
Hukumar daƙile cutuka masu yaɗuwa ta Afirka da ke jagorantar lamurran annobar a sassan nahiyar, ta ce akwai bambanci sosai kan batun gwaji a tsakanin ƙasashe.
Waɗanne ƙasashe ne kan gaba, kuma waɗanne ne a baya?
Wasu ƙananan ƙasashe sun samu ci gaba inda suka zarta sauran maƙwabtansu manyan ƙasashe ta fuskar gwaji.
Mauritius and Djibouti, misali dukkaninsu sun cimma adadin da ya kamata na gwaji.
Haka ma ana yabon Ghana kan batun gwaji, inda gwamnatin ƙasar ta ce zai taimaka waje daƙile bazuwar cutar idan an ɗage dokar kulle.
Afirka ta Kudu ita ma ta ɗauki matakai sosai kan inganta gwaji, kuma zuwa yanzu an gudanar da gwaji sama da 200,000. Amma wannan bai kai alƙalumman kasashe kamar Koriya ta Kudu  da Italiya da Jamus ba.
Ana bayyana damuwa cewa Najeriya mai yawan jama'a a Afirka, gwajin da ta ke bai kai mizani ba - ko da yake gwamnati ta jaddada cewa ta mayar da hankali ne kan daga rukunin waɗanda suka kamu da cutar.
Wakiliyar BBC a Najeriya Chi Chi Izundu ta ce hukumomi yanzu na faɗaɗa gwaji.
"Manufar shi ne ya kai 5,000 a rana - amma har yanzu ba su kai 1,000."
Yana da kyau a fahimci cewa akwai wasu ƙasashe a nahiyar da babu ma wasu bayanai game da gwaji. kamar su Eritrea da Algeria.
Wasunsu ba su da kayan gwajin, yayin da wasu kuma saboda wasu dalilai na daban ba za su bayar da bayanan ba.
Misali, Shugaba Magafuli na Tanzania ya faɗi cewa fitar da irin waɗannan bayanai na haifar da tsoro da fargaba. Ƙasarsa na fitar da bayanai ne kawai lokaci-lokaci, wani lokaci bayanan waɗanda suka warke kawai kae fitar da bayanansu.
Samun wadatatattun sinadarun da ake buƙata wajen aiwatar da gwajin na iya zama da wahala, domin wasu ƙasashen Afirka ba su samar da nasu kuma suna dogaro ne da waɗanda ake samarwa a duniya da yanzu ake da ƙarancinsu.
John Nkengasong na cibiyar hukumar yaƙi da cutuka masu yaɗuwa ya ce "rashin samun haɗin kai samun goyon bayan kasashen duniya ya tsame Afirka daga kan batun girman gwajin cutar."
Ya ce ƙasashen Afirka suna iya kasancewa suna da kudi, amma "ƙasashe 70 da suka kafa dokar hana fitar da kayayyakin da suka shafi asibiti," zai yi wahala a iya sayen kayayyakin da ake buƙata.
Akwai kuma wasu abubuwa da ke kawo tarnaƙi ga inganta gwaji, waɗanda suka hada da dokar kulle, wanda zai yi wahala ga mutane su fito domin yin gwaji.
Amma, Ngozi Erondu, ta cibiyar lafiya ta Chatham House, ta ce babban al'amari shi ne kayan aiki.
📢#COVID19Nigeria UPDATEThe 18th #COVID19 testing lab has been activated at Bayero University, Kano; the second laboratory to be activated in the stateWe remain committed to rapidly scaling up #COVID19 testing capacity in Nigeria, as outlined in the national testing strategy pic.twitter.com/5rHs5RCjon
Karshen Twitter wallafa  daga @NCDCgov
Hukumar yaki da cutuka masu yaɗuwa Najeriya a yanzu tana da ɗakunan gwaji 18 waɗanda za su iya tabbatar da idan mutum na ɗauke da cutar. Amma ta gabatar da buƙatar kayayyakin gwaji.
Kenya ma ta ce tana fuskantar ƙalubale na kayan gwaji, kuma adadin gwajin da ta ke yi ya ragu.
Gwamnatin larduna a Kenya ta ce a baya-bayan nan kayayyakin gwaji 5,000 kawai ake da su a ƙasar, kuma suna tsammanin samun ƙarin 24,000.
Akwai kuma wasu dalilai na zamantakewa da siyasa waɗanda za su iya haifar da cikas ga faɗaɗa gwaji.
"A wasu al'umomin akwai batun nuna kyama idan aka tabbatar da mutum yana ɗauke da cutar korona." in ji Ngozi Erondu. Sannan shugabannin al'umma na iya adawa da gwajin don manufarsu ta cin zabe."
Hukumar daƙile cutuka masu yaɗuwa ta kaddamar da wani shiri na haɗin guiwa domin inganta gwaji, Partnership to Accelerate COVID-19 Testing (PACT) wanda za a mayar da hankali kan bibiya gwaji da kuma ganowa.
Manufar shirin shi ne cimma burin yin gwaji miliyan ɗaya cikin mako huɗu a dukkanin sassan nahiyar
The initiative aims to roll out about one million tests in four weeks across the whole continent.
Ɓarkewar cutar korona a yankin Asiya da Turai ya ba kasashen Afirka lokaci da damar ɗaukar matakai, kuma yadda suka yi yaƙi da Ebola ya taimaka masu.
Amma samun kayan gwaji a kasuwar duniya, da gudanar da gwajin a inda ya kamata da samar da ɗakunan gwaji ba ƙaramin ƙalubale ne musamman da raunin tattalin arziki da tsarin kiwon lafiya
Samu wasu labaran na Reality Check
Aiko da tambayoyi
A biyo mu a Twitter
</doc>
<doc docid='bbc_labarai-52025621' lang='hau' type='mono' source_url='https://www.bbc.co.uk/hausa/labarai-52025621' term='COVID'>
Coronavirus: Tallafin biloniya dan China Jack Ma, ya iso Najeriya
A ranar Talata ne jirgin sama na dakon kaya na Ethiopia ya sauka a Legas a Najeriya, inda ya kawo kayan da wani hamshakin mai arziki dan kasar China kuma mamallakin Gidauniyar Jack Ma, ya bai wa nahiyar Afirka tallafi na amfanin asibiti da suka shafi cutar Covid-19.
A ranar Talata ne jirgin sama na dakon kaya na Ethiopia ya sauka a Legas a Najeriya, inda ya kawo kayan da wani hamshakin mai arziki dan kasar China kuma mamallakin Gidauniyar Jack Ma, ya bai wa nahiyar Afirka tallafi na amfanin asibiti da suka shafi cutar Covid-19.
A ranar 16 ga watan Maris ne miliyoniyan ya sanar da tallafin  a shafinsa na Twitter, a yayin da kasashen duniya da dama ke ci gaba da fafutukar hana yaduwar cutar.
Kayan sun hada da jaka 20,000 ga kowace kasa a Afirka wacce ta kunshi kayayyakin jinyar masu coronavirus da suka hada da takunkumin rufe fuska 100,000 da rigunan da ma'aikatan lafiya ke sa wa don kare kansu da sauran kayan da ake amfani da su wajen kula da masu cutar.
Jaridar intanet ta BusinessDay ce ta sanar da isar kayayyakin na Najeriya a ranar Talata da misalin karfe 3.20.
Dama tun a ranar Litinin da daddare kamfanin zirga-zirgar jiragen sama na Ethiopian Airlines ya sanar da tashin jirgin dakon kayan daga Addis Ababa zuwa kasashen Afirka don isar da su.
Tun da fari gidauniyar, ta ce Afirka za ta iya kare kanta daga coronavirus idan ta dauki mataki.
Ta ce: "Ba za mu iya kawar da kanmu daga hadarin da Afirka ke fuskanta ba, mu dauka cewa wannan nahiya mai mutum biliyan 1.3 za ta tsira a wannan iftila'i ba.
"Duniya ba za ta zuba ido ta ga mummunan abin da zai iya faruwa a Afirka ba kan wannan annoba ta Covid-19.
"Za mu iya daukar matakan kariya yanzu mu kuma shirya kafin lokacin faruwar wani abu, saboda Afirka za ta iya amfana da koyon darussa daga wasu kasashen da bala'in ya shafa."
Kazalika Gidauniyar ta Jack Ma ta ce nan ba da dadewa ba za ta fara aiki da cibiyoyin lafiya a Afirka don ba su horo ta intanet, na yadda ake kula da masu jinyar cutar Covid-19.
A jumlace Afirka za ta samu kayayyakin har miliyan 1.1 da suka kunshi takunkumin fuska miliyan shida da rigunan da ma'aikatan lafiya ke sa wa don kare kansu 60,000 da gilashin rufe fuska, kuma za a kai kayan birnin Addis Ababa na kasar Habasha ne.
Firai Ministan Habasha Abiy Ahmed Ali ne zai jagoranci rarraba kayayyakin tare da aike wa sauran kasashen.
Gidauniyar Jack Ma ta ce wannan annoba tana kara yaduwa kuma tana wuce duk yadda aka tsammace ta.
</doc>
<doc docid='bbc_labarai-52368558' lang='hau' type='mono' source_url='https://www.bbc.co.uk/hausa/labarai-52368558' term='COVID'>
Coronavirus: Yadda za ku kare kanku, da hana yaduwarta da bin shawarwarin WHO
Cutar korona ta zo da sauye-sauye da dama game da yadda muke rayuwa da yadda muke mu'amala.
An fara wallafawa ranar 21 ga watan Afilun 2020
Cutar korona ta zo da sauye-sauye da dama game da yadda muke rayuwa da yadda muke mu'amala.
Amma yawan shawrawarin da ake bayarwa kan yadda za mu kare kanmu da wasu a lokacin annobar na iya yi mana yawa.
Ga wasu abubuwa da za su taimaka maku.
A cewar Hukumar Lafiya ta Duniya WHO, matakan kariya mafi muhimmanci kan cutar korona su ne tsafta.
Yaya za mu hana yada cutar?
Takunkumin rufe hanci da baki kamar wanda ake sayarwa a manyan kantuna ba zai kare ku daga kamuwa da cutar korona ba, saboda bas a rufe hancin da bakin soasai kuma bas a iya rufe idanuwa sannan ba a iya sa su tsawon lokaci.
Amma dai suna iya hana kwayoyin cutar da ke fitowa daga baki ko hancin marar lafiya su isa ga wasu.
Kada ku manta, mutane da yawa da ke dauke da cutar korona bas a nuna alamominta, don haka, babu laifi don an sa takunkumin rufe fuskar idan ana cikin mutane.
Safra hannu kuwa, WHO ta ce kuna iya kamuwa da cutar korona idan kuna amfani da su, kuma idan kuka taba fuskarku kwayar cutar na iya shiga jikinku.
A cewar WHO, yawan wanke hannu da ruwa da sabulu na ba da kariya daga cutar korona fiye da sa safar hannu.
Manyan alamomin cutar korona su ne zazzabi da tari marar fitar da majina - wadannan ne alamomin da ya kamata ku lura da su.
Ciwon wuya da ciwon kai da gudawa na daga cikin alamomin cutar a wasu lokutan kuma ana tunanin cewa wasu masu dauke da cutar na gaza jin kamshi da dandanon abinci.
A cewar WHO, idan kuka ji alamomin ku zauna a gida, ko da kun ji ciwon kai da mura, har sai kun samu sauki.
Kada ku manta, a cikin kashi 80 cikin 100 na wadanda cutar ta kama, ba ta basu wahala sosai kuma yana da matukar muhimmanci ku guji mu'amala da sauran mutane.
Idan kuka ji zazzabi da tari ko sarkewar numfashi, sai ku nemi shawarar likitoci don haka na iya nufin cutar ta yi tsanani.
Ku buga wa hukumomin lafiya waya kafin ku je - saboda a halin yanzu asibitoci sun cika, amma suna iya gaya maku asibiti ko cibiyar lafiyar da za ku je.
Sabon binciken da aka buga a mujallar kiwon lafiya ta The Lancet, ya yi kiyasin cewa kusan kashi 0.66 cikin dari na wadanda suka kamu da cutar za su mutu.
Wannan ya  kere wa kashi 0.1 cikin dari na mutanen da mura mai zafi ke kashewa.
Amma idan ba a san yawan mutanen da suka kamu da cutar ba, babu yadda za a yi a gane yawan mutanen da Covid-19 ke kashewa.
Tattara yawan mutanen da suka mutu a lokacin annoba na da wahala, saboda akwai gibi a lokutan da mutane ke kamuwa da cutar da lokacin da take kashe su.
Alkaluman da aka fitar yanzu daga Kwalejin Imperial da ke Landan sun nuna cewa yawan mace-macen ya fi kan mutanen da shekarunsu suka haura 80 kusan sau 10, kuma mutanen da shekarunsu ba su wuce 40 ba, ba su cika mutuwa ba.
A binciken da aka yi kan mutane 44,000 daga China, mace-mace sun fi yawa a tsakankanin mutane masu fama da ciwon suga da hawan jinni da ciwon zuciya da cutukan numfashi, kusan sau goma.
Babu wasu magunguna ko riga-kafi na musamman da ake sha kan sabuwar cutar, kuma magungunan antibiotic bas a aiki a kanta (suna aiki a kan kwayoyin cutar bacteria amma bas a aiki kan virus).
Akwai magungunan da za a iya bayarwa, amma mutane da yawa na samun sauki ba tare da shan magani ba.
Masana kimiyya a fadin duniya na aiki tukuru don gani riga-kafinta, amma sai an yi gwaje-gwaje tukunna don haka ba kwanan nan za a fara amfani da shi ba.
Babu shakka, wannan lokaci ne mai rikitarwa.
Don haka, babu mamaki ku ji fargaba, tsoro, damuwa, bacin rai da gajiya.
Don taimaka maku a wannan lokacin annoba, Hukumar Lafiya ta Burtaniya ta samo wasu hanyoyin goma da za su iya taimaka maku:
</doc>
<doc docid='bbc_labarai-52093961' lang='hau' type='mono' source_url='https://www.bbc.co.uk/hausa/labarai-52093961' term='COVID'>
Jahilci ne ya sa malamai suke karyata coronavirus - JNI
Kungiyar Musulman Najeriya ta Jama'atu Nasril Islam JNI karkashin jagorancin Sarkin Musulmai ta ce jahilci ne wani malamin addini ya fito yana ikirarin cewa coronavirus karya ce.
Kungiyar Musulman Najeriya ta Jama'atu Nasril Islam JNI karkashin jagorancin Sarkin Musulmai ta ce jahilci ne wani malamin addini ya fito yana ikirarin cewa coronavirus karya ce.
Kungiyar ta fitar da sanarwa ne ranar Litinin mai dauke da jan kunne ga malaman da sanarwar ta ce suna dulmuyar da al'umma kan cutar Covid-19 a Najeriya.
Sanarwar dai martani ce ga wasu malaman addinin Islama da suka fito suna wa'azi ga mabiyansu suna karyata cewa coronavirus karya ce makirci ne, cikinsu har da wasu manyan malaman da ke da'awa.
A cikin sanarwar da sakataren kungiyar JNI ya fitar Dr. Khalid Abubakar Aliyu, ya ce bai kamata irin wadannan kalamai su fito bakin duk wani malami ba da ya amsa sunansa malam.
Kungiyar ta ce abin takaici ne yadda wasu malamai ke wa'azi suna yaudarar al'ummar Musulmai kan ba su yadda da cutar coronavirus ba.
"Ya zama wajibi a matsayinmu na al'umma mu kaucewa duk wani abu da zai maimaita abin da ya faru a Italiya inda cutar ta yi kamari, saboda mutane sun bijerewa gargadin masana game da cutar."
Allah Ya ce Ka tambayi wadanda suka sani idan ba ka sani ba Q16:43, saboda haka ya kamata mu sani cewa ilimi amana ne wanda dole a kiyaye a gabatar da shi yadda yake."
Kungiyar ta nesanta kanta da abin ta kira karamin tunanin malamai game da duniya, wadanda ta ce rashin fahimtarsu babbar illa ce ga lafiya da zai jefa al'umma cikin hatsari.
Ta kuma kara da cewa ya kamata a fahimci cewa batun annoba ba sabon abu ba ne a tarihin duniya, inda ta ba da misalai da dama na abubuwan da suka faru a tarihi tun zamanin Sahabbai, da Tabi'ai  wadanda suka gabace su.
Sanarwar ta yi kira ga al'ummar Musulmai su yawaita Istigifari da neman gafarar Ubangiji.
Sannan a yawaita zikiri a ko da yaushe da kuma bayar sa sadaka da yawaita addu'o'i da karatun Al Qur'ani mai tsarki da kuma Sallar dare.
</doc>
<doc docid='bbc_rahotanni-52018444' lang='hau' type='mono' source_url='https://www.bbc.co.uk/hausa/rahotanni-52018444' term='COVID'>
Tarihin manyan annoba da suka shafi arewacin Najeriya
Bullar annobar coronavirus a duniya a wannan karni da irin barnar da take yi suna tayar da hankulan jama'a da dama.
Bullar annobar coronavirus a duniya a wannan karni da irin barnar da take yi suna tayar da hankulan jama'a da dama.
Duniya ta jima ba ta ga wani lamari da ya rikita kowa ba, ya kuma jefa fargaba da rudu a duk sassan duniya kamar abin da coronavirus ko covid-19 ta haifar.
Sai dai har yanzu a Najeriya dumbin mutane ne ke da shakku ko ma kin yarda da cewa cutar gaskiya ce.
Duk kuwa da irin yadda take barna da tsayar da al'amura a kasashen duniya da kuma yadda tuni ta shiga Afirka da Najeriyar ma.
Cikin masu kin yarda da gaskiyar cutar kuwa har da malaman addini na Musulunci da na Kirista, inda wasu ke ta fada wa mabiyansu cewa kirkirar cutar aka yi don yi addinai makarkashiya.
Sai dai kwararru a fannin lafiya na ta jan hankulan jama'a cewa dole su kula tare da daukar matakan kariya ganin yadda cutar ke barna a wasu kasashen duniya, don kuwa gani ga wane ya ishi wane tsoron Allah.
An sha samun annoba daruruwan shekaru da suka gabata a duniya, wadanda har gobe ana tuna illar su a tarihi.
Misali ko a tarihin Musulunci, malamai da dama sun ambato cewa a lokacin mulkin Sayyadina Umar, wato halifa na biyu bayan Manzon Allah SAW an yi wata annoba da ta zama ajalin Sahabbai, inda suka yi ta mutuwa, ciki har da irin su Abu Ubaidah Bn Jarrah da Mu'adh bin Jabal.
''Sannan ko a 1215 an samu barkewar wata annobar a Masar da Sham da Falasdinu, wadda sai da kusan rabin al'ummar wadannan yankuna suka mutu,'' kamar yadda babban limamin Masallacin Kasa na Najeriya da ke Abuja Farfesa Ibrahim Maqary ya fada a wajen wani karatunsa.
A tarihin duniya baki daya ma dai an taba samun manyan annoba da suka dauki rayukan jama'a bila adadi kuma suka durkusar da al'amura.
Farfesa Isa Sadiq Abubakar, darakta na cibiyar bincike mai zurfi kan cutukan da ke yaduwa a Jami'ar Bayero Kano ya shaida wa BBC cewa ''akwai cutar da aka yi annobarta shekaru aru-aru mai suna Plague wadda ta kashe kusan rabin al'ummar Turai a 1343.
Sannan a baya-bayan nan ma an sha fama da annobar cutar Ebola a duniya, inda ta kashe mutane da dama a wasu kasashen Afirka a tsakanin 2014 zuwa 2015.
Baya ga wadannan, akwai annoba da dama da aka yi fama da su musamman a arewacin Najeriya a shekaru da dama da suka gabata, kuma har a shekarun baya-bayan nan ma wasu na kara tasowa akai-akai.
A cikin wannan makala, mun yi waiwaye kansu ta hanyar tuntubar kwararru a fannin lafiya:
Wannan wata mummunar annoba ce da ta shafi duniya baki daya a 1918 wadda ta kashe kusan mutum miliyan 50.
''Kuma ta shiga har Najeriya da ma arewa,'' a cewar Farfesa Abdussalam Nasidi, tsohon shugaban Cibiyar yaki da cutuka masu yaduwa ta Najeriya NCDC.
''A lokacin da annobar ta barke yawan al'ummar Najeriya ya kai miliyan 40, kuma mutum miliyan 20 ne suka kamu a kasar, sannan mutum 500,000 suka mutu.
''Annobar ta kai wata shida tana addabar mutane kuma ta yi ta yaduwa ne ta hanyar shiga da fitar da aka dinga yi tsakanin kasashe ta jirgin ruwa, abin da ya zama sanadin yaduwarta a duniya,'' in ji kwararren.
A lokacin da annobar ta addabi duniya babu ci gaban kimiyya kamar yanzu don haka an sha wahala wajen dakile ta.
Wannan cuta ce da duk wanda ya kwana ya tashi a arewacin Najeriya ya san da ita. Kuma har a baya-bayan nan ba ta daina addabar al'ummar yankin ba.
Farfesa Nasidi ya ce ko a shekarun 1996 da 1997 annobar sankarau ta yi munin da sai da ta hallaka mutum 11,000 a Kano kawai.
Farfesa Isa Sadiq ya kara da cewa "A da idan aka yi annobar da ta dauki ran mutane da yawa sai kuma ta lafa sai bayan wasu shekarun. Tun daga 1996 ba a kara samun mummunar annobar sankarau ba sai wajen 2015.''
Baya ga kisa da sankarau ke yi, Farfesa Isa ya ce tana makantar da mutane, ta kurmantar ko ta bata kwakwalwar wasu.
Cutar amai da gudawa na daga cikin annobar da suka dinga addabar jama'a a arewacin Najeriya. Sannan annoba ce da kan taso lokaci zuwa lokaci.
Farfesa Isa ya ce "An fi samun ta a lokacin rani idan ruwa ko abinci ya gurbata. Kuma ta kan kashe mutane.
''Ana samun annobar kwalara shekaru da dama da suka gabata tun gabanin kafa Hukumar Lafiya Ta Duniya WHO. A kan samu bullar annobar lokaci zuwa lokaci a duniya baki daya.
''Hasali ma bayan an gama Yakin Duniya Na II hukumar da ke kula da matsalolin lafiya ta duniya ta wargaje. Don haka sai aka kafa WHO, kuma aikin da ta fara yi a lokacin da aka kafa ta shi ne kokarin dakile annobar kwalara da ta mamaye duniya.
Sai dai a kasashe irin namu da ba su ci gaba ba har yanzu a kan samu bullar kwalara nan da can saboda matsaloli da suka hada da kazanta.
Wannan wata annoba ce da ta fi addabar yara kuma aka dade ana fama da ita a duniya.
Daga baya duk kasashen duniya kusan sun shawo kanta, sai dai har yanzu a Najeriya musamman yankin arewaci, tana ci gaba da tasowa lokaci zuwa lokaci.
Farfesa Abdussalam Nasidi ya ce: ''Duk da cewa annobar kyanda ta ki ci ta ki cinyewa a arewacin Najeriya, amma ta fara raguwa duk da yake ta yi barna sosai a baya.''
Duk wanda ya kai shekara 60 ko ya haura matukar dai a arewacin Najeriya yake to ya san annobar cutar agana.
A lokacin da ta bulla, ta yi tsanani a yankin kuma ta yi barna sosai. Sai dai daga baya an samar da riga-kafinta kuma an kawar da ita dungurungum.
Farfesa Nasidi ya ce: ''Likitocin Najeriya na daga cikin wadanda suka taimaka sosai aka kawar da ita a duniya baki daya.''
Farfesa Isa Sadiq ya ce ko annobar koronabairus ta wuce, hakan ba yana nufin duniya ta koma ta nade hannu ba ne, ba tare da shirya wa tunkarar wata annobar nan da wsu shekarun ba.
''Wannan ba ya nuna cewa iyakar ta kenan, dole dan adam ya zauna da shirin cewa za a iya samun annoba. Ai yanzu wasu masanan na nuna cewa ita coronavirus ai 'yar uwar SARS ce ta sauya yanayinta.
Da ma haka kwayoyin cuta suke, muna shiri su ma suna mana mummunan shiri. Sai ta sauya yanayinta ta fi karfin wadda ta zo ta buwayi mutane.
Alal misali ai ita SARS an sha kanta cikin sauki, amma wannan coronavirus ai ta buwayi mutane. Kalli yadda take wahalar da kasashe masu karfin tattalin arziki da ci gaban kimiyya da fasaha irin su Amurka da China da Jamus da Burtaniya da Spain, duk abin na fin karfinsu.
''To mu a nan Najeriya abuuwan sun fi muni. Mutanenmu ba sa jin magana. Duk abin da aka hana ba sa hanuwa," in ji Farfesa Sadiq.
''Sannan wasu gwamnatocinmu suna da tausayi, yanzu kuma ba lokaci ne na tausayi ba, kamata ya yi a yi aiki da karfin iko a hana mutane fita,'' in ji farfesan.
Karin labarai masu alaka
</doc>
<doc docid='bbc_labarai-52256461' lang='hau' type='mono' source_url='https://www.bbc.co.uk/hausa/labarai-52256461' term='COVID'>
Coranavirus: Watakila a tsawaita dokar hana fita a Abuja da Lagos
Gwamnatin Najeriya ta ce tana duba yiyuwar tsawaita dokar hana fita a biranen Abuja da Legas da kuma Ogun saboda yadda ake kara samun yaduwar cutar coranavirus a kasar.
Gwamnatin Najeriya ta ce tana duba yiyuwar tsawaita dokar hana fita a biranen Abuja da Legas da kuma Ogun saboda yadda ake kara samun yaduwar cutar coranavirus a kasar.
A ranar 29 ga watan Maris ne a jawabinsa ga 'yan kasa, shugaban Najeriya Muhammadu Buhari ya sanar da kafa dokar hana fita na tsawon mako biyu a biranen guda uku domin dakile yaduwar cutar coronavirus a kasar.
Sakataren gwamnatin Tarayya kuma shugaban kwamitin shugaban kasa kan Covid 19, Boss Mustapha, a lokacin da yake bayani a Abuja kan halin da ake ciki a ranar juma'a ya ce, akwai yiyuwar tsawaita dokar hana fita wacce za ta kawo karshe a ranar Lahadi domin dakile yaduwar cutar.
Ya kuma ce akwai yiyuwar dokar za ta shafi karin wasu jihohi da cutar ta shafa baya ga Abuja da Legas da kuma Ogun.
Ya kara da cewa tawagarsa ta sanar da Buhari kan halin da ake ciki kawo yanzu, "kuma hakkin shugaban ne ya yanke shawara kan dacewar tsawaita dokar hana fita ko kuma aa."
SGF: The decision to extend the lockdown or not is purely the prerogative of the President. Our job is to advise him. He will also be receiving advice from other sources, in addition to the Task Force. He will make a decision based on the information available to him. #PTFCOVID19
Karshen Twitter wallafa  daga @PTFCOVID19
Zuwa yanzu mutum 305 suka kamu da coronavirus a Najeriya, yayin da 58 suka warke daga cikinsu. Cutar kuma kawo yanzu ta kashe mutum bakwai a Najeriya.
Ana ta kuma samun bullar cutar a sauran jihohi Najeriya inda yanzu ta bulla a jihohin Najeriya 19.
Jihar Legas inda cutar ta fara bulla a Najeriya ce ta fi yawan masu dauke da ita, sai kuma Abuja inda mutum 56 suka kamu.
Babu karin bayanai
</doc>
<doc docid='bbc_labarai-52212380' lang='hau' type='mono' source_url='https://www.bbc.co.uk/hausa/labarai-52212380' term='COVID'>
Coronavirus: Yadda ta bulla a garin Daura har ta kashe likita
Hukumomin kiwon lafiya a jihar Katsina sun ce sun dukufa wajen gano mutanen da likitan da ya mutu a Daura sakamakon cutar coronavirus ya yi mu'amulla da su kafin rasuwarsa.
Latsa alamar lasifika da ke sama domin sauraron hira da Gwamna Masari:
Hukumomin kiwon lafiya a jihar Katsina sun ce sun dukufa wajen gano mutanen da likitan da ya mutu a Daura sakamakon cutar coronavirus ya yi mu'amulla da su kafin rasuwarsa.
Babban sakatare a ma'aikatar lafiya ta jihar, Dr Kabir Mustafa ya shaida wa BBC cewa tun bayan da suka samu labarin rasuwarsa suka nemi a debi samfur daga jikinsa domin yi masa gwaji.
Kuma bayan gano cewa cutar cornavirus ce ta kashe shi "sai muka garzaya wurin iyalinsa guda 13 inda muka dauki sunayensu da kuma samfurin majinarsu domin yin gwaji."
Dr Kabir ya kara da cewa sun kuma dauki mutum 20 wadanda ma'aikatan likitan da ya rasu ne " a jiya dai mun dauki mutum 33 sannan ma'aikatanmu sun duba rijistar mutanen da ke zuwa asibitinsa domin tabbatar da mutanen da ya yi mu'amilla da su tun bayan komawarsa jihar daga Ikko, kenan a yanzu haka muna jiran jin sakamakon dukkan wadannan mutanen.
A can kuma asibitin da ya rasu, tuni aka killace mutum hudu da suka yi mu'amilla da shi wannan mutum. Mun kuma shaida wa dukkanin wadanda suka yi mu'amilla da shi amma ba su da alamun cutar da su killace kansu."
Dama dai gwamnan jihar Katsina, Aminu Bello Masari ya ce likitan da ya mutu sakamakon kamuwa da coronavirus ya samo cutar ne daga Lagos.
Gwamna Masari ne ya tabbatar da BBC cewa cutar Covid 19 ce ta kashe likitan.
Ya bayyana cewa likitan mazaunin birnin Daura ne da ya yi bulaguro zuwa Lagos, kuma bayan dawowarsa ya kwanta jinya, wadda ta yi masa sanadi.
Gwamna Masari ya ce jami`ai sun dukufa wajen bin diddigin mutanen da likitan ya yi mu`amala da su domin gaggawar dakile bazuwar cutar a jihar.
Wannan ne karon farko da cutar ta bulla a jihar Katsina.
</doc>
<doc docid='bbc_labarai-52111341' lang='hau' type='mono' source_url='https://www.bbc.co.uk/hausa/labarai-52111341' term='COVID'>
Coronavirus: Facebook da Twitter sun cire sakonnin shugabannin wasu kasashe
Facebook ya cire wani bidiyo da shugaban Brazil, Jair Bolsonaro ya wallafa a shafinsa, wanda ke cewa hydroxychloroquine na maganin coronavirus.
Facebook ya cire wani bidiyo da shugaban Brazil, Jair Bolsonaro ya wallafa a shafinsa, wanda ke cewa hydroxychloroquine na maganin coronavirus.
Shugaba Bolsonaro ya sha yin watsi da cutar kuma ya bukaci 'yan kasarsa su yi fatali da shawarwarin da likitoci ke bayarwa kan barin tazara.
Wannan ya biyo bayan cire wani sako da Shugaban Venezuela, Shugaba Nicolas Maduro ya wallafa, wanda ke dauke da bayanin yadda mutum zai sha maganin cutar a gida ba tare da zuwa asibiti ba.
Duka shafukan biyu na sada zumunta ba su cika kutse kan sakonnin da shugabanni ke wallafawa ba, ko da kuwa a ce ba gaskiya ba ne.
Misali, Twitter ya ce "zai yi kuskure idan ya bai cire sakon ba" idan shugabannin kasashe suka karya dokoki.
Amma duka manyan shafukan sada zumunta na fuskantar matsin lamba kan yaki da labaran bogi da suka shafi annobar coronavirus.
Twitter ya yi bitar dokokinsa na yaki da labaran karya kan lafiya, da ya ci karo da dokokin lafiya na kasa da kasa.
Kuma Facebook ya dauki mataki kusan irin wannan wajen cire duk wani labari da ka iya jawo illa.
Sakonnin Shugaba Bolsonaro sun nuna shi yana magana da mutane a titunan Taguatinga.
Facebook ya ce ya cire bidiyon ne daga Facebook da Instagram, saboda ya kauce wa ka'idojinta, kamar yada kamfanin ya shaida wa BBC.
Bayanan da kamfanin ya fitar daga baya ga shafukan labarai na intanet na Buzzfeed da The Verge, sun nuna cewa an cire sakonnin ne saboda hydroxychlorine.
Hukumar lafiya ta Duniya ta ce yayin da hade-haden wasu magunguna na iya yin tasiri kan cutar, kawo yanzu babu wani tsayayyen magani da ke warkar da cutar.
Kuma har yanzu ba a tabbatar da sahihancin amfani da hydroxychloroquine da sinadarin chloroquine a matsayin maganin cutar ba.
Sai dai duk da rashin gwaje-gwaje, a yanzu, hukumar kula da ingancin abinci da magunguna ta Amurka, FDA, ta amince a fara amfani da magungunan biyu, wadanda magungunan malaria ne, wajen bai wa masu fama da Covid-19 da ke kwance a asibiti.
FDA ta ce yiwuwar amfaninsu ta fi illolin da za su iya yi.
Amma Shugaban Amurka Donald Trump ya tallata amfani da hydroxychloroquine a matsayin maganin cutar a makon da ya wuce, kafin FDA ta sana
Kuma an goge wani sako da lauyansa kuma tsohon magajin garin New York Rudy Giuliani, ya wallafa da ke cewa magungunan na maganin cutar dari bisa dari.
Ya ambato wani mai goyon bayan Shugaba Trump, Charlie Kirk, wanda shi ma aka goge wasu sakonni da ya wallafa.
A Burtaniya, an kafa wani kwamiti a ofishin Firai Minista da zai yi aiki da shafukan sada zumunta wajen cire labaran karya da bayanan da ka iya jawo illar.
Karin labaran da za ku so ku karanta
</doc>
<doc docid='bbc_rahotanni-52333245' lang='hau' type='mono' source_url='https://www.bbc.co.uk/hausa/rahotanni-52333245' term='COVID'>
Me ya sa jami’an tsaron Najeriya suka fi coronavirus kashe mutane?
Hukumar kare hakkin bil-Adama ta kasa a Najeriya wato National Human Rights Commission, ta ce jami'an tsaro dake aikin tabbatar da dokar kulle da aka kafa a wasu sassa na kasar don yaki da annobar cutar korona, sun ma fi ita kanta annobar kashe mutane.
Hukumar kare hakkin bil-Adama ta kasa a Najeriya wato National Human Rights Commission, ta ce jami'an tsaro dake aikin tabbatar da dokar kulle da aka kafa a wasu sassa na kasar don yaki da annobar cutar korona, sun ma fi ita kanta annobar kashe mutane.
Hukumar ta ce jama'a ne suka gabatar da shaidu da hujjoji da ke tabbatar da kashe-kashen mutane da ake zargin jami'an tsaro da aikatawa. Ta ce bincikenta ya nuna cewa jami'an tsaro sun kashe mutane akalla 18 daga lokacin da dokar takaita zirga-zirgar ta soma aiki a ranar 30 ga watan Maris.
Ita kuwa cutar korona, kamar yadda alkaluman hukumomin lafiyar kasar suka nuna, ta kashe mutane 12 ne kawo ranar Alhamis lokacin da hukumar kare hakkin bil-Adaman ta fitar da rahotonta.
Najeriya mai yawan mutane kimanin milyan 200, ta tabbatar da samun mutane fiye da 400 masu dauke da kwayar cutar kawo yanzu amma ana fargabar zata yadu cikin hanzari a yankunan kasar masu cunkoson jama'a muddin ba a yi hattara ba.
Babu tabbacin lokacin da za a daina amfani da matakan takaita zirga-zirga a yankuna na kasar.
Jami'an tsaron Najeriya sun yi 'kaurin suna'
Jami'an tsaron Najeriya da suka hada da 'yan sanda da sojoji sun dade da yin kaurin suna inda ake zarginsu da gallaza wa farar hula da kisa ba ba tare da shari'a ba da kuma tatsar kudade daga jama'a ta hanyar tsoratarwa da azabtarwa, ko kuma ta hanyar cin hanci da rashawa.
Wannan lamari ne dake wanzuwa tun kafin zuwan annobar Korona da kuma dokar da aka kafa da niyyar hana yaduwarta. Kungiyoyin kare hakkin bil-Adama na ciki da wajen kasar sun sha zarginsu da keta hakkin bil-Adama da kuma rashin bin ka'idojin aiki.
Misali, a cewar wata cibiya mai mazauni a Amurka da ake kira Council on Foreign Relations wadda ke nazarin lamura a kasashen duniya, jami'an tsaro na gwamnati sun kashe akalla mutane 1,476 a Najeriya cikin shekara guda da ta gabata.
A cikin rahoton nata hukumar kare hakkin bil-Adama ta kasa, wadda hukuma ce ta gwamnatin Najeriya, ta ce ta samu 'faruwar lamura 8 na kisan mutane ba tare da an yi masu shari'a ba, da suka kai ga mutuwar mutane 18.''
Hukumar ta ce a jimlace ta samu korafe-korafe guda 100 daga mutane a jihohi 24 na Najeriya- ciki har da Legas da Ogun da Abuja - wato yankuna uku na kasar da a farkon makon nan shugaba Muhammadu Buhari ya sanar da tsawaita masu dokar kulle da makwanni biyu.
Su ma wasu jihohin sun dauki matakai daban-daban na takaita zirga-zirga a yankunansu. Jami'an tsaro da suka hada da 'yan sanda da sojoji da dai sauransu ne aka bai wa alhakin tabbatar da ana bin dokar da matakan.
Wannan rahoto na hukumar Kare Hakkin bil-Adama ta kasa a Najeriya bai zo ga 'yan kasar da dama da mamaki ba. Sai dai suna bayyana takaicinsu kan faruwar lamarin.
Wasu 'yan kasar na ganin dama kashe farar hula ba tare da shari'a ba abu ne da ake zargin jami'an tsaro na aikatawa tun kafin zuwan annobar Korona da kuma dokar takaita zirga-zirga don shawo kanta.
To sai dai wani abin jawo hankali a nan shi ne ba kungiyoyin da suka saba yi wa jami'an tsaron kakkausar suka, irinsu Human Rights Watch da Amnesty International ne, suka fara fitar da rahoton caccakar jami'an tsaron ba.
Wannan karon sukar ta fara fitowa ne daga hukuma ta gwamnatin Najeriya, wadda bisa al'ada takan yi taka-tsantsan wajen ragargazar jam'an tsaro a bainar jama'a - wato ba kasafai ta ke kasancewa kan gaba wajen sukar jami'an tsaro ba.
Amma hukumar kare hakkin bil-Adaman ta National Human rights Commission ta kasance kan gaba wajen sukar 'yan sanda da wasu rukunonin jami'an tsaro a wannan lokaci na annobar Korona.
Wasu 'yan Najeriya ta kafofi daban-daban ciki har da a shafukan intanit na cewa wannan matsala ce da dama 'yan kasar ke fuskanta a kulli-yaumin, amma an sake waiwayarta ne albarkacin cutar Korona.
Wasu kafofin labarai na cikin gida a kasar sun ma ambato babban lauyan nan mai fafutikar kare hakkin bil-Adama, Femi Falana, na cewa bayanan da yake da su sun nuna cewa wadanda jami'an tsaro suka kashe, sun dara 18 da hukumar kare hakkin bil-Adama ta kasa ta bayar.
'Yaki da cutar korona ba yaki da ta'addanci ba ne'
Jami'an tsaron Najeriya cikin shekaru da dama sukan gudanar da ayyuka iri-iri kama daga yaki da kananan barayi, da manyan 'yan fashi da kuma yaki da ta'addanci da rigingimu tsakanin al'umomi.
To amma kamar sauran ma'aikata a Najeriya da sauran sassan duniya, wannan ne karon farko da suke aiki mai nasaba da yaki da annobar cutar Korona wato COVID-19 wadda sabuwar cuta ce da ta zama annoba game-duniya.
A cewar Kabiru Adamu, shugaban wata cibiya mai zaman kanta da ke nazari kan lamuran tsaro wato Beacon Consulting Limited, wani abin lura shi ne ga alama 'yan sandan Najeriya da sauran jami'an tsaro masu tabbatar da dokar kullen ba su fahimci bambancin aiki a yanayin annobar cuta da kuma a yanayi na tabarbarewar tsaro kamar yaki da ta'addanci ba.
Ya ce kuma kamar ba a wayar masu da kai sosai da sosai ba kan yadda za su gudanar da aikin na tabbatar da matakan takaita yaduwar cutar ba.
Mai sharhi kan tsaron ya kara da cewa sakamakon kuncin rayuwa da kuma dokar kullen wasu jama'a na cikin fushi, don haka za su iya samu rashin fahimta da jami'an tsaro har lamarin ya ta'azzara. '
"Cikin lalama ya kamata jami'an tsaro su rika nuna wa jama'a cewa taimakonsu suke yi domin kare lafiyarsu ta yadda jama'a za su fahimta a maimakon amfani da karfi da tursasawa'', inji Kabiru Adamu.
Masana dai na ganin jami'an tsaro da farar hula ya kamata su hada hannu cikin girma da arziki da fahimtar juna wajen yaki da Korona - wadda hankoronta shi ne ta samu galaba a fadin duniya - don a gudu tare a tsira tare.
Kawo yanzu dai hukumomin tsaron Najeriya ba su maida martani a hukumance ga zargin na hukumar kare hakkin bil-Adama ta kasa ba. To amma a bayan sun sha musanta zarge-zargen keta hakkin bil-Adama suna masu cewa sukan bi ka'idodjin aikinsu sau da kafa, kuma duk jami'in da aka samu da karya ka'idar aiki akan hukunta shi.
Hakazalika, a farkon wannan wata bayan kafa dokar kullen, rundunar 'yan sandan Najeriya ta shawarci 'yan kasar da su kai rahoton jami'ai masu kauce wa ka'idar aiki, tare cewa dole ne a tabbatar 'ba a keta hakkin 'yan Najeriya ba bisa kowane irin dalili.''
Bisa dukkan alamu, wani hanzari ba guda, su kansu mahukunta sun tabbatar da cewa ana samun jami'ansu da kan keta hakkin bil-adama da cin zarafin farar hula.
A yayin da ake aiki da dokar takaita zirga-zirgar, rundunar 'yan sanda a jihar Legas ta kama wani jami'i dansanda da aka gan shi a wani bidiyo da aka wallafa a kafofin sadarwa na intanit yana karbar kudi Naira 40000 daga wani farar hula a kan titi a matsayin fansa don a bar shi ya wuce.
Kakakin rundunar, DSP Bala Elkana, ya shaida wa BBC cewa tuni aka karbi kudin daga dan-sanda aka mayar wa mutumin da aka zalunta, ana kuma yi dan-sandan shari'a.
Haka zalika, rahotanni sun bayyana cewa an rage wa wani jami'i dansandan girma a jihar Akwa Ibom sakamakon samun sa da laifin cin zarafin wani ma'aikacin lafiya da ke hanyar zuwa aiki a lokacin dokar kullen duk da cewa ma'aikatan lafiya ba su cikin wadanda aka takaita wa zirga-zirga musamman zuwa wuraren aikinsu.
To amma 'yan Najeriya da dama na cewa matakan da hukumomin ke dauka ba su taka kara sun karya ba, idan aka yi la'akari da girman matsalar ta keta hakkin bil-Adama a fadin Najeriya.
Yayin da ya ke wa 'yan Najeriya jawabi a ranar Litinin lokacin da ya sanar da tsawaita doka a Abuja da jihohin Legas da Ogun, Shugaba Muhammadu Buhari ya isar da wani sako mai harshen damo kan rawar
jami'an tsaron kasar wajen tabbatar da ana aiki da dokar takaita zirga-zirgar.
Ya ce "hukumomin tsaro sun tashi haikan wajen tunkarar kalubalan yanayin da ake ciki tare da nuna jarumta, kuma ina yaba masu. Ina horonsu da su ci gaba da sa ido matuka, da yin tsayin daka, da kuma taka-tsantsan, ba tare da yin watsi da hakkokin tsaro ba.''
Yayin da ake ciki gaba da fuskantar annobar korona, da dokar kulle da kuma wasu lamura masu nasaba da tsaro, 'yan Najeriya da dama na nuna shakku kan yiwuwar halayyar jami'an tsaron kasar ta kyautata a nan kusa, duk da tabbacin da hukumomi ke bayarwa da kuma ikirarin kokarin kawo kyakkyawan sauyi ga yadda jami'an tsaron ke gudanar da ayyukansu.
</doc>
<doc docid='bbc_rahotanni-52065722' lang='hau' type='mono' source_url='https://www.bbc.co.uk/hausa/rahotanni-52065722' term='COVID'>
Amsoshin tambayoyinku kan labaran bogi kan coronavirus
Idan har kana shiga shafukan sada zumunta, lallai ka yi kicibus da daya daga cikin wadannan labaran:
Idan har kana shiga shafukan sada zumunta, lallai ka yi kicibus da daya daga cikin wadannan labaran:
"Tsuntsaye na dawafi a Ka'aba saboda an hana mutane yi dalilin coronavirus; Idan kuka dage da shan ruwan zafi ko shayi mai zafi coronavirus ba za ta iya kama ku ba; makiya addinin Musulunci ne suka kirkiri cutar don su hana Musulmai ibadah; Shan ruwan dumi na hana kamuwa da coronavirus…"
Kadan kenan daga cikin irin labaran da ke yawo a shafukan sada zumunta da muhawara a duniya bayan barkewar daya daga cikin annoba mafi girma a tarihin duniya.
Sai dai duk da hankali ya karkata wajen shawo kan annobar, wani abu da ke kawo cikas ga jami'an lafiya da sauran hukumomi shi ne yadda labaran karya ko na bogi ke daukewa mutane hankali daga abin da ya kamata- wato sahihan hanyoyin kare kansu daga kamuwa da cutar da kuma hanyoyin kula da kansu a lokacin da su ko wani nasu ya kamu.
BBC ta hada kai da likitoci da malaman addini da sauran masana wajen bambance aya da tsakuwa, cikin wadannan labarai da ke yawo a shafukan intanet a sigar makala ko bidiyo ko hoto.
Haka kuma, mun amsa wasu daga cikin tambayoyin da kuka aiko mana don sanin sahihanci wasu labaran da kuka ci karo da su a shafukan sada zumunta.
Ga wasu daga cikinsu:
Jim kadan bayan da hukumomin Saudiyya suka sanar da hana yin dawafi a daf da dakin Ka'aba saboda bullar coronavirus a kasar, wani hoton bidiyo ya bayyana, wanda ke nuna wani gungun tsuntsaye yana kewaye ka'aba da daddare.
Babu mutane da yawa a harabar masallacin a lokacin da aka dauki bidiyon, kuma an kange dakin Ka'abar da wani shinge don hana mutane zuwa kusa da ita.
An jiyo mai daukar bidiyon yana magana da wani yare mai kama da harshen Hindi kuma jefi-jefi ya kan ce 'Subhanallah, Allahu Akbar, Masha Allah'.
Binciken da BBC ta yi ya nuna cewa ba sabon abu ba ne yadda aka ga wadannan tsuntsaye na kewaye Ka'aba.
A visitor to the Grand Mosque documented a video clip showing flock of pigeons circling around the Ka’bah in a non-circular way, as pilgrims circumambulate around the Ka’bah.

Via Haramain Archives
Karshen Facebook wallafa  daga Haramain Sharifain
Wani fitaccen malamin addinin Musulunci a Najeriya Ibrahim Disina ya ce wadannan tsuntsaye ba lallai dawafi suke don mutane sun daina dawafi ba. Idan ka kalli bidiyon za ka ga suna tashi har zuwa nan da can ne.
''Wanda duk ya san wannan wajen ya san tsuntsaye na yawan yin hakan a ciki da wajen masallacin. Da yake shari'ar Musulunci ta hana kashe dabbobi da tsuntsaye a wannan wajen ya sa suke shawaginsu sosai.
''Amma hakan ba ya kore cewa suna iya yin ibadar, tun da Allah a cikin Kur'ani mai girma ya fadi cewa: 'Ko wane abu da ka gani yana iya yin tasbihi ga Allah SWT amma ba lallai mu 'yan adam mu gane ba.' Allah ne ya bai wa kansa sani.''
Haka kuma, a shafin Facebook na hukumar masallacin mai suna Haramain Sharifain, an wallafa bidiyon da sako kamar haka:
"Wani mai ziyarar Masallacin Makka ya dauki wani hoton bidiyo da ke nuna gungun tattabaru na kewaye Ka'aba, sai dai yadda tattabarun ke kewaye dakin ba iri daya ba ne da yadda mutane ke yin dawafi a Dakin Ka'aba."
Wannan ya nuna cewa hukumar masallacin ta yi fatali da batun da wasu ke yi na cewa wata mu'ujiza ce yadda tattabarun ke dawafi saboda an hana mutane yi, ganin cewa su tattabarun suna kewaye Dakin Ka'aba ne ta hannun dama, yayin da mutane masu yin dawafi na kewaye dakin ne daga hannun hagu.
Dakta Nasir Sani-Gwarzo wani fitacce kan harkar lafiya a Najeriya, ya ce yin sirace da ruwan zafi ba ya hana kamuwa da coronavirus amma zai iya taimakawa wajen jika makogwaro.
"Ita coronavirus cuta ce da take yaduwa ta hanci ko baki sai ta gangara makogwaro inda za tai ta hayayyafa har ta shiga huhu" a cewarsa.
Dakta Sani-Gwarzo ya ce idan ana yawan yin sirace, makogwaro zai zama a wanke ba tare da wata majina ba kuma wannan na iya taimakawa wajen hana cutar yaduwa, amma yin siracen ba ya maganin cutar.
Haka kuma shan ruwan dumi na taimakawa makogwaro wajen tsaftace shi da wanke shi yadda ya kamata ko da mutum ba ya dauke da wata cuta, amma Dakta Sani-Gwarzo ya ce ''wannan ba shi zai hana kamuwa da cutar ba kuma ba zai yi maganin cutar ba ga wanda ya kamu.''
Dakta Sani-Gwarzo ya ce wannan haka yake. Don mutum ya ci kayan abinci masu kara wa garkuwar jiki karfi, wannan ba zai hana cutar ta shiga jikin mutum kuma ta yi tasiri ba.
Sai dai ya ce garkuwar jikin za ta samu karfi da karsashin yaki da cutar idan an gina ta da sinadaran abinci masu kyau.
"Kamar mace ce ta haihu, ai ana dafa mata nama da sauran kayan abinci masu kyau, ko kuma dan-shayi da ake yi ko farfesu duk don su mai da karfin jikinsu, to kamar haka ne da garkuwar jiki."
Cin kayan abinci mai kyau ba zai hana kamuwa da cutar ba kuma ba zai warkar da cutar ba amma zai agaza wa garkuwa jiki," in ji Dakta Sani- Gwarzo.
Akwai sakonni da yawa a shafukan sada zumunta da ke cewa cin tafarnuwa na hana kamuwa da cutar coronavirus.
Hukumar Lafiya ta Duniya ta ce duk da cewa tafarnuwa na kara lafiya, babu wata shaidar cewa za ta hana kamuwa da coronavirus.
Babu shakka cin kayan marmari da kayan lambu da shan ruwa a kai a kai na da muhimmanci ga lafiya, amma babu sahihiyar shaida da ke nuna cewa akwai abincin da zai iya hana coronavirus yaduwa a jikin mutum.
Wani sako da ke cewa shan lemon tsami da bakar hoda, wato baking powder na maganin coronavirus ba gaskiya ba ne.
Hukumar Lafiya ta Duniya ta ce "kawo yanzu babu maganin wannan cuta kuma idan mutane suka yi hakuri, wannan cuta ce da ba ta da saurin kisa kuma ana warkewa idan aka kamu da ita."
A 'yan kwanakin nan, an yi ta yada wani sako musamman a shafin Whatsapp wanda ya fara da bayani kamar haka:
"Breaking News from CNN…", wato labarai da dumi-duminsa daga kafar sadarwa ta CNN.
A cikin sakon, an rubuta cewa akwai wani likita mai suna Dakta Li Wenliang wanda shi ne ya fara gano coronavirus, kuma wai kafin rasuwarsa ya yi bincike ya gano cewa sinadaran Methylxanthine da Theobromine da Theophyline da ake samu a cikin shayi suna maganin kwayar cutar coronavirus.
Haka kuma, sakon na dauke da bayanin cewa yanzu a China likitoci na bai wa masu dauke da cutar shayi sau uku a rana kuma shi ya sa har aka samu saukin yaduwar cutar a Wuhan, inda cutar ta samo asali.
Lallai sunan likitan da ya fara gano yaduwar coronavirus a birnin Wuhan na Lardin Hubai a kasar China, Li Wenliang kamar yadda aka rubuta a sakon na shafukan sada zumunta.
Dakta Li ya mutu a farkon watan Fabrairu bayan ya kamu da cutar, yana mai shekara 34.
Binciken BBC ya gano cewa babu shakka akwai sinadaran methylxanthines a shayi har ma da gahawa da cakulet.
Amma babu wata hujja da ke nuna cewa Dakta Li Wenliang ya yi bincike kan wadannan sinadaran da tasirinsu kan coronavirus- asali ma, Dakta Li likitan ido ne kafin rasuwarsa ba kwararre kan cutuka ba.
Sannan babu hujjar cewa likitoci sun fara bai wa marasa lafiya shayi sau uku a rana, kamar yadda sashen bincike na BBC na Reality Check ya gano.
An yi ta yada wannan hoton na sama ana cewa shugaban Rasha Vladmir Putin ne ya saki zakuna har 500 a titunan kasar a wani mataki na hana mutane zirga-zirga don hana yaduwar coronavirus.
Watakila wasu da zummar wasa suke yada hoton amma tuni wasu sun yarda cewa da gaske ne.
Wannan labari karya ce tsagwaronta. Gwamnatin Rasha ba ta sanar da matakin rufe kasar baki daya wajen hana zirga-zirga ba. Hoton zakin an dauke shi ne tun a shekarar 2016 a Afirka Ta Kudu.
Da gaske an gano riga-kafin coronavirus kuma za a fara bayar da ita nan kurkusa?
An ci gaba da yada wani hoto a shafukan sada zumunta na wasu magunguna da allurai wadanda a jikinsu aka rubuta covid-19 vaccine. Daga saman hoton an rubuta sakon cewa "An gano riga-kafin coronavirus kuma nan da karshen mako za a fara yi wa mutane allurar".
Dakta Sani- Gwarzo ya ce wannan ba gaskiya ba ne.
"Samar da riga-kafin cuta ba karamin aiki ba ne. Ko da an gano riga-kafin, akwai gwaje-gwaje na musamman da ake yi kafin a fara bai wa mutane kuma a kan kwashe tsawon lokaci, watanni ma kafin a gama gwajin"
"Amma batun a ce za a fara bayar da shi nan kusa ba gaskiya ba ne," a cewarsa.
A wata makala da ya rubuta, Wakilin BBC kan harkokin lafiya James Gallagher ya ce ana nan ana bincike mai zurfin gaske don gano riga-kafin coronavirus.
Ya ce sama da riga-kafi 20 ake hadawa a yanzu, kuma a cikinsu akwai wadda aka fara gwada ta a kan mutane don gane ingancinta da girman tasirinta.
Yayin da wasu daga ciki kuma aka fara gwadawa kan dabbobi.
James Gallagher ya ce samar da riga-kafi na da matakai iri-iri shi ya sa ake daukar lokaci kafin a sami daya kwakkwara kuma mai inganci.
Haka kuma, idan aka yi dacen samar da riga-kafin kwanann nan, za a dauki tsawon lokaci kafin a iya samar da ita da yawa har ta isa duka kasashen duniya da ke bukatarta.
Hakan na nufin cewa ba za a samu riga kafin coronavirus ba sai a kalla nan da tsakiyar shekarar 2021.
Wasu sakonnin da ake ta yadawa na cewa Chloroquine, wani maganin zazzabin malariya, na maganin cutar kuma an amince a fara amfani da shi a matsayin riga kafi.
Wannan batu ba gaskiya ba ne, kuma sanarwar da Shugaban Amurka Donald Trump ya yi, mai cewa an amince a fara amfani da maganin a kan masu coronavirus ba daidai ba ce.
Hukumar da ke kula da ingancin magunguna ta Amurka ta musanta ikirarin Shugaba Trump, ta kuma ce ba ta kammala bincikenta ba kan tasirin maganin ga masu cutar.
An yi ta yada wani sako musamman a shafin Whatsapp da ke cewa wani ya yi mafarki da Annabi Muhammadu (SAW) kuma ya ba shi umarnin cewa ya bude Kur'aninsa a daidai Suratul Bakara, zai ga wani silin gashi guda daya, ya jika gashin a ruwa ya sha don yana maganin coronavirus.
Wannan sako ya yadu sosai har zuwa wasu shafukan kamar Twitter da Facebook kuma mutane da yawa sun yi ikirarin cewa sun yi kamar yadda mutumin ya ce an umarce shi da yi kuma sun ga silin gashin, sun jika sun sha.
Malaman addinin Musulunci da dama sun yi tsokaci kan wannan al'amari inda suka yi jan hankali da a yi watsi da wannan sako.
Abu Jabir Penabdul, wani malamin addinin Musulunci a Najeriya mai ba da fatawa musamman a shafin Twitter ya ce, shaidan kan zo wa mutane a mafarki kuma ya ce shi Annabi ne.
Malamin ya ce maganar gaskiya ita ce labarin wannan mafarki ba gaskiya ba ne, siddabaru ne na shaidanu.
"Ya ce ba abin mamaki ba ne saboda ko a lokacin yakin Badar shaidan ya yi wa Musulmai siddabaru, don haka kai wane ne da ba zai yi maka siddabaru ba? Dole ne mu zama masu mayar da hankali kan addini."
"Kuma kai wane ne za ka fito ka ce an yi maka wahayi a mafarki? Har kake kokarin karkatar da hankalin Musulmai a fadin duniya? Wannan ba daidai ba ne," a cewar Abu Jabir Penabdul.
Ya kuma yi kira ga Musulmai da su daina saurin biye wa jita-jita musamman kan abin da ya shafi lafiya da addini.
Baya ga malaman addini, wasu da yawa sun fito sun nuna cewa gashin da mutane ke ikirarin gani a cikin Kur'ani ba komai ba sai zaren da aka dinke Kur'anin da shi, ya ke zamewa ya shiga tsakiyar Littafin.
Wani sakon murya da ake ta yadawa a shafukan sada zumunta inda wani wanda bai bayyana sunansa ba, ke bayani kan asalin sunan coronavirus ya ja hankali sosai.
A sakon, mutumin ya ce malaman China sun yi kira ga mutanen kasar masu cin naman alade su daina saboda babu kyau.
Sai ya ce mutanen sun tambayi malaman a ina suka gano babu kyau cin naman alade sai malaman suka ce a cikin Al-Kur'ani, kamar yadda mutumin ya bayyana.
"Daga ambatonsu haka sai suka ce ai Qur'an virus ne, yana yi wa jikin mutum ta'asa. Ai an wulakanta littafin Allah, sannan ana tunanin Allah zai kyale mutane? To ai dole Allah ya saukar mana da masifa," in ji mutumin.
Sai dai binciken da muka yi ya nuna mana cewa wannan magana ba gaskiya ba ce.
Coronavirus ta samo sunanta ne daga kalmar harshen Latin inda 'corona' ke nufin hular sarki.
Kuma an sa wa kwayar cutar sunan ne saboda yadda idan aka haska ta a karkashin na'urar ganin kwayoyin halitta wato microscope, take da kamanceceniya da hular sarki, kamar yadda aka wallafa a Mujallar Nature.com.
Virus kuwa wata kwayar cuta ce da ke janyo rashin lafiya a jikin mutum da dabba kuma akwai virus iri-iri a duniya.
Ita kanta coronavirus tana da rabe-rabe da dama kuma Hukumar Lafiya Ta Duniya, WHO, ta yi wa coronavirus wadda ta zama annoba a halin yanzu lakabi da covid-19.
Coronavirus cuta ce da ake dauka idan mai dauke da ita ya yi tari ko atishawa, kuma idan ya shafi hancinsa ko bakinsa sannan ya shafi wani wuri zai iya goga kwayoyin cutar misali a teburi ko kofa ko bango.
Nau'ukan ibada a addinin Musulunci kamar sallah a masallaci ko yin dawafi sun kunshi cakuduwa ko matsuwa a kusa da juna a wuri guda.
Dakta sani-Gwarzo ya ce "Ba aikin ibada ba kawai, duk abinda zai kawo cunkoso na dan Adam a wuri guda ba tare da tazara ba, akwai barazanar kara yaduwar wannan cuta."
Ko a cikin gida ne tsakanin ma'aurata ko 'yan uwan juna, idan ba su ba da tazarar a kalla mita biyu ba daya na iya sawa dayan cutar.
Dakta Sani- Gwarzo ya ce "kamar gobara ce, idan wuta ta tashi a gida sai labule ya kama ai idan da darduma ko wani labulen a kusa da shi duk zai harba masu wutar. Kan a ce mene ne gaba daya gidan zai kama da wuta.
"Ita ma wannan cutar haka take, muddin za a rika zama kusa da juna babu abin da zai hana ta yaduwa, dama haka ta ke so," a cewarsa.
Amma ya ce idan mutane za su hakura da wasu abubuwan da suka saba yi na cuduwa a wuri guda kamar sallah a jam'i ko zuwa kasuwa mai cikowar mutane da dai sauransu, lallai za a shawo kan cutar nan ba da jimawa ba.
Dakta Sani- Gwarzo ya ce "Ita dama abin da take so shi ne mutane da yawa a wuri guda sai tai ta yaduwa, daga jikin wannan ta fada jikin wannan."
Don haka hikimar hana sallar jam'i da dawafi da yin musabiha ba salo ne na hana Musulmai ibada ba, illa dai kawai hanya ce ta hana yaduwar cutar a tsakanin mutane.
Haka kuma, ba a addinin Musulunci ba ne kawai aka dakatar da ayyukan ibada na taron jama'a, Fafaroma Francis ya daina gana wa da mabiya darikar Katolika a birnin Vatican saboda hana yaduwar coronavirus.
A yanzu ta wata katuwar talabijin da aka kafa a farfajiyar St. Peter's da ke Vatican yake gudanar da wa'azinsa.
Manyan malaman addinin Musulunci kamar Sheikh Dakta Ahmad Gumi da Sheikh Dahiru Usman Bauchi da Sheikh Ali Isa Pantami duk sun fito sun yi kira ga Musulmi da su bi dokokin da hukumomin gwamnati da jami'an lafiya suka bayar kan hana yaduwar cutar. Asali ma, malaman sun ce wajibi ne bin doka a lokacin annoba.
Wani hoto da ake ta yadawa wanda ke da tambarin Asusun Kananan Yara na Majalisar Dinkin Duniya, UNICEF, na cewa shan ruwan zafi na kashe kwayar cutar coronavirus haka nan zama a karkashin rana.
Charlotte Gornitzka, wata jami'ar UNICEF ta ce duka wannan bayanin ba gaskiya ba ne.
Mun san cewa kwayar cutar da ke janyo mura ba ta cika rayuwa ba a waje lokacin zafi, amma ba mu san yadda abin yake da wannan sabuwar cutar.
"Zafin da zai iya kashe kwayoyin cutar nan kan kai maki 60 a ma'aunin celcius, wannan ba karamin zafi ba ne.
Amma wanke zannuwan gado da tawul da ruwan zafi na iya taimakawa wajen kashe kwayoyin cutar, amma ba zai yiwu a yi wanka da ruwa mai wannan zafin ba," a cewarta.
</doc>
<doc docid='bbc_labarai-51964392' lang='hau' type='mono' source_url='https://www.bbc.co.uk/hausa/labarai-51964392' term='COVID'>
Coronavirus: BBC ta amsa tambayoyin da kuka aiko
Shekarar 2020 ta zo da wani babban al'amari wanda ya dauki hankalin duniya baki daya- wato sabuwar kwayar cuta ta coronavirus da ta bullo daga Wuhan, babban birnin lardin Hubei na kasar China wadda ke haifar da cuta mai suna covid-19.
Shekarar 2020 ta zo da wani babban al'amari wanda ya dauki hankalin duniya baki daya- wato sabuwar kwayar cuta ta coronavirus da ta bullo daga Wuhan, babban birnin lardin Hubei na kasar China wadda ke haifar da cuta mai suna covid-19.
Cutar ta bulla ne a watan Disambar 2019 amma kawo yanzu ta zama annobar da gaba daya duniya ke kokarin yaki da ita.
Daga farko da ta fara bayyana, likitoci a birnin Wuhan sun yi tunanin mura ce mai zafi ke kama mutanen saboda yadda alamominta ke kama da na mura.
Amma daga baya, da cutar ta fara yaduwa ne aka fahimci cewa wata sabuwar cuta ce da take shafar numfashi.
Bullarta ke da wuya, kasashen duniya suka fahimci cewa ta zama annoba saboda yadda take saurin yaduwa a tsakanin mutane.
Haka kuma, Hukumar Lafiya ta Duniya, WHO, ta ayyana ta a matsayin wata annoba da ta addabi kasashen duniya baki daya.
Kawo yanzu, coronavirus ta yadu zuwa kasashen duniya sama da 160 kuma ta kashe mutum fiye da 14,000.
Haka kuma, a fadin duniya sama da mutum 300,000 ke dauke da cutar a yanzu,  kuma mafi yawansu a wajen China suke.
Wasu na iya yin mamaki, ganin cewa cutar ta bulla a China kuma ta yi mummunar barna saboda lokaci da aka dauka kafin a fahimci irin cutar.
Nahiyar Turai ta kasance cibiyar annobar coronavirus kuma yawan masu dauke da cutar na karuwa a kasashen nahiyar da dama.
Ga amsoshin tambayoyin da kuka aiko mana kan cutar ta coronavirus ko covid-19.
A cewar Hukumar lafiya ta Duniya, WHO, Coronavirus wani gungun kwayoyin cutane da ake kira 'virus' da ke iya haifar da rashin lafiya ga mutane da dabbobi.
A cikin mutane, rabe-raben coronavirus da yawa na janyo cutukan numfashi kamar mura da kuma munanan cutukan numfashi kamar MERS da SARS da kuma sabuwar cutar numfashi ta coronavirus da aka gano kwanan nan, wacce take janyo cutar COVID-19.
Ana tunanin wannan sabuwar cutar ta coronavirus ta samo asali ne daga wata kasuwar sayar da naman dabbobin dawa da aka haramta sayarwa a Wuhan.
Wato dai cutar ta samo asali ne daga naman dabbobi.
Duk da cewa an sha ambato naman jemagu a matsayin asalin cutar, babu tabbas a kan hakan kuma ana ci gaba da bincike.
Cutar coronavirus na shafar huhu don haka ake ce mata cutar numfashi.
Alamominta na farawa ne da zazzabi, sai tari (marar majina) ya biyo baya daga nan kuma sai mai dauke da cutar ya ji shan numfashi na yi masa wahala.
Alamominta na farko-farko kan yi kama da alamomin mura da aka saba gani yau da kullum, sai dai ita coronavirus na zuwa ne da zazzabi mai zafin gaske da nauyin kirji ko ciwon hakarkari da shan numfashi da kyar.
Kwayar cutar na shiga jiki ne idan wani mai dauke da ita ya yi tari a kusa da mutane, sai kwayoyin cutar su bazu a kan teburi ko hannun kofa ko a fuska ko hannun mutanen da ke kusa.
Daga nan sai ta shiga makogaro ta kafar hanci ko baki ko ido, sai ta gangara zuwa huhu, daga nan kuma sai ta yi ta hayayyafa tana yaduwa har su kai ga shiga kwayoyin halitta da yawa da ke cikin jikin mutum.
Idan kwayar cutar coronavirus ta shiga jikin mutum, ta kan bayyana bayan kusan kwanaki biyar inda daga nan ne alamunta suke fara nunawa.
Amma Hukumar Lafiya ta Duniya, WHO, ta ce kwayar cutar na iya zama a jikin mutum har tsawon mako biyu kafin a fara ganin alamominta.
Wasu masu bincike sun ce ta kan kai kwana 24 ma a jikin mutum sannan ta bayyana.
Dakta Nasiru Gwarzo wani masanin harkar lafiya ne a Najeriya, ya ce duk wanda ya yi tafiya zuwa wani yanki da cutar take, da ya koma gidansa dole ne ya killace kansa har sai ma'aikatan lafiya sun duba shi.
Wani binciken Hukumar Lafiya ta Duniya ya nuna cewa cikin mutum 56,000 da suka kamu da cutar covid-19:
Wannan na nuna cewa mafi yawan mutanen da za su ko kuma suka kamu da cutar covid-19 za su warke.
Bincike ya nuna cewa cutar kan shiga jikin wasu kuma ba za su fuskanci wasu alamomi ba, ko kuma su fuskanci kadan daga cikin alamominta.
Alkaluma sun nuna cewa mutum fiye da 300,000 ne suka kamu da cutar a duniya zuwa 19 ga watan Maris na 2020, amma kusan mutum 14,000 ne kawai cutar ta kasha.
Kuma mutum takwas cikin 10 na wanda cutar ta kama za su warke bayan fuskantar alamominta sama-sama.
Wakilin BBC kan harkokin lafiya, James Ghallager ya ce garkuwar jikin dan adam na aiki tukuru don yaki da cutar coronavirus don kuwa ta kan fahimci cewa wani abu (wato kwayar cutar) mai hadari ya tunkaro ta don haka sai ta aika wa sauran sassan jiki cewa wani abu marar kyau na shirin faruwa da su.
Daga nan ne garkuwar jiki take fitar da wani sinadari mai suna Cytokines, wanda ke ya zama kamar dakari ne a jikin. Wannan ne ke haifar da zazzabi da rashin karfi a jika ga mai fama da cutar.
Dakta Gwarzo y ace "A halin yanzu babu magani ko riga-kafin cutar coronavirus amma ana nan ana bincike."
Amma BBC ta gano cewar wasu masu bincike sun samar da riga-kafi kuma sun fara gwada ta a jikin dabbobi da mutane. Idan suka yi nasara za a fara bayar da ita zuwa karshen shekarar nan.
Kwararru sun ce za a kwashe watanni da dama kafin a sani idan lallai riga-kafin za ta yi aiki.
Sai dai wani abin dubawa a nan shi ne, ko da an yi nasara riga-kafin ta yi aiki kafin shekara mai zuwa, samar da ita da yawa, yadda har za ta isa duka kasashen duniya jan aiki ne.
An yi wa wasu mutum hudu allurar riga-kafin a cibiyar bincike ta Kaiser Permanente da ke birnin Seattle a Washington din Amurka, a cewar kamfanin dillancin labarai na AP.
Ana warkewa daga cutar coronavirus ta hanyar bin dokokin da likitoci suka bayar kamar hutawa sosai da yawan shan ruwa da kula da tsaftar jiki da ta muhalli.
Idan mutum ya ji alamun cutar coronavirus, sai ya yi gaggawar sanar da ma'aikatan lafiya ta hanyar buga masu waya.
Amma Dakta Gwarzo ya ce kada mutum ya yi saurin zuwa asibiti don idan yana dauke da cutar zai iya cutar da mutaen da dama "ta hanyar yada ta ga ma'aiakatn lafiyar da saura marasa lafiyan da ke asibitin da wadanda zai gamu da su a hanya."
Hukumar Lafiya ta Duniya ta ce cutar COVID-19 ta fi wahalar da tsofaffi da mutanen da ke da wata cuta ta daban kamar hawan jinni ko ciwon zuciya ko ciwon huhu ko daji ko ciwon suga.
Don haka idan mutum na da isasshiyar lafiya kuma yana cin abinci mai gina jiki, zai yi wuya cutar ta durkusar da shi ko ta kashe shi.
Cutar coronavirus tana kama mutane daga ko wane jinsi da kabila da addini da shekaru.
An samu bullar cutar a kasashen duniya sama da 160 kuma a duka kasashen nan akwai farar fata da bakar fata da manya da yara kanana da mabiya addinai daba-daban na duniya.
Kasar Saudiyya da Iran na daga cikin manyan kasashe musulunci da cutar ta bulla kuma kawo yanzu sama da mutum 1000 sun kamu da cutar a wadannan kasashe biyu hade.
Bullar cutar coronavirus a Saudiyya ne ma ya sa kasar ta dauki wasu tsauraran matakai don hana yaduwar ta.
Saudiyya ta hana 'yan sauran kasashen duniya da 'yan kasarta yin aikin Umra na wucin gadi, sannan ta killace dakin Ka'aba ta hanyar zagaye shi da wani shinge.
Hikimar yin hakan shi ne don hana yaduwar cutar ganin yadda ake cunkuso a wurin dawafi.
Mutum sama da 40 ne suka kamu da cutar coronavirus a Saudiyya kuma har a garin Makka an samu sama da mutum 20 da cutar. Amma an samu mutum daya da ya warke cikinsu.
A kasar Iran kuwa, sama da mutum 17,000 ne suka kamu da cutar ciki har da ministan lafiyar kasar Iran Hirirchi da mataimakiyar shugaban kasar Masoumeh Ebtekar.
Hukumar lafiya ta Duniya ta sanar cewa ita ce kasa ta uku a duniya da cutar ta fi shafa.
A Afirka, kawo yanzu cutar ta shiga kasashe sama da 30 kuma an samu 'yar Afirka ta farko da cutar ta kashe a Burkina Faso.
Haka kuma, a Najeriya ma an samu mutum takwas masu dauke da cutar kamar yadda Hukumar Kula da Yaduwar Cutuka ta kasa, NCDC ta sanar, kuma cikin wadannan mutane har da jaririya 'yar mako 6.
Don haka, cutar coronavirus na kama musulmi kuma tana kama bakar fata da kananan yara kuma ta na tasiri a yankuna masu zafi, akasin yadda wasu ke cewa.
Idan kana kula da marar lafiya mai dauke da cutar, ga hanyoyin da za ka bi don kare kanka:
Kada ka kusanci mai dauke da cutar, ka bar tsakanin a kalla mita 2 da shi ko ita, a cewar Hukumar Lafiya ta Ingila.
A takaita lokutan da ake zama tare a matsattsen wuri kamar dakin girki kuma a tabbata iska na kewayawa a duka dakunan gidan. Zai fi kyau su killace kansu a daki daya su kadai.
Mai fama da cutar zai yi amfani da tawul da zannuwansa daban da sauran mutanen gidan.
Idan da hali a ware masu makewayinsu, idan kuma babu hali da zarar sun yi amfani da makewayin sai an wanke shi tas.
A jira awa 72 kafin zubar da abubuwan da suka yi amfani da su kamar tolifefa ko audugar mata bayan an kulle su a jakar leda.
Wakilin BBC a fannin lafiya, James Ghalleger ya ce babu takamaimiyar amsa kan wannan tambayar amma akwai hanyoyi uku kwarara da za a iya bi don kawo karshen cutar:
Sai dai ko da yawan masu dauke da cutar ya fara raguwa nan da wata uku masu zuwa, to hakan fa ba yana nufin an kawo karshen matsalar ba ne.
Za a dauki tsawon lokaci kafin annobar ta gama tafiya - watakila ma shekaru.
Abin da kasashe ke bukata shi ne ''daukar matakin fita daga wannan kangi'' - hanyar da za a dage wadannan matakan a koma rayuwa yadda aka saba.
Amma ga alama coronavirus ba ta shirya tafiya ba a yanzu.
Idan aka dage matakan takaita walwalar jama'a da ke dakile yaduwar cutar, to kuwa lallai za a samu karin mutanen da za su kamu.
Wannan tambaya ce da har yanzu ba ta da tsayayyar amsa saboda kan kwararru ya rarrabu inda wasu ke ganin cewa idan mutum ya kamu da cutar sau daya ba ya iya sake kamuwa saboda jiki na kafa garkuwa da ita.
Yayin da daya bangaren ke ganin cewa wasu na iya sake kamuwa da cutar.
Ana ci gaba da bincike a kan wannan batu kuma ko a Burtaniya, Sir Patrick Vallance, babban mai mai wa gwamnati shwara kan kimiyya da farfesa Chris Whutty, babban mai bai wa Fairanminista Boris Johnson shawara, sun ce zai yi wuya wanda ya taba yin cutar ya sake kamuwa.
Daga karshe, akwai abubuwan da yin su ba zai kare ka daga kamuwa da coronavirus ba kuma suna iya cutar da kai, kamar yadda WHO ta wallafa a shafinta:
</doc>
<doc docid='bbc_52145280' lang='hau' type='mono' source_url='https://www.bbc.co.uk/hausa/52145280' term='COVID'>
Coronavirus: BUK ta fara aikin kera na'urar taya numfashi
Tsangayar koyon aikin injiniya ta Jami'ar Bayero Kano ta ce tana kokarin samar da na'urorin taya numfashi da ake kira ventilators don amfani da su a cibiyoyin da aka tanada wajen kebe mutanen da suka kamu da cutar numfashi ta koronabairus.
Tsangayar koyon aikin injiniya ta Jami'ar Bayero Kano ta ce tana kokarin samar da na'urorin taya numfashi da ake kira ventilators don amfani da su a cibiyoyin da aka tanada wajen kebe mutanen da suka kamu da cutar numfashi ta koronabairus.
Tsangayar aikin injiniyancin ta ce ta tattara wasu kwararru a fadin Jami'ar ta Bayero inda suka dukufa wajen kera na'ura guda daya da za ta zama zakaran gwaji, kafin ta tsunduma aikin samar da na'urorin da za a iya amfani da su a asibitoci.
Shugaban tsangayar aikin injiniya a Jami'ar, Farfesa Salisu Dan'azumi ya fada wa BBC cewa sun yi nisa da wannan aiki.
"Sun fara aiki har ma sun cimma kusan kashi 50 na samar da wannan na'ura," in ji shi.
Ya kuma ce an samu samfurin na'urar ne daga irin wadda ake amfani da ita a asibitin koyarwa na Malam Aminu Kano da ke Kano kuma a cewarsa, "mako daya muka ba kwararrun domin kammala aikin samar da na'urar."
Shugaban tsangayar ya ce duk da yake ana yajin aiki amma sun kafa kwamiti wanda ya kunshi injiniyoyi daga bangaren lantarki da na kere-kere da ma na bangaren lantarki da kere-kere gaba daya wato Mechatronics karkashin jagorancin Farfesa Abdussamad Umar Jibia.
Farfesa Salisu Dan'azumi ya ce sai an kera wannan na'ura ta gwaji sannan su sanar da jami'a don ganin inda za ta shiga ciki don zama jagora, ta yadda za a iya fadada aiki.
Annobar koronabairus dai ta sanya hatta manyan kasashen duniya irinsu Amurka da Burtaniya da Italiya shiga cikin tsananin bukatar karin kayan asibiti, saboda yawan mutanen da take shafa.
Zuwa ranar Alhamis, adadin mutanen da cutar covid-19 ta kama a cewar Jami'ar Johns Hopkins ya haura mutum miliyan daya.
Adadin wadanda suka kamu da cutar coronavirus zuwa daren Alhamis a Najeriya ya kai mutum 184, in ji hukumar NCDC mai yaki da yaduwar cutuka.
Hukumar ta sanar da samun karin mutum 10 da cutar koronabairus ta shafa da yammacin ranar ta Alhamis.
</doc>
<doc docid='bbc_rahotanni-52268692' lang='hau' type='mono' source_url='https://www.bbc.co.uk/hausa/rahotanni-52268692' term='COVID'>
Yadda Covid-19 ta sauya bikin aure da na suna da makoki a Kenya
Daga jerin wasikunmu da muke samu daga 'yan jarida a nahiyar Afrika, Joseph Warungu yayi duba kan yadda cutar ta sauya rayuwar 'yan Kenya daga bikin suna zuwa na mutuwa.
Daga jerin wasikunmu da muke samu daga 'yan jarida a nahiyar Afrika, Joseph Warungu yayi duba kan yadda cutar ta sauya rayuwar 'yan Kenya daga bikin suna zuwa na mutuwa.
Sheil Atieno na jiran kotakwana domin taimakawa wata mata dake da cikin da yakai mako 32 domin ta haihu. Dakta Atieno ta yi irin wannan taimako da yawa kafin wannan, amma ita wannan haihuwar zata zama ta daban ne shi ne dalili.
An kai mai cikin ne wani asibitin gwamnati dake Nairo babban birnin kasar, bayan an yi mata gwaji anga tana dauke da coronaviru.
Dakta Atieno, jami'ar tuntuba ce wajen tiyatar mata, da take cikin wata tawagar likitocin da aka amince su rika kula da matan da suka nuna alamun kamuwa da cutar.
Rayuwar Dakta Atieno ta sauya a hankali. Tana da yara biyu kuma dukkansu 'yan kasa da shekara biyu.
"Da matukar wuya yadda muke fama, musamman yadda nake lura da iyaye mata dake dauke da wannan cuta" kamar yadda ta shida mani.
"Ina daf da yin wata tiyatar fitar da jariri, wadda yawanci ke da alaka da fitar da ruwan jikin mata. Duk da cewa sai na sanya kayan kariya zan gudanar da tiyatar amma tana matukar tayar da hankali da kuma sanya dimuwa.
"Duk lokacin da naje gida, yarana basa son zuwa su rungumeni. Nima kuma ba zan iya taba su ba har sai na nayi wanka na kuma tsaftace kaina na sauya kaya.
"Abu ne mai matukar muya da tausayi. Amma ba ni da wani zabi da ya wuce hakan - aikina ne in karbi haihuwa ko da wannan annoba ko babu, in ji Dakta Atieno."
Francis da Veronica sabbin ma'aurata ne da ke cin amarcinsu a kauyensu na Nyahururu, wanda ke da tazarar kilomita 200 daga Nairobi.
Sun yi shirin a daura aurensu a ranar 5 ga watan Afrilu. Sun gayyaci mutane 500 domin su shaida wannan lokaci mai cike da tarihi a rayuwarsu, da su biyun za su ce: "Na yarda!"
Amma yayin auren mutane shida ne kawai aka amince su shiga cikin cocin domin shaida auren- amarya da ango, sai manyan abokansu biyu da kuma fasto biyu da za su daura auren. babu iyaye, babu yan uwa, babu abokansu na kauye.
Dokar nisantar juna da dokar takaita tafiye-tafiye da cutar Covid-19 ta janyo, ta hana daruruwan mutane halartar aurensu. Ma'auratan sun gudanar da walimar aurensu a gida da wasu mutum 12.
Suna da damar dage auren nasu har sai komai ya daidaita, amma suka zabi su yi yanzu.
Na tambayi ma'auratan ko sun yi nadama da ba su daga auren ba - ta yadda yan uwa da abokan arziki za su halarta.
"Aa babu wata nadama da muka yi," in ji Gitonga, wanda ke aiki a cocin Redeemed Gospel dake  Nyahururu.
"Mun ji kamar Ubangiji ne ya ce kawai a daura auren. Bayan haka kuma, Ni da Veronica muna son junanmu sosai, ba mu san junanmu ba kafin Ubangiji ya hada mu a coci.
Mista Gitona ta shaida min cewa Covid-19 ba kawai shirin aurensu ta sauya ba, ta kuma bijiro da wasu alfanu da ba su taba zatoba.
"A shirin da muka yi aurenmu zai lakume kimanin kudin Kenya shillings 300,000 kimanin dalar Amurka 2,800. Amma da baki ba su zo ba, ba kuma mukarbo hayar komi ba, a karshe Shillins 50,000 muka kashe.
"Yanzu kuma muna ta samun kira daga mutane daban-daban daga sassan Kenya, suna cewa mun basu karfin gwiwar yin nasu auren a wannan yanayin maimakon shirya babban aure wanda a karshe sai su kar da bashi a kansu."
Auren wadannan mutanen ya zama babban labari a lokacin da ake tsaka da annobar coronaviru. Haka kuma ta sauya tsarin rayuwa a Kenya - 'yar karamar soyayya - da ta dace da tsarin aljuhinmu mutane yayin yayin aure.
Yayin dokar ta baci da gwamnati ta kakaba a wani mataki na dakile yaduwar cutar, jami'an 'yan sanda sun harbe Yassin Hussien Moyo.
Yassin ba shi kadai abin ya rutsa da shi ba. Mutane da yawa a fadin kasar na jinyar 'yan uwansu da suka karye da wadanda suka ji munanan raunuka da dama saboda aikin jami'an 'yan sanda na musamman da aka yi wa take da "Aiki don jin dadin kowa".
Covid-19 ta bude wa gwamnati damar yin kama karya.
Mahaifin Yassin, Hussein Moyo, ya sosawa mutan kenya in da yake musu kaikayi yayin jana'izar dan nasa. " da rana muna fama da tsoron cutar coronavirus da daddare kuma muna fama da kama karyar 'yan sanda."
Mafi yawan 'yan Kenya dake samun kudi ba daga gwamnati ba, na korafin a gidajen radiyo da talabijin kan yadda suke fama da makiya uku - sabuwar cutar coronavirus, da yunwa da kuma 'yan sanda.
James Orengo tsohon shahararren dan siyasa kuma zababben sanata ne daga babbar jam'iyyar adawa ta Orange Democratic Movement (ODM). Galibin yana yin abin da hankulan 'yan kasar suka karkata a kai ne.
A wani zama na musamman na sauraren karar zabe a Junairun 2017, Mista Orengo wanda lauya ne, yayi magana kan hadari da ke tattare da zartar da dokoki mara sa kyau, kuma ya yiwa wakilan jam'iyya mai mulki jan kunnan kar su za sun saki jiki a gwamnati.
"A mafi yawan lokuta juyun juya hali na zama sanadin mutuwar 'ya'yansu..... gwamnati ta hallaka mutanensu. Wannan gwamnati za ta hukunta ku sama da yadda zata hukunta ni, ina kuma shaida muku, nan da shekara mai zuwa za ku zo ofishi na kuna kuka kuna neman na wakilce ku.
Wannan bayanin mutan Kenya na matukar amfani da shi. Amma da zuwan Covid-19 bai fahimci yanayin da jama'a ke ciki ba lokacin da ya wallafa a shafinsa na Tiwita: " Na tuka kaina zuwa majalisa domin amin gwajin Covid-19. Donmin bin ka'idar da aka shin fida don yaki da wannan annobar.
Martani mai zafi ya dawo cikin gaggawa.
"To ina ya ku bayi ake so su tuka kansu su je?" Tiwitan da wani dan Kenya yayi kenan, wani ma ya lkara da cewa: "Yan siyasa na zaton don sun tuka kansu sun yi wani babban abu ne. Meke damun wannan kasar ne?"
Overall, the Covid-19 crisis has wiped away politicians' ubiquitous presence from the media and Kenyans seem to be enjoying the peace and quiet.
Akwai abubuwan da ba a maganar su a kafafen sadarwa saboda doka - hana 'yan siyasa sa maganganu a labarai sai dai game da abin da ya shafi kiwon lafiya da makamantansu.
Dole 'yan siyasa su damu kan mai zai faru in mutan Kenya suka saba rayuwa ba tare da su ba.
Covis-19 ta tilastawa alkalai da kotunan majistiret a Kenya aiki da intanet domin gudanar da ayyukansu.
Daya daga cikin wadanda suka ci gajiyar hgakan wani mutum da ake zargin ya saci littafin injila a kantin zamani.
Bayan ci gaba da sauraron karar ta talabijin lokacin da ke karkashin kulawar yan sanda. Ya matukar jin dadin cewa yanzu za a ci gaba da sauraron karar tasa a matsayin mutum mai 'yanci kuma alkalin yayi umarni a sake sa ba tare da biyan ko sisi ba.
Yana daga cikin shirin gwamnatin na yaki da Covid-19 rage cunkoso a gidajen yari, wanda kuma tuni aka saki firsinoni 4,800 masu kananan laifi.
Babu mamaki mutumin da ake shari'arsa a kotu kan injila zai yi amfani da littafin ne domin addu'ar dakatar da yaduwar Covid-19 a fadin Kenya.
Akwai tabbacin rayuwa ba za ta dore a haka ba.
Likitan da muka ambata mun sakaya sunanta saboda yarda da tayi ta yi magana da mu.
</doc>
<doc docid='bbc_labarai-52573455' lang='hau' type='mono' source_url='https://www.bbc.co.uk/hausa/labarai-52573455' term='COVID'>
Coronavirus: Mawaƙiya Madonna ta kamu da cutar
Shahararriyar mawakiyar nan ta Amurka, Madonna, ta ce ta yi fama da cutar korona lokacin da ta yi tafiya zuwa wasu kasashen duniya.
Shahararriyar mawakiyar nan ta Amurka, Madonna, ta ce ta yi fama da cutar korona lokacin da ta yi tafiya zuwa wasu kasashen duniya.
A sakon da ta wallafa ranar Laraba a Instagram, ta ce ta harbu da cutar ne lokacin da ta yi balaguro na kasashen duniya mai suna Madame X.
Sai dai ta ce yanzu haka lafiyarta kalau amma dai gwajin da aka yi mata a baya ya nuna cewa tana da garkuwar jiki ta Covid-19 a cikin jininta.
"Idan gwaji ya gano cewa kana da garkuwar jikin, hakan yana nufin ka taba KAMUWA da cutar kuma na yi fama da rashin lafiya a kusan karshen balaguron da na yi zuwa Paris mako bakwai da suka wuce tare da  'yan rakiya ta, amma a lokacin mun yi tsammani mura ce mai zafi ta kama mu," in ji sakon da mawakiyar ta wallafa a Instagram, tana mai cewa yanzu dukkansu sun samu sauki kuma lafiyar lau.
Madonna ta katse balaguron da take yi bayan gwamnatin Faransa ta haramta gudanar da dukkan tarukan jama'a.
Mawakiyar, mai shekara 61, ta bayar da tallafin $1m domin samar da riga-kafin cutar korona.
</doc>
<doc docid='bbc_labarai-51675043' lang='hau' type='mono' source_url='https://www.bbc.co.uk/hausa/labarai-51675043' term='COVID'>
Coronavirus: Iran ta soke Sallar Juma'a saboda annoba
Iran ta soke gabatar da Sallar Juma'a a birnin Tehran da kuma wasu manyan biranen yankunan kasar 22 a karon farko cikin gomman shekaru, don takaita yaduwar cutar corona.
Iran ta soke gabatar da Sallar Juma'a a birnin Tehran da kuma wasu manyan biranen yankunan kasar 22 a karon farko cikin gomman shekaru, don takaita yaduwar cutar corona.
Kasar ta kuma takaita zirga-zirga kan hanyoyin zuwa manyan wuraren ibadar mabiya Shi'a a Qom, wajen da annobar Covid-19 ta fara bulla da kuma Mashhad.
Ma'aikatar Lafiya Ta Iran ta yi gargadi cewa yawan wadanda suka kamu da cutar zai karu nan da kwanaki masu zuwa.
A ranar Alhamis, an ruwaito cewa an samu masu dauke da cutar 245 da kuma wadanda suka mutu 26.
A yanzu haka Iran ce ta biyu a yawan wadanda suka mutu daga cutar bayan China.
Mataimakiyar shugaban kasar Iran a bangaren sha'anin mata Masoumeh Ebtekar, wacce ita ce macen da take da mafi girman mukami a gwamnatin kasar, ta zamo babbar jami'a da ta kamu da cutar a baya-bayan nan, bayan an tabbatar da hakan ranar Alhamis.
Wata kafar yada labarai ta intanet ta kasar ta ruwaito cewa Ms Ebtekar ta halarci wani taro ne da Shugaba Hassan Rouhani da kuma wasu ministoci, jim kadan kafin a tabbatar da kamuwar ta.
Sannan ana ganin yawancin mutanen da suka kamu da cutar a kasashe makwabtan Iran sun same ta ne daga can, kamar irin su Afghanistan da Bahrain da Iraki da Kuwait da Oman da kuma Pakistan.
Zuwa yanzu mutum 82,000 sun kamu da Covid-19 a fadin duniya, sannan mutum 2,800 sun mutu tun farkon annobar a karshen shekarar da ta gabata zuwa yanzu.
Dukkannin mace-mace sun faru ne a China ban da 57, sannan masu dauke da cutura ma sun fi yawa a can idan aka dauke 3,664.
</doc>
<doc docid='bbc_labarai-52265534' lang='hau' type='mono' source_url='https://www.bbc.co.uk/hausa/labarai-52265534' term='COVID'>
Coronavirus: Saudiyya ta dakatar da Sallar Asham a masallatai a azumin bana
Hukumomin Saudiyya sun ce ba za a gudanar da jam'in Sallar Asham ko Taraweeh ba a Makkah da Madina idan har ba a kawo karshen annobar coronavirus ba.
Hukumomin Saudiyya sun ce ba za a gudanar da jam'in Sallar Asham ko Taraweeh ba a Makkah da Madina idan har ba a kawo karshen annobar coronavirus ba.
Ministan ma'aikatar kula da harkokin lamurran addini a Saudiyya Dr. Abdul Latif Al Sheikh ne ya sanar da haka, a wata hira da kafar MBC da aka watsa a ranar Lahadi, kamar yadda jaridun kasar suka ruwaito.
Jaridar Saudi Gazette ta ambato ministan yana cewa: "dakatar da salloli biyar na farilla a masallaci ya fi dakatar da Sallar Taraweeh girma. Muna rokon Allah ya karbi ibadarmu ta Taraweeh a masallaci, ko a gida, wanda muke tunanin ya fi dacewa domin lafiyar al'umma."
Ya kuma yi addu'a tare da fatan kawo karshen wannan annoba da wuri. Ya kuma roki Allah ya karbi ibadar musulmi ta Sallar Asham da za su gudanar a Masallaci ko gida.
Kazalika ya ce; "Sallar Jana'iza ma a makabarta za a dinga yin ta. Kuma kar mutane su taru sosai. Sauran mutane za su iya yi wa mamacin Sallar Jana'iza daga gidajensu."
Babu dai tabbas na gudanar da aikin hajji a bana, yayin da gwamnatin Saudiyya  ta nemi kasashen duniya su dakatar da karbar kudaden jama'a domin zuwa aikin Hajji, a yayin da annobar coronavirus ke ci gaba da mamaye duniya.
Tuni hukumomin Saudiyya suka hana shiga Makkah da Madina, da ma Riyadh babban birnin kasar, a kokarin da hukumomin kasar ke yi na hana yaduwar Covid-19.
Hukumomin lafiya a Saudiyya sun ce zuwa yanzu mutum 4,462 suka kamu da cutar, yayin da ta kashe 59.
</doc>
<doc docid='bbc_labarai-52199044' lang='hau' type='mono' source_url='https://www.bbc.co.uk/hausa/labarai-52199044' term='COVID'>
Covid-19: Amurka ta soma kwashe 'yan kasarta daga Najeriya
Amurka ta soma kwashe 'yan kasarsa daga Najeriya a yayin da duniya ke ci gaba da fama da annobar coronavirus.
Amurka ta soma kwashe 'yan kasarsa daga Najeriya a yayin da duniya ke ci gaba da fama da annobar coronavirus.
Sanarwar da ofishin jakadancin Amurka a Najeriya ya wallafa a shafinsa na Twitter ranar Talata, ya ce tun ranar Litinin aka kwashe Amurkawa 376 daga kasar zuwa birnin Washington.
Ofishin ya kara da cewa za a ci gaba da kwashe Amurkawa daga Najeriya zuwa Washington.
A makon jiya Amurka ta sanar cewa za ta soma kwashe 'ya'yanta daga Najeriya, jim kadan bayan Shugaba Muhammadu Buhari ya sanar da rufe jihohin Lagos da Ogun da kuma babban birnin tarayya Abuja.
Alkaluma dai sun nuna cewa coronavirus ta fi yin illa a Amurka inda ya zuwa ranar Talata mutum fiye da  360, 000 suka kamu da cutar yayin da mutum sama da 10,000 suka mutu.
A Najeriya, alkaluma sun nuna cewa mutum 238 ne suka kamu da cutar yayin da mutum biyar suka mutu.
</doc>
<doc docid='bbc_labarai-51969700' lang='hau' type='mono' source_url='https://www.bbc.co.uk/hausa/labarai-51969700' term='COVID'>
Ganin arha ne zargin Buhari da sakaci kan coronavirus - Gwamnatin Najeriya
Fadar shugaban Najeriya ta ce ganin arha ne da zuzuta abu, suka sa wasu mutane ciki har da 'yan majalisar kasar, shiga yekuwar neman suna a wajen talakawa kan batun Covid-19.
Fadar shugaban Najeriya ta ce ganin arha ne da zuzuta abu, suka sa wasu mutane ciki har da 'yan majalisar kasar, shiga yekuwar neman suna a wajen talakawa kan batun Covid-19.
Ta ce wannan, ba lokaci ne na neman shiga a wajen talakawa da siyasar ganin arha ba.
Sanarwar da fadar shugaban Najeriyar ta fitar da yammacin jiya na cewa jazaman ne sai duk 'yan kasar Gabas da Yamma, Kudu da Arewa su hada kai a yaki da wannan annoba, ba tare da la'akari da bambancin addini ko akida ba.
A baya-bayan nan Shugaba Muhammadu Buhari na shan suka kan yadda ake zargin ya yi biris ya ki fitowa ya yi wa 'yan kasar jawabi kan halin da ake ciki game da cutar covid-19
'Yan Najeriya da dama musamman a shafukan sada zumunta na ta kira ga Shugaba Buhari ya gabatar da jawabi kamar yadda takwarorinsa a fadin duniya suke yi a kokarinsu na shawo kan coronavirus.
Hatta 'yan majalisar dattijan kasar sun fito sun bukaci shugaban Najeriya ya yi wa 'yan kasar jawabi kan batun.
Sai dai fadar shugaban kasar ta ce: "Muna kuma yin kira ga 'yan Najeriya kada su dubi wannan hali da aka shiga a matsayin wata damar nuna siyasa ko amayar da kullatar da suke da shi ga gwamnati ko kuma jam'iyyar APC mai mulki."
Shugaba Muhammadu Buhari ya yaba wa duk jami'an da ke kan gaba-gaba a yakin da Najeriya ke yi da mummunar cutar coronavirus da ta addabi duniya.
Fadar shugaban ta ce suna da babban kwamitin hadin gwiwa na shugaban kasa karkashin jagorancin Sakataren Gwamnatin Tarayya. Kuma a cewarta an bai wa kwamitin damar gudanar da duk wasu nauye-nauye kan wannan lamari.
Don haka suka bukaci goyon bayan dukkanin dan Najeriya ya yi aiki tare da gwamnati a yaki da cutar covid-19 kuma a bi duk wani umarni daga Cibiyar takaita yaduwar cutuka ta Najeriya.
Ba ma son firgita jama'a
Fadar shugaban Najeriya ta ce ba ta son tayar da hankula, amma dai za su ci gaba da fitar da sabbin bayanai masu fa'ida ga 'yan kasar.
Ta ce daga cikin matakan da hukumomi ke dauka don yaki da cutar coronavirus har da sanarwar da Babban Bankin Najeriya ya fitar a ranar Litinin ta samar da rancen naira tirliyan 1 da biliyan 100 ga harkokin kasuwancin da wannan annoba ta shafa.
Haka zalika, bankin ya samar da wani asusun ba da tallafi ga magidanta da masu kanana da matsakaitan sana'o'i da kuma sanar da rage kudin ruwa a kan basuka daga kashi 9% zuwa kashi 5%
Haka shi ma, Kamfanin samar da man fetur na kasar NNPC ya sanar da ragin naira 20 a kan litar man fetur guda, daga naira 145 zuwa naira 125 a yanzu.
"Annobar Covid-19 ta janyo faduwar farashin danyen man fetur a duniya, don haka shugaban kasa ya ce su ma 'yan Najeriya, ya kamata su ci moriyar wannan ragi da aka samu" in ji sanarwa.
Ta ce Shugaba Buhari ya aminta da ministocin da ke da jibi a majalisar ministocinsa da kuma jami'an Cibiyar Takaita Yaduwar Cutuka ta Najeriya, wadanda ke ba shi sabbin bayanai da shawarwarin kwararru.
A cewarta "Wadannan jami'ai daga abin da ya bayyana game da ayyukansu suna da kwarewa. Fadar shugaban kasa na son tabbatar wa 'yan Najeriya cewa lamarin bai fi karfin gwamnati ba."
Ta ce babu bukatar kowa ya firgita. Zuwa yanzu matakan da aka dauka suna aiki da inganci.
A yanzu haka akwai kwararan matakan bincike da ake dauka a hanyoyin shiga Najeriya na sama da na teku, in ji ta.
Kuma duk kokarin da Najeriya ke yi a bayyana yake, tun da har "Hukumar Lafiya ta Duniya ta fito ta yaba mana".
Hukumomin gwamnati daban-daban ciki har da kafofin yada labarai sun fara gagarumin wayar da kai kan matakan inganta tsafta.
Haka zalika, don kare bazuwar kwayar cutar zuwa Najeriya, shugaban kasa a cewar sanarwar tuni ya ba da umarnin sanya tarnakin shigo wa kasar a kan kasashe 13, da aka samu yawan masu fama da coronavirus.
Ta ce ko da yake Najeriya tana murnar marabtar baki daga fadin duniya, amma kare lafiya da tsaron 'yan kasa da ma kasar kanta ne abubuwan da suke bai wa fifiko.
A cewarta wannan haramci na shiga kasar daga wadancan kasashe guda 13 zai ci gaba da kasancewa daga ranar 20 ga watan Maris har sai an ji sanarwa ta gaba a kan batun.
</doc>
<doc docid='bbc_labarai-52403038' lang='hau' type='mono' source_url='https://www.bbc.co.uk/hausa/labarai-52403038' term='COVID'>
Coronavirus ta sa kasuwar Netflix ta bude a duniya
Kamfanin Netflix mai samar da manhajar kallon fina-finai ya ga karuwar masu amfani da shi a wannan shekarar, yayin da kasashe da yawa a fadin duniya suka sanya dokar nan ta kulle mutane a gida, kuma mutanen ke neman hanyoyin nishadantar da kansu.
Kamfanin Netflix mai samar da manhajar kallon fina-finai ya ga karuwar masu amfani da shi a wannan shekarar, yayin da kasashe da yawa a fadin duniya suka sanya dokar nan ta kulle mutane a gida, kuma mutanen ke neman hanyoyin nishadantar da kansu.
Kusan mutane miliyan 16 ne suka yi rijista da manhajar a watanni ukun farko na shekarar, in ji kamfanin.
Wannan ya kusa ninka yawan mutanen da suka yi rijista da manhajar a watannin karshen shekarar 2019.
Sai dai kamfanin, wanda kan shirya fina-finai na miliyoyin dala, ya ce dokar kulle a fadin duniya ta dakatar da daukar "kusan duka" fina-finai a fadin duniya.
Kuma faduwar farashin kudaden kasashe da yawa na nufin sabbin masu rijista a manhajar da yawa da ke wajen Amurka, inda Netflix yake, ba za su kara wa kamfanin wani abin a zo a gani ba, ba kamar yadda za su kara ba kafin a shiga halin annobar.
Kuma wannan ya yi mummunan tasiri kan kudin da aka samar a duniya gaba daya.
Sai dai duk da haka, darajar kamfanin ya karu da kusan kashi 30 cikin 100 a wannan shekarar, yayin da masu zuba jari ke ganin cewa kamfanin zai iya yi wa mutane amfani a lokacin da suke kulle a gida.
"Netflix shi ne, kuma zai ci gaba da kasancewa kamfanin sadarwar da Covid-19 ba ta yi wa tasiri sosai ba," in ji wani mai sharhi kan kasuwanci a kan intanet Eric Haggstrom.
"Masan'antarsu ta yi dai-dai da al'ummar da suka tsinci kansu da zaman gidan dole."
Bukatar kallon fina-finai a intanet ta yi karuwar da a watan jiya Netflix ya ce zai rage ingancin hotunan bidoyinsa a Tarayyar Turai don rage wa kamfanonin samar da layukan intanet nauyi.
Haka kuma, sai da kamfanin ya dauki karin ma'aikata 2,000 don tallafa wa sauran ma'aikatan kamfanin.
Netflix ya ce mutum miliyan 85 ne suka kalli fim dinsa mai suna Spenser Confidential, tsawon a kalla minti biyu - ma'aunin da yake amfani da shi don ganin alkalumansa.
Haka kuma, an kalli fim dinsa na dogon zango mai suna Tiger King a gidaje miliyan 64.
Kamfanin na sa rai zai kara mambobi miliyan 7.5 nan da wata uku zuwa karshen watan Yuni - fiye da yadda masu sharhi ke sa rai.
Amma ya yi gargadin masu zuba jari cewa masu bibiyar manhajar da darajar kamfanin za su ragu idan gwamnatoci suka dage dokar kulle a fadin duniya.
Natflix ya ce yana sa rai ya ci gaba da bin jadawalinsa har zuwa karshen watan Yuni kuma yana ci gaba da mallakar wasu fina-finan da ba shi ya shirya ba don samar wa masu bibiyarsa sabbin fina-finan da za su kalla.
Amma ya ce nan gaba za a fuskanci koma-baya a yawan mutanen da ke kallon sabbin fina-finai.
Paolo Pescatore, mai sharhi a kamfanin PP Foresight, ya ce tsayawa cik da aka yi da shirya finai-finai zai shafi karuwar mutanen da ke kallon fina-finai a intanet a watanni masu zuwa.
"Amma Netflix ba zai fuskanci matsaloli sosai ba saboda yawan fina-finan da ke kansa," a cewarsa.
Daga Zoe Thomas, Wakilin BBC News kan Fasaha
Yadda masu rijista da kamfanin Netflix daga farko-farko suka rika karuwa, ya ja hankalin masu zuba jari a Amurka.
Amma karuwar masu amfani da manhajar a lokacin da mafi yawan masu amfani da intanet na duniya ke kulle a gida ba wani abin a yaba ba ne.
Babban abin tambaya shi ne, Netflix zai iya rike wadannan sabbin kwastomomin bayan an dage dokar hana fita ta Covid-19?
Kamfanin na fuskantar karuwar kamfanoni masu gogayya kamar Disney Plus da Amazon Prime, wadanda ke tinkaho da yawan fina-finai don jawo sabbin kwastomomi.
A halin da ake ciki, sabon tsarin kallon fina-finai na Quibi ya kasha biliyoyi don sakin fina-finai da manyan 'yan wasa suka fito a ciki. Kuma a karshen shekarar nan, HBO Max da NBCUniversal za su kaddamar da tsarin Peacock a Amurka.
A duniyar kallo ta shafin intanet, fina-finai su ne mafi muhimmanci kuma karuwar masu gogoya na nufin Netflix zai kara matsa kaimi wajen fitar da fina-finai masu inganci.
A nan ne kuma batun cutar korona ya shigo. Dole Netflix ya dakatar da dauka da shirya sabbin fina-finansa a wannan lokaci.
Abokanan gogoyyarsa ma na fuskantar wannan kalubalen. Amma manyan kamfanoni kamar NBCUniversal da Disney, suna janye shirye-shiryensu da ake kallo sosai, wadanda suka bai wa Netflix aro kuma suna dorawa a mahnajojinsu.
Turai da Gabas Ta Tsakiya da Afrika ne yankunan da mafi yawan sabbin mambobin Netflix miliyan 7 suka fito.
A Amurka da Canada, ba a ga karuwar masu amfani da manhajar ba a shekarun baya amma a baya-bayan nan, mutane miliyan 2.3 ne suka yi rijista da ita, idan aka hada da mutane 550,000 da suka yi rijista a watannin karshe na 2019.
Yanzu kamfanin na da masu amfani da shi sama da miliyan 182 a fadin duniya.
Netflix ya ce kudin shigarsa ya karu da dala biliyan 5.76, wato ya karu da kashi 27 cikin dari, idan aka hada abin da ya samu a shekarar 2019.
Ribarsa ta rubanya daga dala miliyan 344 a watannin farko na 2019 zuwa dala miliyan 709.
</doc>
<doc docid='bbc_51939072' lang='hau' type='mono' source_url='https://www.bbc.co.uk/hausa/51939072' term='COVID'>
Coronavirus: Najeriya ta haramta wa jami'anta tafiye-tafiye
Yayin da aka samu mutum na uku da ya kamu da cutar numfashi ta coronavirus a Najeriya, gwamnatin kasar ta ce ta dauki wasu matakai na hana bazuwar cutar a kasar.
Yayin da aka samu mutum na uku da ya kamu da cutar numfashi ta coronavirus a Najeriya, gwamnatin kasar ta ce ta dauki wasu matakai na hana bazuwar cutar a kasar.
A ranar Talata ne hukumomin Najeriya suka sanar da samun mace ta farko da ta kamu da cutar tun bayan bullarta kasar ranar 28 ga watan Fabrairun 2020.
Gwamnatin ta ce ta dauki matakan ne bayan zaman farko da kwamitin yaki da cutar COVID-19 da kasar ta kafa, a wani matakin riga-kafi da nufin dakile bazuwar cutar da hukumar lafiya ta duniya WHO ta ayyana ta a matsayin annoba ta duniya.
Sakataren gwamnatin kasar Boss Mustapha ne ya sanar da matakan jim kadan bayan kammala zaman kwamitin.
Ya ce matakin farko da kwamitin ya yanke shawarar dauka shi ne haramta wa jami'ai da ma'aikatan gwamnati tafiye-tafiye zuwa wasu kasashen waje.
"An kuma soke duk wasu tafiye-tafiye da aka tsara yin su a baya," in ji sakataren gwamnatin.
A cewarsa, bayan yin duba na tsanaki kan yadda cutar take bazuwa, kwamitin ya ba da shawarar tsaurara matakan gaggawa domin yaki da cutar.
"A yanzu muna da mutum uku da suka kamu - sakamakon gwajin da aka yi wa daya daga cikinsu ya nuna ba ya dauke da cutar daga bisani,"
"Ya zama wajibi a shawarci jami'an da ke aiki a ma'aikatu da hukumomin gwamnati kan matakin haramta duk wasu tafiye-tafiye ko don halartar taruka ko tattaunawa da bukukuwa," in ji shi.
"Wannan haramci zai ci gaba da aiki har sai baba-ta-gani," kamar yadda sakataren gwamnatin ya fada.
Ya kuma shawarci jama'a su soke tafiye-tafiyen kasuwanci ko na zuwa hutu idan ba ya zama dole ba domin kare kawunansu musamman zuwa kasashen da cutar ta covid-19 ta fi kamari.
Sannan ya bukaci matafiyan da suka shiga kasar daga ketare su killace kansu na tsawon kwana 14 a gidajensu.
"Hukumar dakile yaduwar cutuka ta kasar ta fitar da jerin wasu ka'idojin kebe kai" wanda ya ce za a yada su don wayar da kan jama'a game da yadda za su killace kawunansu.
Boss Mustapha ya kuma ce hukumomin lafiya za su rika sa ido kan mutanen da suka shiga kasar daga kasashen da ke da yawan mutane masu fama da cutar har tsawon mako biyu.
Ya kuma ce Najeriya ta goyi bayan matakan da wasu kasashen suka dauka na hana tafiye-tafiye.
Sakataren gwamnatin ya kuma yi kira ga 'yan kasar su mayar da hankali kan tsaftar jiki da ta muhallansu kamar yadda hukumomin lafiya ke ba da shawara.
Ya ce akwai bukatar mutane su rika yin nesa-nesa da juna don kare kansu daga yiwuwar daukar cutar.
</doc>
<doc docid='bbc_labarai-52429374' lang='hau' type='mono' source_url='https://www.bbc.co.uk/hausa/labarai-52429374' term='COVID'>
Coronavirus za ta sa mata miliyan bakwai samun ciki a duniya - MDD
Hukumar Da Ke Kula da Yawan Al'umma Ta Majalisar Dinkin Duniya UNFPA, ta ce cutar korona za ta haifar da karuwar juna biyu da ba a shiryawa ba.
Hukumar Da Ke Kula da Yawan Al'umma Ta Majalisar Dinkin Duniya UNFPA, ta ce cutar korona za ta haifar da karuwar juna biyu da ba a shiryawa ba.
UNFPA ta bayyana hakan ne a wani rahoto da ta fitar ranar Talata 28 ga watan Afrilu.
Hukumar ta yi hasashen cewa idan har aka yi wata shida cikin dokar hana fita, kusan mata miliyan 47 a kasashe masu karamin karfi ba za su samu kai wa ga hanyoyin da suka saba ba na matakan hana daukar ciki.
Hukumar ta ce a za a iya samun juna biyu sama da miliyan bakwai saboda kulle da al'ummar duniya suke ciki.
Ta kuma yi gargadi kan karuwar rikici tsakanin ma'aurata da za a iya samu sama da milian 30 a tsawon wannan lokaci.
Shugabar UNFPA Dr. Natalia Kanem ta ce: "Sabbin bayanan sun nuna irin bala'in da Covid-19 za ta iya jawowa mata da 'yan mata nan kurkusa a duniya baki daya.
''Annobar na kara jawo rashin daidaito, miliyoyin mata da yara a yanzu suna fuskantar rashin yadda za su tsara iyalansu da kare jikinsu da kuma lafiyarsu.''
UNFPA ta yi binciken tare da hadin gwiwar Cibiyar Lafiya ta Avenir da Jami'ir Johns Hopkins ta Amurka da Jami'ar Victoria ta Australia.
Hukumomin sun ce cutar korona na jawo tarnaki ga mata da 'yan mata saboda yadda aka yi wa cibiyoyin lafiya yawa wasu ma an rufe su. A hannu guda kuma mata na tsallake muhimman lokutan ganin likita don duba lafiyarsu saboda tsoron kar su kamu da cutar korona.
Sun kara da cewa tsayar da samar da kayayyaki ya janyo karancin magungunan hana daukar ciki.
Sannan tuni an samu karuwar cin zarafin mata saboda annobar, kamar yadda MDD ta ruwaito a farkon watam nan - kuma ta ce ana sa rana zai karu saboda mata za su kasance a kulle gida tsawon lokaci.
</doc>
<doc docid='bbc_labarai-52278374' lang='hau' type='mono' source_url='https://www.bbc.co.uk/hausa/labarai-52278374' term='COVID'>
Covid-19: Shah Rukh Khan zai bai wa ma'aikatan lafiya gudunmawar kayan kariya
Fitaccen tauraron fina-finan India, Shah Rukh Khan, ya ce zai bayar da kayan kariya 25,000 ga ma'aikatan lafiyar da ke fafutukar dakile yaduwar cutar korona a jihar Maharashtra da ke yammacin kasar.
Fitaccen tauraron fina-finan India, Shah Rukh Khan, ya ce zai bayar da kayan kariya 25,000 ga ma'aikatan lafiyar da ke fafutukar dakile yaduwar cutar korona a jihar Maharashtra da ke yammacin kasar.
An yi ta watsa labarai kan tauraron mai shekara 54 watan jiya bayan ya sanar da daukar matakai daban-daban wadanda za su taimaka wajen dakile cutar a India, ciki har da bayar da abinci kyauta da kuma zai bayar da ofishinsa domin a yi amfani da shi wajen jinyar mutane da ska kamu da Covid-19.
Shah Rukh Khan yana cikin shahararrun mutanen da ake girmamawa a India kuma ya fito a fina-finai fiye da 90.
Mutum 339 ne suka mutu a India sanadin cutukan da ke da alaka da korona.
</doc>
<doc docid='bbc_rahotanni-52209482' lang='hau' type='mono' source_url='https://www.bbc.co.uk/hausa/rahotanni-52209482' term='COVID'>
Covid 19: Wa ya fi dacewa ya rufe baki da hanci?
Takunkumin kariya da safar hannu da sauran abubuwa na taimaka wa jama'a wajen dakile yaduwar cutar coronavirus  - to sai dai ya kamata ayi amfani da su yadda ya dace.
Takunkumin kariya da safar hannu da sauran abubuwa na taimaka wa jama'a wajen dakile yaduwar cutar coronavirus  - to sai dai ya kamata ayi amfani da su yadda ya dace.
Wasu mutanen na amfani da takunkumin kariya da aka yi a gida - su ma al'ummar Amurka ana shawartar su da su rinka amfani da takunkumin kariyar a yayin shiga cikin jama'a. To sai dai abin tambaya a nan shi ne ko ya kamata hakan?
Me ya sa jama'a ke amfani da takunkumin kariya?
Hukumar Lafiya ta Duniya, WHO ta yi duba ga shaidun baya-bayan nan da suka hada da ko za a sauya tunani kan kwayar cutar.
Hukumar ta so ta sake yin nazari kan ko akwai wani alfanu a sanya takunkumin kariya ga kowa da kowa.
Kwararru sun yanke cewa ya kamata a bar wa ma'aikatan lafiya takunkumin kariya da suke sanyawa a lokacin gudanar da ayyukansu, inda hakan ke nufin na gama-gari ne ba.
Mutane iri biyu ne kawai ya kamata su sanya takunkumin kariya:
Ba a amince wa dukkan jama'a sanya takunkumin kariya ba saboda wadannan dalilan:
Cutar coronavirus dai na yaduwa ne ta hanyar feshi daga atishawa ko tarin mutanen da ke dauke da cutar.
Irin wannan feshin na shiga jikin dan adam ta hanyar idanu ko hanci ko kuma baki, watakila kai tsaye daga mai cutar ko kuma bayan mutum ya taba wani abu da mai kwayar cutar ya gurbata.
Shin ya ya ingancin takunkumin da ake yi a gida yake?
An bai wa 'yan Amurka shawarar yin amfani da tsumma mai tsafta domin rufe fuskarsu a lokacin da suke cikin jama'a. Jami'an lafiya sun ce takunkumin kariya da ma'aikatan lafiya ke sanyawa na karanci saboda haka ya kamata a bar musu.
Maras lafiya ko kuma mai jinyar mai dauke da cutar coronavirus su ne kadai aka fadawa su sanya takunkumin kariya. To sai dai jami'an Amurka na fatan sabbin dokokin ka iya dakatar da mutanen da ba su da alamun cutar yada cutar ba tare da sun sani ba.
To sai dai yin amfani da tsohon tsumma bai dace ba kuma hakan kan iya kara yiwuwar kamuwa da cutar, in ji masana na Tarayyar Turai.
Sun ce akwai yiwuwar kwayoyin cutar ka iya ratsa tsumman. Har wa yau, idan tsumman a jike yake cutar ka iya samun mafaka.
Birtaniya dai ba ta bai wa jama'a shawarar amfani da takunkumin na kariya walau dai na tsumma ko kuma wanda ma'aikatan lafiya ke amfani da shi.
Wane takunkumin fuskar ne yafi kowanne?
Akwai takunkumin fuska iri daban-daban a asibitoci kuma kowanne yana da amfaninsa inda ya dace. Kuma wanda yafi kowanne kariya shi ne samfurin FFP3 ko kuma N95 ko FFP2.
Masana ba sa bai wa jama'a shawarar amfani da takunkumin na fuska ba. Wadanda ke tare da masu dauke da cutar cornavirus ne ke amfani da irin wadannan takunkumai na fuska.
Wane abu ne kuma yake kariya ga coronavirus?
Hukumar Insorar Lafiya ta Birtaniya na kwarara wa jama'a gwiwa wajen yin amfani da safar hannu da sauran abubuwan da ake sanyawa domin kariya daga cornavirus.
Bugu da kari, an shawarci ma'aikata da ke aikin ceto su sanya cikakkun kayan kariya kamar safar ta hannu da takunkumin da gilashin ido.
An kuma gargadi mutanen gari da su guji sanya safar hannu da sauran kayan kariya kamar takunkumin fuska da gilashin ido na neman kariya daga cutar coronavirus.
Hukumar Insorar Lafiya ta Birtaniya, NHS, ta bai wa jama'a shawarwari kamar haka:
</doc>
<doc docid='bbc_labarai-51918299' lang='hau' type='mono' source_url='https://www.bbc.co.uk/hausa/labarai-51918299' term='COVID'>
Wadanne tambayoyi kuke da su a kan Coronavirus?
Ana ci gaba da samun yaduwar cutar coronavirus a fadin duniya, al'amarin da yake tsayar da abubuwa cak tare da sanya fargaba a zukatan mutane kan irin barnar da annobar ka iya jawowa duniyar.
Ana ci gaba da samun yaduwar cutar coronavirus a fadin duniya, al'amarin da yake tsayar da abubuwa cak tare da sanya fargaba a zukatan mutane kan irin barnar da annobar ka iya jawowa duniyar.
Ko a makon da ya gabata an samu kasashen Afirka da dama da suka sanar da bular Covid-19, yayin da wasu suka samar da karuwar alkaluman wadanda suka kamu da ita.
Seychelles, eSwatini, Namibia, da Guinea da Jamhuriyar Afirka ta tsakiya da Congo da kuma Equatorial Guinea ne kasashen da cutar ta bulla a karon farkon, Sai kuma kasashen Rwanda da Habasha da Kenya da DR Congo da masu dauke da ita suka karu.
Ku aiko da tambayoyinku kan abin da kuke so ku sani kan coronavirus, BBC kuma za ta gudanar da bincike tare da kawo muku cikakkiyar makala.
Ku sanya sunanku a kasa idan kuna son a wallafa tambayarku a cikin makalar.
</doc>
<doc docid='bbc_labarai-52346932' lang='hau' type='mono' source_url='https://www.bbc.co.uk/hausa/labarai-52346932' term='COVID'>
Coronavirus: An bukaci Musulmin duniya su dinga Salloli a gida lokacin Azumi
Babbar majalisar koli ta Malamai a Saudiyya ta bukaci al'ummar Musulmin duniya a kasashen da ke fama da cutar korona su yi Sallah a gidajensu lokacin watan Azumin Ramadan.
Babbar majalisar koli ta Malamai a Saudiyya ta bukaci al'ummar Musulmin duniya a kasashen da ke fama da cutar korona su yi Sallah a gidajensu lokacin watan Azumin Ramadan.
Kamfanin dillacin labaran Saudiyya na SPA ya ambato majalisar manyan malaman kasar a cikin wata sanarwa na cewa ya kamata musulmi su kauracewa duk wani taron jama'a da zai kara yaduwar cutar.
Sanarwar majalisar malaman ta ce: "Ya kamata musulmi su fahimci cewa kare rayuwa babbar ibadah ce da za ta kara kusantarsu da Mahalicci."
"Ya kamata musulmi su zama abin misali ta hanyar gudanar da addininsu yayin da suke kiyaye matakan kariya da hukumomi suka dauka a kasashen da suke," in ji sanarwar.
Sannan majalisar ta bukaci musulmi su kauracewa duk wani taro a lokacin buda-baki ko sahur a cikin Azumi.
'Yan kwanaki suka rage al'ummar Musulmi su fara Azumin Ramadan, a cikin wannan yanayi da aka killace kusan al'ummar duniya saboda annobar cutar korona inda sama da mutum miliyan biyu suka kamu da cutar a duniya.
Kusan mutum 10,000 suka kamu da cutar a Saudiyya, yayin da ta kashe mutum 97 kawo yanzu.
Tuni hukumomin Saudiyya suka hana shiga Makkah da Madina, da ma Riyadh babban birnin kasar, a kokarin da hukumomin kasar ke yi na hana yaduwar Covid-19.
Ana tababa kan yiyuwar gudanar da aikin hajji a bana, yayin da gwamnatin Saudiyya ta nemi kasashen duniya su dakatar da karbar kudaden jama'a domin zuwa aikin Hajji, a yayin da annobar cutar korona ke ci gaba da mamaye duniya.
</doc>
<doc docid='bbc_labarai-52006570' lang='hau' type='mono' source_url='https://www.bbc.co.uk/hausa/labarai-52006570' term='COVID'>
Gwamnan Bauchi ya killace kansa
Gwamnan jihar Bauchi, Bala Muhammad ya killace kansa tun bayan hada jirgi da ya yi da dan gidan tsohon mataimakin shugaban Najeriya, Atiku Abubakar wanda ya kamu da cutar coronavirus.
Gwamnan jihar Bauchi, Bala Muhammad ya killace kansa tun bayan hada jirgi da ya yi da dan gidan tsohon mataimakin shugaban Najeriya, Atiku Abubakar wanda ya kamu da cutar coronavirus.
Mai magana da yawunsa, Ladan Salihu ne ya bayyana haka a wani sako da ya wallafa a shafinsa na Twitter.
Ladan ya ce "mun hau jirgi daya da dan gidan na Atiku daga Lagos zuwa Abuja, inda suka yi musabiha hannu da hannu. Tuni aka yi wa gwamna da mu 'yan tawagarsa gwaji. Muna fatan sakamakon gwajin zai yi kyau."
Tsohon mataimakin shugaban Najeriya, Atiku Abubakar ne ya sanar da cewa dansa ya kamu da coronavirus.
Atiku Abubakar, ya bayyana hakan ne a wani sako da ya wallafa a shafinsa na twiiter.
Tsohon mataimakin shugaban kasar ya ce tuni aka kai dan nasa asibitin koyarwa da ke Gwagwalada a Abuja babban birnin tarayyar Najeriya inda ake masa magani.
</doc>
<doc docid='bbc_wasanni-51919997' lang='hau' type='mono' source_url='https://www.bbc.co.uk/hausa/wasanni-51919997' term='COVID'>
An dage gasar Euro 2020 saboda cutar coronavirus
An matsar da Gasar Euro 2020 zuwa shekara mai zuwa ta 2021 saboda coronavirus, in ji gamayyar kungiyoyin kwallon kafa na Turai.
An matsar da Gasar Euro 2020 zuwa shekara mai zuwa ta 2021 saboda coronavirus, in ji gamayyar kungiyoyin kwallon kafa na Turai.
Hukumar kwallon kafa ta Turai za ta gudanar da wani taron manema labari a ranar Talata da zai hada da duk masu ruwa da tsaki a fannin wasanni.
Hadakar kungiyoyin sun yanke shawarar a matsar da gasar zuwa 11 ga watan Yuni a kuma kammalata a 11 ga watan Yulin badi.
BBC ta fahimci cewa sai a yayin taron da Uefa za ta yi za ta sanya hannu kan wannan hukunci.
Tun da farko an tsara gudanar da gasar ne daga 12 ga watan Yuni zuwa 12 ga watan Yulin wannan shekarar a kuma birane 12 dake Turai.
Wannan dage gasar da aka yi zai bai wa sauran gasannin kasashen Turai da aka dakatar su kammala cikin kwanciyar hankali.
Gasar kasashen hukumar kwallon kafa ta Turai da kuma Gasar kasashen Turai ta 'yan kasa da shekara 21 suma an matsar da su zuwa shekara mai zuwa.
Gasar zakarun Turai ta mata ta 2021 da aka tsara gudanarwa a ingila za a fara ta 7 ga watan Yuli, kwanaki hudu kafin wasan karshen gasar ta maza.
A gefe daya kuma, hukumar kwallon kafa ta kudancin Amurka ta ce, an daga gasar Copa America ta wannan shekarar zuwa shekara mai zuwa daga 12 ga watan Yuni zuwa 12 ga watan Yulin 2021.
</doc>
<doc docid='bbc_labarai-52022809' lang='hau' type='mono' source_url='https://www.bbc.co.uk/hausa/labarai-52022809' term='COVID'>
Coronavirus: Wanne rukunin mutane ne ya fi hatsarin kamuwa da cutar?
Coronavirus za ta iya shafar kowanne mutum, amma mutanen da ke fama da wasu rashin lafiyar da kuma tsofaffi sun fi yiwuwar kamuwa da cutar.
Coronavirus za ta iya shafar kowanne mutum, amma mutanen da ke fama da wasu rashin lafiyar da kuma tsofaffi sun fi yiwuwar kamuwa da cutar.
Idan ka dade kana fama da rashin lafiya, za ka iya damuwa da jin wannan labari. Sai dai kwararru a fannin lafiya sun bayar da shawarwari.
Su wane ne ke fuskatar hatsarin kamuwa da cutar?
Ko da mutum yana fama da wasu cutukan, bai kai mutumin da ya yi mu'amala da wanda ke da cutar coronavirus yiwuwar daukar cutar ba.
Amma dai alamu sun nuna cewa tsofaffin mutane, wadanda garkuwar jikinsu ba ta da kwari da kuma mutanen da ke fama da wasu cutukan, irin su ciwon zuciya da ciwon suga da tarin fuka, sun fi yiwuwar shiga matsala sosai idan suka kamu da coronavirus.
Galibin mutane suna warkewa daga coronavirus cikin gaggawa idan suka samu hutun kwanaki kadan. Amma cutar takan zama barazana ga wasu, wasu lokutan ma takan zama ajalin masu dauke da ita.
Alalomin cutar sun yi daidai da na sauran cutuka gama-gari, irin su zazzabi da mura:
Mutanen da ke da kasadar kamuwa da cutar su ne wadanda shekarunsu suka zarta 70, ko suna fama da wasu matsalolin rashin lafiya ko ba sa yi, da kuma mutanen da ke kasa da shekara 70 idan suna fama da wasu daga cikin wadannan cututtuka:
Ana bai wa mutane shawara su rika daukar matakan bayar da tazara wajen mu'amala da juna da zummar rage kasadar kamuwa da kuma yada kwayar cutar coronavirus.
An bai wa mutanen da ke da matukar hatsarin kamuwa da cutar shawara su bi wannan tsari sau da kafa.
Ina fama da asthma, me ya kamata na yi?
Hukumar Lafiya ta Burtaniya ta shawarci mutanen da ke fama da asthma su rika amfani da abin da ke taimakawa wajen yin numfashi ko inhaler, a Turance kullum kamar yadda aka saba.
Hakan zai taimaka wajen hana fuskantar yiwuwar katsewar numfashi, wanda kwayar cuta irin coronavirus ke haddasawa.
Ya kamata mutum ya rika ajiye inhaler dinsa a kusa da shi kowacce rana, ko da zai ji alamun tashin asthma.
Idan asthma ta ta'azzara kuma ka ga cewa ka fada hatsarin kamuwa da coronavirus, ka tuntubi hukumomin lafiya.
Na manyanta, shin ya kamata na killace kaina?
Shawarar da babban likitan gwamnati ya bayar ga kowa - ba tare da matsayin shekarunsa ba - ita ce ya daina musabaha ko matsawa kurkusa da wasu mutanen domin kauce wa kamuwa da coronavirus.
Hakan na nufin mutum ya guji shiga tarukan jama'a.
Hakan na da matukar muhimmanci musamman ga tsofaffin da suka wuce shekara 70 da kuma mutanen da ke fama da wasu cutukan saboda suna cikin kasadar kamuwa da cutar.
Me zan yi idan ina fama da matsanaciyar rashin lafiya?
Duk mutumin da ke cikin matukar kasadar kamuwa da kwayoyin cuta irin su mura da zazzabi ya kamata ya dauki matakan kare kansa daga cutukan.
Mutane da suka nuna alamun kamuwa da cutar - wadanda suka soma tari ko mura - ya kamata ya zauna a gida. Idan alamomin cutar suka fito fili sosai kuma mutum bai samu sauki ba tsawon kwana bakwai, ya kamata ya tuntubi likita.
Ina da ciwon suga, me ya kamata na yi?
Mutanen da ke fama da nau'i na 1 da na 2 na ciwon suga suna da matukar kasadar kamuwa da coronavirus.
Dan Howarth, shugaban cibiyar kula da masu ciwon suga ta Burtaniya, ya ce : "Coronavirus ko Covid-19 tana iya ta'azzara ciwon suga.
"Idan kana da ciwon suga kuma ka ga alamomi irin su tari da zazzabi mai zafi da yankewar numfashi, akwai bukatar ka duba yanayin hawa da saukar suganka akai-akai."
Idan ka ga irin wadannan alamomi ya kamata ka zauna a gida tsawon kwana bakwai, sannan ka ci gaba da shan magungunanka. Kada ka je asibiti ko wurin likita, ko da kuwa ka shirya ganin likita.
Idan ba ka ga wata alama ta kamuwa da coronavirus ba kuma kana son ganawa da likitanka, ya kamata ka tuntube shi ta hanyar intanet ko wayar tarho maimakon ziyartarsa ido da ido.
Shin ya kamata mata masu ciki su damu?
Babu wata shaida da ke nuna cewa matan da ke da ciki (da jariransu) na fuskantar hatsarin kamuwa da coronavirus, amma gwamnati ta yi kira a gare su, su kara kula da lafiyar kansu.
Kamar kowa, ya kamata su dauki matakan kariya domin gudun kamuwa da cutar. Suna cikin jerin mutanen da ake so su rage musabaha ko taba mutane, kamar yadda jami'an lafiya suka bayar da shawara.
Jami'an lafiyar mata sun bayar da shawarwari kamar haka:
Yaya zan kare kaina daga cutar?
Ana yada cutar ne ta hanyar tari ko kuma idan mai dauke da ita ya taba wasu abubuwa irin su kofar da kowa ke tabawa da makamatansu.
Kula da lafiyar jiki da ta muhalli za ta taimaka wurin hana kamuwa da cutar:
Ku rika motsa jiki a cikin gida ko a lambunanku ba tare da kun fita waje ba.
Shin muna iya yin amfani da takunkumin rufe fuska?
Gidauniyar masu fama da ciwon huhu ta Birtaniya ta ce bata bayar da shawarar yin amfani da takunkumin rufe fuska ba "domin babu wata shaida da ke nuna cewa yana da amfani.
Kazalika mutanen da ke fama da ciwon huhu ka iya fuskantar matsala wurin numfashi idan suka sanya takunkumin."
</doc>
<doc docid='bbc_labarai-52194205' lang='hau' type='mono' source_url='https://www.bbc.co.uk/hausa/labarai-52194205' term='COVID'>
Covid-19: Mutum 6 sun sake kamuwa a Najeriya
Hukumar yaki da cututtuka masu yaduwa ta Najeriya NCDC, ta bayyana cewa an samu karin mutum shida da suka kamu da annobar coronavirus a kasar.
Hukumar yaki da cututtuka masu yaduwa ta Najeriya NCDC, ta bayyana cewa an samu karin mutum shida da suka kamu da annobar coronavirus a kasar.
NCDC, ta wallafa hakan a shafinta na twitter da misalin karfe 9:30 na daren ranar Litinin 6 ga watan Afrilu cewa an sake samu karin mutanen da ke dauke da cutar.
Hukumar ta ce cikin wadanda suka kamu, 2 a Kwara suke, sai 2 a Edo da 1 a kuma Abuja babban birnin tarayyar kasar sannan 1 kuma a Rivers.
Ya zuwa yanzu dai akwai adadin mutane 238 da aka tabbatar sun kamu da cutar, inda 35 daga cikinsu sun warke, sai kuma 5 da suka rasu a Najeriyar.
A ranar 22 ga watan Maris ne hukumar ta bayar da sanarwar samun mutum na farko da ya mutu sakamakon wannan annoba a kasar.
Jihar Legas ce har yanzu take kan gaba a yawan masu dauke da cutar ta covid-19, kuma adadinsu ya haura 100 ya zuwa yanzu.
Legas - 120
Abuja - 48
Osun - 20
Oyo - 9
Edo - 11
Bauchi - 6
Akwa Ibom - 5
Kaduna - 5
Ogun - 4
Enugu - 2
Ekiti - 2
Rivers -2
Benue - 1
Ondo - 1
Kwara- 2
Karin labaran da za ku so ku karanta
</doc>
<doc docid='bbc_labarai-52334792' lang='hau' type='mono' source_url='https://www.bbc.co.uk/hausa/labarai-52334792' term='COVID'>
Coronavirus: Abba Kyari ya rasu a Jihar Lagos
Allah ya yi wa Mallam Abba Kyari Shugaban Ma'aikatan Fadar Shugaba Shugaban Kasa rasuwa a ranar Juma'a 17 ga watan Afrilu sakamakon cutar korona.
Allah ya yi wa Mallam Abba Kyari Shugaban Ma'aikatan Fadar Shugaba Shugaban Kasa rasuwa a ranar Juma'a 17 ga watan Afrilu sakamakon cutar korona.
Mai magana da yawun Shugaba Buhari Femi Adesina ne ya sanar da mutuwar Abba Kyari a tsakar daren Juma'a da misalin 12.50 a shafinsa na Twitter.
Abba Kyari ya rasu ne a Legas, inda ya koma can bayan ya kamu da cutar korona domin ci gaba da jinya.
An yi jana'izarsa a Makabartar Gudu da ke Abuja a ranar Asabar bisa tsarin hukumar NCDC mai yaki da yaduwar cutuka a Najeriya, a cewar fadar shugaban kasa.
Kazalika fadar ta ce ba za a yi zaman makoki ba.
Da ma rahotanni sun ce Abba Kyari yana fama da wata rashin lafiya kafin ya kamu da cutar korona, kuma masana harkar lafiya sun ce masu fama da wata cutar na daga cikin wadanda suka fi fuskantar hadarin mutuwa daga cutar ta korona.
A ranar 24 ga watan Maris ne aka tabbatar da cewa shugaban ma'aikatan fadar shugaban Najeriyar ya kamu da cutar korona bayan komawarsa kasar daga Jamus.
Labarin ya ja hankalin 'yan kasar sosai saboda girman mukaminsa.
Abba Kyari shi ne babban jami'in gwamnatin kasar na farko da ya harbu da covid-19.
A ranar 29 ga watan Maris ne Abba Kyari ya rubuta wata wasika, inda yake cewa ya tafi Legas domin ci gaba da jinya a kashin kansa don ya dauke wa gwamnati nauyin kula da shi.
Tuni maudu'in mai sunan Abba Kyari ya rika tashe a shafin Twitter, inda 'yan Najeriya ke ta jajantawa tare da bayyana ra'ayoyinsu kan mutuwar tasa.
Abba Kyari ya kasance mutum mai karfin fada a ji a gwamnatin Shugaba Buhari.
Dan asali jihar Borno ne da ke arewa maso gabashin kasar. Kyari tsohon dan jarida ne, kuma tsohon ma'aikacin banki, inda ya rike manya-manyan mukamai a wasu bankunan kasar.
</doc>
<doc docid='bbc_rahotanni-52202850' lang='hau' type='mono' source_url='https://www.bbc.co.uk/hausa/rahotanni-52202850' term='COVID'>
Coronavirus da chloroquine: Akwai hujjar cewa yana aiki?
A fadin duniya, an samu karuwar bukatar magungunan da aka saba amfani da su wajen warkar da zazzabin maleriya, don shawo kan coronavirus, yayin da gwamnatoci ke gaggawar samo magungunan sabuwar cutar.
A fadin duniya, an samu karuwar bukatar magungunan da aka saba amfani da su wajen warkar da zazzabin maleriya, don shawo kan coronavirus, yayin da gwamnatoci ke gaggawar samo magungunan sabuwar cutar.
Chloroquine, da wani magani da ake samu daga cikin sa, hydroxychloroquine, sun yi kaurin suna a 'yan kwanakin nan - duk da cewa Hukumar Lafiya ta Duniya (WHO) na cewa babu wata shaidar cewa magungunan na aiki.
Don haka, wace shaida ake da ita yanzu ta cewa suna aiki a matsayin maganin coronavirus, kuma wa ye amfani da su?
Shugaba Trump ya sha yin magana kan yiwuwar hydroxychloroquine a matsayin maganin coronavirus a tarukan manema labarai a fadar White House.
A wani taron manema labarai kwanan nan, ya ce: "Me za a rasa idan aka gwada? A gwada kawai."
A wani bidiyo da a yanzu Facebook ya cire saboda saba ka'idojinta na labaran bogi, Shugaban Brazil Jair Bolsonaro ya ce hydroxychloroquine na aiki a wasu kasashen".
An dade ana amfani da magungunan da ke dauke da chloroquine a matsayin maganin maleriya don rage zazzabi da kumburi, kuma burin shi ne magungunan za su dakushe kwayar cutar da ke janyo Covid-19.
"Da alama chloroquine na kasha coronavirus a binciken da aka yi a dakin gwaji. Likitoci sun ce akwai shaidar cewa yana taimakawa," in ji James Gallahger, wakilin BBC na bangaren lafiya.
Babu isasshiyar shaida a yanzu da ke nuna cewa sun warkar da masu fama da Covid-19.
Akwai kuma hadarin kamuwa da wasu cutukan Kaman lalacewar koda da hanta idan aka yi amfani da su ta hanyar da ba ta dace ba.
"Muna bukatar manyan gwaje-gwaje a wurare daban-daban don tabbatar da karfin magungunan kan wannan cuta," in ji Kome Gbinigie na Jami'ar oxford kuma marubucin wani rahoto kan gwajin maleriya a kan Covid-19.
Sama da bincike 20 ake gudanarwa, ciki har da Amurka da Burtaniya da Sufaniya da China.
Wani minister a Burtaniya Michael Gove y ace kasarsa na "gudanar da bincike a gaggauce kan magungunan maleriya" don ganewa idan suna da wani tasiri kan Covid-19.
A Amurka, ana ci gaba da gwaje-gwaje da wasu hade-haden magunguna da suka hada da chloroquine da hydroxychloroquine da azithromycin wajen warkar da masu fama da Covid-19.
Hukumar kula da ingancin abinci da magunguna ta Amurka, FDA, ta bayar da umarnin amfani da wadannan magungunan a wani mataki na "gaggawa" ga wasu asibitoci 'yan kalilan.
Wannan ba ya nufin cewa FDA ta ce lallai magungunan na aiki. Amma tana nufin cewa a wasu lokutan, asibitoci na iya bukatar amfani da magungunan daga cikin ma'ajiyar gwamnati don magance Covid-19.
Gwamnatin Amurka ta ce wani kamfanin samar da magunguna na kasar Jamus ya bayar da hydroxychloroquine, kwatankwacin gwaji miliyan 30, ga ma'ajiyar kasar.
Wasu kasashen na amfani da wasu magungunan maleriya.
Faransa ta bai wa likitocinta damar rubuta wa marasa lafiya masu Covid-19 wadannan magungunan, amma hukumar da ke sa ido kan harkokin lafiya a kasar ta yi gargadi kan cutukan da jhakan zai iya jawowa.
Ma'aikatar lafiyar Indiya ta bayar da shawarar amafani da hydroxychloroquine a matsayin hanyar kariya ga ma'aikatan lafiya, da iyalan da suka yi mu'amala da masu dauke da cutar idan dai har likita ne zai rubuta masu.
Sai dai, hukumar bincike ta gwamnatin Indiya ta yi gargadin kan amfani da wadannan magungunan na maleriya ba a bisa ka'ida ba kuma ta ce har yanzu a matakin 'gwaji' a ke kuma ana mafani da su ne kawai a lokacin da aka shiga mawuyacin hali.
Kasashen Gabas ta Tsakiya da dama sun ba da umarnin mafani da wadannan magunguna ko kuma suna gudanar da bincike. Kasashen sun hada da Bahrain (wacce ta ce tana daya daga cikin kasshen da suka fara amfani da hydroxychloroquine kan masu Covid-19) da Maroko da Algeria da Tunisia.
Yayin da ake nuna sha'awar amfani da wadannan magunguna wajen magance Covid-19, kasashe da yawa na fuskantar karuwar bukatarsu kuma a yanzu sun yi karanci.
Chloroquine da sauran magungunan da ake samu da jikinsa sun dade ana samunsu a shagunan sayar da magunguna musamman a kasashe masu tasowa saboda maleriya.
Wannan kuma ya kasance haka ne duk da raguwar karfinsu wajen magance maleriyar, saboda cutar na kara sauya salo kuma tan akara karfi.
Kasar Jordan ta haranta sayar da hydroxychloroquine a shagunan sayar da magunguna don hana sayensu a jibge.
Haka ma Kuwait inda ma'aikatar lafiyarta ta yanke shawarar janye duka magungunan da ke dauke da sinadarin daga shagunan sayar da magunguna masu zaman kansu kuma ta amince asibitoci da cibiyoyin lafiya ne kawai za su iya amfani da su.
Kenya ta haramta sayar da shi har sai idan mutum ya nuna takardar likita.
Indiya na daya daga cikin manyan masu samar da magungunan maleriya kuma ta sanya haramci kan fitar da su waje.
Shugaba Trump ya mika kokon bara ga Firayim MInistan Indiya Narendra Modi, da y aba Amurka damar shigar da magungunan daga Indiyar. Rahotanni sun nuna cewa Indiya na duba yiwuwar amsa wannan bukata.
A Najeriya, ana amfani da kwayoyin magani masu dauke da chloroquine don cutar maleriya, duk da cewa a shekarar 2005 aka haramta amfani da shi saboda yadda karfinsa ya ragu wajen kawar da zazzabin maleriyar.
Labarin wani bincike da aka yi a China a watan Fabrairu kan amfani da chloroquine kan coronavirus ya jawo muhawara mai karfi a Legas, don haka mutane suka fara sayensa suna jibgewa.
Biyo bayan kalaman Mista Trump kan matsayin magungunan wajen magance coronavirus, abin ya kara ta'azzara kuma magungunan sun kare kaf a shaguna. Amma hukumar kula da yaduwar cutuka ta Najeriya ta shaida wa mutane cewa su daina shan shi. "WHO ba ta amince da amfani da chloroquine wajen magance #Covid-19 ba."
Wakilin BBC a Legas, Daniel Semeniworima y ace mutane sun yi watsi da shawarar kuma wannan na janyo masu wasu cutukan masu muni.
Hukumomi a jihar legas sun ce an samu mutanen da suka sha chloroquine ya yi masu yawa har ya yi masu illa a jihar.
</doc>
<doc docid='bbc_wasanni-51901673' lang='hau' type='mono' source_url='https://www.bbc.co.uk/hausa/wasanni-51901673' term='COVID'>
An soke bikin karramawa na Gasar Premier kan coronavirus
An soke bikin karramawa na Hall of Fame na Gasar Premier saboda coronavirus.
An soke bikin karramawa na Hall of Fame na Gasar Premier saboda coronavirus.
An tsara kaddamar da 'yan wasa guda biyu a ranar Alhamis a wani biki da aka shirya yi a London, kuma za a bayyana sunayen 'yan takara na gaba da magoya baya za su zaba.
Har yanzu Premier ba ta bayyana tsara sunayen mutanen ba.
An dakatar da duk wasanni a Birtaniya saboda cutar ta Covid-19, har sai ranar 3 ga watan Afrilu mai zuwa.
An tsara cewa kungiyoyin Premier za su tattauna a ranar Alhamis mai zuwa kan hanyoyin da za su bi kan matsalar cutar, biyo bayan hukuncin da Uefa za ta dauka wanda za ta bayyana a ranar Talata.
Shirin gudanar da bikin Hall of Fame na Premier an sanar da shi ne a watan da ya gabata.
Dole ne 'yan takarar ya zama sun yi ritaya daga kwallo, kuma wadanda suka buga gasar Premier a baya.
</doc>
<doc docid='bbc_rahotanni-52299133' lang='hau' type='mono' source_url='https://www.bbc.co.uk/hausa/rahotanni-52299133' term='COVID'>
Coronavirus: Yadda cutar ke rura wutar rikici tsakanin kasashen duniya
Sufaniya na daya daga cikin kasashen da annobar cutar korona ta fi shafa kuma tana cikin wadanda ke tsananin bukatar kayan aikin asibiti, musamman a yankunanta da annobar ta daidaita.
Sufaniya na daya daga cikin kasashen da annobar cutar korona ta fi shafa kuma tana cikin wadanda ke tsananin bukatar kayan aikin asibiti, musamman a yankunanta da annobar ta daidaita.
Amma kokarin samun kayan aiki ya fuskanci koma baya dalilin takun saka tsakaninta da gwamnatin Turkiyya, inda ta kwace daruruwan na'urorin taimakawa marasa lafiya yin numfashi da wasu kungiyoyi suka yi daga yankuna uku a Sufaniya.
Kafofin yada labaran Sufaniya sun ce wannan "sata" ce.
Bayan kusan mako guda ana ce-ce-ku-ce, ma'aikatar harkokin wajen Sufaniya ta karbo kayan. Amma wannan wani misali ne kawai na yadda cutar korona ke rura wutar rikicin diflomasiyya a fadin duniya.
Babu shakka cacar bakin da aka dade ana yi tsakanin Amurka da China ta dauki hankali, musamman idan aka duba lokutan da Shugaban Amurka Donald Trump ya yi barazanar dakatar da tallafin kudi ga Hukumar Lafiya ta Duniya, WHO bisa dalilin da ya ce hukumar ta ta'allaka kan China.
Amma an kai gabar tashin hankali a wani wurin. Kuma wannan karon bai shafi China ba, wacce ke fuskantar zarge-zargen rage alkaluman yawan mutanen kasarta da cutar ta kama.
"A iya cewa kamata ya yi a yanzu mu ga kasashe suna hada karfi da karfe a wannan lokaci da muke yakar annobar," in ji Sophia gaston, wata mai bincike a fannin zamantakewa da siyasa a jami'ar London.
"A zahiri, wannan annobar ta tirsasa wa kasashe janye jikinsu kuma haifar da gasa maimakon hadin kai."
Misali daya shi ne rikicin da ke gudana tsakanin kasashen Taryyar Turai.
Lokacin da yawan mutane masu dauke da cutar korona a Italiya ya karu sosai, kasar ta nemi agajin kayan aikin asibiti daga makwabtanta. Daga Jamus har Faransa sun yi kunnen uwar shegu, suka haramta fitar da kayan da Italiyar ke bukata.
"Lallai ne wannan ma alama ce mai kyau ta hadin kan Turai," in ji jakadan Italiya a Brussels Maurizio Massari.
'Yan Italiya ba su ji dadin sa-toka sa-katsin da annobar ta haifar a tsakaninsu da Jamus ba saboda tana daga bangaren da ke sukar kudirin samar da agaji ga kasashen Tarayyar Turai da annobar ta fi shafa.
Kasashen Netherlands da Austria da Finland sun fito fili sun soki shirin, yayin da Sufaniya da Faransa da Belgium da Girka da Ireland da Portugal da Slovenia da Luxembourg duk sun goyi bayan shirin. Wannan ya nuna matukar rarrabuwar kai a tsaknain kasashen EU.
Italiya babbar misali ce kan abin da kwararru suka bayyana a matsayin "diflomasiyyar takunkumin rufe fuska ta China": bayan shawo kan cutar korona a cikin kasarta, gwamnatin China ta yi wa kasashe da dama yayyafin kayan agaji salo-salo don shawo kan cutar -  cikin wadannan kasashen kuwa har da Rasha.
Italiya ta samu agajin kayan aikin asibiti da kayan gwaji; kai har ma da tawagar likitoci 'yan China da ake wa kirarin cewa jarumai ne. Wato har sai da aka rika yayata wani maudu'I a shafukan sada zumunta na Italia mai taken #garzieCina wato 'Mun gode China' kenan da yaran Italiya.
Gesu Antonio Baez, shugaban kamfanin Pax Tecum da ke birnin Landan wanda ya kware wajen ci gaban batutuwan diflomasiyya, ya ce China na kokarin maye gurbin da Amurka ta bari ne a fagen shugabancin duniya -  wanda taken Donald Trump na "America First" (wanda ke nufin tsananin kishin kai da dogaro da kai) ya kara lalatawa tun hawansa mulki a 2016.
Matsayar Amurka kwata-kwata ba ta nuna son a zauna lafiya ba: baya ga takun saka tsakaninta da China, Trump ya kai wa hukumomin Jamus har wuya lokacin da ya yi kokarin samun karfin iko shi kadai kan wani rigakafin cutar korona da wani kamfanin sarrafa magungunan Jamus din ya samar.
A baya-bayan nan, shugaban ya aike wa Indiya gargadi bisa matakinta na hana fitar da magungunan zazzabin maleriya na hydroxychloroquine, wanda ake gwadawa a matsayin maganin Covid-19.
"Amurka ba ta taka wata rawar gani ba (a matsayinta na mai karfin fada a ji) yayin wannan annoba kuma a yanzu China na da damar maye wannan gurbin," a cewar Baez.
"Diflomasiyyar takunkumin rufe fuskar" ba ta kai tsaye ba ce, kamar yadda Brazil ta nuna. Yadda ake ganin China ta gaza shawo kan annobar Covid-19 da farko cikin gaggawa ya janyo mata zunde a tsakanin kasashen duniya, in ji Sophia Gaston.
Ta ambaci wani rahoton leken asirin Amurka da ya zargi China da yin kumbiya-kumbiya kan yawan mutanen da suka kamu da wadanda suka mutu sakamakon korona - hukumomin Birtaniya ma sun nuna tantama kan alkaluman China.
"An dade da sa wa China ido a lokacin da ta fara wadannan ayyukan nata na 'ganin ido'. Za ta fuskanci suka sosai idan asalin alkalumanta suka bayyana," in ji Gatson.
Brazil ma wata kasa ce da ke tantama kan matsayin China: Da Chinar da Brazil din duk sun sha yin rikici tun barkewar annobar.
Har ta kai jami'an diflomasiyyar China da mutanen Shugaba Jair Bolsanaro na kut da kut suna sa-in-sa a shafukan sada zumunta.
A wani rikici na baya-bayan nan, ministan ilimi Abraham Weintraub ya takalo jami'an China da wani sako da ya wallafa a Twitter inda takwarorinsa na Asiya suka ce ya nuna wariyar launin fata.
"Irin wadannan kalaman ba su dace ba kuma suna matukar nuna wariyar launin fata," in ji Ofishin Jakadancin China da ke Brasilia.
China ce babbar abokiyar kasuwancin Brazil -  tana sayen kashe 80 cikin dari na waken suyar kasar, misali - kuma hukumomin lafiyar Brazil kawo yanzu na ta kokarin samun na'urorin numfashi na ventilator da sauran kayan aikin lafiya daga China kafin Weinstraub ya shiga tsakani.
Gesu ya ce "Wannan ya nuna abin da ya sa ake bukatar diflomasiyya fiye da komai,"
"Kasashe na bukatar su duba yadda lamura ke tafiya sannan su kwantar da hankali ta hanyoyin da suka dace."
Amma cutar ita kanta, tana kara iza wutar dadaddun rikice-rikice. Misali rikicin Colombia da Venezuela.
Hukumomin Colombia ba sa ganin gwamnatin Shugaba Nicolas Maduro na Venezuela a matsayin sahihiyar gwamnati kuma kasashen biyu masu makwabtaka na karawa da juna bayan da 'yan ciranin Venezuela da yawa suka tsallaka iyaka.
Mataki na baya-bayan nan ya zo ne ranar 1 ga watan Afrilu kuma tayin na'urorin gwajin Covid-19 guda biyu da Maduro ya yi wa takwaransa na Colombia, Ivan Duque ne ya tunzura hakan.
A kwanakin baya rahotanni sun ce na'urar gwaji daya tilo da Colombia ke da ita ta lalace.
Duque ya yi gum da bakinsa bayan da aka yi masa tayin, kuma wannan ya yi matukar bata wa jami'an Venezuela rai musamman ma mataimakiyar shugaba Delcy Rodriguez.
"Gwamnatin Ivan Duque ta ki karbar na'urori biyu daga hannun shugaba Maduro… wannan ya sake nuna rashin imanin Mista Duque da rashin damuwarsa kan al'ummar Colombia," kamar yadda ta wallafa a Twitter.
A wata hira a rediyo da aka watsa ranar 7 ga watan Afrilu, Duque ya ce na'urorin "ba su dace da irin gwaje-gwaje da kayan aikin da ake amfani da su ba a Colombia".
A Gabas ta Tsakiya, Qatar da Masar na rikici kan makomar 'yan asalin Masar da suka makale a Qatar.
Hukumomin Qatar, wadanda ke fama da yawan mutane masu dauke da Covid-19 a kasashen yankin Gulf, sun shaida wa kafar watsa labarai ta Al Jazeera cewa hukumomin Masar sun ki amincewa da jirgin da aka yi wa 'yan cirani shata.
Masar na cikin kungiyar kasashen Larabawa da tun 2017 suka yanke alakar diflomasiyya da Qatar bisa zargin cewa gwamnatinta na goyon bayan kungiyoyi masu tsattsauran ra'ayi.
Sai dai abubuwan da ke janyo rikice-rikice sun fi karfin takunkuman rufe fuska da hana zirga-zirga.
Ranar 18 ga watan Maris , wani rahoton Tarayyar Turai da aka aike wa manema labarai a asirce ya zargi kafofin yada labarai da Rasha ke 'janye wa ra'ayi', da 'yada labaran karya' kan cutar korona a yankin Yamma.
Wani mai magana da yawun gwamnatin rasha ya ce zargin "ba shi da tushe".
Idan rarrabuwar kai na karuwa, wasu kwararru na ganin za a samu abubuwa masu kyau da za su fito daga annobar.
Annalisa Prizzon, wata mai bincike a wata cibiyar bincike ta ce annobar ta bayar da damar hadin kai mai amfani.
Ta ce "Rikicin na nuna cewa ba ko yaushe ne kasashen da suka ci gaba suke 'kwararru'," ba.
"Yadda China ta agaza wa Italiya da hanyoyin da ta bi wajen rage radadin annobar, ya kasance babban misali mai amfani."
Amma Sophia Gaston na ganin akwai bukatar sake hada kai.
"Damar ta wuce, musamman ga kasashen Yamma a lokacin da ake nuna kishin talaka da kishin kasa," a cewarta.
"Wannan lokaci ne na nuna karfin hadin gwiwa."
Daga karshe ta ce "Maimakon haka, tsare-tsare da dama na kara lalata dangantaka tsakanin kasashe."
</doc>
<doc docid='bbc_labarai-52339739' lang='hau' type='mono' source_url='https://www.bbc.co.uk/hausa/labarai-52339739' term='COVID'>
Coronavirus: Aisha, Jonathan, Atiku, Ahmed Lawan sun yi ta'aziyyar Abba Kyari
Uwar gidan shugaban Najeriya Aisha Buhari tana cikin manyan 'yan Najeriya da suka yi alhinin rasuwar Abba Kyari Shugaban Ma'aikatan Fadar Shugaba Muhammadu Buhari.
Uwar gidan shugaban Najeriya Aisha Buhari tana cikin manyan 'yan Najeriya da suka yi alhinin rasuwar Abba Kyari Shugaban Ma'aikatan Fadar Shugaba Muhammadu Buhari.
Aisha Buhari ta jajantawa uwar gidan marigayi Abba Kyari da iyalansa kan babban rashin da suka yi.
A cikin sakon da ta wallafa a Twitter ta ce: "Ina jajantawa Kulu Abba Kyari da kuma dukkanin iyalan Abba Kyari kan rasuwar miji da kuma uba.
Ta kuma yi wa marigayin addu'a: "Allah Ya yafe masa kura-kuransa Ya kuma ba shi Al Jannah Firdaus Ya ba iyalinsa hakurin rashin da suka yi".
I pray that Allah (SWT) will forgive his shortcomings, grant him Al-Jannatul Firdausi and give the family  the fortitude and patience to bear the loss, Ameen.While wishing all those infected a speedy recovery and I pray for an end to Covid-19 Pandemic. pic.twitter.com/soHEokdvD6
Karshen Twitter wallafa  daga @aishambuhari
Manyan 'yan siyasa da jami'an gwamnati da dama a Najeriya sun bayyana alhininsu game da mutuwar Shugaban Ma'aikatan bayan ya rasu a daren ranar Juma'a sakamakon cutar korona.
Tsohon shugaban Najeriya Goodluck Ebele Jonathan ya mika ta'aziyyar rasuwar Abba Kyari ga iyalansa da Shugaba Buhari da kuma sauran 'yan Najeriya.
Jonathan ya ce: "Allah ya saka shi a Aljannah Firdaus kuma ya bai wa iyalansa da abokansa hakurin rashinsa a wannan lokaci na alhini."
I condole with H.E @MBuhari, the Kyari family & all sympathisers on the demise of Mallam Abba Kyari who until his death was  the Chief of Staff to the President of Nigeria.May Allah grant him Al Jannah Firdaus & strengthen his family & friends during this moment of grief.GEJ
Karshen Twitter wallafa  daga @GEJonathan
Shi ma tsohon mataimakin shugaban Najeriya Alhaji Atiku Abubakar, ya ce ya kadu da rasuwarsa tare da yi masa addu'ar "Allah Ya sa Aljnna ce makoma".
"Inna lillahi wa inna ilayhi raji'un. Na kadu da rasuwar Shugaban Ma'aikata, Abba Kyari. Allah Ya bai wa iyalansa hakuri, Ya yafe masa sannan Ya saka shi a Aljanna Firdaus. Ameen," kamar yadda ya wallafa a shafinsa na Twitter.
Babu karin bayanai
Har wa yau, Shugaban Majalisar Dattawan Najeriya Ahmed Lawan ya yi addu'ar "Allah Ya ji kan Abba Kyari, Ya yafe masa kura-kurensa.
Ahmed Lawan ya kara da cewa "Allah Ya sa Aljannatu Firdaus ce makomarsa," kamar yadda ya wallafa a shafinsa na Twitter.
Babu karin bayanai
Kazalika, Tsohon shugaban majalisar Dattawa Bukola Saraki, shi ma ya bayyana alhinin rasuwar Abba Kyari, inda ya jajantawa Iyalan mamacin da kuma shugaba Buhari a sakon da ya wallafa a Twitter.
Babu karin bayanai
Har wa yau, shugaban kamfanin mai na Najeriya NNPC, Mele Kyari ya mika ta'aziyyarsa a shafinsa na Twitter, inda ya ce Abba Kyari "mutumin kirki ne kuma mai kaunar Najeriya".
"Allah Ya yi masa rahama", a cewar Mele Kyari.
A ranar 24 ga watan Maris ne aka tabbatar da cewa shugaban ma'aikatan fadar shugaban Najeriyar ya kamu da cutar korona bayan komawarsa kasar daga Jamus.
Labarin ya ja hankalin 'yan kasar sosai saboda girman mukaminsa.
Abba Kyari shi ne babban jami'in gwamnatin kasar na farko da ya harbu da covid-19.
A ranar 29 ga watan Maris ne Abba Kyari ya rubuta wata wasika, inda yake cewa ya tafi Legas domin ci gaba da jinya a kashin kansa don ya dauke wa gwamnati nauyin kula da shi.
Tuni maudu'in mai sunan Abba Kyari ya rika tashe a shafin Twitter, inda 'yan Najeriya ke ta jajantawa tare da bayyana ra'ayoyinsu kan mutuwar tasa.
</doc>
<doc docid='bbc_labarai-51836987' lang='hau' type='mono' source_url='https://www.bbc.co.uk/hausa/labarai-51836987' term='COVID'>
Coronavirus: Amurka ta bukaci Iran ta saki 'yan kasarta da ke gidajen yari
Ga karin bayani daga sashenmu da ke lura da al'amuran da ke wakana a Iran, daya daga cikin wuraren da barkewar cutar ta fi muni baya ga kasar China.
Ga karin bayani daga sashenmu da ke lura da al'amuran da ke wakana a Iran, daya daga cikin wuraren da barkewar cutar ta fi muni baya ga kasar China.
Sakataren harkokin wajen Amurka ya yi kira ga Iran da ta yi la'akari da dalilai na jin kai ta hanzarta sakin daukacin Amurkawan da ke tsare a kasar, yayin da rahotanni ke cewa cutar Covid-19 ta yadu a cikin wasu gidajen yarin Iran masu cike da cunkoso.
"Amurka za ta dora laifi kai tsaye kan gwamnatin Iran idan wasu Amurkawa suka mutu. Kuma za mu hanzarta mayar da martani yadda ya kamata," Mike Pompeo ya yi wannan gargadi a wani furuci da ya yi a daren Talata.
Hukumomin bangaren shari'a na kasar Iran sun yi wa mutane 70,000 sakin wucin gadi daga cikin kimanin 189,500 da ake tsare da su a gidajen yarin kasar, a wani kokari na kula da barkewar cutar, wadda ta hallaka mutane a kalla 291, ta kuma kama wasu fiye da 8,000.
Sai dai mai rahoto na musamman na Majalisar Dinkin Duniya kan al'amuran kare hakkin bil'Adama a kasar Iran, Javaid Rehman, ya yi nuni cewa an saki wadanda ke zaman daurin kasa da shekara biyar ne kadai.
Mutanen da aka daure bisa dalilan na siyasa da wadanda aka daure fiye da tsawon shekara biyar game da shigar su cikin jerin zanga-zangar nuna kin jinin gwamnati, har yanzu suna nan tsare a jarun.
Mista Rehman ya shaida wa manema labarai a ranar Talata a Geneva cewa, ''Mutane da dan dama wadanda ke da nau'i dan kasa biyu, da 'yan kasashen waje suna cikin hadari na hakika...a gaskiya suna cikin wani yanayi mai ban tsoro''.
Ga karin labaran da za ku so ku karanta:
</doc>
<doc docid='bbc_labarai-52232081' lang='hau' type='mono' source_url='https://www.bbc.co.uk/hausa/labarai-52232081' term='COVID'>
Coronavirus: Magungunan bogi sun karu saboda annobar
A fadin duniya, mutane na sayen magunguna suna jibgewa. Amma, yayin da manyan kasashen da ke samar da magunguna a duniya - China da Indiya- suka dakatar da duk wasu ayyuka a cikinsu, bukatar magungunan a yanzu ta fi yawan yadda ake samar da shi kuma sayar da magungunan bogi na karuwa.
A fadin duniya, mutane na sayen magunguna suna jibgewa. Amma, yayin da manyan kasashen da ke samar da magunguna a duniya - China da Indiya- suka dakatar da duk wasu ayyuka a cikinsu, bukatar magungunan a yanzu ta fi yawan yadda ake samar da shi kuma sayar da magungunan bogi na karuwa.
A makon da Hukumar Lafiya ta Duniya, WHO ta ayyana coronavirus a matsayin annobar duniya, Operation Pangea, wani bangare na jami'an tsaro na kasa da kasa da ke yaki da laifukan sayarwa da samar da magunguna, ya kama mutane 121 a kasashe 90 a cikin kwanaki bakwai.
Sanadiyyar haka, an kwace miyagun kwayoyi da kudinsu ya kai sama da dala miliyan 14.
Daga Malaysia zuwa Mozambique, 'yan sanda sun kwace dubban takunkuman fuska na bogi da magungunan bogi, da yawa daga cikinsu kuma na cewa suna maganin coronavirus.
"Saye da sayar da magunguna ba a bisa ka'ida ba a wannan yanayi na annoba na nuna rashin ganin kimar rayuwar dan Adam," in ji Sakatare Janar na Jami'an tsaro na kasa da kasa Jurgen Stock.
A cewar WHO, kasuwar magungunan bogi, wadda ta kunshi magungunan da ka iya zama gurbatattu ko kuma wadanda suke dauke da sinadaren da ba su dace ba ko sinadaren da suka lalace, ta kai dala biliyan 30 a kasashe masu karanci da matsakaicin tattalin arziki.
"Idan aka sha magungunan bogi, ba lallai su magance cutar da ake so a kawar ba", in ji Pernette Bourdillion Esteve, jami'ar WHO da ke aiki da magungunan bogi.
"Haka kuma, suna iya janyo illa saboda akwai yiwuwar suna dauke da wata guba."
Arzikin kasuwar magunguna ta duniya ya kai sama da dala triliyan daya.
Jerin matakan samar da magungunan suna da yawa kama daga masu sarrafawa a wurare kamar China da India zuwa inda ake sa shi a kwalaye ko kwalabe a Turai da Amurka ta Kudu ko Asiya, zuwa 'yan kasuwa da ke aika magungunan zuwa ko wace kasa ta duniya.
"Ana iya cewa babu abin da ya kai magunguna hada kan duniya" in ji Esteve.
Sai dai, yayin da duniyar ta tsaya cik, jerin matakan samar da magunguna sun fara watsewa.
Kamfanonin samar da magunguna da yawa a India sun shaida wa BBC cewa yanzu suna kashi 50-60 cikin 100 ne kawai na ayyukansu.
Yayin da kamfanonin Indiya ke samar da kasha 20 cikin dari na duka magungunan a nahiyar Afrika, lamarin zai matukar shafar kasashen Afrika.
Ephraim Phiri, wani kwararre kan harhada magunguna a Lusaka, Zambia ya ce ya fara ganin haka.
''Magunguna sun fara karewa kuma ba ma iya samun wanda za su maye gurbinsu.
''Ba yadda za mu yi. Da matukar wahala samun magunguna…. Musamman magunguna masu muhimmanci kamar magungunan maleriya.''
Masu samarwa da manyan 'yan kasuwa na fama saboda abubuwan da ake bukata wajen samar da magungunan sun yi tsada yanzu, wasu kamfanonin ma ba su da kudin sayen kayan.
Wani mai samar da magunguna a Pakistan ya ce a baya, yana sayen kayan hada magungunan wani maganin maleriya mai suna hydroxychloroquine kan kusan dala dari duk kilo.
Amma yanzu, ya ce kudin kayan ya kai dala 1150 kan ko wane kilo.
Yayin da yawan kasashen da ke dakatar da ayyuka cik ke karuwa, ba raguwar samar da magungunan ce kawai matsala ba, bukatar magungunan za ta karu yayin da mutane a fadin duniya ke ta rububin sayen magungunan yau da kullum suna jibgewa.
Wannan yanayin ne, na ragi a samar da magungunan da kuma karuwar bukatarsu, WHO ta yi gargadin kan karuwar samarwa da sayar da magungunan bogi.
"Idan samarwar ta gaza cimma yawan bukatar", in ji Esteve, tana haifar da wani yanayi inda magungunan bogi za su yi tasiri wajen cimma wannan bukata."
Da muka yi Magana da masu sarrafa magunguna da kamfanonin da ke samar da magunguna a fadin duniya, samar da magungunan maleriya a fadin duniya na fuskantar barazana yanzu.
Tun da Shugaba Trump ya fara magana kan yiwuwar chloroquine da hydroxychloroquine na maganin coronavirus a tarukan manema labarai a fadar White House, an samu karuwar bukatar magungunan a fadin duniya, wanda aka saba sha don magance zazzabin maleriya.
Karin labaran da za ku so ku karanta
WHO ta sha ambaton cewa babu wata takamaimiyar shaida da ke nuna cewa chloroquine ko hydroxychloroquine na iya kawar da kwayar cutar da ke janyo Covid-19.
Sai dai a wani taro na kwanan nan, a lokacin da yake maganar wadannan magungunan na maleriya, Shugaba Trump y ace: "Me zai hana ba za a gwada ba? A gwada."
Yayin da bukatar magungunan ke karuwa, BBC ta gano cewa akwai chloroquine na bogi sosai a kasuwa a Jamhuriyar Demokuradiyyar Congo da Kamaru.
An saba sayar da robarsa guda mai dauke kwayoyi 1000 kusan dala 40, amma a shagunan sayar da magunguna a Jamhuriyar Demokradiiyar Congo an gano suna sayar da chloroquine har dala 250.
An samar da maganin da ake siyarwar ne a Belgium, a wani kamfani mai suna Browb and Burk Pharmaceutical kimited.
Amma da muka nemi jin ta bakin kamfanin, wanda aka yi wa rajista a Burtaniya, sai suka ce bas u da "hannu a samar da maganin. Ba mu muke samar da wannan maganin ba, na bogi ne."
Yayin da annobar coronavirus ke ci gaba, Farfesa Paul Newton, wani kwararre a bangaren magungunan bogi a Jami'ar Oxford, ya yi gargadin cewa sayar da magungunan bogi  zai ci gaba har sai gwamnatoci sun hada kai don yaki da shi.
"Akwai hadarin afkawa wata annobar, ta magungunan bogi idan har ba mu tabbatar da cewa mun samar da wani tsari na yaki da shi ba a fadin duniya…. Idan ba haka ba kuwa za a yi asarar amfanin ilimin kiwon lafiya na zamani."
Jilla Dastmalci ce ta yi zanen da ke cikin labarin nan
</doc>
<doc docid='bbc_rahotanni-52447038' lang='hau' type='mono' source_url='https://www.bbc.co.uk/hausa/rahotanni-52447038' term='COVID'>
Coronavirus: Yadda annobar cutar korona ta sauya mafarkanmu
Kusan mako biyu da fara aiki da dokar zaman gida, wata matashiya mai shekara 19 a kasar Philippines ta fara wasu irin mafarkai.
Kusan mako biyu da fara aiki da dokar zaman gida, wata matashiya mai shekara 19 a kasar Philippines ta fara wasu irin mafarkai.
"Ina kwance a asibiti da tsakar dare wani likita na yi min tiyata a hannuna," in ji Elleisha Angeles.
"Bayan wani dan lokaci, na fita daga asibitin da hannu daya kawai. Na tuna na ga likitan yana yawo yana wasa da hannun nawa da ya cire.
Ya ma fara tsaga shi, kuma na yi matukar dimaucewa."
Bayan nan, ta yi mafarkin rasa wasu abubuwan: "Ko kudi ko kuma komfutata ta tafi da gidanka."
Sai dai ba Elleisha ce kawai ke fuskantar irin wannan mafarkai ba.
Annobar cutar korona na matukar sauya duniya, da ma mafarkai.
Mutane da yawa sun ce tun da annobar ta barke a kasashe sama da 175 kuma aka tilastawa masu zama a gida, suke samun mafarkai barkatai masu tsoratarwa.
Deirdre Barret na tattara irin wadannan mafarkan tun watan Maris don fahimtar yadda suka sauya tun farkon annobar.
Ita ce Farfesa a bangaren halayyar dan Adam a Jami'ar Harvard kuma marubuciyar littafin The Committee of Sleep.
"Duk wani abu mai daga hankali na sa karuwar samun mafarkai masu ban tsoro - kuma bincikena na dauke da irin wadannan sosai," a cewarta.
Wasu daga cikin wadanda suka ba da gudunmuwa a binciken sun ce suna samun mafarkai da suka danganci wani abu mai daga hankali: "Bayan da na kalli fim din Contagion, na yi mafarki ina dauke da cutar Covid-19.
A lokacin da nake mafarkin, a zahiri na ji numfashina na daukewa kuma ina jin zafi, ganina ya fara gushewa. Na san mutuwa zan yi.
Sai aka yi min wata allura don samun sauki kuma ta warkar da cutar, amma bana tunanin ta yi aiki."
Deirdre ta yi bincike kan abubuwa da dama masu daga hankali a baya: Amurkawa bayan harin 9/11, 'yan Kuwait bayan da Iraki ta kaddamar da hare-hare a kasar, sojojin Burtaniya a sansanonin fursunonin yakin Nazi.
A aikinta, yake-yaken na da wasu abubuwa masu zama a rai sosai da kwakwalwa ke alakanta yakin da su, shi ya sa suke bayyana a mafarki - amma wannan annobar ta yanzu ta bambanta.
"Makiyin boye ne, kuma abubuwan da suka danganci wannan cutar sun fi yawa," a cewarta.
"Mun sha samun mutane suna mafarkin taron kwari, ko zaftarewar kasa da ambaliyar ruwa na Tsunami, guguwa da girgizar kasa."
Charlie na ganin cewa abubuwan da ya fi tsoro na bayyana a mafarkansa.
Tun da aka tursasa wa mutane zama a gida, matashin mai shekara 24 na gundumar Wiltshire a Ingila na samun mafarkai masu ban tsoro da suka kunshi mayan gizo-gizo.
"A wani mafarki da na yi, wani katon gizo-gizo ya hawo kan gadona daga karkashin gadon.
Ya kai girman mage, ga shi fari kuma kafafuwansa na da rassa.
Na fice daga dakin da gudu ina kuruwar neman taimako. Sai mahaifiyata ta kama shi ta sa a wata leda sai ta fita da shi waje, inda ya yi ta motsi a cikin ledar, daga nan kuma sai na farka," in ji shi.
Yana yawan yin mafarkin gizo-gizon amma wani lokaci yana sauya girma da fasali amma a duka mafarkan, yana bayyana ne a cikin gidan.
"Ko yaushe mafarkan na faruwa ne a wurin da na fi samun kwanciyar hankali, wato gadona, don haka idan ina yi sai in ga kamar gaske ne!"
Dierdre na ganin cewa zama a gida na sa mutane su rika tuna mafarkansu sosai kamar ya faru da gaske.
Wani dalili shi ne, mai yiwuwa mutane na bacci tsawon sa'o'i fiye da yadda suka saba a baya.
"Mutane da yawa da bacci ba ya isar su saboda yanayin yadda suke dadewa a aikinsu, ko kuma saboda fita yawo da abokansu, a yanzu suna samun bacci sosai."
Wata daga cikin wadanda suka bayar da gudunmawarsu a binciken Dierdre ta ce, ta yi mafarkin tana zaune a wani wurin shakatawa amma nan da nan ya zama mugun mafarki.
"Ina zaune ina hira da kawaye na a kan wani benci. Sai muka ji kara kuma sai mu ka ga wata katuwar bindiga mai girman gaske a sararin samaniya ta wuce ta samanmu da sauri.
Sai bindigar ta fara jujjuyawa tana setin mutane tana harbinsu, suna mutuwa.
Sai ta juyo wurinmu, kuma sai na fara gudu ina kokarin boyewa."
Mafarkai wasu abubuwa ne da kwakwalwa ke samarwa da har yanzu ba a fahimce su ba, kuma har yanzu an kasa ba da kwakkwaran bayani danagne da su.
Kuma biliyoyin mutane na yin su ko wane dare.
Luigi de Gennaro, wadda ke nazari kan mafarkan 'yan Italiya da aka killace yayin annobar, ya gano cewa an samu karuwar mutane masu tuna mafarkan da suka yi.
Ta gano cewa dalilin ba ya rasa nasaba da baccin da bai da inganci saboda rashin kwanciyar hankali.
Rashin kwanciyar hankali na iya sa mutane su rika farkawa cikin dare, ko kuma idan suna bacci a wani mataki na bacci da ke kira Rapid Eye Movement (REM).
A matakin REM, idanuwa na yawan motsi, numfashi na sauyawa kuma yadda jinni ke gudana a jiki ma na sauyawa, sai jiki ya shiga wani mataki na rashin iya motsawa da ake kira 'atonia'.
Wanann na faruwa ne duk minti 90 a lokacin bacci, kuma a wannan matakin ne kwakwalwarmu ke mafarki.
Don haka idan mutum ya farka a lokacin da yake wannan mataki, akwai yiwuwar za su fi tuna abubuwan da suka faru a mafarkansu sosai.
"Mafarkai martani ne na yadda muka dauki annobar," a cewarta.
"Muna fuskantar karuwar mutane masu samun mugayen mafarakai a wannan lokaci."
Niamh Devereux, daga Dublin, ta ce ta ga wata fatalwa tsirara a lambu lokacin da ta halarci wata liyafa a mafarki.
"Wata fatalwa tsirara mai ban tsoro ta zo ta kewaye dukanmu kuma raguna na ta yawo a tsakankaninmu," in ji mai shekaru 28 din.
"Babu wanda ya kula da abin da ke faruwa, amma ni na yi matukar tsorata da fatalwar da ragunan, musamman ma dai fatalwar. Fatalwar wani tsoho ce."
Kwararru sun amince abubuwan da muke gani yau da kullum a ido biyu na da tasiri kan mafarkan da muke yi. Kuma girman tasirin da ya yi a rayuwarmu, haka girman yadda zai shafi mafarkanmu.
Wannan ya sa mutanen da suke bakin daga suka fi samun mugayen mafarkai.
Kwanan nan Italiya ta amince a fara amfani da wata manhaja ta gano mutanen da suka yi mu'amala da masu dauke da cutar korona mai suna "Immuni" don hana cutar yaduwa.
Carlotta ta kalli labarai inda aka bayyana wannan, sai kawai labarin ya bayyana a mafarkinta:
"Na yi mafarki na tashi na ji wani abu a makale a goshi na. Na je kewaye na tsaya gaban madubi. Na matsar da gashina da ya lullube goshina, kawai sai na ga wasu maballai guda uku.
Biyu daga cikinsu na da wata 'yar jar wuta yayin da dayan ke da koriyar wuta. Wani ya gaya min cewa koriyar wutar na'urar GPS ce da ke sa ido kan ayyukan da mutum yake yi.
Ban san abin da jar wutar ke nufi ba, amma na danna maballin da ke dauke da koriyar wutar sai kawai na tashi daga baccin."
Ta aika wannan mafarkin zuwa wani shafin intanet mai suna idreamofcovid, wanda wata mata mazauniyar jihar California ta bude a yayin annobar.
Erin Gravley ba masaniyya a kimiyya ba ce kuma ba mai bincike ba ce. Ta yi tunanin bude shafin ne bayan ta yi wani mafarki inda mutane ke ta barin tazara a tsakaninsu.
"Mutane na ta barin a kalla mita biyu a tsakaninsu, ba sa yin musabiha da sauransu. Na yi tunanin, ko dai wannan annobar ta fara shiga mafarkan mutane ne," kamar yadda ta bayyana mana a wani sakon email.
'Yar uwarta na taimakawa wajen yin zanen da zai dace da mafarkan kafin a wallafa su a shafin.
Erin na fata wannan aikin nata zai taimaka wajen tattara tsare-tsaren mafarkai yayin da annobar ke sauyawa: "Zai taimaka wajen ganin daidai yadda mafarakai suka sauya yayin da ita ma duniyar ta sauya".
Akwai yiwuwar tattara mafarkai da yawa a jihar New York da ke kasarta. Kawo yanzu, ita ce jihar da ta fi ko wace kasa yawan masu dauke da cutar korona.
Wata mazauniyar jihar, da shekarunta bas u haura sittin ba, ta bayyana wani mafarki da ta yi kwanan nan: "Ina cikin wani kwale-kwale a wani tafki sai wata igiyar ruwa mai kama da tsunami ta yo kaina.
Na daure na haye ta. Sai wata ta sake bayyana, wadda ta fi ta baya girma. Wannan ta zo inda na ke kuma ingiza nib akin ruwan. Na ga manyan duwatsu a gabana. Sai na farka."
Amma mafarkin ya zo min kamar gaske.
"Sai jikina ya rika ba ni cewa wannan igiyar ruwan ta farko, alama ce ta Covid-19 kuma ta biyu alama ce ta sauyin yanayi. Ba ni da yadda zan yi in san yadda na kare."
Za a iya ganin cewa kowa na mugayen mafarkai a wannan lokaci amma bah aka abin yake ba.
"Kuna iya jin mamaki amma akwai wasu rukuni na mutane da ke samunmafarkai masu kyau," in ji Deirdre Barrett.
"Wasu na ganin raguwar gurbatar yanayi ko kuma suna ganin samun maganin cutar a mafarki."
Neeru Malhotra, ta babban birnin Indiya, New Delhi na daya daga cikin wadanann mutanen.
"Tun da aka fara wannan kullen, na ke mafarkin dakunan otal masu kyaun gaske. A talabijin kawai na taba ganin irin wadannan wurare masu matukar kyau!
Idan kuna tunanin yadda za ku sa mafarkanku su zama masu kyau, masu bincike kan bacci na da shawara:
"Da abin da muke kira "tarairayar mafarki", kana iya gaya wa kanka abin da kake so ka gani a mafarkinka kafin ka yi bacci," in ji Deirdre Barret.
"Ku yi tunanin wani mutum ko wuri da kuke so, ko hawa jirgin sama. Ko kuma ku tuna wani mafarki mai kyau da kuka taba yi. Ku yi nananta wa kanku abin da kuke so ku gani a mafarki yayin da bacci ke daukarku."
"Wannan na sa ku samu jin daidai yayin da bacci ke daukarku, kuma akwai yiwuwa mai karfi da ke nuna cewa bukatarku za ta biya."
Nikita Deshpande ce ta yi zane
</doc>
<doc docid='bbc_labarai-52329648' lang='hau' type='mono' source_url='https://www.bbc.co.uk/hausa/labarai-52329648' term='COVID'>
Ramadan: Abincin da ya kamata mai azumi ya ci da wanda bai kamata ba
Watan azumi lokaci ne da mutane suke kaurace wa abinci tun kafin ketowar alfijir har zuwa faduwar rana.
Watan azumi lokaci ne da mutane suke kaurace wa abinci tun kafin ketowar alfijir har zuwa faduwar rana.
Hakan yana sanya mutane jin yunwa da kishirya.
Masu azumi sukan ci abinci nau'o'i daban-daban a lokutan sahur da na buda baki.
Sai dai likitoci sun bayyana nau'in abincin da ya kamata mai azumi ya ci da wanda ya kamata ya kaucewa.
Dr Lawan Musa Tahir, wani likita a asibitin Nizamiye da ke Abuja, babban birnin tarayyar Najeriya, ya shaida wa Nasidi Adamu Yahaya irin abincin da ya kamata masu azumi su ci da kuma wadanda suka kamata a kauracewa.
Latsa alamar lasifika da ke sama domin sauraren hira da Dr Dr Lawan Musa Tahir:
Masu fama da wasu cututtuka
Masu azumi sun kasu kashi-kashi: misali, akwai wanda da ma kafin azumin, saboda da wata larura  a asibiti za a dora shi kan abincin da ya kamata ya ci ko kada ya ci.
Misali  a nan shi kamar wanda yake da ciwon suga za a dora shi kan dokoki na yanayin abincin da zai ci, ko wanda yake da ciwon hanta, shi ma za a dora shi kan dokoki na abinci da zai ci.
Haka kuma wanda yake da food allergy, wato wanda jikinsa ba ya karbar wasu nau'o'in na abinci: to, ka ga wannan tun kafin azumi akwai dokoki na yanayin abincin da yake ci, don haka idan azumi ya zo zai ci gaba da bin dokokin.
Mutanen da lafiyarsu lau
Sai kuma mutanen da su da ma lafiyarsu kalau. Su ma ya danganta da inda suka samu kansu lokacin azumi.
Misali, idan mutum yana zaune a irin kasashenmu masu zafi inda mutane suke bukatar yawan shan ruwa akai-kai, su ma akwai yadda ya kamata su yi.
Ga jerin abinci da abubuwan dasuka kamata masu azumi su yi:
Ku karanta labarai masu alaka:
</doc>
<doc docid='bbc_labarai-51995628' lang='hau' type='mono' source_url='https://www.bbc.co.uk/hausa/labarai-51995628' term='COVID'>
Sama da mutum 1,000 na dauke da Covid-19 a Afirka
Mutanen da ke dauke da annobar coronavirus a nahiyar Afirka sun zarce mutum 1,000 a karshen wannan makon kamar yadda hukumar da ke yaki da cututtuka ta nahiyar ta bayyana.
Mutanen da ke dauke da annobar coronavirus a nahiyar Afirka sun zarce mutum 1,000 a karshen wannan makon kamar yadda hukumar da ke yaki da cututtuka ta nahiyar ta bayyana.
A halin yanzu akwai masu dauke da cutar kusan 1,198 a nahiyar in ji hukumar.
Kasar Uganda ta bayyana mutum na farko da ya kamu da cutar a kasar inda kasar ta ce wani fasinja ne da ya zo daga Dubai.
Wannan na zuwa ne sa'o'i kadan bayan shugaban kasar ya bayyana matakai daban-daban da kasar ta dauka na hana tarurruka da kuma dakatar da zirga-zirgar jiragen sama.
A kasar Rwanda kuma, gwamnatin kasar ta bayyana cewa za a kara wa'adin matakan da ta dauka na dakatar da hada-hada a kasar da kusan makonni biyu.
A Jamhuriyyar Dimokradiyyar Congo kuwa, an samu mutuwa ta farko sakamakon cutar coronavirus inda wani likita ne ya mutu bayan ya kwaso cutar daga kasar Faransa.
Hukumar da ke kula da yaduwar cututtuka a nahiyar Afirka ta bayyana cewa mutum 108 sun warke daga cutar.
</doc>
<doc docid='bbc_labarai-52029777' lang='hau' type='mono' source_url='https://www.bbc.co.uk/hausa/labarai-52029777' term='COVID'>
Coronavirus : 'Yan Majalisar Najeriya na son a sassauta haraji
Majalisar wakilan Najeriya ta soma muhawara kan wani kuduri da zai regewa kamfanoni da dai-daikun mutane harajin da suke biya wajen shigo da kayayyaki cikin kasar.
Majalisar wakilan Najeriya ta soma muhawara kan wani kuduri da zai regewa kamfanoni da dai-daikun mutane harajin da suke biya wajen shigo da kayayyaki cikin kasar.
Majalisar ta bijiro da wannan kudiri ne a wani mataki na rage kaifin matsalar tattalin arzikin da bazuwar cutar coronavirus ke haddasawa.
Kudurin mai suna Emergency Economic Stimulus Bill, zai yi kokarin kare wasu 'yan kasar da ke fuskantar barazanar rasa aikinsu sakamakon shawarar wasu kamfanonin na yi wuwar rage ma'aikata idan al'amarin ya kara tsananta.
Daya daga cikin 'yan majalisar daga jihar Jigawa, Hon. Ahmed S. Fulani, ya shaida wa BBC cewa kudirin ya kunshi dai na cirewa ma'aikata harajin gidaje na wucin-gadi, sai kayayyakin da ake shigo da su don inganta fanin lafiya.
Ya ce janye wadannan haraji musamman ga 'yan kasuwa ko kamfanoni za su bada damar shigo da kayayyaki a sawwake su kuma wadatar da al'aumma a fadin kasar.
Hon. Ahmed ya ce shi haraji yana tafiya dai-dai da yanayin samuwar mutum, don haka a wannan yanayin da ake ciki babu alfanun tsawwala haraji.
Ya ce ''Idan ta kama abin da ya shafi kasa da ci gabanta maganar guda ce, don haka muna da yakinin kudirin zai samu shiga da nasara don ciyar da kasarmu gaba''.
To sai dai tuni 'yan majalisar wakilan da takwarorinsu na dattawa suka dage yin zama har nan da makonni biyu saboda cutar Covid-19.
Shugaban Majalisar dattawan Ahmad Lawan ne ya bayyana haka bayan wani zama da majalisar ta a ranar Talata.
Zuwa yanzu mutum 44 aka gano masu dauke da cutar a Najeriya, ciki akwai gwamnan Bauchi da kuma shugaban ma'aikata na fadar gwamnati Abba Kyari.
Mutum guda annobar ta yi sanadiyar mutuwarsa a Najeriyar, akwai kuma biyu da suka warke.
</doc>
<doc docid='bbc_rahotanni-52092777' lang='hau' type='mono' source_url='https://www.bbc.co.uk/hausa/rahotanni-52092777' term='COVID'>
Coronavirus: Darasin da duniya za ta koya daga yaki da Ebola
Ellen Johnson Sirleaf ce ta zama shugabar kasa mace ta farko a nahiyar Afirka da ta jagoranci kasar Liberia na shekaru 12, har tsakanin 2014 zuwa 2016 lokacin da aka samu barkewar cutar Ebola da ta kashe kusan mutum 5,000 a kasarta.
Ellen Johnson Sirleaf ce ta zama shugabar kasa mace ta farko a nahiyar Afirka da ta jagoranci kasar Liberia na shekaru 12, har tsakanin 2014 zuwa 2016 lokacin da aka samu barkewar cutar Ebola da ta kashe kusan mutum 5,000 a kasarta.
BBC ta tambayi tsohuwar shugabar kasar wadda ta taba samun kyautar Nobel kan ra'ayinta dangane da annobar coronavirus.
Ya ku jama'ar duniya,
A ranar 19 ga watan Oktobar 2014 a daidai lokacin da ake cikin rikicin cutar Ebola a Yammacin Afirka, jama'ar kasata a wancan lokaci kusan mutum 2,000 sun riga sun mutu kuma jama'a da dama na ci gaba da kamuwa da cutar.
Na rubuta wasika ga duniya inda na bukaci a tallafa min da jami'an lafiya da kuma kayan aiki.
Na bukaci a ba ni hadin kai daga kasashen duniya domin shawo kan abin da muke tsoro ya zama annoba a fadin duniya.
A yau ma zan yi amfani da wannan dama na kara jadadda goyon bayana a kan hakan.
A shekaru shida da suka gabata, na yi bayani kan yadda yakin da aka yi a Liberia a can baya ya yi sanadiyar tabarbarewar tattalin arziki da fannin lafiya na kasar, wanda hakan ya sa cututtuka ke iya yaduwa a cikin sauri.
Na kuma jaddada yadda gudunmawar da duniya za ta bayar zai shafi rikicin Yammacin Afirka.
Na bayyana cewa duk wata cuta da ba za a iya tunkararta ba, ko ina take a fadin diuniya, kuma a duk kauyen da take, babbar barazana ce ga rayuwar bil adama.
Duniya ta amsa wannan kira nawa kuma an tashi tsaye.
An samu gudunmawa matuka daga Majalisar Dinkin Duniya da kuma Hukumar Lafiya ta Duniya da kuma Amurka.
A haka muka yi wannan yaki. A wannan dalili ne ya sa a halin yanzu aka samu riga-kafi da kuma magungunan rage radadin ciwon, wannan abin godiya ne ga masana kimiyya na duniya.
A daidai wannan lokaci da aka samu barkewar coronavirus, Ina kara mika kokon bara  ga 'yan uwana a duniya.
Ina wannan magana ne da la'akari da cewa na san irin wahalar da kasashen nahiyar Afirka ke ciki, cutar za ta yi matukar illa idan ta yi kamari a nahiyar wadda ba ta shirya yaki da ita ba.
Dole mu yaki wannan cuta, mu karya lagonta.
A bayyane yake cewa an samu nakasu wajen tunkarar wannan cuta a farkon barkewarta, daga Asiya da Turai har zuwa Amurka.
An ki daukar mataki kan alamun da suka nuna. An bata lokaci.
An boye bayanai, an sauya su. Mutane sun daina gaskata abu.
'Na yi irin wannan kuskure'
Tsoro ya sa mutane sun gudu, sun buya, suna neman kare abin da yake nasu ne, a yayin da mafitar daya ce, kuma tana nan cikin al'umma.
Na san haka. Na yi irin wadannan kura-kuran a 2014, haka ma sauran wadanda suke da karfin fada a ji na duniya. Amma mun gyara, kuma mun yi nasara tare.
Muna cikin tsaka mai wuya saboda yadda ake ta rufe kan iyakokin kasashe a duniya don hana yaduwar cutar.
A bayyane take cewa an samu matsala matuka wajen dakile coronavirus a lokacin da ta fara bulla.
Kar mu bari mu dauki hanya marar bullewa a wannan karon. Hakan ba ya nufin cewa a bar kowace kasa da iyawarta ba. Sai dai kuma, akwai bukatar kowace al'umma ta dauki matakan kariya, kamar matakan rufe kan iyakokin nan zai yi amfani.
A yayin da nake kallon abin da ke faruwa daga gidana da ke Monrovia, abin da ke karfafa gwiwa a yau shi ne yadda ake nuna kwarewa da yadda ake musayar ilimi na kimiyya da kayayyakin aiki da magunguna.
Abin na faruwa a kasashe kuma yana ci gaba a kasashen duniya da dama, don haka dole sai kowa ya sa hannu wajen kawo karshen abin.
'Mun kasance masu juriya'
Wannan juriya ce ta kai ga sauya magance cuta a Yammacin Afirka.
A Liberia, mun jure wa annobar Ebola, mun jajirce, da bin matakai na lafiya da muke da su za su taimaka wajen yaki da cutar Covid-19.
Na yi imanin wannan hanyar ita ce muke a kanta.
Ina da cikakken imani kan kokarin mutum, imani da samun shugabanni a wannan lokaci a dukkanin matakai na al'umma, cewa bambancin addini da kabila ya shafe idan aka kwatanta da yadda muka hadu kan imani da girman addu'a da kuma Ubangiji.
A yayin da muka kasance a killaci a 'yan makwanni masu zuwa, ina addu'ar tabbatar da lafiyar al'ummar duniya, Kuma na bukaci kowa ya tuna cewa matsayin na 'yan Adam mun dogara ne da gaskiya cewa rayuwa mafi inganci ita ce rayuwa domin wasu.
Za ku iya sauraren  Ellen Johnson Sirleaf tana karanta wasikarta a shirin Focus on Africa na  BBC World Service a ranar Linitinin 30 ga Maris karfe 3:00 na rana agogon GMT.
</doc>
<doc docid='bbc_labarai-52072439' lang='hau' type='mono' source_url='https://www.bbc.co.uk/hausa/labarai-52072439' term='COVID'>
Ana zargin mai wa'azi da yada wa dubban mutane coronavirus
Hukumomin jihar arewacin Indiya ta Punjab sun kebe mutane kimanin 40,000 a wasu kauyuka guda 20 bayan barkewar cutar Covid-19 wadda ake alakanta wa da wani mutum da ya kai cutar can.
Hukumomin jihar arewacin Indiya ta Punjab sun kebe mutane kimanin 40,000 a wasu kauyuka guda 20 bayan barkewar cutar Covid-19 wadda ake alakanta wa da wani mutum da ya kai cutar can.
Mutumin mai shekara 70 ya mutu sakamakon annobar koronabairus - lamarin da aka gano bayan mutuwarsa.
Mutumin wanda mai wa'azi ne, ya yi biris da shawarar ya killace kansa bayan ya koma gida daga wata tafiya zuwa kasar Italiya da Jamus kamar yadda jami'ai suka fada wa wakilin BBC a Punjab, Arvind Chhabra.
Indiya a yanzu na da mutum 640 da aka tabbatar sun kamu da kwayar cutar, cikinsu 30 'yan Punjab ne.
Sai dai, kwararru na bayyana damuwar cewa hakikanin adadin masu dauke da cutar na iya zarce haka da gasken gaske.
Indiya na da daya daga cikin kasashe masu karancin gwajin mutanen da ake zargi na da cutar koronabairus a duniya, ko da yake ana ta kokarin bunkasa wannan aiki.
Ana fargabar cewa barkewar annoba a kasa mai mutum biliyan 1 da miliyan 300 na iya zama wani babban bala'i.
Mutumin wanda aka bayyana sunansa Baldev Singh, ya ziyarci wani babban taro don shagalin bikin Hola Mohalla na mabiyan addinin Sikh kafin mutuwarsa.
Bikin na tsawon kwana shida na jan hankulan kimanin mutum 10,000 a kullum.
Sai dai mako guda bayan mutuwarsa, gwajin da aka yi wa danginsa ya tabbatar da cewa mutum 19 sun kamu da koronabairus.
Wani babban jami'i ya fada cewa "Zuwa yanzu, mun iya bin sawun 550 cikin mutanen da suka yi hulda da shi kai tsaye amma adadin yana karuwa. Mun killace kauye 15 a yankin da ya je ziyara".
An sake rufe wasu kauyuka guda biyar da ke kusa da lardin da abin ya faru.
Ba dai wannan ne karon farko da cudanya da wani mai cuta ya janyo kebe dumbin mutane ba a Indiya.
A Bhilwara, wani birni mai masakun atamfa da ke jihar Rajistan ta arewacin Indiya, ana fargabar cewa wani ayarin likitoci da wani maras lafiya ya harba wa cutar, mai yiwuwa ne sun yada ta ga daruruwan mutane.
An sanya matakin hana fita ga mutum 7,000 da ke kauyuka masu makwabtaka da birnin.
Gwamnatin Indiya ta ayyana rufe kasar ba shiga ba fita na tsawon kwana 21, ko da yake ba a hana mutane su fita don sayen kayan abinci da magunguna ba.
</doc>
<doc docid='bbc_labarai-52086962' lang='hau' type='mono' source_url='https://www.bbc.co.uk/hausa/labarai-52086962' term='COVID'>
Coronavirus: Abu 65 da Buhari ya fada a jawabinsa ga 'yan Najeriya
A karon farko, Shugaba Muhammadu Buhari na Najeriya ya yi wa 'yan kasar jawabi game da matakan da gwamnatinsa ke dauka a yaki da coronavirus.
A karon farko, Shugaba Muhammadu Buhari na Najeriya ya yi wa 'yan kasar jawabi game da matakan da gwamnatinsa ke dauka a yaki da coronavirus.
1. Tun daga alamun farko da ke nuna coronavirus ko COVID-19 ta zama annoba kuma aka ayyana dokar ta-baci a kanta, gwamnatin tarayya ta fara shiri na daukar matakai na kariya idan har cutar ta shigo Najeriya.
2. Hankalin gwamnati ya tattara ya koma kan tunkarar abin. Zuwa yanzu ta zama matsalar lafiya ta gaggawa da matsalar tattalin arziki.
3. Najeriya, abin takaici, ta tabbatar da bullar cutar a ranar 27 ga Fabrairun 2020. Tun lokacin kuma sannu a hankali muke samun karuwar wadanda suka kamu da cutar.
4. Daga safiyar 29 ga Maris 2020, jimillar wadanda suka kamu a Najeriya sun kai 97.
5. Abin bakin ciki, mun kuma samu mutuwar farko, tsohon ma'aikacin PPMC, wanda ya mutu ranar 23 ga watan Maris 2020.
6. Muna yi masa addu'a da jajantawa iyalinsa a wannan lokaci mai cike da kalubale. Muna kuma yin addu'ar fatan samun sauki cikin gaggawa ga wadanda suka kamu da cutar kuma suke karbar magani.
7. Har zuwa yau COVID-19 ba ta da magani. Masana kimiyya na ci gaba da kokarin gano riga-kafi.
8. Muna tattaunawa da wadannan cibiyoyi a yayin da suke kokarin samar da mafita da hukumomi za su tabbatar cikin kankanin lokaci.
9. A yanzu, hanya ma fi dacewa ta kaucewa kamuwa da cutar ita ce bin matakai na tsafta da kuma nisanta da juna.
10. Mu kasance babban makami na yaki da wannan babbar annoba ta hanyar wanke hannu ko yaushe da sabulu da kuma ruwa mai tsafta, da tsaftace wuraren da muka yi amfani da su, yin tari ta hanyar rufewa da kyalle, ko tsakanin gwiwar hannu da kuma musamman kiyaye matakan kariya na lafiya da za mu iya kamuwa da cutar.
11. Tun da aka fara bayar da rahoton barkewar cutar a China, gwamnatinmu ke bibiyar al'amarin da nazari kan matakan da kasashe suka dauka.
12. Babban daraktan hukumar da ke yaki da cuttuttuka masu yaduwa ta Najeriya NCDC, yana cikin mutum 10 manyan masu ruwa da tsaki a harkar lafiya da Hukumar Lafiya ta Duniya ta gayyata domin ziyartar China don lakantar irin matakan da suka dauka. Ina alfahari da Dr Ihekweazu da ya yi wannan aikin a madadin 'yan Najeriya.
13. Tun dawowarsa, NCDC ke daukar matakai da dama da shirye-shirye a Najeriya domin tabbatar da dakile tasirin cutar a kasarmu. Muna yin kira ga 'yan Najeriya su bayar da goyon bayansu ga ayyukan da  Ma'aikatar lafiya da NCDC suke yi.
14. Ko da yake mun rungumi matakai da aka dauka a wasu kasashen duniya, amma an tsara shirye-shiryenmu daidai da yanayinmu.
15. A Najeriya muna daukar matakai guda biyu.
16. Na farko, mu kare rayukan 'yan Najeriya da kuma mazauna nan, na biyu, kare ma'aikata da 'yan kasuwa domin tabbatar da iyalinsu sun samu sauki cikin mutunci a wannan mawuyacin lokaci tare da kyakkyawan fata da kwanciyar hankali.
17. Zuwa yanzu, mun dauki matakai na kiwon lafiya da tsare kan iyakoki da matakai da suka shafi kudi. Kuma za mu ci gaba har abubuwa su daidaita.
18. Wadannan matakan ko shakka babu za su kawo cikas ga yawancin 'yan kasa. Amma wannan sadaukarwa ce da dukkaninmu za mu yi domin amfanin kasarmu.
19. A yaki da coronavirus, kowanne irin mataki muka dauka ba zai yi yawa ba kuma ba zai yi kadan ba. Maganar kawai ita ce ta daukar matakin da ya dace a lokacin da ya dace daga kwararrun ma'aikata.
20. Don Haka, a matsayinmu na gwamnati, za mu ci gaba da dogara da shawarwarin masana da kwararru a ma'aikatar lafiya da hukumar da ke kula da yaduwar cututtuka, NCDC, da sauran hukumomi a wannan lokaci na tsaka mai wuya.
21. Don haka, nake kira ga duka 'yan kasar nan da su bi dokokin da ake fitarwa a kai a kai.
22. Kamar yadda muka sani, Legas da Abuja ne wuraren da ke da mafi yawan mutanen da aka samu dauke da cutar a Najeriya. Don haka mun mayar da hankali wajen gaggauta dakatar da yaduwar cutar, kuma mu taimakawa sauran jihojin da yankuna iya karfinmu.
23. Shi ya sa ma muka samar da dala biliyan 15 don tallafawa 'yan kasa a lokacin da ake yaki da wannan cuta. 24. Mun kuma kaddamar da wani kwamitin shugaban kasa wato Presidential Task Force, don samar da wani tsari na matakan yaki da wannan cuta, wanda kuma ake bitarsa kullum. Wannan tsari ya kunshi hanyoyin da aka amince da su a fadin duniya amma mun tsara shi yadda zai dace da yanayin da kasarmu ke ciki.
25. Burinmu shi ne mu tabbatar duka jihoji na da goyon baya da karfin daukar matakai da gaggawa.
26. Kawo yanzu, a Legas da Abuja, mun dauki daruruwan ma'aikata na wucin gadi don kara karfin cibiyoyinmu na amsa waya da kuma tallafawa kokarinmu na gano mutanen da ake tunanin suna dauke da cutar da kuma wadanda aka yi wa gwaji.
27. Na kuma bukaci duka gwamnatocin jihohi, ta hanyar Kungiyar Gwamnonin Najeriya, da su tura likitoci da ma'aikatan jinya ga hukumar NCDC da gwamnatin jihar Legas domin horar da su kan hanyoyin hana yaduwar cutar ko da za ta yadu zuwa wasu jihohi.
28. Horon zai hada da wakilan bangaren lafiya daga dakarunmu da sauran jami'an tsaro da hukumomin leken asiri.
29. A matsayinmu na kasa guda, dole ne matakan da muke dauka su zama cikin tsari da kwarewa. Akwai bukatar samar da bayanan bai daya a fadin kasar. Za a kawar da duk wani bambanci a manufofi tsakanin gwamnatin tarayya da jihohi.
30. Kamar yadda na fada a baya, kawo yanzu mutum 97 ne aka tabbatar suna dauke da cutar. Mafi yawansu a Legas da Abuja. Dukkansu suna samun kulawar da ta kamata.
31. Hukumominmu a yanzu haka suna aiki don gano wasu masu dauke da cutar da kuma mutanen da suka yi mu'amala da wadanda aka riga aka gano suna da cutar.
32. Kalilan daga cikin wadanda aka gano suna dauke da cutar a Legas da Abuja sun yi mu'amala ne da masu ita da suka yi tafiya.
33. Don haka muna aiki don tabbatar da cewa an dakatar da zirga-zirga tsakanin jihohi don hana ci gaba da yada cutar.
34. Duba da shawarar Ma'aikatar Lafiya ta tarayya da kuma NCDC, na bayar da umarnin hana duk wata zirga-zirga a Legas da babban birnin tarayya Abuja har tsawon kwana 14, daga ranar Litinin 30 ga watan Maris da 11:00 na dare. Wannan doka za kuma ta shafi jihar Ogun saboda kusancinta da Legas da kuma cunkoson da ake samu tsakanin jihohin biyu.
35. Ana umartar dukkan mazauna wadannan yankuna su zauna a gidajensu. A dakatar da tafiye-tafiye tsakanin garuruwa. A dakatar da dukkan harkokin kasuwanci tare da rufe ofis-ofis a wadannan garuruwa tsawon wannan lokaci.
36. Tuni an sanar da gwamnonin Legas da Ogun da kuma Ministan Birnin Tarayya. An kuma sanar da shugabannin hukumomin tsaro.
37. Za mu yi amfani da wannan dama wajen gano tare da killace dukkan wadanda suka yi mu'amala da mutanen da aka riga aka tabbatar sun kamu da cutar. Za mu tabbatar da cewa an kula da wadanda suka kamu a asibiti yayin da za mu takaita yaduwarta zuwa sauran jihohi.
38. Wannan dokar ba ta shafi asibitoci da sauran cibiyoyin lafiya ba da kuma wuraren da ake samarwa da rarraba magunguna ba.
39. Haka nan ba ta shafi wuraren kasuwanci ba kamar su;
a. Wajen sarrafa abinci da kamfanonin da ake sari;
b. Wuraren da ake rarraba man fetur da gidajen mai,
c. Kamfanonin rarrabawa da samar da wutar lantarki;
d. Haka zalika ban da kamfanonin tsaro masu zaman kansu
40. Duk da cewa dokar ba ta shafi wadannan wurare ba, to za takaita ziyarrtarsu kuma za a sa ido.
41. Za a bar ma'aikatan kamfanonin wayoyin salula da ma'aikatan watsa labarai - na rediyo da talbijin da jarida - wadanda suka tabbatar cewa ba za su iya aiki a gida ba, su je wuraren aikinsu.
42. Dukkan tashoshin jiragen ruwa da ke Lagos za su ci gaba da aiki kamar yadda dokoki suka tsara. Jami'an lafiyar da ke tashoshin jiragen ruwa za su binciki dukkan motoci da direbobinsu wadanda ke dauke da kayayyaki daga tashoshin jiragen ruwa zuwa wasu sassan kasar nan kafin su bar tashoshin.
43. Kazalika, za a binciki dukkan motocin da ke dauke da abinci da sauran kayayyakin agaji zuwa tashoshin jiragen ruwa daga wasu sassan kasar nan kafin a bar su su shiga wadannan killatattun wurare.
44. Haka kuma, an bayar da umarni ga Ministan Lafiya ya aika dukkan jami'an lafiya da aiki zuwa tashoshin jiragen ruwa wadanda a baya aka girke su a filayen jiragen saman Lagos da Abuja zuwa muhimman hanyoyi wadanda suka kasance mashiga da mafita daga wadannan killatattun wurare.
45. An dakatar da zirga-zirgar dukkan jiragen saman fasinja, na haya da kuma na masu kashin-kai. Za a bar su su yi amfani ne kawai idan akwai matukar bukatar hakan.
46. Muna sane cewa daukar wadannan matakai zai jefa 'yan kasa cikin kuncin rayuwa. Amma wannan batu ne na ko a mutu ko a yi rai, idan muka yi la'akari da mutanen da suka mutu a Italiya da Faransa da kuma Spaniya.
47. Don hakan, ya zama wajibi a gare mu mu kalli wannan batu a matsayin wani nauyi domin kare kasarmu daga yaduwar wannan cuta. Saboda haka ina yin kira ga dukkanmu da wannan batu ya shafa mu sarayar da jin dadinmu domin kare kanmu da sauran al'umma. Za mu kawar da wannan cuta ce kawai idan muka yi aiki baki daya sannan muka bi umarnin da masana kimiyya da masana harkokin lafiya suka yi mana.
48. A yayin da muka shirya domin tursasa wa mutane bin wadannan dokoki, ya kamata mu yi la'akari cewa wannan wata sadaukarwa ce da za mu yi wajen yaki da COVID-19. Kasashe da dama sun dauki matakan da suka fi namu tsauri wadanda suka ga amfanin su a kokarinsu na hana yaduwar wannan cuta.
49. Daga yanzu zuwa makonnin da ke tafe za mu bayar da kayan agaji ga mutanen da ke zaune a yankunan karkara da ke kusa da Lagos da Abuja wadanda za su fuskanci mawuyacin hali sanadiyar matakan da muka dauka.
50. Kazalika, ko da yake an rufe dukkan makarantu, amma na bayar da umarni ga ma'aikatar bayar da agajin gaggawa ta yi aiki da gwamnatocin jihohi domin samar da tsarin ci gaba da bayar da abinci ga 'yan makaranta a wannan lokaci ba tare da yin karan-tsaye ga dokar yi wa juna tazara ba. Ministar ma'aikatar bayar da agajin gaggawa za ta tuntubi jihohin domin su amince kan tsarin da za a bi wajen aiwatar da wannan tsari.
51. Haka kuma na bayar da umarni ba tare da wani bata lokaci ba da a daga wa masu biyan bashin kudin tallafi na Tradermoni da MarketMoni da kuma FarmerMoni kafa tsawon wata uku.
52. Na kuma umarci da a yi irin wannan sassauci ga dukkanin basukan da gwamnatin tarayya ta bayar ta hannun, Bankin Masana'antu da Bankin Manoma da kuma Bankin Shigarwa da Fitar da Hajoji daga Najeriya.
53. Ga wadanda ke amfani da kudaden basuka na abokanan huldarmu na duniya, na umarci cibiyoyinmu na kudaden Samar da ci-gaba da su tattauna da cibiyoyin na waje da suka bayar da bashin kan yadda za a sassauta wa wadanda aka ba wa bashin.
54. (Ga masu raunin da ake ba wa taimakon kudi na wata-wata don inganta rayuwarsu kuwa, na bayar da umarnin da a biya su na wata biyu na gaba. 'Yan gudun hijira ma za su samu tallafin kayan abinci na wata biyu a makonnin da ke tafe.
55. Muna kuma kira ga dukkan 'yan Najeriya Najeriya su dauki nauyin taimakawa wadanda ba su da wadata a cikin al'ummarsu ta hanyar taimakonsu da duk abin da za iya bukata.
56. A yayin da muke addu'ar samun mafita ta alkhairi, za kuma ci gaba da shiryawa duk wani abu da ka iya faruwa.
57. Wannan dalili ne ya sa na umarci a mayar da filayen kwallo da sansanin alhazai na gwamnatin tarayya su zama cibiyoyin killace marasa lafiya.
58. Ya ku 'yan Najeriya, a matsayinmu na gwamnati, za mu samar da dukkan abubuwan da ake bukata don kula da marasa lafiya. Za mu ci gaba da jajircewa don yin duk abin da za mu iya don tunkarar annobar COVID-19 a kasarmu.
59. Muna matukar farin cikin ganin yadda ake samun tallafi daga manyan 'yan kasuwa da kuma sauran abokan huldar muwajen dakile annobar nan.
60. A wannan gaba, zan bukaci a hada duk wata gudunmuwa ko tallafi waje guda don tabbatar da cewa an yi amfani da su ta hanyar da ta dace. Kwamitin shugaban kasa da ke yaki da COVID-19 ne zai ci gaba da zama mai tsara duk abin da ya shafi annobar.
61. Ina so na tabbatar muku cewa dukkan ma'aikatun gwamnati da hukumomin da suke da rawar da za su taka suna aiki tukuru don shawo kan wannan annobar.
62. Kowace kasa ta duniya na fuskantar kalubale a wannan lokaci. Amma mun ga kasashen da jama'arta suka taimaka wajen rage yaduwar cutar.
63. Don haka zan ci gaba da kira a gare ku da ku bi dokokin da aka sanya kuma ku yi naku kokarin wajen bai wa gwamnati hadin kai da kuma taimakon marasa karfi a al'ummarku.
64. Zan yi amfani da wannan damar na godewa cibiyoyin lafiyarmu da ma'aikatan lafiya da hukumomin da ke kula da gabar teku da sauran ma'aikatan da aikinsu ya zama wajibi a kowane yanayi domin jajircewarsu da sadaukarwarsu. Lallai kun cika gwaraza.
65. Na gode muku duka da saurarata da kuka yi. Allah Ya ci gaba da yi mana albarka da kare mu duka.
</doc>
<doc docid='bbc_rahotanni-51964050' lang='hau' type='mono' source_url='https://www.bbc.co.uk/hausa/rahotanni-51964050' term='COVID'>
Sai Afirka ta shirya zuwan mummunar annoba — WHO
Shugaban hukumar lafiya ta duniya Tedros Adhanom Ghebreyesus, ya ce yakamata Afirka ta tashi tsaye don tunkarar munin halin da za a shiga sakamakon annobar coronavirus tare da shirya yaki da ita.
Shugaban hukumar lafiya ta duniya Tedros Adhanom Ghebreyesus, ya ce yakamata Afirka ta tashi tsaye don tunkarar munin halin da za a shiga sakamakon annobar coronavirus tare da shirya yaki da ita.
Ya kamata nahiyar ta lura da yadda cutar ke saurin yaduwa in ji Tedros Adhanom Ghebreyesus.
Shugaban ya yi gargadin cewa duk da kasancewar babu masu fama da cutar sosai a nahiyar, amma ya kamata a dauki matakin da ya dace wajen hana yaduwarta.
Mr Ghebreyesus ya ce " Afirka ku tashi, nahiyata ku farka domin dakile yaduwar coronavirus".
Kwararru a bangaren lafiya sun yi gargadin cewa matsalar da kasashen Afirka ke fama da ita ta rashin isassun kayayyakin kula da marasa lafiya na iya ta'azzara idan cutar ta ci gaba yaduwa musamman a wajen taron jama'a.
Hukumar lafiya ta duniyar ta bayar da shawarar a guji shiga tarukan jama'a.
A Afirka, ya zuwa yanzu mutum 16 sun mutu sakamakon kamuwa da cutar coronavirus inda mutum 6 suka fito daga kasar Masar, 6 daga Algeria, biyu daga Morocco daya a Sudan sannan daya a Burkina Faso.
A Afirka ta Kudu, inda aka samu mutum 116 da suka kamu, shugaban kasar Cyril Ramaphosa ya ayyana cewa ana cikin babban bala'i saboda bullar covid-19, don haka ya takaita tafiye-tafiye, aka kuma rufe makarantu, da hana taruka tare da rufe gidajen barasa.
Kazalika kasar ta kuma dakatar da zirga-zirgar jiragen ruwa.
An sanya hukuncin zaman gidan yari ko biyan tara a Afirka ta Kudu ga duk wanda ya karya ka'idojin da aka shimfida na yaki da coronavirus a kasar.
Akwai wasu kasashen Afirkan da su ma suka sanya takunkumai makamantan na Afirka ta Kudu.
Jihar Lagos cibiyar kasuwancin Najeriya, ta haramta gudanar da tarukan da suka wuce na mutum 50, sannan za a rufe makarantu daga mako mai zuwa.
Kazalika Najeriya ma wadda ya zuwa yanzu take da mutum 12 da suka kamu da cutar, ta dakatar da zirga-zirgar jiragen sama daga kasashen da cutar ta yi kamari.
Ita kuwa Algeria, wato daya daga cikin kasashen Afirkan da cutar ta fi yawa, ta rufe dukkan iyakokinta sannan ta dakatar da zirga-zirgar jiragen sama.
Haka an haramta gudanar da tarukan jama'a a kasar.
Rwanda, wadda ke da mutum 11 da suka kamu da cutar za ta hana shiga kasarta daga ranar Jumma'a 20 ga watan Maris har tsawon wata guda.
Kenya, ta dakatar da sallah a masallatai tare da hana gudanar da ibada a majami'u, sannan kasar ta ce za ta samar da sinadarin goge hannun don rabawa kyauta ga 'yan kasar.
Liberia, wadda ta sha fama da cutar Ebola a shekarun baya, tana da mutum biyu da suka kamu da coronavirus, kuma ta hana bayar da visa domin dakatar da tafiye-tafiye a tsakanin 'yan kasar.
Kazalika ta hana 'yan wasu kasar shiga kasarta.
Zambia, wadda ke da mutum biyu da suka kamu da cutar ta dakatar da taron majalisun kasar tare da rufe makarantu da jami'o'i.
Somalia mai mutum guda ta rufe sararin samaniyarta.
Uganda da Botswana ba su samu bullar cutar a kasashensu ba ya zuwa yanzu amma duk da haka za su rufe makarantu daga mako mai zuwa.
Chadi wadda aka samu mutum guda da coronavirus ta harba, ta dakatar da zirga-zirgar jiragen fasinja tare da kulle iyakokinta na tudu.
</doc>
<doc docid='bbc_labarai-52115463' lang='hau' type='mono' source_url='https://www.bbc.co.uk/hausa/labarai-52115463' term='COVID'>
Coronavirus: Giwaye na cikin tsaka mai wuya
Sama da giwaye 1,000 ke cikin yunwa a Thailand saboda yadda annobar coronavirsus ta zabtare kudaden shiga a fannin yawon bude ido, a cewar masu kare hakkin dabbobbi.
Sama da giwaye 1,000 ke cikin yunwa a Thailand saboda yadda annobar coronavirsus ta zabtare kudaden shiga a fannin yawon bude ido, a cewar masu kare hakkin dabbobbi.
Rashin baki zai haifar da barazana ga masu kula da dabobbi da dama, da ke fafutukar ganin sun ciyar da giwayen Thailand 4,000 da ake garkame da su.
Dabbar na iya cin kilo 200 na abinci a rana guda.
Thailand ta ce ta sake samun sabbin mutane 127 da suka kamu da coronavirus a ranar Litinin, wanda hakan ya kawo adadin masu dauke da cutar 1,651 a kasar.
Lek Chailert, ta gidauniyar Save The Elephant Foundation da ke kare giwaye, ta shaida wa BBC cewa: ''Idan ba a samu agaji ko tallafin ceto rayukan wadannan giwaye ba, wasu na dauke da juna-biyu, za su mutu cikin yunwa ko kuma a tura su bara a kan tittuna.''
Ko kuma, wasu giwayen a sayar da su ga gidajen adana dabbobbin dawa ko kuma a koma tsarin sana'ar nan ta giwaye da aka haramta a 1989.
''Yanayin da ake ciki mai wuyar sha'ani ne in dai ba wai an samu taimakon kudin tallafi ba ne a cikin gaggawa". a cewar Lek Chailert.
Akwai kalubale wajen kosar da dabbobbin da kuma kasancewarsu cikin koshin lafiya a lokuta da dama, ga shi kuma yanzu lokaci ne na bazara, wanda hakan ya sake ta'azzara lamarin.
Kerri McCrae, ta wata kungiya mai suna Kindred Spirit Elephant Sanctuary da ke kare dabbobbi ta Mae Chaem, da ke arewacin Thailand, ta ce kauyawan da ke rayuwa a kusa da ita sun kawo mata karin giwaye akalla bakwai saboda sun daina samun kudi daga baki.
Ta ce ''Ciyar da giwayen abu ne mai muhimmanci sai dai matsalar ita ce babu isassun dazukan da zasu wadatar a ciyar da su".
Ms McCrae, 'yar asalin Ireland ta Arewa da ta kafa gidauniyar, ta ce ta na tukin sa'o'i uku a kullum domin neman ciyayi da buntun dawa don ciyar da giwaye biyar da suke karkashin kulawarta.
Ta ce suma wasu masu kula da giwayen yanayin da ake ciki na tilasta musu bin sawun ta.
Kasar, da ta dogara da baki wurin samun kaso mai tsoka na bunkasar tattalin arzikinta, an tilasta mata rufe iyakokinta ga baki da kuma kafa dokar hana fita.
Giwayen da ke cikin farin ciki, a cewar McCrae za ka iske su suna wasa da hancinsu ko bude kunnuwa ko su yi wasa da kasa domin jin sanyi-sanyi.
Sai dai su na shiga damuwa sosai idan su na jin yunwa, wanda hakan ke tasiri ko nunawa a yanayinsu.
''A wasu lokutan masu giwayen kan shiga cikin yanayi na zabi tsakanin kansu ko giwayensu,'' a cewar Ms McCrae.
Tac e ''Wadannan mutane ba su da hali sosai, amma suna iya kokari wajen ganin sun sanya farin ciki da tabbatar da cewa wadannan giwaye sun rayu".
</doc>
<doc docid='bbc_labarai-52239904' lang='hau' type='mono' source_url='https://www.bbc.co.uk/hausa/labarai-52239904' term='COVID'>
Ko akwai yiwuwar kawo karshen coronavirus a Abuja?
Yayin da alkaluman wadanda suka kamu da annobar covid-19 ke karuwa a Najeriya, mazauna biranen da annobar cutar ta bulla na cikin zullumi a kan ko yaushe za a kawo karshen cutar a kasar.
Yayin da alkaluman wadanda suka kamu da annobar covid-19 ke karuwa a Najeriya, mazauna biranen da annobar cutar ta bulla na cikin zullumi a kan ko yaushe za a kawo karshen cutar a kasar.
Abuja, shi ne babban birnin tarayyar kasar, kuma na biyu a cikin jerin biranen da suke da masu dauke da wannan cuta, inda adadin masu cutar a birnin ya zuwa yanzu ya kai 54.
Sakamakon yaduwar da wannan cuta ke yi a kasar gwamnati ta sanya dokar hana fita ta tsawon mako biyu a birnin Abujan da jihar Legas da kuma Ogun.
Duk da wannan dokar hana fita a birnin na Abuja, har yanzu ba a daina samun sabbin wadanda ke kamuwa da ita ba.
Wannan dalili ne ya sa mazauna birnin ke tunanin ko yaushe za a kawo karshen wannan cuta a Abujan da ma Najeriyar baki daya?
BBC ta tattauna da Farfesa Abdusalam Nasidi, shugaban kwamitin da zai kula da sa ido da gudanar da asusun ayyukan taimakawa al'umma a wannan lokaci na yaki da coronavirus a Abuja, inda aka tambaye shi - ko yaushe ne ake sa ran cin karfin wannan cuta a babban birnin tarrayar?
Farfesan ya ce " Idan har mutane za su kiyaye da ka'idojin da shugaban kasa ya sanar a jawabin da ya yi wa kasa da kuma amfani da shawarwarin da hukumar kiyaye yaduwar cututtuka ta kasar ta bayar, to ko shakka babu za a kawo karshen wannan cuta.
Shugaban kwamitin ya ce, shawarwari kamar wanke hannaye da barin tazara, barin shiga cunkoso da dai makamantansu, sune abubuwan da ya kamata mutane su kiyaye ba a Abuja ba ma kadai a ko ina.
Ya ce ''idan har aka kiyaye to cutar coronavirus za ta zamo tarihi a Abuja da Najeriya kai har ma da sauran kasashen duniya''.
Farfesa Abdusalam Nasidi, ya ce amma idan har aka ki amfani da shawarwarin sannan mutane kuma suka ci gaba da abin da suka ga dama, to za a fuskanci abin da ba zai wa kowa dadi ba a Abujan da ma Najeriya baki daya.
Daga bisani farfesan ya ja hankalin mazauna Abuja da ma Najeriya, a kan da zarar sun fuskanci basa jin dadi a jikinsu, misali ko suna tari ko zazzabi mai zafi ko ciwon makogoro ko kuma suka fuskanci basa iya numfashi sosai to su yi maza su je asibiti.
Ya ce yin hakan zai matukar taimakawa wajen kawo karshen coronavirus a Abuja dama Najeriya.
Ya zuwa yanzu dai akwai mutum 288 da ke dauke da wannan cuta, inda 55 suka warke 6 kuma suka mutu.
Tuni dai jihohin Najeriya da dama suka dauki matakan dakile yaduwar wannan cuta ciki har da jihohin da cutar ma bata bulla ba.
Jihar Legas ce dai tafi yawan masu dauke da wannan cuta, sai kuma Abuja babban birnin Najeriyar.
</doc>
<doc docid='bbc_wasanni-52189531' lang='hau' type='mono' source_url='https://www.bbc.co.uk/hausa/wasanni-52189531' term='COVID'>
Coronavirus: Yadda aka mayar da filin wasa asibiti a Nigeria
A fadin duniya, an mayar da filayen wasa asibitocin bayar da kulawar gaggawa yayin da yaduwar annobar coronavirus ta sa asibitoci suka yi kadan kuma ma'aikatan lafiya suka rasa wuraren da za su sa marasa lafiyar da yawansu ke karuwa.
A fadin duniya, an mayar da filayen wasa asibitocin bayar da kulawar gaggawa yayin da yaduwar annobar coronavirus ta sa asibitoci suka yi kadan kuma ma'aikatan lafiya suka rasa wuraren da za su sa marasa lafiyar da yawansu ke karuwa.
Ganin yadda suke da sarari sosai, ana ganin filayen wasa a matsayin wuraren da suka dace a kafa asibitocin wucin gadi.
Don haka bayan shekara biyu ana aikin gyara shi, filin wasa na Onikan da ke Legas a Najeriya - wanda ya kamata ya zama cibiyar wasanni a kasar - a yanzu, za a bude shi a matsayin wurin killace masu fama da cutar Covid-19.
Legas ce cibiyar annobar a Najeriya - kuma jihar, wadda ta samu kanta a wani yanayi na neman inda za ta kafa cibiyoyin killace masu dauke da cutar, ta mayar da filin wasan mai iya daukar mutum 5,000 zuwa asibiti, a kokarinta na yaki da yaduwar cutar.
Filin wasan na iya daukar gadajen asibiti 110, kuma gwamnatin jihar Legas ce ta gina shi tare da hadin gwiwar wani banki, don rage nauyi ga cibiyar killace masu dauke da cututuka masu yaduwa da ke Yaba.
Tsohon Shugaban harkokin wasanni na jihar, Kweku Tandoh, ya kare matakin amfani da filin wasan bayan sukar da wasu 'yan jarida a bangaren wasanni suka yi wa matakin, wadanda ke ganin rashin dacewarsa.
"Babu wani laifi don an yi amfani da filin wasan saboda wannan lamari na gaggawa," ya ce wa BBC.
"Abu ne da ake yi a fadin duniya. Ana amfani da filayen wasa na Real Madrid da na Maracana duk a matsayin asibitoci na wucin gadi.
A lokaci na annoba, akwai abubuwan da ba za a iya ja ni-in-ja ka ba a kansu saboda sun shafi lafiyar mutane.
"A Amurka, lokacin da aka yi Guguwar Katrina, an yi amfani da filayen wasa a Louisiana wajen ajiye mutanen da guguwar ta raba da muhallansu."
Amma wani dan jarida a bangaren wasanni da ke zaune a Legas, Kelechi Nkoro ya ce yana da tantama kan matakin, inda ya ce da an yi amfani da Dandalin Tafawa Balewa mai girman hekta 14.5 wanda kuma jihar ke amfani da shi wurin shagulgulanta.
"Ina goyon bayan mayar da wuraren gwamnati a matsayin cibiyoyin kula da lafiya a wannan lokaci - babu abin da ya kai rayuwa muhimmanci -  amma a Najeriya, muna da filayen da ke da sarari kuma a kusa da filin wasa na Onikan," a cewarsa.
"Ai da su aka fara dubawa. Me ya sa aka fara batun filin wasan?"
Damuwarsa ita ca wannan mataki zai iya lalata filin wasan sosai kuma ba lallai ne a gyara shi ba idan annobar ta gushe.
"Babu shakka ana amfani da wasu filayen wasa a sauran sassan duniya lokacin wannan annoba, amma dama can rashin kula da filin wasa babbar illa ce ga wasanni a Najeriya," a cewarsa.
"Za a gyara illar da aka yi wa filin wasan nan idan muka ga bayan annobar?"
Kungiyar kwallon kafa ta Brazil, Santos, ta sanar da cewa za a kafa wani asibiti na wucin gadi a daya daga cikin dakunan shakatawarta a cikin filin wasa na Vila Belmiro, yayin da kungiyar Real Madrid ta kafa gadajen asibiti 5,000 a dakin taron kungiyar na IFEMA da kuma wani bangare na filin wasan da ake amfani da shi wajen ajiyewa da rarraba kayan kiwon lafiy
A Ingila, kungiyar Tottenham Hotspur ta bayar da damar amfani da wani wurin ajiye motoci da aka gina a karkashin filin wasanta don ajiye abinci, yayin da kungiyar kwallon kafa ta Burnley ta bi sahu ta hanyar bai wa asibitin East Lancs damar amfani da wani bangare na filin wasan Turf Moor.
Cibiyar Billie Jean King ta wasan Tennis, wadda ta yi suna wajen daukar nauyin gasar US Open, ta cimma yarjejeniya da gwamnatin New York don amfani da cibiyar hotronta a matsayin asibiti na wucin gadi.
Tandoh ya ce ba za a yi wa harabar filin wasan na Onikan illa sosai ba saboda ciyawar da ke filin hadi ne na ciyawar gaske da ta roba, ba kamar a ce ciyawar gaske ce zalla ba. a.
</doc>
<doc docid='bbc_51687598' lang='hau' type='mono' source_url='https://www.bbc.co.uk/hausa/51687598' term='COVID'>
An yi wa Buhari ihu, coronavirus ta shiga Najeriya
Masu iya magana kan ce waiwaye adon tafiya,  a kwana a tashi ba wuya domin har Fabrairun 2020 ta kawo karshe. Sai dai a cikin watan na Fabrairun, abubuwa da dama sun faru wadanda suka ja hankalin 'yan kasar da ma duniya baki daya.
Masu iya magana kan ce waiwaye adon tafiya,  a kwana a tashi ba wuya domin har Fabrairun 2020 ta kawo karshe. Sai dai a cikin watan na Fabrairun, abubuwa da dama sun faru wadanda suka ja hankalin 'yan kasar da ma duniya baki daya.
Sai dai mun duba muhimmai daga cikin wadannan abubuwa wadanda suka faru tun daga farko zuwa karshen wannan wata.
Abu na farko da za a iya cewa ya ja hankalin 'yan kasar bayan shiga wannan wata shi ne batun harin da 'yan sandan kasar suka kai wa kungiyar 'yan bindiga ta Ansaru a Kaduna kuma har hakan yayi sanadiyar harbo jirgi mai saukar ungulu na 'yan sandan. Duba kasa domin karanta cikakken labarin da ma wasu labaran.
A farkon watan Fabrairu ne rundunar 'yan sandan Najeriya mai yaki da 'yan fashi ta Operation Puff Adder ta ce ta kai samame wani sansanin kungiyar 'yan bindiga ta Ansaru, inda ta kashe 250 daga cikinsu.
Sai dai a yayin kai samamen, an harbi wani jirginta mai saukar ungulu a lokacin samamen.
'Yan sandan sun kai samamen ne a dajin Kuduru da ke Birnin Gwari a jihar Kaduna a safiyar ranar Laraba 5 ga watan Fabrairu, tare da taimakon sojojin sama.
Sai dai tun bayan wannan samame, babu wani cikakken karin bayani dangane da gawarwakin 'yan bindiga 250 da rundunar ke ikirarin ta salwantar.
A ranar Lahadi, 9 ga watan Fabrairun 2020 ne wasu da ake kyautata zaton 'yan kungiyar Boko Haram ne suka halaka mutum fiye da 30 a garin Auno na jihar Borno.
Lamarin ya faru ne da misalin karfe 10:00 na dare kamar yadda dan majalisar wakilai Satomi Ahmad ya shaida wa BBC.
'Yan bindigar sun kona motoci kusan 20 kuma wasu akwai mutane a cikinsu, sannan kuma akwai mata da kananan yara a cikin wadanda suka yi awon gaba da su.
Auno shi ne garin da shingayen jami'an tsaro suke na karshe wanda daga shi sai shiga birnin Maiduguri.
Kwanaki kadan bayan harin da aka kai a garin Auno na Maiduguri, Shugaban Najeriya ya kai ziyarar jihar Borno bayan dawowarsa daga Addis Ababa.
Yayin wannan ziyarar,an yi wa shugaban ihun ''ba ma yi, ba ma yi''.
Hakan kuma ya faru ne lokacin da Buhari yake barin fadar Shehun Borno zuwa gidan gwamna a wani waje da ake cewa 'Yan Nono.
Fadara shugaban kasar ta tabbatar da faruwan hakan inda mai magana da yawun shugaban kasar Malam Garba Shehu ya ce da kunnen shi ya ji wannan ihun sai dai ya yi zargin cewa kila wasu 'yan siyasa ne suka tattaro wasu tsiraru aka ba su kudi don su yi wa Buhari Ihu.
A ranar Alhamis 13 ga watan Fabrairu ne Kotun Kolin Najeriya ta soke zaben gwamnan jihar Bayelsa da ke kudu maso kudancin kasar.
Kotun ta soke zaben David Lyon, na jam'iyyar APC mai mulkin kasar ne kwana guda kafin ya sha rantsuwar kama aiki.
Alkalan kotun biyar, wadanda Mai shari'a Mary Odili ta jagoranta wajen yanke hukuncin, sun ce an soke zaben Mista Lyon ne saboda mataimakinsa Biobarakuma Degi-Eremienyo ya mika wa hukumar zaben kasar takardun bogi domin a bar shi ya tsaya takara a zaben ranar 16 ga watan Nuwambar da ya gabata.
Kwana daya bayan hukuncin kotun, hukumar INEC ta mika wa Mista Douye Diri na jam'iyyar PDP takardar shaidar lashe zabe inda jim kadan bayan hakan aka rantsar da shi.
Yayin da watan Fabrairu yayi nisa ya kai tsakiya, an samu wata baraka da ta kunno kai a fadar shugaban Najeriya.
Hakan ya faru ne bayan mai bai wa shugaban kasar shawara a kan harkokin tsaro, Babagana Monguno, ya zargi shugaban ma`aikata a fadar, Abba Kyari da yin shisshigi a cikin al`amuran da suka shafi tsaro.
Manjo-Janar Monguno mai ritaya ya ce katsalandan din da Abba Kyari ke yi a aikinsa ya takaita nasarorin da ake samu a kokarin inganta tsaro a Najeriya.
Babu dai wani martani daga bangaren shugaban ma'aikatan.
Manjo-Janar Monguno ya yi wannan zargin ne a cikin wata wasikar da ya aike wa hafsoshin tsaron kasar tun a watan Disambar 2019.
A ranar Alhamis 20 ga watan Fabrairu ne aka gudanar da taron sake fasalin iyali a Musulunci a Najeriya wanda aka shirya karkashin jagorancin Majalisar Koli ta addinin Musulunci da hadin gwiwar Gidauniyar Aisha Buhari ta Future Assured.
Daga cikin mahalarta taron akwai Shugaba Buhari da matarsa Aisha Buhari da shugaban majalisar dattijai Ahmad Lawal.
Taken taron dai shi "Sake Fasalin Zamantakewar Aure Domin Cigaban Najeriya,"
Yayin wannan taro, mai martaba Sarkin Kano, Muhammadu Sanusi II, ya yi kira ga gwamnonin jihohin Najeriya da su kirkiro da wata doka wacce za ta rage yawan mace-macen aure, da kuma kawo karshen fitintunun aure a tsakanin 'yan kasar.
Domin ganin wasu daga cikin hotunan wannan taron, ku latsa nan.
A ranar 28 ga watan Fabrairu ne hukumomi a Najeriya suka tabbatar da bullar cutar coronavirus da ake kira Covid-19 a jihar Legas.
Ma'aikatar lafiya ce ta tabbatar da bullar cutar a sanarwar da ta wallafa a Twitter, inda ta ce a karon farko an samu bullar cutar a Najeriya tun barkewarta a China a watan Janairun 2020.
A sanarwar da ya fitar, ministan lafiya na Najeriya Dakta Osagie Ehanire ya ce wani dan Italiya ne da ke aiki a kasar ya shigo da cutar bayan ya dawo daga Milan zuwa Lagos.
Tuni dama hukumar lafiya ta duniya WHO ta ce cutar coronavirus ta kai wani matsayi na zama annoba a duniya saboda yadda take yaduwa.
Takaddama tsakanin Baban Chinedu da hukumar fina-finai ta Kano kan marigayi Ibro
A bangaren nishadi kuma, takkadama ce ta kunno kai a Kannywood tsakanin Yusuf Haruna, wanda aka fi sani da Baban Chinedu da kuma shugaban hukumar tace fina-finai ta jihar Kano wato Isma'il Na'abba Afakallah.
Takaddamar ta samo asali ne bayan da aka aike wa Baban Chinedu wata takarda a kan wani bidiyo da ya wallafa a shafinsa na Instagram yana zargin cewa gwamnatin Kano ta bai wa shugaban hukumar tace fina-finan N5m domin mika su ga iyalan marigayi Rabilu Musa Ibro.
Baban Chinedu dai makusancin Ibro ne, kuma ya ce gwamnatin Abdullahi Umar Ganduje ta bai wa Isma'il Na'abba Afakallah kudin ne a matsayin gudunmuwar bikin 'yar gidan marigayi Ibro kusan shekaru biyu da suka wuce.
Sai dai Afakallah ya musanta wannan zargin kuma lauyoyinsa sun bukaci Baban Chinedu ya janye kalaman da ya yi a bidiyon ko kuma a gurfanar da shi a gaban kuliya.
</doc>
<doc docid='bbc_labarai-52270647' lang='hau' type='mono' source_url='https://www.bbc.co.uk/hausa/labarai-52270647' term='COVID'>
Coronavirus: Hanyoyi 5 da coronavirus ta shafi samar da abinci a duniya
Yayin da aka jefa al'ummar duniya cikin kulle, labarai da suka shafi karancin kayayyaki a kasuwanni da kantina ne suka mamaye kafofin sadarwa na Intanet.
Yayin da aka jefa al'ummar duniya cikin kulle, labarai da suka shafi karancin kayayyaki a kasuwanni da kantina ne suka mamaye kafofin sadarwa na Intanet.
Kamar yadda aka rufe kasuwancin gidajen cin abinci da wasu wuraren shakatawa, masu samar da abinci sun yi gargadin cewa suna da kayayyaki da yawa wadanda kuma za su iya lalacewa.
Wadannan wasu hanyoyi ne da annobar coronavirus ta yi tasiri ga samar da abinci a fadin duniya.
1. Raguwar samar da madara
Yayin da shagunan sayar da gahawa suka kasance a rufe a kasashe da dama, yawan madarar da ake samarwa na karuwa, wanda wata alama ce da ke nuna tasirin annobar coronavirus.
Manoman madara a Amurka, kungiyar manoman madara mafi girma, sun yi kiyasin cewa a duk rana kusan litar madara miliyan 14 manoma ke zubarwa saboda katsewar hanyoyin rarraba madarar ga 'yan kasuwa.
Wannan ba Amurka kawai ya shafa ba, manoma a Birtaniya sun nemi agajin gwamnati kan matsalolin da suka shiga. Peter Alvis shugaban kungiyar manoma ta Birtaniya ya ce kusan duk mako daya litar madara miliyan 5 ke cikin hatsari.
2. Lalacewar amfanin gona
Rufewa ya shafi dukkan fanoni na noma. Wasu manoman sun koma hulda kai-tsaye da kananan masu saya, amma sun sauya daga bukatun kasuwa na yau da kullum yayin da kuma kayayyakin da ke ajiye suka kasance babbar matsala a dukkanin bangarorin.
Jaridar New York Times, da ta tattauna da wasu manoman a Amurka,  sun bayar da misali da yadda abubuwa suka sauka a kiwon kaji inda duk kaza daya ke kyankasa kwai 750,00 duk mako daya. An kuma yi magana da manoman albasa da suka ce suna fuskantar kalubale na samun wurin ajiye amfanin gonarsu.
A Indiya, masu noman ganyen shayi sun gargadin cewa matakan hana fita ya sa suna zaubar da amfanin gonarsu na ganyen shayin Darjeeling.
3. Karancin ma'aikata
Duk da samun yawaitar kayayyakin da ake samarwa da kuma kalubale na sauyawar kasuwancin zuwa ga kananan masu saya,  manoma a a wurare da dama suna kuma fuskantar matsaloli na karancin ma'aikata.
Matakan killacewa da kuma bayar da tazara an bayar da rahotannin cewa suna raguwa a wurare, da kuma hana fita sun kasance matsala ga kwadago a masana'antar.
Makon da ya gabata Jamus ta daga kafa inda ta amince daruruwan 'yan kasashen Romania da Poland su shigo kasar domin su taimaka wa bangaren noma, musamman da aka shiga lokacin girbi.
Akwai kuma wani kamfen da aka kaddamar a Birtaniya na "ci da kasa" inda ake kira ga ma'aikata su taimaka domin datse duk wani gibi don kaucewa harasar abinci.
4. Sauya tsarin yadda muke sayayya
Annobar ta haifar da sauyi kan abubuwan da suka dace mu saya. Misali a Birtaniya an samu karuwar bukatar garin fulawa a makwannin baya inda mutane suke saya su ajiye domin yin abubuwan abinci da ake sarrafawa da fulawa.
Wasu alkalumma da kafar BFMTV ta bayyana, ya nuna cewa Faransawa sun koma sayen abincin da aka sauya wa halitta tun lokacin da coronavirus ta yi kamari a kasar.
Wannan saboda sun saba sayayya a kananan kantina - masana sun ce - mutane suna sun cin abinci mai kara lafiya lokacin annobar.
Wannan na zuwa yayin da ministan noma na Faransa ya yi kira ga jami'an kananan hukumomi su karfafa bude kasuwannin sayar da kayan abinci a sassan kasar.
A baya an bukaci a rufe su saboda tsaro, amma an fara budewa yayin da mutane suka saba da bayar da tazara a tsakaninsu.
5. Kaya a ajiye ba a amfani
Misali idan aka kwatanta da wuraren shan barasa da aka rufe a Birtaniya.  Yawanci za a zubar saboda sun lalace.
Wasu kwalaben giya suna iya daukar makwanni kafin su lalace - wanda ke nuna zuwa lokacin da aka dage dokar hana fita dubbai ba za a iya sha ba.
Wasu a masana'antun sun yi gargadin cewa hakan na nufin za a yi hasara sosai.
...Amma ba mummunan labari ba ne ga wasu
Wasu bangarorin samar da abinci suna cin moriyar sauyin da aka shiga.
Kasuwancin lemu a Amurka, wanda ya fuskanci koma baya, an bayyana cewa ya karu da kashi 38% daga alkalumman shekarar da ya gabata.
Farashin lemu ya tashi a makwannin da suka gabata. "Barkewar cutar Covid-19  ya shafi samarwa da kuma bukatar lemu," kamar yadda Stephen Innes, na kamfanin AxiCorp ya ce a watan jiya.
"Abubuwan da ke inganta garkuwar jiki ana nemansa duk da cewa jirage ba su aiki da za su dinga jigilarsa zuwa kasuwanni."
Yawaitar bukatarsa babban labari ne ga manoman lemu, musamman a Florida da Brazil.
</doc>
<doc docid='bbc_labarai-52371217' lang='hau' type='mono' source_url='https://www.bbc.co.uk/hausa/labarai-52371217' term='COVID'>
Coronavirus: Tsawon wane lokaci ake dauka kafin a warke?
A karshen shekarar da ta gabata ne cutar korona ta bulla, amma alamomi sun bayyana da ke nuna cewa ana iya daukar lokaci mai tsawo kafin wadanda suka kamu su sami cikakkiyar lafiya.
An fara wallafa labarin ranar 22 ga Afrilun 2020.
A karshen shekarar da ta gabata ne cutar korona ta bulla, amma alamomi sun bayyana da ke nuna cewa ana iya daukar lokaci mai tsawo kafin wadanda suka kamu su sami cikakkiyar lafiya.
Samun sauki zai dogara da irin kamun da cutar ta yi wa mutum. Wasu na iya warkewa nan da nan, amma ga wasu cutar na iya zama sanadiyyar wasu cutukan masu dorewa.
Shekaru da jinsi da sauran cutuka a jikin mutum na iya kara zama barazana idan mutum ya kamu da cutar.
Idan aka bai wa mutum kulawa ta musamman, kuma idan aka dade yana samun wannan kulawa, zai dade bai warke garau ba.
Mutane da yawa da za su kamu da cutar korona, za su samu manyan alamominta ne kawai - tari da zazzabi. Amma za su iya samun ciwon jiki da mutuwar jiki ko gajiya da ciwon wuya da ciwon kai.
Tarin yakan fara ne ba tare da majina ba, amma ga wasu yana iya zama mai majina wacce take dauke da matattun kwayoyin halitta na cikin huhu da kwayar cutar ta kashe.
Wadannan alamomin na yin sauki idan aka samu hutu tare da shan ruwa sosai da shan magungunan rage radadi kamar paracetamol.
Mutanen da alamomin cutar ba su bayyana a jikinsu sosai ba na saurin samun sauki.
Zazzabin na tafiya bayan 'yan kwanaki, amma tarin na iya dan dadewa.
Wani binciken Hukumar Lafiya ta Duniya WHO, kan alkaluman China na cutar ya ce a kan dauki mako biyu a warke daga cutar.
Cutar na iya kama wasu sosai fiye da wasu. Wannan kan faru ne kwanaki bakwai zuwa 10 bayan cutar ta shiga jikin mutum.
Kuma cikin lokaci kankani alamomin suke rikida. Numfashi zai fara sarkewa kuma huhu ya kumbura.
Haka na faruwa ne saboda, duk da cewa garkuwar jiki na kokarin yaki da cutar -  tana aiki tukuru ne kuma wannan na rage mata karfi.
Cutar kan kama wasu sosai har sai an kai su asibiti an shaka masu iskar oxygen.
Wata Likita sarah Jarvis ta ce: "Ana iya dadewa sarkewar numfashi ba ta gyaru ba… jikin mutum na kokarin farfadowa daga kumburin nan da wahalar da ya sha."
Ta ce ana iya daukar makonni biyu zuwa takwas kafin a warke, kuma ko bayan an warke a kan ci gaba da jin gajiya a jiki.
WHO ta yi kiyasin cewa mutum daya cikin mutum 20 za su bukaci a ba su kulawa ta musamman, wanda ka iya zama yi wa mutane allurar bacci sannan a hada masu na'urar shakar iska ta ventilator.
Ana daukar lokaci mai tsawo kafin a warke garau idan har aka kwantar da mutum a dakin bayar da kulawa ta musamman (ICU), dalilin wata irin cuta.
A kan mayar da marasa lafiya dakunan kwantar da marasa lafiya na yau da kullum kafin a sallame su su tafi gida.
Dakta Alison Pittard, Shugabar Tsangayar Bangaren Kulawa ta Musamman, ta ce ana iya daukar watanni 12 zuwa 18 kafin wanda ya kwanta a dakin kulawar gaggawa ya warke garau.
Dadewa a kwance a asibiti na haifar da rama. Marasa lafiya za su rasa karfin jikinsu kuma za su dade ba su mayar da kibarsu ba. Wasu ma kan bukaci taimako na musamman kafin su iya sake tafiya.
Saboda irin gwagwarmayar da jiki ya sha a dakin na kulawa ta musamman, akwai kuma yiwuwar kamuwa da cutukan kwakwalwa.
"Akwai wani abu na daban dangane da wannan cuta - mutuwar jiki dalilin cutukan virus na taka muhimmiyar rawa," in ji Paul Twose, mai ba da kulawa ta musamman a bangaren motsa jiki a cibiyar Lafiya ta Jami'ar Cardiff da Vale.
An samu mutane a China da Italiya da ke cewa suna fama da rashin karfin jiki, daukewar numfashi bayan sun yi aikin da bai kai ya kawo ba, da kuma tarin da ya ki ci ya ki cinyewa da daukewar numfashi da bukatar bacci sosai.
"Amma mun san cewa marasa lafiya na daukar lokaci mai tsawo, wani lokaci watanni kafin su samu sauki."
Amma ba kowa ne ke fuskantar haka ba. Wasu ba sa dadewa a dakin kulawa ta musamman, yayin da wasu kan dauki makonni suna amfani da na'urar iska ta ventilator.
Ba mu da tabbas a kan wannan saboda babu alkaluma, amma muna iya duba wasu cutukan.
Cutukan sarkewar numfashi da ake kira ARDS na kama wadanda garkuwar jikinsu ta dade tana aiki tukuru, wannan na janyo huhu ya lalace.
"Akwai bayanai masu kyau da ke nuna cewa, ko nan da shekara biyar, mutane na iya ci gaba da fuskantar matsaloli a jikinsu," in ji Mista Twose.
Dakta James Gill, wani likita kuma malami a jami'ar Warwick ya ce mutane na bukatar a kula da lafiyar kwakwalwarsu don taimaka masu wurin samun sauki.
"Numfashinka na sarkewa, sai likita ya ce maka 'za mu sa maka na'urar iska. Za mu yi maka allurar bacci. Za ka yi sallama da iyalinka?'
"Ba abin mamaki ba ne idan wadannan marasa lafiyan suka kamu da cutar tsananin damuwa dalilin abubuwan da suka fuskanta a lokacin da ba su da lafiya."
Haka kuma, akwai yiwuwar cewa marasa lafiyar da cutar ba ta kama su sosai ba na iya fuskantar matsaloli daga baya kamar yawan gajiya.
Samun sahihan alkaluma zai yi wuya.
Zuwa ranar 15 ga watan Afrilu, Jami'ar Johns Hopkins ta ruwaito cewa kusan mutum 500,000 ne suka warke daga cikin mutum miliyan biyu da suka kamu da cutar.
Amma kasashe na amfani da hanyoyi da yawa na tattara alkalumanta. Wasu ba sa fitar da alkaluman mutanen da suka warke kuma akwai wadanda cutar ba ta kama sosai ba, don haka ana iya yin kuskure.
Wasu tsare-tsaren gwaji sun yi kiyasin cewa kusan kashi 99 zuwa 99.5 cikin dari na mutane na warkewa daga cutar.
An ta ce-ce-ku-ce, ba tare da shaida ba, kan kariyar da garkuwar jiki ke da ita.
Idan masu dauke da cutar suka warke, hakan na nufin garkuwar jikinsu ta zama daki bari dangane da cutar.
Rahotannin da ke nuna cewa akwai mutanen da suka kamu da cutar sau biyu, na iya nufin ba a yi gwajin daidai ba.
Batun garkuwar jiki na da muhimmanci don fahimtar yadda mutane ke iya kara kamuwa da cutar da kuma yadda riga kafi ka iya tasiri kan cutar.
Kuna iya bin James on Twitter
</doc>
<doc docid='bbc_labarai-52154748' lang='hau' type='mono' source_url='https://www.bbc.co.uk/hausa/labarai-52154748' term='COVID'>
Covid-19: Ana kara samun mutanen da ke warkewa a Najeriya
Yayin da a kullum ake kara samun yawan masu dauke da coronavirus a Najeriya, yawan wadanda kuma ke warkewa daga cutar na karuwa a kasar.
Yayin da a kullum ake kara samun yawan masu dauke da coronavirus a Najeriya, yawan wadanda kuma ke warkewa daga cutar na karuwa a kasar.
Cibiyar takaita yaduwar cutuka ta Najeriya ta ce zuwa yanzu mutum 25 ne aka yi nasarar yi musu magani a cibiyoyin kula da masu cutar koronabairus.
Mutum 210 ke da cutar a Najeriya, kamar yadda alkalumman hukumar NCDC mai hana yaduwar cutuka a kasar suka nuna.
Gwamnatin Legas inda adadin masu fama da cutar ya fi yawa, ta ce mutum 23 sun warke daga cikin wadanda suka kamu da coronavirus.
A wani sakon da ya wallafa a Twitter, gwamnan Legas Babajide Sanwo-Olu ya jinjina wa kokarin da ma'aikatan lafiya ke yi, bayan tabbatar da yawan wadanda suka warke.
Tun da farko gwamnatin Legas ta sanar da karin wadanda suka warke kafin cibiyar takaita yaduwar cutuka ta Najeriya NCDC ta wallafa nata alkaluma inda ta yi nuni da cewa an samu karin mutum biyu da suka warke daga cutar.
Ba ta dai fito ta rarrabe jihohin da aka samu mutanen da suka warke din ba, amma dai jihar Legas ce ke da kaso mafi yawa.
Mutum hudu zuwa yanzu sun mutu a Najeriya, tun bayan bullar cutar a ranar 27 ga Fabrairu a kasar.
Cutar ta kama manyan jami'an gwammnatin kasar da suka hada da shugaban ma'aikatan fadar shugaban kasa, Malam Abba Kyari da shugabanan hukumar shige da fice ta kasa Muhammad Baban Dede da kuma gwamnonin jihohin Bauchi da Kaduna da Oyo.
Sama da mutum miliyan daya yanzu ke dauke da annobar coronavirus a duniya
Sama da mutum 51,000 cutar ta kashe a duniya, yayin da sama da mutum 208,000 suka warke, a cewar alkaluman jami'ar Johns Hopkins da ke Amurka.
Amurka ce ta fi yawan masu dauke da cutar, yayin da cutar ta fi yin kisa a Italiya.
Cutar ta fara bulla ne a China watanni uku da suka gabata.
Karin labaran da za ku so ku karanta
</doc>
<doc docid='bbc_labarai-52571501' lang='hau' type='mono' source_url='https://www.bbc.co.uk/hausa/labarai-52571501' term='COVID'>
Kwamishinan da Ganduje ya tuɓe 'ya kamu da cutar korona'

Tsohon kwamishinan ayyukan jihar Kano da ke Najeriya, wanda Gwamna Abdullahi Umar Ganduje ya tube sakamakon 'yin murna' da mutuwar shugaban ma'aikatan fadar shugaban kasar, Abba Kyari, ya ce ya kamu da cutar korona.
A waki sako da ya wallafa a shafinsa na Facebook ranar Alhamis, Injiniya Mu'azu Magaji, ya ce yanzu haka yana cibiyar killace masu dauke da cutar korona a ke Kano.
A cewarsa, "Da safiyar nan sakamakon gwajin da hukumar yaki da cututtuka masu yaduwa ta Najeriya (NCDC) ta yi min ya fito. An tabbatar ina dauke da Covid-19... kuma an kai ni cibiyar kula da masu dauke da cutar. A taya ni da addu'a.
A watan jiya ne Injiniya Mu'azu Magaji ya janyo ce-ce-ku-ce a Najeriya bayan ya yi kalaman da wasu ke gani na nuna murna ne da rasuwar Abba Kyari, wanda ya mutu sakamakon kamuwa da cutar korona.
Sai dai kwamishinan -- wanda bai musanta cewa ba shi ya wallafa bayanan ba -- ya yi nadama a cikin wata sanarwa da ya fitar, inda ya ce rashin fahimtar bayanan da ya wallafa a Facebook aka yi, har ta kai ga daukar matakin tube shi daga mukaminsa na kwamishina.
"Ina neman gafara ga duk wani abin da ya haifar da rudani, da martani, dukkaninmu muna cikin mawuyacin lokaci na damuwa inda damuwa da kunci ke sa da wahala a iya bambance fahimta da rashin fahimta."
"Na yi nadama kan duk wani bakin ciki da na janyo wa iyalan marigayi shugaban ma'aikata a fadar shugaban kasa da kuma maigida na Gwamna Abdullahi Umar Ganduje," a cewar tsohon kwamishinan.
</doc>
<doc docid='bbc_labarai-51999825' lang='hau' type='mono' source_url='https://www.bbc.co.uk/hausa/labarai-51999825' term='COVID'>
Dan Atiku Abubakar 'ya kamu da coronavirus'
Tsohon mataimakin shugaban kasar Najeriya, Atiku Abubakar ya ce dansa ya kamu da coronavirus.
Tsohon mataimakin shugaban kasar Najeriya, Atiku Abubakar ya ce dansa ya kamu da coronavirus.
Atiku Abubakar, ya bayyana hakan ne a wani sako da ya wallafa a shafinsa na twiiter.
Tsohon mataimakin shugaban kasar ya ce tuni aka kai dan nasa asibitin koyarwa da ke Gwagwalada a Abuja babban birnin tarayyar Najeriya inda ake masa magani.
Atiku Abubakar ya bukaci al'umma da su saka dan na sa a addu'a.
Ya zuwa yanzu dai a hukumance akwai mutum 30 da suka kamu da cutar coronavirus a Najeriya, inda ake kyautata zaton cewa dan Atiku ne cikamakin mutum na 30 a jerin wadanda suka kamu da cutar a kasar.
Hukumar takaita yaduwar cutuka ta kasar dai ba ta sanar da suna ko wurin da wadanda suka kamu da cutar suke.
Mutanen da ke dauke da annobar coronavirus a nahiyar Afirka sun zarce mutum 1,000 a karshen wannan makon kamar yadda hukumar da ke yaki da cututtuka ta nahiyar ta bayyana.
Kasar Uganda ta bayyana mutum na farko da ya kamu da cutar a kasar inda kasar ta ce wani fasinja ne da ya zo daga Dubai.
</doc>
<doc docid='bbc_labarai-51999831' lang='hau' type='mono' source_url='https://www.bbc.co.uk/hausa/labarai-51999831' term='COVID'>
Covid- 19: An rage cin kasuwa a Najeriya
Jama'a da dama sun yi kaura da zuwa cin kasuwa a Najeriya saboda fargabar kamuwa da cutar coronavirus.
Jama'a da dama sun yi kaura da zuwa cin kasuwa a Najeriya saboda fargabar kamuwa da cutar coronavirus.
Bisa al'ada dai akwai wasu kasuwanni a Najeriyar da suke ci a wasu ranaku da aka kebe inda za a ga jama'a ba ma daga jihar da kasuwar ke ci ba, wani lokaci har daga makwabtan jihohi ana zuwa cin kasuwa.
BBC ta kai ziyara daya daga cikin irin wadannan kasuwanni da suke ci inda ta je kasuwar babbar kasuwar Suleja da ke jihar Neja domin ganin halin da ake ciki a kasuwar dama yadda kasuwar ke ci.
Ita dai wannan kasuwa ta na ci ne a duk ranakun Lahadi, kuma jama'a daga sassa da dama ne ke zuwa cin wannan kasuwa.
Ko da BBC ta isa wannan kasuwa ta tarar ba kamar ko yaushe ba, domin ba bu jama'a sosai.
To ko me ya jawo hakan? BBC ta tambayi shugaban 'yan kasuwar Yakubu Yusuf Bagobiri.
Malam Yakubu ya shaida wa BBC cewa, a gaskiya sakamakon bullar coronavirus a kasar ya sa jama'a da dama da suka saba zuwa cin kasuwa ba su je ba.
Ya ce " Kasashen da ke makwabtaka da Najeriya wadanda jama'arsu ke zuwa cin kasuwar, yanzu haka duk sun dauke kafafunsu sun bar shigowa kasar".
Malam Yakubu ya ci gaba da cewa " Rashin zuwan mutane kasuwar musamman 'yan wasu kasar ba karamin shafar ciniki ya yi ba".
Ya ce " Ada kafin shigowar wannan cuta, ina yin kamar naira 400 zuwa 500 a kowacce rana idan kasuwa ta ci, to amma bayan bullar cutar yanzu sai abin da hali ya yi don da kyar ake cinikin ma".
Wannan matsala dai ba wai masu shaguna a kasuwar ta shafa ba kadai, hatta mata masu sayar da abinci su ma naji a jikinsu, domin ciniki ya ja sosai.
Laila wata mai sayar da abinci ce a kasuwa ta Suleja d ake ci a duk ranar Lahadi, ta kuma shaida wa BBC cewa, yanayin ciniki sai a hankali domin ba kamar a baya ba.
Ta ce ba mamaki saboda zancen coronavirus da ake ta yi ne ya sa tsoro da fargaba a zukatan mutane shi ya sa jama'a da dama ba su je kasuwar a wannan makon ba.
Bullar coronavirus a Najeriya ta sanya fargaba a zukatan 'yan kasar lamarin da ya sa gwamnatin kasar ta dauki matakai daban-daban don dakile yaduwarta a tsakanin al'umma.
Ya zuwa yanzu dai a hukumance an samu mutum 30 da suka kamu da cutar a Najeriyar, inda biyu daga cikinsu sun warke har an sallamesu.
</doc>
<doc docid='bbc_labarai-51670452' lang='hau' type='mono' source_url='https://www.bbc.co.uk/hausa/labarai-51670452' term='COVID'>
Coronavirus: Wanne shiri Najeriya ta yi don dakile cutar?
Samun mutumin da ya kamu da cutar numfashi ta coronavirus karon farko a Najeriya ya sa 'yan kasar na tambaya: wanne shiri hukumomi suka yi na dakile ta?
Samun mutumin da ya kamu da cutar numfashi ta coronavirus karon farko a Najeriya ya sa 'yan kasar na tambaya: wanne shiri hukumomi suka yi na dakile ta?
Ranar Alhamis ne Hukumomin Lafiya a Najeriya suka tabbatar da bullar coronavirus wadda ake kira Covid-19 a jihar Lagos da ke kudu maso yammacin kasar.
A sanarwar da ya fitar, Ministan Lafiya na Najeriya, Dr Osagie Ehanire, ya ce wani dan kasar Italiya ne da ke aiki a kasar ya shigo da cutar bayan ya dawo Lagos daga birnin Milan.
"Sakamakon gwaji da aka gudanar a asibitin Koyarwa na Jami'ar Lagos ya tabbatar da mutumin yana dauke da cutar.
"Ana duba lafiyarsa a Asibitin Kula da Cututtuka Masu Yaduwa a Yaba, kuma marar lafiyar bai nuna alamomi masu muni ba," in ji shi.
Wannan shi ne karon farko da aka samu bullar cutar a nahiyar Afirka kudu da hamada.
Hanyoyi  4 na kare kai daga coronavirus
■   Ku wanke hannayenku da sabulun gargajiya ko sabulun ruwa da ake wanke hannu da shi, wato hand gel, wanda zai iya kashe kwayoyin cuta
■   Ku rufe hanci da bakinku lokacin da kuke yin atishawa da kyallen fyace majina - sannan ku wanke hannayenku bayan kun yi atishawa domin hana kwayoyin cutar yaduwa.
■   Ku guji taba idanunku, ko hanci ko bakinku- idan hannunku ya taba wurin da cutar ta shafa, za ta iya yaduwa zuwa sauran sassan jikinku.
■   Kada ku rika matsawa kusa da mutanen da ke yawan atishawa ko tari da masu fama da zazzabi - za su iya watsa cutar cikin iska ta yadda ku ma za ku iya kamuwa da ita. - akalla ku matsa nesa da su ta yadda tazarar da ke tsakanin ku za ta kai kafa uku.
Minista Ehanire ya ce gwamnatin kasar ta hannun Ma'aikatar Lafiya ta kara tsaurara matakai don dakile cutar nan take.
Ya ce sun zage damtse wurin ganin Cibiyoyin Kula da Lafiyar Gaggawa a fadin kasar sun tashi tsaye domin gudanar da ayyukansu, yana mai cewa za su hada gwiwa da cibiyar da ke Lagos don shawo kan cutar.
"Muna so mu tabbatar wa 'yan Najeriya cewa  cibiyoyinmu na ko-ta-kwana sun kara kaimi wurin gudanar da ayyukansu tun da aka samu labarin bullar cutar a China, kuma za mu yi amfani da dukkan matakan da gwamnati za ta iya dauka domin dakile ta", a cewar ministan.
Ya yi kira ga 'yan Najeriya su kula da lafiyarsu, musamman tsaftar hannaye da hanci da sauran sassan jiki da ke taimakawa wurin yin numfashi.
Ya bukaci duk mutumin da ya ji alamar rashin lafiya, irin su zazzabi da mura da tari, ya kira wannan lamba: 0800 970 0000-0010.
</doc>
<doc docid='bbc_51687604' lang='hau' type='mono' source_url='https://www.bbc.co.uk/hausa/51687604' term='COVID'>
Martanin wasu 'yan Najeriya game da bullar Coronavirus a kasar
Tun bayan da hukumomi a Najeriya suka tabbatar da bullar cutar coronavirus da ake kira Covid-19 a jihar Legas, dubban 'yan kasar ke ci gaba da tafka muhawara a shafukan sada zumunta musamman Twitter da Facebook.
Tun bayan da hukumomi a Najeriya suka tabbatar da bullar cutar coronavirus da ake kira Covid-19 a jihar Legas, dubban 'yan kasar ke ci gaba da tafka muhawara a shafukan sada zumunta musamman Twitter da Facebook.
Tun a ranar Laraba aka fara yada jita-jitar labarin bullar cutar a jihar Legas a shafukan intanet bayan kwantar da wani dan China a asibitin Reddington da ke Ikeja.
Wani dan Italiya ne da ke aiki a kasar ya shigo da cutar bayan ya dawo daga Milan zuwa Lagos kamar yadda ministan lafiya na Najeriya Dakta Osagie Ehanire ya tabbatar.
Sai dai wasu a shafukan sada zumuntar, suna ganin ''sakaci'' ne daga hukumomin kasar yasa har cutar ta samu bulla.
Wasu kuma na ganin bular cutar coronavirus, tamkar kara wa Borno dawaki ne ga matsalolin da ake fama da su a Najeriya.
Mau'du'an da ake amfani da su wajen tafka muhawara a shafin Twitter kan bullar cutar a Najeriya sun hada da #COVID19Nigeria da kuma #coronavirusinlagos.
Bayan bullar wannan cuta, BBC ta ziyarci asibitin da aka ware na musamman domin magance yaduwar cutar COVID-19  kuma asibitin yana a birnin Legas.
Wasu kuma yayin muhawarar, addu'a suke yi domin Allah ya kawo sauki dangane da wannan lamari.
Ku wanke hannayenku da sabulun gargajiya ko sabulun ruwa da ake wanke hannu da shi, wato hand gel, wanda zai iya kashe kwayoyin cuta
■ Ku rufe hanci da bakinku lokacin da kuke yin atishawa da kyallen fyace majina - sannan ku wanke hannayenku bayan kun yi atishawa domin hana kwayoyin cutar yaduwa.
■ Ku guji taba idanunku, ko hanci ko bakinku- idan hannunku ya taba wurin da cutar ta shafa, za ta iya yaduwa zuwa sauran sassan jikinku.
■ Kada ku rika matsawa kusa da mutanen da ke yawan atishawa ko tari da masu fama da zazzabi - za su iya watsa cutar cikin iska ta yadda ku ma za ku iya kamuwa da ita. - akalla ku matsa nesa da su ta yadda tazarar da ke tsakanin ku za ta kai kafa uku.
Wadanne ne alamomin cutar?
Da alama tana farawa ne daga zazzabi, sannan sai mutum ya soma tari.
Bayan mako guda, mutum zai rika fuskantar yankewar numfashi.
Don haka ya kamata mutum ya je asibiti idan ya fuskanci irin wadannan alamomi.
</doc>
<doc docid='bbc_rahotanni-52122114' lang='hau' type='mono' source_url='https://www.bbc.co.uk/hausa/rahotanni-52122114' term='COVID'>
Coronavirus: Wadanne labaran karya ne ke yawo a Afirka?
Kasashen Afirka na kara samun bullar cutar coronavirus, gwamnatoci da dama na saka dokar bayar da tazara a yunkurinsu na dakile yaduwar cutar.
Kasashen Afirka na kara samun bullar cutar coronavirus, gwamnatoci da dama na saka dokar bayar da tazara a yunkurinsu na dakile yaduwar cutar.
A daidai lokacin da jama'a da dama ke kara kamuwa da cutar, akwai labarai da dama na bogi da ke yawo a fadin nahiyar.
1. Ba za a yi gwajin riga-kafi kan 'yan Afirka ba
Akwai labarai da dama da ke yawo kan cewa za a yi amfani da 'yan nahiyar Afirka a matsayin zakaran gwajin dafi wurin gwajin riga-kafin cutar coronavirus.
Amma wadannan labaran ba gaskiya ba ne - Har yanzu babu riga-kafin Covid-19 kuma har yanzu gwaji kadan aka yi a asibitoci kan riga-kafin kuma duka ba a nahiyar Afirka ba ne.
Babu tabbacin inda aka samu wadannan labaran, amma labaran na da zummar mayar da hankali kan yadda za a yi amfani da 'yan nahiyar Afirka domin yin gwajin riga-kafin, idan an ga komai ya yi lafiya kalau sai a yi hakan a sauran manyan kasashen duniya.
Daya daga cikin irin wadannan labaran shi ne na wata mata da aka wallafa a shafin Youtube da ta ke magana da Faransanci inda take cewa: ''Akwai riga-kafi da aka tanadar da za a yi wa duka 'yan kasashen Afirka amma babu na kasashen Yamma, ina kira ga 'yan uwana maza da mata na Afirka da kada su yi amfani da wannan riga-kafin.
A yanzu haka wannan bidiyon mutum sama da 20,000 sun kalle shi, kuma mutane da dama na tofa albarkacin bakinsu a shafin inda suke goyon bayanta."
2. Bakar fata na iya kamuwa da Covid-19
Akwai maganganu da dama da ake yi a shafukan sada zumunta inda ake cewa bakaken fata ba su iya kamuwa da coronavirus.
A ranar 13 ga watan Maris, ministan lafiya na kasar Kenya ya yi watsi da jita-jitar da ake cewa ''bakaken fata ba za su iya kamuwa da coronavirus ba.''
BBC ta tattauna da Farfesa Thumbi Ndung'u daga Jami'ar koyon aikin Likitanci ta Nelson Mandela da ke Durban wanda ya bayyana cewa ''Babu wata hujja da ke nuna cewa hakan gaskiya ne - kuma mun san cewa bakaken fata suna kamuwa da wannan cuta.''
3. Kofin shayi ba ya maganin coronavirus
Shan ruwa na da matukar amfani ga lafiya, amma shan shayi bai maganin coronavirus kamar yadda ake yadawa.
Kafafen yada labarai na kasar Kenya sun ruwaito cewa ana kiran mutane dama a waya ana ba su shawara kan cewa su shayi domin kare kansu daga coronavirus - kuma idan ba su yi hakan ba cutar za ta kashe su.
Chamfi ne da ake yadawa kuma babu tabbacin hakan a likitance.
Masana kimiyya a fadin duniya na gudanar da bincike kan riga-kafin coronavirus, sai dai ana ganin cewa ba za a samu wannan riga-kafin ba har sai tsakiyar shekara wannan shekara.
4. Babu amfanin aske gemu don kare kai daga coronavirus
Wani tsohon zanen hoto wanda ma'aikatar lafiya ta Amurka ta yi kan gemu da numfashi ya zama wani abu da aka yi amfani da shi wajen yada labaran karya inda ake cewa maza su aske gemunsu domin kare kansu daga coronavirus.
Kamfanin jaridar The Punch na Najeriya ta yi wani rubutu kan cewa ''Domin kare kai daga coronavirus, a aske gemu, gargadi daga CDC''
Cibiyar da ke yaki da yaduwar cututtuka ta Amurka ce ta fito da wannan zanen hoton inda take bayani kan irin gwamman salo na ajiye gemu a fuska da kuma irin gemun da bai kamata idan akwai shi a saka takunkumin rufe fuska ba.
Hoton na gaskiya ne kuma an yi shi ne tun a 2017 tun kafin barkewar coronavirus.
An yi irin wadannan labaran da jaridar The Punch ta wallafa a wasu kasashe kuma labaran sun yadu matuka.
Karin labaran da za ku so ku karanta
5. Malamin addini mai ikirarin yaki da coronavirus
Ikirarin da wani fasto ya yi cewa yana maganin coronavirus ba gaskiya ba ne.
An ta yada labarin David Kingleo Elijah a shafin Yotube na cocin Glorious Mount of Possibility inda yake cewa zai tafi China domin ''dakile coronavirus''.
A cikin bidiyon ya ce: "Zan je na dakile coronavirus ta hanyar amfani da mu'ujiza. Zan tafi China, Ina so na wargaza coronavirus."
Kwanaki kadan bayan haka, wasu rahotanni da aka wallafa a shafukan intanet sun yi zargin cewa faston ya tafi China amma an kwantar da shi a asibiti sakamakon kamuwa da coronavirus. Amma shafukan na intanet sun ambato shi da suna na daban - Elija Emeka Chibuke.
A zahiri, hoton da ya nuna shi a asibiti, hoto ne na Adeshina Adesanya, fitaccen dan wasan kwaikwayon Najeriya wanda aka fi sani da suna Pastor Ajidara, wanda ya mutu a asibiti a 2017.
6. Shan farfesu bai maganin coronavirus
A Najeriya, wani Fasto ya wallafa sakon bidiyo inda ya yi ikirarin cewa shan farfesu yana maganin coronavirus. An yi ta watsa wannan batu a manhajar WhatsApp.
Babu wani magani ko rigakafin coronavirus kuma ikirarin da faston ya yi bai yi cikakken bayani kan amfanin farfesu a fannin lafiya ba.
Hukumar Lafiya ta Duniya, WHO, ta ce barkewar cutar coronavirus ya haddasa watsuwar labaran karya sosai.
A Cape Verde, kasar da ke Yammacin Afirka, an watsa labarai a shafukan sada zumunta wadanda ke ikirarin cewa wani likita dan kasar Brazil ya bayar da shawara a rika shan wani nau'i na ganyen shayi mai suna fennel domin kauce wa kamuwa da coronavirus. Nan da nan farashin ganyen shayin ya tashi a kasuwanni, a cewar kamfanin dillacin labarai na AFP.
Ma'aikatar Lafiya ta Brazil ta gargadi mutane su guji watsa labarin da ke cewa ganyen shayin na fennel yana rigakafin coronavirus.
Hukumar Lafiya ta Duniya ta ce wanke hannu a kai a kai na cikin manyan abubuwan da ke hana kamuwa da cutar ta coronavirus.
</doc>
<doc docid='bbc_labarai-51738576' lang='hau' type='mono' source_url='https://www.bbc.co.uk/hausa/labarai-51738576' term='COVID'>
Coronavirus ta sauya yadda jama'a ke gaisawa
Cutar Coronavirus (Covid-19) ta bulla a sassa daban-daban na duniya tun daga watan Disambar 2019 da ta fara bayyana a birnin Wuhan da ke yankin Hubei na kasar China.
Cutar Coronavirus (Covid-19) ta bulla a sassa daban-daban na duniya tun daga watan Disambar 2019 da ta fara bayyana a birnin Wuhan da ke yankin Hubei na kasar China.
Masana sun gano cewa cutar wadda take shafar numfashi ana saurin daukar ta musamman idan mai dauke da ita ya yi tari ko atishawa a cikin mutane.
Kwayoyin cutar kan bi iska su shiga jikin wanda ke kusa da mai dauke da ita, ta ido ko ta hanci ko kuma ta baki.
Haka kuma, idan mai dauke da cutar ya taba fuskarsa, kwayoyin cutar na iya bazuwa zuwa tafin hannunsa daga nan kuma idan ya taba wani da hannun don gaisawa ko runguma zai iya ba shi cutar.
Idan aka kamu da cutar, a kan yi zazzabi mai zafi da tari da numfashi sama-sama.
Ma'aikatan lafiya da hukumomin lafiya a fadin duniya sun yi gargadi kan yadda za a kare kai daga kamuwa da cutar ciki har da: rage taruwa a wuri guda, rage taba fuska, yin musabaha ko rungumar juna.
Wannan ya sa mutane a fadin duniya, musamman inda cutar ta bulla suka dauki wasu matakan kare kansu daga kamuwa da cutar.
Har kasashen da cutar Coronavirus ba ta bulla ba ma sun dauki matakan kariya.
Misali a Saudiya, kafin cutar ta bulla, gwamnatin kasar ta fitar da sanarwar hana baki shiga don yin aikin Umara duk don kada a samu bullarta a ciki.
A kasashen da cutar ta bulla, mutane na sa abin rufe fuska don kare hancinsu da bakinsu, sannan wasu na sa safar hannu.
A wasu wuraren kuwa, dokar hana fita aka sa, misali a wasu sassan Italiya da aka samu yaduwar cutar.
Yin musabaha da rungumar juna na cikin manyan hanyoyin gaisawa a tsakanin al'umma.
Amma bullar cutar voronavirus ta sauya hakan, kuma ta ba da damar kirkiro sabbin hanyoyin gaisuwa da ba sai an hada jiki ba.
A shafukan sada zumunta, an yi ta yada hotunan bidiyo da ke nuna mutane suna gaisawa ta hanyar hada  kafa a madadin hada hannuwa kamar yadda aka saba.
An yi wa wannan salon gaisuwar lakabi da 'Wuhan Handshake' wato musabahar Wuhan, wato garin da cutar ta samo asali.
Daga baya, shugabannin duniya kamar John Magafuli na Tanzania sun dauki wannan salon gaisawar duk da cutar ba ta bulla a kasar ba.
A wani hoton bidiyo ministan harkokin cikin gidan Jamus ya ki yin musabaha da Shugabar Gwamnatin Jamus Angela Merkel a lokacin wani taro bayan ta mika masa hannu.
Wani sabon salon gaisuwar da ya fito shi ne gaisuwa da gwiwar hannu wanda aka yi wa lakabi da 'Elbow bump'.
Ma'abota shafukan sada zumunta da dama musamman a shafin Twitter sun wallafa sakonni da maudu'in #elbowbump.
Wannan salon gaisuwar dai ya fi yawa a Amurka.
Wasu na ganin wannan ita ce hanya mafi a'ala da za a gaisa salin-alin ba tare da an yada cutar Coronavirus ba.
Hada tafukan hannuwa wuri daya sannan a sa su a gaban kirji, kamar yadda 'yan kasar Indiya ke yi, wata hanya ce da mutane ke ta amfani da ita wajen gaisawa.
Mabiya addinin Hindu na amfani da wannan hanya wajen nuna girmamawa ko gaisuwa.
Tun bullar cutar Coronavirus, wasu wadanda ba mabiyan addinin Hindu ba ne, sun dauki wannan salon wajen gaisawa don kauracewa yin musabaha.
Jaridar Times of Israel ta ruwaito Firayim minista Benjamin Netanyahu yana ba 'yan kasarsa shawarar amfani da gaisuwar 'namaste' don kare kai daga kamuwa da Coronavirus.
Wata jakadiyar Isra'ila a Indiya, Maya Kadosh ta wallafa sako a shafinta na Twitter inda ta ce tana godiya ga Indiya da ta samar da wannan salon gaisuwa, kuma daga yau 'yan Isra'ila sun samu salon gaisuwa.
Bullar cutar ta sa fargaba a zukatun mutane tun da har ta kai ana gudun gamuwa da juna ko taba juna kuma gwamnatoci da hukumomi sun soke manyan taruka masu muhimmanci saboda gudun yaduwar cutar.
Kasashe kamar Faransa da Japan sun soke duk wasu taruka da mutane fiye da 5000 za su taru a wuri guda, sai dai har yanzu babu wani bayani kan gasar wasanni ta Olympics da za a yi a Tokyo da za a fara a cikin wata Yulin bana.
A Burtaniya, hukumomi sun umarci asibitoci da su duba marasa lafiya ta hanyar kiran waya na bidiyo don rage barazanar yaduwar cutar.
</doc>
<doc docid='bbc_labarai-51669073' lang='hau' type='mono' source_url='https://www.bbc.co.uk/hausa/labarai-51669073' term='COVID'>
Najeriya ta tabbatar da bullar Coronavirus a Lagos
Hukumomi a Najeriya sun tabbatar da bullar cutar coronavirus da ake kira Covid-19 a jihar Lagos.
Hukumomi a Najeriya sun tabbatar da bullar cutar coronavirus da ake kira Covid-19 a jihar Lagos.
Ma'aikatar lafiya ce ta tabbatar da bullar cutar a sanarwar da ta wallafa a Twitter, inda ta ce a karon farko an samu bullar cutar a Najeriya tun barkewarta a China a watan Janairun 2020.
The Federal Ministry of Health has confirmed a coronavirus(Covid-19) case in Lagos State Nigeria. The case which was confirmed on 27/02/2020 is the first case to be reported in Nigeria since the beginning of the outbreak in China in January 2020 @WHO @BBCWorld #CoronaVirusUpdates pic.twitter.com/uF79NYzvAz
Karshen Twitter wallafa  daga @Fmohnigeria
Haka ma cibiyar da ke yaki da cututuka masu yaduwa a Najeriya ta wallafa a Twitter inda ta ce ministan lafiya ya tabbatar da bullar cutar a jihar Lagos.
The Honourable Minister of Health has announced a confirmed coronavirus disease (COVID-19) case in Lagos StateThe case, which was confirmed on the 27th of February 2020, is the first case to be reported in Nigeria since the beginning of the outbreak in China in January 2020 pic.twitter.com/r6uJfeIUhv
Karshen Twitter wallafa  daga @NCDCgov
A sanarwar da ya fitar, ministan lafiya na Najeriya Dr Osagie Ehanire ya ce wani dan Italiya ne da ke aiki a kasar ya shigo da cutar  bayan ya dawo daga Milan zuwa Lagos.
"Sakamakon gwaji da aka gudanar a asibitin koyarwa na jami'ar Lagos ya tabbatar da yana dauke da cutar."
"Ana duba lafiyarsa a asibitin kula da cutuka masu yaduwa a Yaba, kuma marar lafiyar bai nuna alamomi masu muni ba," in ji shi.
Ya kuma ce gwamnati ta kara tsaurara matakai domin tabbatar da dakile yaduwar cutar.
Tun a ranar Laraba ne ake ta yada jita-jitar labarin bullar cutar a Lagos a shafukan intanet bayan kwantar da wani dan China a asibitin Reddington da ke Ikeja.
Daga baya asibitin ya karyata labarin amma bai musanta zuwan dan China ba a asibitin domin diba lafiyarsa da ake fargabar yana dauke da cutar mai yin kisa a China.
Hukumar lafiya ta duniya WHO ta ce cutar coronavirus ta kai wani matsayi na zama annoba a duniya saboda yadda take yaduwa.
Najeriya yanzu ta shiga jerin kasashen duniya da aka samu bullar cutar ta da ake kira COVID-19, kasa ta uku da aka samu bullarta a Afirka bayan Masar da Aljeriya.
</doc>
<doc docid='bbc_52567552' lang='hau' type='mono' source_url='https://www.bbc.co.uk/hausa/52567552' term='COVID'>
Masu cutar korona sun tsere daga cibiyar kula da su a Oyo

Gwamnan jihar Oyo da ke kudu maso yammacin Najeriya, Seyi Makinde, ya ce biyu daga cikin mutum 33 da ke dauke da cutar korona sun tsere daga cibiyar kula da su.
Gwamnan ya bayana haka ne a sakon da ya wallafa a shafinsa na Twitter ranar Laraba.
"Mun karbi karin sakamakon mutane 19 da ake jiran sakamakon gwajinsu na COVID-19. Sakamakon daya daga cikinsu ya nuna cewa ya kamu da cutar ranar 03/05/2020.Mutumin yana Ibadan.
"Sannan cikin mutanen da aka yi wa gwaji ranar 5 ga watan Mayu, mutum biyar sun kamu da ita," a cewar Gwamna Makinde.
Ya kara da cewa,"Daga cikin mutum 33 da ke dauke da cutar wadanda gwamnatin jiha ke kula da su, biyu sun tsere, watakila zuwa gidajensu. Yanzu hakan ya sa muna da masu dauke da cutar korona 31 a Oyo.
</doc>
<doc docid='bbc_rahotanni-52142035' lang='hau' type='mono' source_url='https://www.bbc.co.uk/hausa/rahotanni-52142035' term='COVID'>
Coronavirus: Mene ne ventilators kuma mene ne aikinsu?
Gwamnati ta sayi dubban na'urar taya marasa lafiya numfashi wato 'ventilator' don taimaka wa asibitoci wajen yaki da annobar coronavirus.
Gwamnati ta sayi dubban na'urar taya marasa lafiya numfashi wato 'ventilator' don taimaka wa asibitoci wajen yaki da annobar coronavirus.
Ga marasa lafiyar da ke cikin mawuyacin hali, ventilator na taimakawa matuka gaya.
A saukake, ventilator na maye gurbin yadda mutum ke numfashi idan cuta ta hana huhu aikinsa.
Wannan na bai wa jikin marar lafiya damar yaki da cutar har sai ya samu sauki.
Akwai nau'ikan ventilator da dama da ake iya mafani da su.
A cewar Hukumar Lafiya ta Duniya, WHO, kashi 80 cikin dari na mutanen da ke fama da Covid-19 na samun sauki ba tare da an kai su asibiti ba.
Amma mutum daya cikin 6 na wadanda cutar ke kamawa na shiga mawuyacin hali kuma su kasa numfashi.
Idan haka ta faru, cutar na yi wa huhu illa. Garkuwar jiki na saurin gane haka kuma sai ta kara wa jijiyoyi girma don kwayoyin halitta masu dauke da sinadarin kare garkuwar jiki, su shiga cikin jijiyoyin.
Amma wannan kan ja ruwan ciwo ya shiga cikin huhu, kuma wannan kan sa yin numfashi ya yi wahala, sai yawan sinadarin oxygen (da ke taimakawa wajen numfashi) da ke jikin marar lafiyar ya yi kasa.
Amma a bangaren bayar da kulawa ta musamman wato ICU, ana saurin yi wa mai jinya amfani da na'urorin taimakawa wajen numfashi don tabbatar da cewa yawan sinadarin oxygen da ke jikin mutum ya na matakin da ya kamata.
Dakta Shondipon Laha, na Kungiyar Kula ta Musamman ya shaida wa BBC cewa mafi yawan masu jinya da ke fama da Covid-19 ba za su bukaci amfani da na'urar ventilator ba kuma suna iya yin jinyarsu a gida ba tare da zuwa asibiti ko kuma samun karin oxygen ba.
Amma duk da cewa akwai barazana idan ana amfani da ventilator, kamar rashin sanin wanda za ta yi wa illa nan gaba, ya ce, wani lokaci na'urar ventilator ce "kawai hanyar shigar da oxygen jikin marar lafiya".
Wani batu da dakta Laha ya yi bayani a kai shi ne, samun isassun ma'aikatan da za su iya sarrafa ventilator din.
"Na'urar ventilator na da wuyar sha'ani- tana iya janyo wa mai jinya illa idan ba a sarrafa ta yadda ya kamata ba," a cewarsa.
"Akwai ventilator iri-iri kuma wasu basu iya amfani da wani samfurin ba, don haka dole sai an taimaka masu idan ba su iya ba."
Don shawo kan wannan matsalar, injin ventilator na taimakawa wajen tura iska mai dauke da sinadarin oxygen mai yawa cikin huhu.
Na'urar ventilator na da wata karamar na'ura mai sakin danshi, wanda yake dacewa da yanayin jikin marar lafiya.
Ana bai wa marar lafiyar magungunan da suke sa huhu da makogwaro da hanyar iska da ke jikinsa su rage aikin da suke yi don injin ventilator din ya yi duka aikin numfashin da ya kamata su yi.
Mutanen da cutar ba ta kama sosai ba na iya samun taimako ta bangaren numfashi wajen amfani da takunkumin fuska ko na hanci ko kuma wani dan bututu duk da ke aika iska zuwa huhu.
Injiniyoyi a Kwalejin Jami'ar landan, UCL, sun yi aiki da likitoci a asibitin koyarwa na jami'ar da kamfanin Mercedes formula One wajen gina wata na'ura da ake kira Continuos Positive Airway Pressure ko CPAP.  Ana gwaji da ita a asibitoci da yawa a Landan kuma idan komai ya tafi dai-dai, kamfanin Mercedes-AMG-HPP zai fara samar da na'urorin guda 1,000 ko wace rana daga makon gobe (6 ga watan Afrilu).
Na'urar CPAP ta riga ta samu amincewar Hukumar kula da magunguna da kayayyakin kiwon lafiya ta Burtaniya.
Rahotannin farko-farko daga Lombardy da ke arewacin Italiya sun nuna cewa kusan kashi 50 cikin dari na marasa lafiyar da aka yi wa amfani da na'urar CPAP sun gujewa fadawa mawuyacin hali musamman ma amfani da na'urar ventilator.
Sai dai amfani da na'urar CPAP a marasa lafiyan da ke da cutukan numfashi da ake iya dauka ya janyo damuwa, saboda ko yaya aka samu kafar da iska za ta iya fitowa daga takunkumim, ma'aikatan lafiyar da ke kula da mai jinyar na iya kamuwa.
Insorar Lafiya ta NHS ta ce tana da na'urori guda 8,175 kuma ta na gaggawar bukatar sayen kari.
Gwamnati na ganin cewa ana bukatar kusan karin 30,000 a yayin da annobar ta kai ta kawo- kuma ta sayi guda 10,000 daga kamfanin fasaha na Dyson.
Wata majiya a kamfanin Dyson ta shaida wa BBC cewa sun yi sabon samfuri kuma an gwada shi a jikin dan Adam, yana aiki sosai.
Za a kuma sayen wasu 5,000 daga kamfanin Smiths group, a samfurinsa na ParaPac.
Wani kamfanin Burtaniya, Gtech ya kirkiri wani samfurin wanda zai iya aiki da sinadarin oxygen da ke asibitin amma ba tare da wutar lantarki ba.
Wasu kamfanonin - kamar Airbus da meggit da GKn - na kokarin samar da ventilator daga samfurin da ake da su a baya.
Yanzu dai, wata tawagar masana kimiyya da injiniyoyi daga Jami'ar Oxford da Kwalejin King's da ke Landan sun gabatar da sabon samfurinsu mai saukin kudi, wanda ta ce za a iya samar da shi cikin gaggawa.
Kuma masu bincike a Jami'ar East Anglia na duba yiwuwar amfani da magurzar tirdi wato 3D printing don gaggauta samar da wasu bangarori na na'urar ventilator tare da takunkumin fuska da sauran kayan amfani na asibiti.
</doc>
<doc docid='bbc_labarai-51851283' lang='hau' type='mono' source_url='https://www.bbc.co.uk/hausa/labarai-51851283' term='COVID'>
Coronavirus: Trump ya haramta wa 'yan kasashen Turai shiga Amurka
Shugaban Amurka Donald Trump ya sanar da sabbin ka'idojin hana shiga kasarsa kan Turai, a yunkurinsa na yaki da yaduwar coronavirus.
Shugaban Amurka Donald Trump ya sanar da sabbin ka'idojin hana shiga kasarsa kan Turai, a yunkurinsa na yaki da yaduwar coronavirus.
Amma ya ce matakan "masu karfi kuma wadanda suka zama dole" ba za su shafi Burtaniya ba, wacce ke da mutum 460 da suka kamu da cutar.
Wata sanarwa da aka fitar daga Fadar White House ta bayyana dalilan da suka sa aka haramta wa matafiya daga kasashe 26 kawai a Turai shiga Amurkar.
Wannan yasa haramcin bai shafi wasu kasashen Turai ba, cikinsu har da Ireland.
"Don hana sabbin masu dauke da cutar shigo wa kasarmu, za mu haramta wa 'yan kasashen Turai shigowa," in ji Mista Trump ranar Laraba.
"Sabbin dokokin za su fara aiki ne da tsakar daren Juma'a," a cewarsa. Haramcin ba zai shafi 'yan asalin Amurka ba.
Kawo yanzu, an samu mutum 1,135 masu dauke da cutar a fadin Amurka, inda 38 suka mutu.
Mista Trump ya ce Taryyar Turai ta "gaza daukar irin matakan" da Amurka ta dauka don yaki da cutar.
Shugaban na Amurka ya sha suka bisa matakan da ya dauka a kan cutar ta covid-19.
A lokacin da suke mayar da martani kan jawabinsa, manyan 'yan Democrat sun ce kalaman nasa na da daga hankali kuma abin mamaki ne yadda Shugaba Trump bai yi komai ba kan rashin kayan gwaje-gwajen cutar a Amurka.
</doc>
<doc docid='bbc_51788645' lang='hau' type='mono' source_url='https://www.bbc.co.uk/hausa/51788645' term='COVID'>
Coronavirus: Fafaroma zai daina ibada a bainar jama'a
Fafaroma Francis na darikar Katolika zai gabatar da jawabinsa na ranar Lahadin yau ta hanyar amfani da bidiyo maimakon kai tsaye kamar yadda ya saba yi ga dubban mabiya darikar Katolika.
Fafaroma Francis na darikar Katolika zai gabatar da jawabinsa na ranar Lahadin yau ta hanyar amfani da bidiyo maimakon kai tsaye kamar yadda ya saba yi ga dubban mabiya darikar Katolika.
A kan gudanar da wannan taron ibada ne a dandalin Saint Peter da ke cikin Vatican.
Wannan matakin ya taso ne ne saboda fargabar kamuwa da cutar Coronavirus.
Daga yanzu Fafaroman zai rika nadar jawabinsa ne yana turawa ta intanet har zuwa lokacin da aka shawo kan cutar. A makon jiya ne dai aka gano mutum na farko da ya ake dauke da kwayar cutar ta Covid-19 a Fadar ta Vatican.
Shekara 66 ke nan a tarihi da jerin Fafaroma ke gabatar da addu'o'i ga mabiya darikar Katolika daga sassa daban daban na duniya, inda karon farko ke nan da aka sami wani Fafaroma ya kauracewa wannan al'ada.
Jami'ai a fadar Vatican sun ce saboda rage yawan cunkoso da ka iya ba cutar coronavirus damar ci gaba da yaduwa, daga ranar Lahadi, Fafaroma Francis ba zai ci gaba da bayyana a dandalin Saint Peter ba.
A madadin haka zai rika aika wa da sakon bidiyo ne kai tsaye daga cikin Fadar Apostolic.
Kuma ranar Laraba mai zuwa - ranar da ya saba ganawa da mabiya darikar a kowane mako - Fafaroman ba zai fita wajen fadar ba.
Fadar Vatican, wadda ita ce kasa mafi kankanta a duniya ta bayyana bullar cutar ne a makon jiya.
Kuma Fafaroman mai shekara 83 da haihuwa na fama da matsananciyar mura na fiye da mako guda, ko da yake jami'ai a Vatican din sun ce murar ba ta da alaka da nau'in cutar Covid-19.
A daya bangaren kuma, cutar sai kara bazuwa ta ke yi a fadin kasar Italiya, wanda zuwa ranar Asabar an bayyana cewa mutum fiye da 1,200 ne suka kamu da cutar.
Kawo yanzu dai adadin masu cutar sun kai 6,000 kuma an tabbatar da mutuwar mutum fiye da 230 a kasar ta Italiya.
</doc>
<doc docid='bbc_wasanni-51863758' lang='hau' type='mono' source_url='https://www.bbc.co.uk/hausa/wasanni-51863758' term='COVID'>
Pogba yana so a tara kudin yaki da Coronavirus
Dan wasan Manchester United Paul Pogba ya kirkiri wani shafin gidauniyar neman taimakon kudi da zai taimaka wa asusun tallafa wa yara na Majalisar Dinkin Duniya, Unicef wajen taimakon yaran da suka kamu da cutar coronavirus.
Dan wasan Manchester United Paul Pogba ya kirkiri wani shafin gidauniyar neman taimakon kudi da zai taimaka wa asusun tallafa wa yara na Majalisar Dinkin Duniya, Unicef wajen taimakon yaran da suka kamu da cutar coronavirus.
Pogba ya kirkiri gidauniyar ne yayin da yake bikin cikarsa shekara 27 da haihuwa a ranar Lahadi, "domin taimakawa wajen yaki da cutar Covid-19".
Dan wasan kasar Faransan ya ce zai ninka kudin sau biyu in har sun kai fan 27,000 kamar yadda ya nema.
Matsalar wannan annoba ba karama ba ce, musamman ga kasashe matalauta da kuma yaran da ba su da gata, kamar yadda dan wasan ya rubuta.
"Ranar zagayowar haihuwata ce, ina murna da hakan, iyalina da abokaina suna cikin koshin lafiya. Sai dai kuma ba kowa ne ke cikin koshin lafiya ba a yanzu.
"A lokuta irin wadannan ya kamata mu hada hannu wuri daya," dan wasan ya bayyana.
Za a yi amfani da kudin da za a tara ne wajen sayen safar hannu da takunkumin kare fuska da kuma tabarau na ma'aikatan lafiya.
Ya taba yin irin wannan a ranar cikarsa shekara 26 da haihuwa, inda Pogba ya hada fan 7,360 don samar da tsaftataccen ruwan sha ga kungiyoyin agaji masu wannan aiki.
</doc>
<doc docid='bbc_labarai-52022803' lang='hau' type='mono' source_url='https://www.bbc.co.uk/hausa/labarai-52022803' term='COVID'>
Yadda coronavirus ta shiga fadar shugaban Najeriya Buhari
Labarin da ya bayyana cewa shugaban ma'aikata a fadar shugaban Najeriya, Abba Kyari, ya kamu da coronavirus ya ja hankalin 'yan kasar sosai saboda girman mukaminsa.
Labarin da ya bayyana cewa shugaban ma'aikata a fadar shugaban Najeriya, Abba Kyari, ya kamu da coronavirus ya ja hankalin 'yan kasar sosai saboda girman mukaminsa.
Majiyoyi a fadar  shugaban Najeriya ta Aso Rock da ke Abuja da dama sun bayyana cewa sakamakon gwajin cutar da aka yi wa Malam Abba Kyari ya nuna cewa ya harbu da cutar numfashi ta coronavirus.
Duk da yake ya zuwa yanzu, hukumar yaki da cutuka masu yaduwa ta kasar ta sanar da mutum sama da 40 da suka kamu da cutar, amma Abba Kyari shi ne babban jami'in gwamnatin kasar da ya harbu da covid-19.
Sai dai hukumar NCDC ba ta ambaci sunansa ba saboda tsarin ta na rashin ambatar sunan wadanda suka kamu da cutar, sannan gwamnatin Najeriya bata tabbatar ba a hukumance duk da tuntubar da BBC ta yi wa mutane daba-daban a fadar shugaban kasar.
Rahotanni na cewa shugaban ma'aikata a fadar shugaban kasar ya kai ziyarar aiki kasar Jamus, ranar 7 ga watan Maris kuma ya koma Najeriya ranar 14 ga watan na Maris, ko da yake a lokacin bai nuna alamun rashin lafiya ba.
Sai dai masu sharhi na ganin ya kamata tun lokacin da ya koma Najeriya ya killace kansa domin yin biyayya ga umarnin da gwamnatin kasar ta yi cewa duk mutumin da ya koma kasar, to ya killace kansa tsawon mako biyu kafin ya soma gana wa da jama'a.
Hasalima, wasu rahotanni sun ce tun lokacin da ya koma gida, Abba Kyari ya halarci taruka daban-daban kan matakin da gwamnati take dauka domin shawo kan cutar ta COVID-19.
Ko da a makon jiya mai dakin shugaban kasar, Aisha Buhari, ta sanar da cewa 'yarta ta killace kanta bayan komawarta Najeriya daga Birtaniya.
Ta ce 'yar tata, wadda bata ambaci sunata ba, ta killace kan nata ne saboda shawarar da hukumomin lafiyar kasar suka bayar.
Tuni dai 'yan kasar, ciki har da manyan 'yan siyasa da jami'an gwamnati suka soma taya shugaban ma'aikatan fadar shugaban kasar alhini.
A wani sako da ya wallafa a shafinsa na Twitter Alhaji Atiku Abubakar, wanda shi ma dansa ya kamu da cutar, ya yi addu'ar samun sauki ga Abba Kyari.
"Ina yin addu'a ga shugaban ma'aikatan fadar shugaban kasa, Abba Kyari. Allah ya kare mu ga baki daya, kuma ya ba shi lafiya," in ji tsohon mataimakin shugaban kasar.
Wacce barazana hakan zai yi ga sauran jama'a?
Rahotanni sun ce tun bayar komawar Abba Kyari Najeriya, ya gana da manyan jami'an gwamnati da gwamnoni da 'yan kasuwa da dama.
A makon jiya ne, shugaban ma'aikatan fadar shugaban kasar ya jagoranci tawagar da ta je Lokoja, babban birnin jihar Kogi, domin mika sakon ta'aziyyar Shugaba Buhari ga Gwamna Yahaya Bello, wanda mahaifiyarsa ta rasu kwanakin baya.
Kazalika, wasu rahotanni sun ce Abba Kyari ya halarci wani daurin aure a karshen makon jiya a Abuja, babban birnin kasar, wanda manyan mutane irin su Aliko Dangote da Gwamna Aminu Bello Masari suka je, kuma sun zauna kurkusa da juna.
Yaya tsarin aikinsa yake?
A matsayinsa na shugaban ma'aikatan fadar shugaban kasa, Malam Abba Kyara yana da ruwa da tsaki a kan kusan komai da ya shafi shugaban kasar.
Shi ne mutumin da yake tsara komai game da ayyukan shugaban kasar, sannan yakan gana da akalla mutum 20 a kowacce rana, a cewar wasu ma'aikatan fadar ta shugaban Najeriya.
Wani dan jarida da ke dauko rahotanni a fadar shugaban Najeriya, wanda ba ya so a ambaci sunansa, ya shaida wa BBC cewa a kullum Abba Kyari yana gana wa da Shugaba Buhari akalla sau hudu.
Kazalika yana ganawa da gwamnoni da ministoci da sauran manyan jami'an gwamnati wadanda ke son gana wa da shugaban kasa.
Rahotanni sun ce ganin irin mutanen da ke gana wa da abba Kyari a kullum, wasu daga cikinsu na fuskantar hadarin kamuwa da cutar, musamman wadanda suka yi musabaha ko kuma zama kurkusa da shi.
Tuni dai rahotanni suka ce da yawa daga ma'aikatan fadar shugaban kasar sun killace kansu.
</doc>
<doc docid='bbc_labarai-51954113' lang='hau' type='mono' source_url='https://www.bbc.co.uk/hausa/labarai-51954113' term='COVID'>
Fatawar Malaman addinin Musulunci a Najeriya kan coronavirus
A yayin da cutar covid-19 ke ci gaba da yaduwa a duniya, malaman addinin musulunci a Najeriya sun yi tsakani kan cutar. Ga abin da wasu daga cikinsu suka shaida wa BBC Hausa:
A yayin da cutar covid-19 ke ci gaba da yaduwa a duniya, malaman addinin musulunci a Najeriya sun yi tsakani kan cutar. Ga abin da wasu daga cikinsu suka shaida wa BBC Hausa:
A yi biyayya ga umarnin hukumomi - Sheikh Ahmad Gumi
Ahmad Abubakar Mahmud Gumi: "Ya kamata shugabanni su tara masana su yi bayani kan wannan batu na coronavirus. Don haka idan masana suka bai wa shugabanni shawara cewa a daina ko da sallah ce a cikin jama'a, to wajibi ne a daina. Wannan ita ce koyarwar manzon Allah. Don haka muna kira ga al'umma su yi biyayya ga dukkan umarnin da suka bayar kamar wanke hannu akai-akai da amfani da sinadarin kashe kwayoyin cuta da kuma dana musabaha."
A daina shiga cikin taro wanda ake cunkuso - Sheikh Dahiru Bauchi
"Abin da zan fada wa al'uma su saurari abin da likitoci suke fada; suke bayar da nasiha ko wanke hannu ko hana gaisawa da musabaha da sauran abubuwa wadanda likitoci suka bayar da umarni duka sai a bi musu domin Allah ya ce 'wanda ya san abu da wanda bai san shi ba ba za su zama dai-dai ba. To, harkar da ta shafi ciwo irin wannan, su likitoci harkokinsu ne su suka san abin. Idan sun bayar da nasiha sai a bi musu -- yawan wanke hannu ko kuma dakatawa da gaisawa hannu da hannu ko kuma shiga cikin taro wanda ake cunkuso."
Coronaviru ba sabon abu ba ne - Sheikh Aminu Daurawa
"An dade ana gamuwa da ibtila'i da jarrabawa a fadin duniya, kwalara da Annoba da yaduwar cutaka ya dade yana addabar duniya, kuma ana yi masa fassara iri- iri, kowa gwargwadon abin da yake dauke da shi na akida ko hankali ko ilmi ko al'ada ko surkulle.
Amma mu a mahanga ta addini muna daukar wadannan a matsayin jarrabawa da jan kunne da Allah yake yi wa mutane domin su saduda, su sallamawa Allah, su yadda wannan duniya akwai me ita, kuma yana da iko akanta kuma zai Iya tashin ta duk sadda yaga dama...
Mu yi abubuwa biyar:
Na daya yadda da kaddara mai dadi da mara dadi duk daga Allah ne
Mu dauki matakan kare kai yadda jamian kiwan lafiya suke fada
Mu dukufa da tuba da istigfari da komawa ga Allah, domin ya yaye mana wananan Annoba, da yawaita zikri da addua.
Duk musulmin da ya mutu yayi shahada.
Kada mu shiga inda Annoba take, kada kuma mu fita daga inda ake yi har sai an tabbatar da bamu dauka ba."
A bi shawarwarin likitoci - Sheik Yaqub Yahya Katsina
"Ba zai yiwu ya zama ba abin dokar Allah ba kuma dokar da mutane suka yarda suka yi wa kansu kuma ba abi sannan kuma ace zaa samu yadda akeso.Saboda haka kar acire hannun Allah aciki, ace dalili kaza ne, sannan abi shawarwarin likitoci; duk shawarwarin da likitocin suka bada da masana akan wannan fanni na kiwon lafiya, to abi wadannan shawarwarin kuma a tsare su.
Sannan kuma ayi kokari ya zamana kowa addininsa - kirista ko musulmi - ya koma wurin Allah ya nemi gafara ya kuma yi addu'a Allah ya yaye wa duniya wannan bala'i daya tunkaro ta wanda kuma baasan ina aka dosa ba."
</doc>
<doc docid='bbc_labarai-51565357' lang='hau' type='mono' source_url='https://www.bbc.co.uk/hausa/labarai-51565357' term='COVID'>
Chloroquine na maganin coronavirus
An gano cewa maganin zazzabin cizon sauro na Chloroquine phosphate wanda aka fi amfani da shi a nahiyar Afirka musamman a shekarun 1980 da 1990 yana warkar da cutar numfashi ta coronavirus.
An gano cewa maganin zazzabin cizon sauro na Chloroquine phosphate wanda aka fi amfani da shi a nahiyar Afirka musamman a shekarun 1980 da 1990 yana warkar da cutar numfashi ta coronavirus.
Ma'aikatar kimiyya da fasaha ta kasar China ce ta bayyana hakan ranar Laraba.
Gidan talbijin na China Global Television Network ya ruwaito cewa daukacin masana a kasar sun amince a yi amfani da Chloroquine phosphate domin maganin cutar Covid-19 virus, wadda aka fi sani coronavirus.
An dade ana amfani da maganin wurin magance zazzabin cizon sauro gabanin sauron ya soma bijire wa maganin.
Kafar watsa labaran kasar ta Xinhua ta ruwaito cewa an yi gwajin chloroquine a fiye da asibitoci goma da ke Beijing, babban birnin kasar China da wasu larduna biyu, "kuma yana aiki sosai".
</doc>
<doc docid='bbc_labarai-51668608' lang='hau' type='mono' source_url='https://www.bbc.co.uk/hausa/labarai-51668608' term='COVID'>
Hukumar alhazzan Najeriya ta dakatar da zuwa Umrah
Hukumar alhazai ta Najeriya ta ja hankalin maniyyata aikin Umrah ko ziyara a Madina a kasar Saudiyya su jingine niyyarsu har sai hali ya yi.
Hukumar alhazai ta Najeriya ta ja hankalin maniyyata aikin Umrah ko ziyara a Madina a kasar Saudiyya su jingine niyyarsu har sai hali ya yi.
Wata sanarwa da hukumar ta fitar ta ce dakatar da ziyarar zuwa kasa mai tsarki ga Musulman Najeriya, ya zama wajibi sakamakon matakin da hukumomin Saudiyya suka dauka na dakatar da aikin Umrah saboda tsoron bazuwar cutar corona.
Ta ce matakin na kariya ne daga cutar coronavirus da ta bazu a wasu kasashen duniya kimanin 48 inda kuma aka tabbatar da sama da mutum 82,164 na dauke da cutar daga ranar 27 ga watan Fabrairu.
Sanarwar ta ce matakin dakatarwar ya fara aiki ga dukkan wadanda ke shirin tashi wadanda suka samu biza da kuma wadanda suke da niyyar tafiya.
Hukumar ta ce dole a jinkirta tafiyar har sai an samu karin bayanin daga hukumomin kasar Saudiyya.
Cutar ta covid-19 ta haddasa mace-mace da dama lamarin da ya tilastawa wasu kasashen da cutar ta bazu rufe makarantu da wuraren taruwar jama'a.
Ma'aikatar lafiya ta Najeriya ta tabbatar da babu wani rahoton bullar cutar corona a kasar. Kuma a cewar sanarwar ma'aikatar lafiya ta dauki dukkan matakan da suka wajaba don ganin cutar ba ta bulla a Najeriya ba.
Hukumar alhazan ta ce ta yi na'am da matakin da hukumomin Saudiyya suka dauka sannan ta ce tana jaddadda kudirinta da hadin kanta bisa muradan al'ummar musulmin duniya da ma bil'adama baki daya.
Cibiyar takaita yaduwar cutuka ta Najeriya ta sanar cewa zuwa ranar Laraba an yi wa mutum 11 gwajin coronavirus a kasar amma babu wanda gwaji ya nuna yana dauke da cutar.
</doc>
<doc docid='bbc_rahotanni-52112561' lang='hau' type='mono' source_url='https://www.bbc.co.uk/hausa/rahotanni-52112561' term='COVID'>
Kasashen duniya 7 da ba su san annobar coronavirus ba
Zuwa ranar Talata 31 ga watan Maris akwai fiye da mutum 800,000 da ke dauke da coronavirus, inda mutum fiye da 39,000 suka mutu sakamakon cutar a fadin duniya.
Zuwa ranar Talata 31 ga watan Maris akwai fiye da mutum 800,000 da ke dauke da coronavirus, inda mutum fiye da 39,000 suka mutu sakamakon cutar a fadin duniya.
Alkaluma na baya-bayan nan daga hukumar da ke dakile yaduwar cututtuka ta Afirka, ACDC, sun tabbatar da cewa kasashe 49 daga cikin 54 a nahiyar Afirka na da mutum fiye da 195,000 da suka kamu da cutar ta coronavirus, al'amarin da ya sa kasashen nahiyar da dama daukar matakan dakile ta, ciki har da dokar hana fita.
Alkaluman hukumar sun nuna cewa an samu mutum 172 da suka mutu a nahiyar sakamakon cutar, sannan kuma mutum 387 sun warke daga cutar.
To sai dai hukumar ta ACDC ta ce akwai kasashe guda biyar a nahiyar ta Afirka da har yanzu ba a samu bullar annobar coronavirus a can ba:
Sao Tome and Principe: Wannan tsibiri ne da ke yankin Afirka ta tsakiya mai yawan jama'a 201,800. Turawan kasar Portugal ne suka reni wannan tsibiri.
Malawi: Kasa ce da ke yankin kudu maso gabashin nahiyar Afirka, inda ta yi iyaka da Zambia da Tanzania da kuma Mozambique. Tana da yawan jama'ar da suka haura 18,000,000.
Comoros: Wannan kasar ita ma tsibiri ce a yankin kudu maso gabashin Afirka. Kuma tana daya daga cikin kasashen Afirka masu karancin yawan jama'a, inda take da mutum 850,000.
Lesotho: Ta yi iyaka da Afirka Ta Kudu, inda take da yawan jama'a kimanin 2,000,000.
Sudan Ta Kudu : A shekarar 2011 ta samu 'yancin kai daga tarayyar Sudan, inda kuma bayan nan kasar ta tsunduma cikin yakin basasa, al'amarin da ya yi sanadiyyar mutuwa da daidaita 'yan kasar da dama. Sudan ta Kudu na da yawan jama'a da ba su kai milyan 11 ba.
Dangane kuma da kasashen duniya, baya ga wasu kananan tsibirai da ba a kai ga tantance halin da suke ciki ba, har yanzu ba a samu mutum ko daya da ya kamu da cutar coronavirus a Yemen da Koriya Ta Arewa ba.
6. Yemen:  Ofishin Hukumar Lafiya ta Duniya, WHO a kasar Yemen ya ce har yanzu babu ko da mutum daya da ya kamu da annobar coronavirus da ake yi wa lakabi da COVID-19.
To sai dai ofishin ya wallafa a shafinsa na Twitter cewa bisa hadin gwiwar ofishin da hukumar lafiya ta Yemen, an samar da cibiyoyin killace jama'a a birnin Aden domin kasancewa a halin ko-ta-kwana.
Kasar Yemen dai ta yi fama da yakin basasa, inda dubban 'yan kasar suka mutu sannan wasu suka daidaita. Yemen na da yawan jama'a fiye da milyan 28.
7. Koriya Ta Arewa: Kasar har kawo yanzu dai ba ta sanar da ko da mutum daya da ta ce ya kamu da cutar coronavirus ba.
To sai dai rahotanni da dama na alakanta halin ki-fadi da rashin gwada jama'ar kasar da rashin bai wa 'yan jarida damar ruwaito abin da ke faruwa a kasar da kuma halin saniyar ware da kasar take fuskanta da dalilan da ya sa ba za a iya fahimtar ko 'yan kasar na da cutar ta coronavirus ko babu.
Koriya ta Arewa dai na fuskantar jerin takunkumi iri-iri daga Amurka da kawayenta kan shirinta na makaman nukiliya.
Yanzu dai abin zura ido a gani shi ne ko wannan annoba za ta kutsa wadannan kasashe ko a'a bisa la'akari da yadda duniya ta dinke wuri guda.
Yawanci dai kasashen Afirka sun samu wannan annoba daga 'yan kasar ne wadanda suka je wasu kasashen waje, inda wasu lokutan ma wasu 'yan kasashen wajen da suka shiga kasashen na Afirka ne suka yada cutar.
Karin labaran da za ku so ku karanta
</doc>
<doc docid='bbc_labarai-52377099' lang='hau' type='mono' source_url='https://www.bbc.co.uk/hausa/labarai-52377099' term='COVID'>
Coronavirus a Nigeria: Gwamnonin arewa za su mayar da almajirai gidajensu
Gwamnonin jihohin arewacin Najeriya 19 sun sanar da rufe dukkanin makarantun tsangaya da zummar shawo kan annobar korona a yankin.
Gwamnonin jihohin arewacin Najeriya 19 sun sanar da rufe dukkanin makarantun tsangaya da zummar shawo kan annobar korona a yankin.
Akalla yara miliyan tara ne aka yi hasashen za a mayar da su gaban iyayensu sakamakon annobar.
Iyaye da yawa a arewacin Najeriya na tura yaransu zuwa makarantun allo domin samun karatun Al Kur'ani mai tsarki, wadanda suka hada da kananan yara 'yan kasa da shekara shida.
Ana bayyana damuwa kan makomar yaran, musamman yanzu da cutar korona ke ci gaba da bazuwa a jihohin arewancin Najeriya.
Wannan ne ya sa gwamnonin arewa suka yanke shawarar tura almajiran zuwa garuruwansu na asali daga cikin matakan da suke dauka na dakile bazuwar cutar a yankin.
Kuma tuni wasu rahotanni suka ce gwamnatin Kano ta tura almajirai da dama da suka fito daga jihar Katsina.
Baya ga daukar matakin haramta makarantun Almajiran, gwamnonin kuma a tattaunawar da suka yi sun bukaci gwamnatin Najeriya ta kara samar da wuraren gwaji a yankin - akalla cibiyar gwaji daya a dukkanin jihohin arewa 19.
Sun ce wannan zai kara taimakawa wajen gano masu dauke da cutar da kuma gaggawar magance ta.
An shafe makwanni babu cibiyar gwaji a yankin arewa duk da cutar na ci gaba da bazuwa a Najeriya, inda tafiyar hawaniyar da ake wasu ke bayyana fargabar cewa akwai mutane da dama da ke dauke da cutar da ba a gano ba.
Zuwa yanzu Najeriya ta tabbatar da mutum kusan 800 na dauke da cutar - kuma cutar ta fi yaduwa a kudancin kasar. Amma an samu karuwar yaduwar cutar a yankin arewa wanda ke kara haifar da fargaba a yankin.
</doc>
<doc docid='bbc_52251327' lang='hau' type='mono' source_url='https://www.bbc.co.uk/hausa/52251327' term='COVID'>
Covid-19: 'Duk rintsi kar a janye matakan hana tarukan ibada'
Wata gamayyar kungiyoyin fafutuka da ke rajin inganta bangaren lafiya a Najeriya ta ce har yanzu kokarin kasar na katange kwayar cutar coronavirus a matakin farko yake, don haka bai kamata ta sassauta matakan da ake dauka ba.
Wata gamayyar kungiyoyin fafutuka da ke rajin inganta bangaren lafiya a Najeriya ta ce har yanzu kokarin kasar na katange kwayar cutar coronavirus a matakin farko yake, don haka bai kamata ta sassauta matakan da ake dauka ba.
A cewarta: "'Yan makwanni masu zuwa na da matukar muhimmanci wajen dakile hauhawar masu fama da annobar a kasar".
Don haka gamayyar ta yi kira ga gwamnonin wasu jihohi su soke shirinsu na janye haramcin da aka sa a kan tarukan addinai da ma sauran taruka har sai hukumar dakile cutuka masu yaduwa da Ma'aikatar lafiya ta tarayya sun ba da shawarar a yi hakan.
"Komai matsin lamba, wannan ba lokaci ne na neman suna a wajen talakawa ba", in ji sanarwar gamayyar HRSC da Mike Egboh da Dakta Chizoba Wonodi suka fitar.
"Shaidu na kimiyya da gogayya da kasashen da suka ci gaba sun mara bayan cewa kauce wa taruka, da yin nesa-nesa da juna da wanke hannuwa da tsaftar jiki har yanzu su ne hanyoyi mafi inganci na riga-kafin yaduwar cutar da mace-macen da ke da alaka da ita."
Ta ce "da yawan mutanen da ke fama da talauci da kuma yawaitar cutuka marasa jin magani kamar hawan jini da ciwon sukari da kuma rarraunan tsarin kula da lafiya, zai zama wani babban bala'i, idan kwayar cutar coronavirus ta fantsama a Najeriya".
Alkaluma daga Hukumar Lafiya ta Duniya da Jami'ar Johns Hopkins sun nuna cewa mutane kimanin miliyan 1 da 600,000 ne aka tabbatar sun kamu da cutar kuma wasu fiye da 95,000 suka riga mu gidan gaskiya sanadin coronavirus a cikin wata biyar.
Jihohi da dama ne a yankin arewacin Najeriya ciki har da Katsina da Neja suka sanar da dakatar da umarnin hana tarukan Sallar Juma'a da ibadun coci ga mabiya addinin kiristanci.
Sai dai gamayyar ta ce ko da yake, mafi yawan wadanda ke kamuwa da mutuwa sakamakon cutar a kasashen da suka ci gaba suke, amma fa adadin masu kamuwa da mutuwa a Afirka ma yana karuwa.
Mutanen da suka kamu da cutar sun ninka daga daya xuwa 288 a cikin mako shida, baya ga mutum bakwai da suka rasu, haka kuma jihohin da cutar ta bulla cikin sun karu daga daya zuwa 17 ciikin wannan lokaci.
Abin da aka gani a sauran kasashe shi ne matukar ba a dauki tsauraran matakai kamar na kulle garuruwa ba da kuma yin nesa-nesa da juna, adadin masu fama da cutar na iya karuwa ninninkawa cikin dan kankanin lokaci.
HRSC ta ce gwajin da ake yi wa mutane a Najeriya, bai wadatar ba, don haka mai yiwuwa ne ba a iya sanin hakikanin mutanen da ke fama da annobar ba har yanzu.
Gamayyar ta ce abu ne mai matukar yiwuwa cutar ta fara yaduwa a tsakanin al'ummar kasa saboda kashi 85% na mutanen da suka kamu na iya zama wadanda alamomin coronavirus ba su fara bayyana a jikinsu ba, amma duk da suna iya yada kwayar cutar.
Ta bayyana takaici kan yadda aka dage takunkumin da aka sanya a kan gudanar da taruka ciki har da sallar Juma'a da bukukuwan Easter a wasu jihohin kasar duk da ci gaba da samun masu dauke da coronavirus.
"A wasu kasashen alamu na nuna cewa rashin daukar tsauraran matakai kamar hana shige da fice da yin nesa-nesa da jama'a na iya janyo karuwar masu cutar cikin kankanin lokaci," in ji ta.
Ta ce a tsakanin 27 ga watan Fabrairu zuwa 27 ga Maris, adadin masu cutar ya hauhawa a Amurka daga mutum 54 zuwa 100,522, a Italiya kuma daga 593 sai da ya kai 66,414 a cikiin wata guda.
</doc>
<doc docid='bbc_labarai-52134520' lang='hau' type='mono' source_url='https://www.bbc.co.uk/hausa/labarai-52134520' term='COVID'>
Ganduje da mai dakinsa 'ba sa dauke da coronavirus'
Sakamakon gwajin coronavirus da aka yi wa gwamnan Kano Abdullahi Umar Ganduje da mai dakinsa Hafsat ya nuna cewa ba sa dauke da cutar, in ji wata sanarwa da gwamnatin jihar ta fitar.
Sakamakon gwajin coronavirus da aka yi wa gwamnan Kano Abdullahi Umar Ganduje da mai dakinsa Hafsat ya nuna cewa ba sa dauke da cutar, in ji wata sanarwa da gwamnatin jihar ta fitar.
Sanarwar, wacce mai magana da yawun gwamnan, Abba Anwar, ya aikewa manema labarai ranar Alhamis ta kara da cewa: "Mun gode wa Allah Madaukakin Sarki game da wannan sakamako da ya nuna cewa ba sa dauke da cutar.
Za mu ci gaba da addu'ar neman sauki ga dukkan wadanda sakamakonsu ya nuna suna dauke da cutar. Ba tare da la'akari da kasarsu ko kabilarsu da jam'iyyar siyasarsu ko kuma addininsu ba."
Ko da yake sanarwar bata fadi lokacin da aka yi wa gwamnan da mai dakinsa gwajin covid-19 ba, amma ta yi kira ga dukkan al'umma su bi umarnin masana harkokin lafiya wajen wanke hannayensu akai-akai da yin amfani da man goge hannu, wato hand sanitizer da kuma tsaftace muhallinsu.
"Ku guji zuwa wurin taruwar jama'a musamman kasuwanni da sauran wuraren haduwar jama'a... Zama a gidajenku shi ne ya fi alheri," in ji Gwamna Ganduje.
Gwamnan ya bi sahun wasu gwamnoni, irin su gwamnan Naija, Abubakar Sani Bello; gwamnan Kebbi, Atiku Badugu da sauransu, wadanda suka ce ba sa dauke da cutar bayan gwajin da suka yi.
Sai dai gwamnoni irin su Bala Mohammed na Bauchi, Nasir El-Rufai na Kaduna da Seyi Makinde na Oyo, sun bayyana cewa suna dauke da cutar kuma sun killace kansu inda suke karbar magani.
Karin labarai masu alaka:
</doc>
<doc docid='bbc_labarai-51719150' lang='hau' type='mono' source_url='https://www.bbc.co.uk/hausa/labarai-51719150' term='COVID'>
Tsohon shugaban INEC Maurice Iwu ya ce ya gano 'maganin' Coronavirus

Kafafen watsa labaran Najeriya sun ambato tsohon shugaban hukumar zaben kasar, INEC, Farfesa Maurice Iwu yana ikirarin samo maganin cutar numfashi ta Covid-19, ko kuma coronavirus.
Ya zuwa wannan lokaci, cutar ta kashe fiye da mutum 3,000 a fadin duniya, inda kuma kasarsa Najeriya ta kasance cikin kasashen da cutar ta bulla.
Tun da cutar ta bulla a China shekarar da ta wuce, babu wani maganin ta da aka amince da shi.
Kazalika ba a sa ran samun maganin ta sai nan da tsakiyar shekara mai zuwa, domin kuwa masu bincike a Amurka suna can suna gwajin maganin na coronavirus a kan dabbobi.
Amma ranar Litinin Farfesa Maurice Iwu, wanda ke shugabantar cibiyar bincike ta Bio-Resources Institute of Nigeria, ya gana da ministan lafiya da na kimiyya domin neman tallafinsu kan maganin da ya ce ya gano, a cewar jaridar Vanguard.
An ambato Farfesa Iwu, wanda yanzu haka yake fuskantar tuhuma kan zargin halasta kudin haramun a wata kotun Najeriya yana cewa tawagarsa ta masu bincike "ta gano maganin Covid-19 a shekarar 2015".
Dama a baya dai, Farfesa Iwu ya taba ikirarin cewa ya gano cutar AIDS.
Yana so gwamnati ta dauki nauyin tawagarsa domin samar da kwayoyin maganin cutar da dama.
Jaridar intanet ta Sahara Reporters ta ambato ministan Kimiyya da Fasaha, Mohamed Abdullahi, yana cewa sun aike da abubuwan da aka hada maganin ga wani kwamiti na musamman na Cibiyar Kimiyya ta Najeriya domin tantance su.
"A wani bangare na tattaunawar da ake kan Coronavirus (Covid-19), Ma'aikatar Kimiyya da Fasaha ta karbi bakuncin Farfesa Maurice Iwu, wanda ya shaida mana cewa ya samo maganin da ka iya warkar da  Covid-19.
"Ma'aikatar Kimiyya da Fasaha ta mika wannan magani ga kwamiti na musamman na Cibiyar Kimiyya ta Najeriya domin tantance su. Shugaban Cibiyar zai jagoranci sauran masana domin gano gaskiyar wannan ikirari," in ji shi.
</doc>
<doc docid='bbc_rahotanni-51977176' lang='hau' type='mono' source_url='https://www.bbc.co.uk/hausa/rahotanni-51977176' term='COVID'>
Coronavirus: Yaushe annobar za ta zo karshe kuma rayuwa ta dawo daidai?
Al'amura na ta tsayawa cak a duniya. Wuraren da a baya ke cike da 'yan adam masu kai kawo a yanzu sun zama kufai saboda yadda aka takaita zirga-zirgar jama'a, kama daga rufe makarantu zuwa hana tafiye-tafiye da kuma dakatar da taruka.
Al'amura na ta tsayawa cak a duniya. Wuraren da a baya ke cike da 'yan adam masu kai kawo a yanzu sun zama kufai saboda yadda aka takaita zirga-zirgar jama'a, kama daga rufe makarantu zuwa hana tafiye-tafiye da kuma dakatar da taruka.
Wani mataki ne da ba a taba dauka a duniya ba kan wata cuta. Amma yaushe za ta zo karshe kuma yaushe za mu dawo muna rayuwarmu kamar baya.
Fira Minista Boris Johnson ya ce ya yi amanna Burtaniya za ta iya shawo kan lamarin a cikin mako 12 kuma kasar za ta fatattaki coronavirus daga cikinta.
Amma ko yawan masu cutar ya fara raguwa nan da wata uku masu zuwa, to hakan fa ba yana nufin an kawo karshen matsalar ba ne.
Za a dauki tsawon lokaci kafin annobar ta gama tafiya - watakila ma shekaru.
Sai dai a bayyane take cewa wannan matakin da aka dauka na dakatar da dukkan al'amura ba zai dore ba. Hakan zai yi mummunan tasiri kan tattalin arzikin duniya da mu'amalar mutane.
Abin da kasashe ke bukata shi ne ''daukar matakin fita daga wannan kangi'' - hanyar da za a dage wadannan matakan a koma rayuwa yadda aka saba.
Amma ga alama coronavirus ba ta shirya tafiya ba a yanzu.
Idan aka dage matakan takaita walwalar jama'a da ke dakile yaduwar cutar, to kuwa lallai za a samu karin mutanen da za su kamu.
"Muna da babbar matsala kan yadda sabon matakin fita daga kangin zai kasance, da kuma yadda za mu fita din,'' a cewar Mark Woolhouse, wani farfesa kan cutuka masu yaduwa a Jami'ar Edinburgh.
''Ba Burtaniya ba ce kawai, babu kasar da ta tanadi matakin fita daga wannan kangi.''
Babban kalubale ne ga fannin kimiyya da zamantakewa.
Akwai hanyoyi uku na fita daga wannan balahira.
Kowanne daya daga cikin hanyoyin nan zai iya rage yaduwar cutar.
Riga-kafi - akalla wata 12-18
Riga-kafi na iya bai wa mutane kariya ta yadda ba za su kamu da rashin lafiya ba ko da sun yi mu'amala da mai cutar.
A yi wa mutane da dama riga-kafi, kusan kashi 60 cikin 100 na al'umma, kuma cutar ba za ta zamo annoba ba.
An yi gwajin riga-kafin kan wani mutum na farko a Amurka a wannan makon, bayan da aka bai wa masu bincike izini ba tare da bin al'adar da aka saba ta fara yin gwaji kan dabbobi ba.
Cibiyar binciken tana aiki ba kakkautawa, amma babu tabbas kan ko za a dace, sannan dole sai an yi riga-kafin a duniya baki daya.
Ana dai kyautata zaton za a dauki wata 12 zuwa 18 kafin a kammala samar da riga-kafin. Wannan kuwa lokaci ne mai tsawo ganin irin halin takurar da mutane ke ciki na dakatar da mu'amala da juna.
Farfesa Woolhouse ya shaida wa BBC cewa "Ba zai yiwu a ci gaba da bin wannan matakin ba a lokacin da ake jiran kammaluwar riga-kafi, wannan ba matakin bi ba ne.''
Karfin garkuwar jiki - akalla nan da shekara 2
Matakin da Burtaniya ta dauka na gajeren zango don takaita yaduwar cutar ne, ta yadda asibitoci ba za su tumbatsa a rasa yadda za a yi da marasa lafiya ba - saboda idan asibiti ya cika da masu bukatar kulawar gaggawa, to ana iya samun mace-mace da yawa.
Idan masu fama da cutar suka ragu, hakan zai bayar da damar sassauta wasu matakan - sai dai idan an samu karuwar masu cutar to dole a sake sanya wasu matakan na takaita zirga-zirga.
Sai dai babu tabbas kan hakan. Babban mai ba da shawara kan harkar kimiyya na Burtaniya Sir Patrick Vallance, ya ce "sanya takamaimai lokaci na faruwar wasu abubuwa ba zai yiwu ba.''
Amma kuma hakan zai iya sa garkuwar jikin mutane da dama ta inganta.
Ko da yake, za a dauki tsawon shekaru kafin tabbatar hakan, a cewar Farfesa Neil Ferguson na Kwalejin Imperial da ke London: ''Muna magana ne a kan rage yaduwar cutar a matakin da muke fatan cewa kaso kadan na al'ummar kasar ne za su kamu.
''Don haka a karshe, idan muka ci gaba cikin wannan hali nan da shekara biyu ko fiye, to ba mamaki a wannan lokaci kaso mai yawa na al'ummar kasar na iya kamuwa.''
Amma akwai wata tambaya a kan ko garkuwar jikin wanda ya kamu na iya raguwa.
Akwai wasu cutukan da ke jawo mura da suke rage karfin garkuwar jiki don haka sai a ga mutane na yin cuta su kuma ci gaba da maimaita yin ta a rayuwa.
Zabi - babu tabbas kan ranar wucewar ta
Farfesa Woolhouse ya ce "Zabi na uku shi ne a tabbatar da samun sauyi kan yadda muke mu'amalarmu don hana cutar ci gaba da bazuwa.
Hakan zai hada da barin wasu matakan su ci gaba da aiki. Ko kuma a dinga yin gwaji akai-akai da kuma killace marasa lafiya don su fi karfin annobar.
''Mun yi ta yin gwajin farko-farko da bin diddigin wadanda ake zargin sun kamu amma bai yi aiki ba,'' in ji Farfesa Woolhouse.
Samar da maganin da zai magance Covid-19 zai taimaka wajen bin sauran matakan.
Za a iya amfani da su da zarar mutane sun nuna alamar cutar don hana su yada wa wasu.
Ko kuma yi wa marasa lafiya magani a asibiti don hana cutar yin muni. Wannan zai bai wa kasashe damar shawo kan kula da dumbin mutanen da ke da cutar kafin a bukaci takaita zirga-zirga.
Kara yawan gadaje a dakunan jinya na musamman zai taimaka wajen shawo kan cutar idan ta zamo annoba.
Na tambayi babban mai ba da shawara kan harkar lafiya na Burtaniya Farfesa Chris Whitty, mene ne matakinsa na fita daga wannan kangi.
Ya shaida min cewa" ''Matakan dogon zango, kamar dai samar da riga-kafi na daya daga cikin hanyoyin fita daga wannan hali kuma muna fatan hakan zai samu nan kurkusa.''
Kuna iya bin James a shafinsa nao Twitter
</doc>
<doc docid='bbc_rahotanni-52268699' lang='hau' type='mono' source_url='https://www.bbc.co.uk/hausa/rahotanni-52268699' term='COVID'>
Coronavirus: Me ya sa cutar ta fi kashe bakaken fata a Amurka?
A wurin mafi yawan Amurkawa, bambancin launin fata da ake nuna wa mafi yawan mutanen da suka mutu na da alaka da bakin-cikin da suke ciki wanda bai zo musu da mamaki ba.
A wurin mafi yawan Amurkawa, bambancin launin fata da ake nuna wa mafi yawan mutanen da suka mutu na da alaka da bakin-cikin da suke ciki wanda bai zo musu da mamaki ba.
Biranen da ke Chicago da News Orleans da Las Vegas da kuma jihohin Maryland da kuma South Carolina na cikin wadanda suka ba da rahoton bayanai da ke da alaka da wariyar launin fata, wadanda kuma galibin wadanda suka kamu da wannan cuta bakake ne.
Wannan na iya kasancewa saboda rashin daidaiton da ake nunawa a Amurka na tsahon lokaci da muka saba da shi, sauran dalilan watakila irin abubuwan da ba a taba zato ba wadanda za a iya magancewa.
Nan bayanan mutum uku ne da wannan rikici ya shafa ta hanyoyi daban-daban - labaransu sun bayyana dalilan da ya sa bakaken Amurkawa suka fi shiga hadarin cutar.
"Yana matukar cutar da al'ummarta"
"Yar uwata Rhoda ita ce babba a cikin iyalan gidanmu. Ita ta fara zuwa kwaleji a gidanmu, ta samu digiri kuma ta ke koyarwa a makarantar gwamnati," inji Rabaran Marshall Hatch da ke Chicago.
"Irin matan nan ne masu faran-faran da mutane. Tana da kwakwalwa. Ba ta kai kanta inda ba ta je ba kuma tana da mutunci sosai."
Rabaran Marshall Hatch ya matukar shakuwa da 'yar uwar tasa, wadda yawanci ta ke masa kida a cocinsa. A ranar 4 ga watan Afrilu ne Rhoda Hatch mai shekara 73 ta mutu bayan kwashe kwana takwas tana amfani da na'urar nunfashi ta Ventilator.
Kwana biyu gabanin nan, babban abokin Rabaran Marshall Hatch, Larry Harris shi ma ya mutu, yana da shekara 62. duka su biyun Covid-19 ce sanadiyyarsu.
A takaice mutane hudu da ke da kusanci da shi duka sun mutu ta dalilinta, Abin da ya sa ya ce tana ruguza bakaken fata 'yan Amurka da ke makwabtaka da shi a West Garfiels Park in da yake zama.
"Mun yi kokarin samun kabarin da za a binne 'yar uwata a ranar Asabar, amma abin ya yi wuya sama da ko yaushe." in ji Rabaran.
"Amma kusan duk mun yi hasashen cewa duk lokacin da annoba irin wannan ta zo, za ta fi shafar mutanen da suke cikin kangin tattalin arziki."
Kamar yadda kididdiga ta bayyana, yankin West Garfield Park da bakaken fata suka fi yawa na da bambancin shekara 16 na tsahon rayuwar mutane, kasa da na yankin Chicago inda fararen fata suka fi yawa da ke tazarar mil uku kawai.
Bayanan da aka fitar sun nuna kashi 68 cikin 100 na wadanda coronavirus ta kashe bakaken fata, lokacin da su ne kashi 30 cikin 100 na adadin mutanen birnin.
Mutanen da ke zaune a yankin Rabaran Marshall Hatch suna da wahalar samun inshorar lafiya kuma suna zaune ne a gidajen da ke da cunkoson jama'a in ka kwatanta da adadin 'yan kasar baki daya.
Matasa bakaken fata sun ta wallafa cin mutuncin da jami'an tsaro ke mu su a manyan shaguna a kafafen sada zumunta, ko kuma su rika korarsu idan suka gansu da takunkumin baki da hanci.
"Ko bani da lafiya, ina zuwa aiki"
"Cikin abokan kasuwanci wadanda suke zuwa wajenmu, ba za ka taba sanin wanda ke da wata matsala ba."
Clarionta Jones mai shekara 24 daga birnin News Orleans na tsoron kamuwa da wannan cutar, amma ba ta da wani zabi mai yawa kan hakan. Tana aiki a wani kantin zamani ne kuma tana cikin mutane masu muhimmanci a wurin.
"Ni kadai ce na ke samun kudi a gidanmu, duk da cewa ba abin da kowa ya yi tsammani ba ne, kawai aka bukaci mu ba da kudin haya na watan Afrilu.
"A maganar gaskiya, idan ba ni da lafiya nakan sha magani kawai na tafi aiki. Bana son rasa kudina, ina da yara biyu. Wannan ba zabi ba ne."
Clarionta ta shaida mani cewa manajansu na cewa kada su sake su sanya safar hannu ko kuma takunkumin fuska lokacin da suke ciniki da abokan huldarsu. Tana jin bai kamata ta yi jayayya ba saboda kar ta rasa aikinta.
A kasashe da yawa na duniya muna ganin yadda ma'aikata masu muhimmanci da masu gudanar da ayyuka, ke fama da karancin albashi, a lokacin da wannan cuta ta Covid-19 ke kara yaduwa. A Amurka idan kace "karancin albashi" babu shakka kana nufin "bakar fata".
Amma Clarionta ta fadi wani abun mamaki.
"Da farko na ji ana cewa coronavirus ba ta kama baki. Ina nufin hakan na nuna babu bakaken fata a China amma lokacin da ta fara yaduwa a nan sai na ga mutane daban-daban na kamuwa."
Wannan labaran karyar ba iya New Orleans suka tsaya ba sun yadu har zuwa wasu sauran sassan kasar.
A tsakiyar watan Maris, mawakin jihar Atlanta Waka Flocka ya shiga kafar radiyo yana cewa "coronavirus ba ta kama bakake. A fadi wanda ta kama. Ba ta taba su kwata-kwata."
A wani bincike da aka gudanar, masana kiwon lafiya sun ce akwai bukatar cike gibin da ake da shi game da ilimi kan cutar.
"Tsarin bambancin launin da ake da shi ya kamata a zarga"
A matsayin kwamishina a birnin da kimanin kashi 40 cikin dari na mazaunansa bakake ne, yada labaran karya abu ne da Dakta Jeanette Kowalik ke fama da shi a kullum a wajen aikinta a Milwaukee da ke Wisconsin.
Amma sashen da ta ke aiki na ta kokarin fitar da sabbin dabarun dakile labaran karyar da ke cewa cutar ta fi alaka da matafiya 'yan kasashen ketare, Covid-19 ta tsayar da birnin da ta ke.
A makon da ya gabata an samu kimanin mutum 80 da suka kamu a birnin, kuma kaso 70 cikin dari cikinsu bakake ne," Dakta Kowalik ta shaida mani.
Ta bayyana abin da ta ke ganin shi ne dalilin da cutar ta fi kama bakake 'yan Amurka.
"Da yawa daga bakaken fata na da wata matsalar rashin lafiya da ke kisa, kamar su ciwon zuciya, ciwon siga, asma, kiba." in ji Dakta Kowalik.
Ta kuma yi magana kan wasu boyayyun hanyoyi da ake amfani da su wajen cutar da lafiyar bakaken Amurkawa, tana kafa hujja kan wasu bincike da ke nuna rayuwar mutum na raguwa kwatankwacin dadewar sinadarin Cortisol a jikinsa, wanda yake janyo tsufa da wuri, kuma hakan na da alaka ne da damuwar da mutum ke shiga saboda matsalar nuna wariya.
"Wadannan duka abubuwa ne da za su bayu zuwa banbancin launin fata, kuma wadannan manufofi ne da ake amfani da su a kasar na tsahon lokaci,"
Dakta Kowalik ta ce yadda ake cutar da bakaken Amurkawa da wadannan rikice-rikice da kuma wahalhalun da suke fuskanta wajen gwajin da coronavirus a unguwannin marasa galihu, yasa suna jin an ana nuna cewa basu da amfani.
Wani karin rahoto daga Eva Artesona
Abin da ya janyo duka wadannan abubuwan - tawagar BBC kan labaran karya
Jita-jitar da ake ta yadawa kan hanyoyin kariyar halittar bakaken fata game da Covid-19, dake yawo a kafafen sada zumunta tun karshen watan Janairu.
Labaran sun samo asali ne saboda rashin samun bullar coronavirus a Afrika a lokacin, da kuma warkewar da dan makarantar nan dan kasar Kamaru ya yi daga cutar cikin gaggawa a China.
Kan kuskure an ta wallafe-wallafe a Facebook a tsakiyar watan Faburairu, da ke ikirarin wani dan shekara 21 ya warke daga cutar "saboda kalar fatarsa".
Amma a zahirin gaskiya, babu wata shaida da ke nuna samun lafiyarsa na da alaka da launin fatarsa.
Sai dai hakan na da alaka da wani ikirari da bashi da tabbas kuma aka rika yadawa a kafafaen sada zumunta a wasu daga cikin kasashen nahiyar Afrika, da suka hadar da Najeriya, Kenya, Uganda da kuma Zambia.
Almarar kan kwayoyin kariya ta yi ta yawo a intanet a yankunan bakaken fata 'yan Amurka, inda aka rika barkwanci da su da kuma ba'a a intanet.
</doc>
<doc docid='bbc_labarai-52204314' lang='hau' type='mono' source_url='https://www.bbc.co.uk/hausa/labarai-52204314' term='COVID'>
Coronavirus: Giya ta kashe 'yan Iran 600 da suka sha ta a matsayin magani
Wani jami'i a Ma'aikatar Shari'ar kasar Iran ya ce daruruwan 'yan kasar ne suka mutu sakamakon kwankwadar barasa da ya wuce kima tun bayan barkewar Coronavirus a kasar.
Wani jami'i a Ma'aikatar Shari'ar kasar Iran ya ce daruruwan 'yan kasar ne suka mutu sakamakon kwankwadar barasa da ya wuce kima tun bayan barkewar Coronavirus a kasar.
Iran ta kasance daya daga cikin kasashen da annobar coronavirus ta fi kamari da samun gindin zama bayan China.
Alkaluman da hukumomi suka fitar sun nuna cewa kusan mutum 4000 cutar ta halaka… baya ga wasu sama da dubu 62 kuma da ta kama.
Annobar ta haddasa tsoro da fargaba da zaman a zullumi da rashin tabbas a kasar kamar sauran sassan duniya.
A kan hakan ne a fafutukar neman mafita, da a kan ce wanda ruwa ya ci idan aka mika masa takobi ma kamawa zai yi; hakan ya sa aka yi ta yada jita-jita da labaran karya kan hanyoyin kariya da kuma maganin cutar, labaran da aka yi ta yadawa ta shafukan intanet a kasar ta Iran kamar a wasu kasashen.
Duk da cewa an haramta amfani da giya a Iran, wasu sun rika yada rahotannin cewa ai giya tana maganin cutar ta Corona, wannan ya sa wasu mutanen suka karkata ga amfani da wasu nau'uka na ruwan giya mai karfi da aka fi amfani da su a masana'antu saboda karfinsu.
To a yanzu dai sakamakon yadda jama'a suka dimauce har ta kai wasu na amafani da irin wadannan nau'uka na giya domin samun waraka ko kariya daga cutar ta Covid-19, kakakin Ma'aikatar Sharia ta Iran din ya ce bisa ga dukkan alamu hakan ya yi sanadiyyar mutuwar mutane da dama, wato an gudu ba a tsira ba.
Ya ce a bisa alkaluman da suka tantance akwai mutum 600 da suka mutu a sakamakon amfani da ruwan giyar don samun waraka ko kariya daga cutar, wasu kuma 3,000 giyar ta sa su jinya, tun bayan barkewar annobar a kasar ta Iran.
Abin da ya zamar wa wadanda suka karkata ga amfani da giyar a matsayin maganin cutar ta coronavirus; tamkar gudun harbabbiyar barewa.
</doc>
<doc docid='bbc_labarai-52170405' lang='hau' type='mono' source_url='https://www.bbc.co.uk/hausa/labarai-52170405' term='COVID'>
'Na sha tsangwama bayan an zarge ni da coronavirus'
Wani makusancin Gwamna Bala Mohammed na jihar Bauchi, Alhaji Bello Abdullahi Bodejo ya ce shi da iyalinsa sun sha tsangwama bayan an yi masa gwajin Covid-19.
Wani makusancin Gwamna Bala Mohammed na jihar Bauchi, Alhaji Bello Abdullahi Bodejo ya ce shi da iyalinsa sun sha tsangwama bayan an yi masa gwajin Covid-19.
Badejo wanda jagora ne na kungiyar Miyetti Allah Kautal Hore ya ce ya shiga halin firgici bayan an zayyana shi a matsayin daya daga cikin wadanda za a yi wa gwaji saboda kusancinsu da gwamnan Bauchi
A cewarsa, Bala Mohammed wanda gwamnatin jihar Bauchi ta yi karin haske cewa yana samun waraka a wurin da aka kebe shi, abokin mu'amalarsa da kusan ko yaushe sukan yi hulda.
Ya ce duk da gwajin da aka yi masa ya nuna ba ya dauke da cutar, amma yana fuskantar tsangwama a wajen mutane.
Ya ce wasu har sun rika bi suna yada cewa "an killace gidana an hana mu fita (ni da iyalina) gaba daya."
"Wani ma zai kira ka a (waya) sai ya bakam ya yi shiru ya ji (bugawar numfashinka), wani kuma zai kira ka ya ji ko lafiya kake,"
"Wani sai da ma ya zo har wajenmu yake cewa min ai an fada masa cewa ina tare da gwamna an killace mu waje daya amma ni wai na gudu, kamar yadda aka ba shi labari ban ma iya zama wurin ba," in ji Badejo.
Cutar coronavirus da ke shafar numfashi na ci gaba da zama alakakai a duniya kuma kawo yanzu ba a sanar da maganin cutar ba.
A duniya, coronavirus ta harbi sama da mutum miliyan daya tare da sanadiyyar mutuwar mutum fiye da 60,000, a cewar Jami'ar Johns Hopkins.
Amurka na da sama da mutum dubu dari uku sai mutum 8,100 da suka mutu a kasar sanadiyyar cutar.
Sai dai a Najeriya, cutar ta harbi mutum 214 sai mutum 25 da suka warke daga cutar yayin da mutum hudu kuma suka mutu.
Toh ya ya mutanen da aka debi samfurin jininsu domin yi musu gwaji ke ji kuma wane hali suke fuskanta cikin jama'a?
</doc>
<doc docid='bbc_labarai-52157119' lang='hau' type='mono' source_url='https://www.bbc.co.uk/hausa/labarai-52157119' term='COVID'>
Kusoshin gwamnati da suka kamu da coronavirus a Najeriya
Tun dai ranar 27 ga watan Fabrairu wato ranar da cutar coronavirus ta fara bulla a birnin Legas na Najeriya, bayan zuwan wani dan kasar Italiya birnin, 'yan kasar ke ta kasa kunne domin jin wane ne zai kamu a gaba.
Tun dai ranar 27 ga watan Fabrairu wato ranar da cutar coronavirus ta fara bulla a birnin Legas na Najeriya, bayan zuwan wani dan kasar Italiya birnin, 'yan kasar ke ta kasa kunne domin jin wane ne zai kamu a gaba.
Wannan cuta ta coronavirus ta harbi shugaban ma'aikata a fadar gwamnatin Najeriya da akalla gwamnoni guda uku na kasar da kuma shugaban hukumar kula da shige da fici ta Najeriyar.
Ga wasu daga cikin kusoshin Najeriya da cutar ta harba.
Abba Kyari - Tun dai lokacin da fadar gwamnatin Najeriya ta sanar da cewa Malam Abba Kyari ya kamu da cutar coronavirus, har kawo yanzu ba a kara jin duriyarsa ba. Rahotanni na cewa shugaban na ma'aikata a fadar shugaban Najeriyar ya kai ziyarar aiki kasar Jamus ne, ranar 7 ga watan Maris kuma ya koma Najeriya ranar 14 ga watan na Maris, ko da yake a lokacin bai nuna alamun rashin lafiya ba.
Sai dai masu sharhi na ganin ya kamata tun lokacin da ya koma Najeriya ya killace kansa domin yin biyayya ga umarnin da gwamnatin kasar ta yi cewa duk mutumin da ya koma kasar, to ya killace kansa tsawon mako biyu kafin ya soma gana wa da jama'a.
Hasalima, wasu rahotanni sun ce tun lokacin da ya koma gida, Abba Kyari ya halarci taruka daban-daban kan matakin da gwamnati take dauka domin shawo kan cutar ta COVID-19.
Bala Muhammad
Gwamnan jihar Bauchi Bala Muhammad ya kamu da coronavirus bayan da sakamakon gwajinsa ya fito.
Wata sanarwa da gwamnatin jihar ta fitar mai dauke da sa hannun babban mai bai wa gwamnan shawara kan yada labarai Mukhtar M Gidado, a ranar 24 ga watan Maris ce ta tabbatar da hakan.
Tun lokacin ba a sake jin duriyarsa ba sai a makon nan a cikin wani bidiyo da ke yawo a shafukan sada zumunta, inda gwamnan ya ce yana cikin koshin lafiya kuma idan ya koma jiharsa zai kara zama gwamna mai adalci.
Nasir El-rufa'i
Tun bayan da gwamnan na Kaduna, Nasir El Rufai ya sanar da cewa ya kamu da cutar coronavirus a ranar 28 ga watan Maris, ba a sake ganinsa a zahiri ba yana aiwatar da wani abu.
Sai dai ya halarci zaman majalisar koli da aka yi a kasar a tsakiyar mako, ta hanyar bidiyo kol.
El rufa'i dai ya wallafa a shafinsa na Twitter cewa yana dauke da cutar coronavirus. Sai dai gwamnan ya ce har lokacin bai fara nuna alamun cutar ba amma ya killace kansa.
"A farkon makon nan ne na yi gwajin cutar Covid-19, kuma sakamakon ya fito a yammacin yau. Ina mai bakin cikin shaida muku cewa ina dauke da cutar," in ji El-Rufai.
"Kamar yadda hukumomin lafiya suka tsara kan abin da mai dauke da cutar ya kamata ya yi, na killace kaina. Mataimakiyar gwamna za ta ci gaba da jan ragamar kwamiti na musamman kan Covid-19 sannan zan ci gaba da bayar da bayanai lokaci zuwa lokaci."
Seyi Makinde
Shi ma gwamnan jihar Oyo da ke kudancin Najeriya, Seyi Makinde ya sanar da cewa ya kamu da cutar coronavirus a ranar 30 ga watan Maris.
Gwamnan wanda ya bayyana hakan a shafinsa na Twitter, ya ce zai killace kansa kamar yadda Hukumar Lafiya ta Duniya ta bukata.
To sai dai sabanin wasu kusoshin gwamnatin da ba a jin kansu, Gwamna Makinde yana ta wallafa bayanai a shafinsa na Twitter.
Muhammad Babandede
Shugaban hukumar kula da shige da fice ta Najeriya, Muhammad Babandede na daya daga cikin manyan jami'an gwamnati da suka kamu da cutar coronavirus a Najeriya. Babandede ya sanar da cewa zai killace kansa na makonni biyu kamar yadda Hukumar Lafiya ta Duniya ta umarta.
</doc>
<doc docid='bbc_labarai-52242209' lang='hau' type='mono' source_url='https://www.bbc.co.uk/hausa/labarai-52242209' term='COVID'>
Coronavirus: 'Matsala ce ta siyasa, ba ta lafiya ba' - Yuval Noah Harari

"Zabin da muka yi na yaki da cutar Covid-19 zai sauya duniya nan da shekaru masu zuwa," in ji wani masanin tarihi dan kasar Isra'ila Yuval Noah Harari, marubucin littafin Sapiens: wanda ya yi magana kan takaitaccen tarihin dan Adam.
Wacce irin al'umma za mu zama lokacin wannan annoba? Ya kamata kasashe su zama tsintsiya madaurinki daya? Ko kuma kowa ya yi ta kansa? Tsare mutane da sanya ido kansu ne matakan da ya kamata a dauka kan 'yan kasa ko kuma kama-karya?
"Wannan rikicin ya sanya mu daukar tsauraran matakai kuma cikin gaggawa. Amma duk da haka muna da zabi," kamar yadda Harari ya shaida wa shirin BBC Newshour.
"Watakila zabi biyun da muke da su su ne, ko dai mu tunkari wannan matsala ta hanyar kowacce kasa ta ware kanta ko kuma hada gwiwa kan yakar abin da ya addabi duniya baki daya tare da nuna kishin juna,
"Na biyu a mataki na kowacce kasa, mu yi kokari mu ga bayanta ta hanyar tilasta wa 'yan kasa; komai ya koma hannun gwamnati ta kuma rika sanya idanu, ko kuma ta hanyar sadaukarwa tare da karfafa al'amuran 'yan kasa."
Annobar coronavirus ta janyo tambayoyi biyu, tambaya ta bangaren kimiyya da kuma siyasa, in ji Harari.
Amma yayin da muke warware kalubalen ta fuskar kimiyya, muna kuma daukar darasin yadda zamu tunkare ta ta fuskar siyasa.
"Duniya tana da duk abin da take bukata don cin galaba kan wannan annoba," kamar yadda yace.
"Yanzu ilimi ya wadata ba kamar lokacin annobar Black Death ba ne (wadda ta kashe kashi daya cikin uku da adadin mutanen nahiyar Turai) ba wai mutane na mutuwa bane ba tare da sanin dalili ba, ba kuma musan mai za mu yi a kai bane."
Tuni China ta bankado cewa cutar Sars-CoV-2 ita take haddasa wannan annoba, kuma kasashe da dama sun yi irin wannan bincike.
Kazalika Covid-19 bata da magani, masu bincike na ta fadi tashi wajen binciken rigakafin cutar ta hanyar fasahar zamani mafi inganci a fannin kiwon lafiya.
Mun kuma san rawar da matakan wanke hannu da ba da tazara ke takawa wajen kare mu daga cutar da kuma yadda suke hana yaduwarta.
"Muna sane da hadarin da ke fuskantarmu muna kuma da fasahar zamani, muna da karfin tattalin arziki da za mu iya cin nasara a kanta," in ji Harari.
"Tambayar kawai shi ne ta ya ya za mu yi amfani da wannan damar ta mu? wannan kuma tambaya ce da ke da alaka da siyasa."
A wani mataki na ujula, ana watsi da abubuwan da tarihin ya kafa, matakan da ya kamata a dauka cikin shekaru sai a dauke su cikin dare daya. wannan ne gargadin da Harari ya yi a wani rubutu da ya yi a jaridar the Financial Times.
Fasahohin zamani da ke sanya idanu da aka kirkira masu cike da hadari, ana fara amfani da su ba tare da cikakkiyar fahimta akansu ba, ko kuma a kawo mutane su tattauna game da fara amfani da su.
Ya ce ana tafiyar da al'amuaran duniya ta yadda bai dace ba, gwanatoci na amfani da fasahohin kan bayanan mutane domin bin kwakkwafi da kuma yanke hukunci kan daidaiku a boye.
Kamar a Isra'ila, Gwamnati sun kara iko kan ayyukan sirri- ba kawai hukumomin lafiya ba - da ke sanin wuraren zaman daidai kun mutane. A koriya ta Kudu aka fara irin wannan sai dai a can a ana yi ne a bode domin 'yan kasa.
A China, in da nan ne aka fi samun amfani da wadannan fasahohin sa ido a duniya, an ta hukunta 'yan kasar da ke karya dokan hana fita da aka sa.
Cikin kankanin lokaci za ka iya bada hujjar wannan, kamar yadda Harari ya ce, Amma idon wadannan ci gaban fasahohin suka zama ma'aunin bibiyar al'amura anan gaba to akwai matsala.
"Ni ina bayan gwamnatoci kan tsauraran matakan da suka dauka a bangaren lafiya da tattalin arziki. Amma tun farko kamata yayi gwamnati dake wakiltar mutane ta yi."
"A lokacin da komi ke tafiya daidai, za ka iya jagorantar gwamnati da goyon bayan kashi 51 cikin dari na mutane. Amma a irin wannan lokaci, kana bukatar hadin kan duka mutane."
A shekarun baya bayan nan, Gwamnati na mulki ta hanyar raba mutane kashi biyu, yadda ake kirkirar kiyayya kan 'yan kasashen waje da kasashen su. In ji Harari.
Amma wannan matsalar lafiyar da ta addabi duniya ta nuna bata banbanta tsakanin kasashe da kuma kungiyoyin.
Ya kara da cewa, dole mu zabi hanyar da za mu bi, ko dai rarrabuwar kai ko kuma hadin kai mu manta da banbancin dake tsakaninmu.
Da yawan kasashe na kokarin yadda za su magance matsalar da kansu, ta yadda suke bukatar magunguna daga kamfanoni masu zaman kansu. An ta sukar Amurka saboda yunkurin tade wasu kasashen daga samun takunkumin fuska, da magunguna da kuma na'urar taimakawa nunfashi ta (Ventilators).
Akwai fargabar cewa allurorin da aka samar a dakunan gwajin kasashen da suka ci gaba ba za a bai wa kasashe masu tasowa da masu fama da talauci ba yadda suke bukata.
A yanzu, akwai yiwuwar a hada kai yau, kuma darasin da aka koya daga masana kimiyyar kasar China a jiya zai iya ceton rayukan mutane a Teheran a gobe, Kamar yadda Harari ya nuna.
Ya fi tafiya da tunani mai kyau, a samu hadin kan duniya baki daya, ta hanyar karfafa musayar ilimi da kuma ci gaba da ganin an magance tsoron dake damin duniya da kuma kasashen da wannan cuta ta sha.
"Za ka iya komawa tarihi baya lokacin da ilimi bai wadata ba kagani yaushe ne mutane suka kare kansu daga annoba ta hanyar kebe kawunansu,"
“Even in the Middle Ages, epidemics spread like the Black Death in the 14th century. So, going back to a medieval system won't protect us.”
Ko a karnikan baya an samu barkewar annoba kamar su Black Death a karni na 14.
Ko wanne irin sakamako zabin da mukai ya haifar, Harari yayi Amannar za mu ci gaba  a matsayinmu na " 'Yan Adan" kuma babu abin da zai sauya.
"Wannan cuta ta bayyana wani bangare mai kyau na halittar dan adan, shi ne jin kai da kuma kusantar wadanda ke fama da rashin lafiya.
Haka zalika ta bankado halin dan adam, maimakon ka shafa mana cutar, gwara mu samar da tazara tsakaninmu, mu nuna muna da wayo, kuma har cikin zuciyarmu haka abin yake.
Amma abune mawuyaci gare mu. Ina lokacin da wannan matsala ta zo karshe mutane za su sake jin suna bukatar yan uwansu ta hanyar jin balaransu lokacin cutar. Ina ganin ba za ta sauya komi ba game da rayuwarmu.
</doc>
<doc docid='bbc_wasanni-52070959' lang='hau' type='mono' source_url='https://www.bbc.co.uk/hausa/wasanni-52070959' term='COVID'>
Coronavirus: Dan Chelsea Hudson-Odoi ya 'warke'

Dan kwallon Chelsea, Callum Hudson-Odoi ya 'warke' daga cutar coronavirus, in ji kocinsa Frank Lampard.
Dan Ingilan mai shekaru 19, ya kasance dan kwallon premier na farko da ya kamu da cutar Covid 19 a farkon wannan watan.
"Na yi Magana da shi tun a makon farko da ya soma ciwo, abin babu dadi," in ji Lampard.
"Muna murna bai sha wahala ba, kuma a yanzu ya warke."
Chelsea ce ta hudu a kan tebur lokacin da aka dakatar da gasar Premier a ranar 13 ga watan Maris.
</doc>
<doc docid='bbc_labarai-51994718' lang='hau' type='mono' source_url='https://www.bbc.co.uk/hausa/labarai-51994718' term='COVID'>
Coronavirus: Mutum 35 ne suka kamu a Nigeria
Hukumar da ke hana yaduwar cututtuka ta Najeriya, NCDC ta fito da jerin alkaluman mutanen da annobar coronavirus ta kama a jihohin kasar.
Hukumar da ke hana yaduwar cututtuka ta Najeriya, NCDC ta fito da jerin alkaluman mutanen da annobar coronavirus ta kama a jihohin kasar.
Bisa alkaluman hukumar, ya zuwa yanzu Litinin 23 ga watan Maris, 2020 za a iya cewa ban da birnin Abuja, dukkannin mutanen da cutar ta kama sun fito daga kudancin kasar ne.
Jihohin da aka samu Covid-19 a Najeriya:
Haka kuma, hukumar ta sanar da mutuwar mutum daya- wani mai shekaru 67- wanda ya dawo daga Burtaniya.
NCDC, ta shawarci duk wanda ya san ya dawo kasar daga ketare a makonni biyu da suka gabata da ya killace kansa.
Ya zuwa yanzu dai adadin wadanda suka kamu da cutar a kasar ya kai 30 inda aka sallami mutum biyu daga cikinsu bayan sun warke.
A Jamhuriyar Nijar kuwa, an kara samun mutum na 2 da ke dauke da coronavirus.
Mutumin dai dan kasar Italiya ne da ke aiki da wata kungiya mai zaman kanta a kasar.
Hukumomi a kasar sun ce mutumin ya shiga kasar ne tun a ranar 28 ga watan Fabrairun da ya gabata amma bai nuna alamar cutar ba sai a ranar Asabar.
Wannan ne dai karo na biyu da aka samu wani mai dauke da coronavirus a Nijar, mutumin na da shekaru sama da hamsin a duniya kuma ya je kasar ne sama da mako biyu daga Italiya.
Ministan lafiya na kasar Dakta Idi Mai Nasara ya shaida wa BBC cewa, tuni aka garzaya da mutumin zuwa asibiti inda ya ke karbar magani, kuma tuni aka killace wasu mutum saba'in da shida da suka yi mu'amala da mutum na farko da ya kamu da cutar a kasar.
Sannan,  an kuma killace wasu mutum uku da suka fito daga Italiya inji ministan lafiyar.
Sakamakon binciken da aka gudanar akan wasu mutane 26 da ake kiyautata zaton cewa suna dauke da cutar corona, an tabbatar da 16 daga cikin na dauke da cutar a Kamaru.
Hakan ya kaiga a yanzu mutane 56 ne suka kamu da cutar tun daga ranar 6 ga watan maris, ranar da aka gano mutum na farko (wani bafaranshe) da ya kamu da cutar.
A yanzu dai wannan cutar ta bazu ne a manyan birane 3 na Kamaru da suka hada da Yaoundé cibiyar gwamnati, da Douala cibiyar harkokin kasuwanci da Bafoussam babban birni na uku a kasar.
Duk da cewa kusan mako guda kenan da Hukumomi suka dauki wasu matakai na yunkurin dakile bazuwar cutar Corona, amma kuma bisa ga dukkan alamu adadin mutanen da suka kamu da cutar na ta yawaita kusan a ko wace rana.
A wani labarin kuma, an samu mutum na farko da ya mutu sakamakon cutar coronavirus a Ghana.
Sannan a wani mataki na dakile yaduwar cutar a kasar wadda a yanzu haka akwai mutum fiye da 20 da suka kamu, daga ranar Lahadi ne za a rufe iyakokin kasar zuwa nan da makonni biyu, sannan kuma za a rinka killace duk wasu baki da zarar sun isa kasar.
Haka Uganda ma ta samu mutum na farko da ya kamu da cutar.
Mutumin dai dan kasar ne wanda ya dawo daga Dubai.
Shugaban kasar Yoweri Museveni, ya sanar da cewa daga ranar Lahadi za a dakatar da zirga-zirgar jiragen sama na fasinja sannan za a takaita dukkan tafiye-tafiye ta sama da ta kasa har ma da ta ruwa a wani mataki na dakile yaduwar cutar.
Uganda dai ita ce kasar Afirka ta baya-bayan nan da aka samu bullar cutar coronavirus.
</doc>
<doc docid='bbc_labarai-51999267' lang='hau' type='mono' source_url='https://www.bbc.co.uk/hausa/labarai-51999267' term='COVID'>
Coronavirus: An rufe makarantun Islamiyya da na Allo a Jihar Kano
Gwamnatin jihar Kano ta bayar da umarnin rufe makarantun Islamiyya da kuma tsangayu (makarantun allo) a jihar domin dakile yaduwar cutar coronavirus.
Gwamnatin jihar Kano ta bayar da umarnin rufe makarantun Islamiyya da kuma tsangayu (makarantun allo) a jihar domin dakile yaduwar cutar coronavirus.
Shugaban makarantun Islamiyya da tsangayu na Jihar Kano, Gwani Yahuza Dan Zarga ne ya bayyana hakan a ranar Lahadi, inda ya ce an dauki matakin ne domin kauce wa yaduwar cutar coronavirus.
"Kwamishinan ilimi ya yi taron manema labarai ya fada sannan kuma ya kara yi mani gargadi cewa na fada wa masu makarantu da su bi wannan doka ta gwamnati," in ji Gwani Yahuza.
Ya kara da cewa: "An dauki matakin ne domin kare lafiyarsu sannan kuma matakin ya shafi dukkanin makarantun Islamiyya da na tsangaya."
Gwani ya ce daga gobe Litinin ne matakin zai fara aiki, sannan kuma ya yi kira ga malamai da masu makarantun da su dukufa da addu'o'i da niyyar Allah ya kawo karshen cutar ta Covid-19.
Mutum 30 ne jumulla suka kamu da coronavirus a Najeriya kuma Jihar Kano ba ta cikin jihohin da cutar ta bulla.
Legas - 22
Abuja - 4
Ogun - 2
Ekiti - 1
Oyo - 1
Jumulla - 30
Wadanda suka warke - 2
</doc>
<doc docid='bbc_rahotanni-51981916' lang='hau' type='mono' source_url='https://www.bbc.co.uk/hausa/rahotanni-51981916' term='COVID'>
Coronavirus ta sa kasuwar kanana jiragen sama na haya ta bude
Kamfanonin masu kananan jiragen sama na alfarma a Najeriya sun bayyana cewa karin bukatar shiga kananan jiragen cikin makwanni biyu da suka gabata ta karu.
Kamfanonin masu kananan jiragen sama na alfarma a Najeriya sun bayyana cewa karin bukatar shiga kananan jiragen cikin makwanni biyu da suka gabata ta karu.
Hakan ya faru ne tun bayan da aka gargadi jama'a da su nesanta kansu da cudanya da mutane a sakamakon takunkumin zirga-zirga a tsakanin kasashe.
Karin da aka samu daga masu bukatar shiga kananan jiragen alfarmar dai na zuwa daga ciki da wajen Najeriya - duk dai saboda mutane da ke ta kokawar komawa gida ga iyalansu.
ExecuJet, wanda shi ne wani reshe na kamfanonin zirga-zirgar kananan jiragen sama na alfarma masu zaman kansu a Najeriya, ya ce bukatar jigilar fasinjoji na kasa da kasa ya ninka fiye da na makwanni biyu da suka gabata, yayin da ma'aikatansa ke kiyaye matakan kare lafiya da jami'an kiwon lafiya na tashar jiragen saman Najeriya ke samarwa.
Babban jami'in zirga-zirgar kamfanin ExecuJet Victor Mbachi, ya ce mafi yawan masu bukatar amfani da jiragen saman 'yan Najeriya ne da ke kokarin dawowa gida, a yayin da wadanda ke bukatar jiragen  daga Najeriya ba 'yan kasar ba ne da ke niyyar komawa kasashensu.
Haka yake ga kamfanin Stargate Jets, da ke a Legas shi ma wani kamfani ne mai zaman kansa da ke zirga-zirga a ciki da wajen kasar.
Wani jami'in kamfanin ya shaida wa BBC cewa kamfanin ya samu "karuwar masu bukatar daukar hayar jiragen.
A lokuta da dama a baya, ana daukar hayar jiragen kamfanin sau daya ko sau biyu a cikin mako.
A wasu lokuta kamfanin yana samu a dauki hayarsa sau uku a cikin makonni biyu. Amma a makwanni biyun da suka gabata, ya samu kari tsakanin 10 zuwa 12.
Amma wadanda ke shigowa cikin kasar ta jiragen sama masu zaman kansu ba a kebe su daga daga bincikensu ba, bisa la'akari wannan shi ne tsarin nauyin da aka dorawa dukkanin kamfanonin jiragen sama a kasar.
A cewar Mbachi, an fada wa fasinjoji cewa su aika da hanyar tantance su ta na'urori ko wayoyin salula kafin isowarsu, wanda ganawa ta farko da fasinjoji za su yi ita ce ta haduwa da jami'an lafiya da ke tashar  domin duba koshin lafiyarsu, kafin ma su tarbarsu su karbe su.
Zai yi wuya a ce ko hanzarta yin hakan ya zama wani yunkuri na kaucewar dokar hana hana zirga-zirgar shiga kasar da gwamnatin Najeriya ta sanya a baya-bayan nan kan kasashe 13 da suke fama da cutar COVID-19.
A bayyane yake cewa iyalai da yawa suna son su kasance tare da iyalai. Ga wadanda suke da karfin yin haka,  suna ganin tafiya ta daidaiku wata farar dabara ce domin kaucewa kamuwa da cutar.
Dokar hana zirga zirga jiragen sama a kasar dai ta fara aiki tun a ranar 20 ga wannan wata.

</doc>
<doc docid='bbc_rahotanni-51819568' lang='hau' type='mono' source_url='https://www.bbc.co.uk/hausa/rahotanni-51819568' term='COVID'>
Contagion: Shin an yi fim kan coronavirus shekara 10 da suka wuce?
Fim din wanda aka saki a 2011 da bai shahara ba sosai sai bayan buular cutar coronavirus a 'yan kwanakin nan.
Fim din wanda aka saki a 2011 da bai shahara ba sosai sai bayan buular cutar coronavirus a 'yan kwanakin nan.
Duk da cewa akwai manyan 'yan fim da suka fito a cikinsa kamar su Matt Damon da Jude Law da Gwyneth Paltrow da Kate Winslet da kuma Michael Douglas, a wancan lokacin fim din shi ne na 61 cikin jerin fina-finan da suka fi samun kudi.
Amma Contagion ya bayar da mamaki a lokacin da ya fara shahara a manhajar Apple's iTunes Store inda aka yi ta sauke shi a Amurka, sannan kuma aka yi ta neman fim din a Google.
Kamfanin da ya yi fim din Contagion Warner Bros. - ya ce shi ne na 270 cikin fina-finansa mafi shahara a watan Disambar 2019, a lokacin da aka fara samun rahoton bullar cutar a China.
Wata uku bayan nan, sai ga Contagion ya zama cikin 10 na farko.
Duk dai saboda coronavirus ne, kuma kamanceceniyar da ke tsakanin cutar da fim din ta bayyana karara ne bayan shekara 10 da yin fim din.
Meke cikin fim din?
A cikin fim din, wata bakuwar cuta mai kisa ta kashe wata mata 'yar kasuwa (Paltrow), bayan matar ta samo cutar a yayin wata tafiya zuwa China.
Kasancewar sunan China da ya fito a fim dinne ya sa yake kara yin tashe a makonnin da suka gabata, inda masu kallo suke ta neman Contagion.
Wani abin sha'awa game da yadda fim din ke kara tashe shi ne yadda aka nuna Gwyneth Paltrow (jarumar 'yar Amurka) ta wallafa hotonta tana sanye da takunkumin rufe fuska a cikin jirgin sama ranar 26 ga watan Fabrairu.
Sakon da ta wallafa a shafinta na Instagram ya ce: ''A kan hanyar zuwa Paris. Fargaba? Tsoro? Shiru? Annoba? Farfaganda? Haka Platrow za ta yi barci da wannan abin a fuskarta cikin jirgin nan.''
''Ina cikin jaruman fim din nan. Ku kula da kanku. Ban da musabaha. A dinga wanke hannu akai-akai,'' a cewar jarumar, wadda ke da fiye da mabiya miliyan shida a shafukan sada zumunta.
En route to Paris. Paranoid? Prudent? Panicked? Placid? Pandemic? Propaganda? Paltrow’s just going to go ahead and sleep with this thing on the plane. I’ve already been in this movie. Stay safe. Don’t shake hands. Wash hands frequently. 😷
A post shared by  Gwyneth Paltrow (@gwynethpaltrow) on Feb 26, 2020 at 2:59am PST
Karshen Instagram wallafa  daga gwynethpaltrow
Akwai kamanceceniya sosai da abin da ya faru a fim din Contagion.
Jaruma Paltrow ta kamu da cutar mai suna MEV-1, daga wani mai dafa abinci na Hong Kong bayan yin musabaha da shi, shi kuma ya samu cutar a jikin alade a lokacin da yake sarrafa namansa, shi kuma aladen ya samu da kwayoyin cutar ne a jikin jemage.
Bayan haka ne ta shiga jirgi ta dawo gida cikin tsananin rashin lafiya inda ta mutu ba da dadewa ba. Bayan nan ma danta ya mutu, amma mijinta bai kamu da cutar ba.
Ko a gaske, masana lafiya suna ganin cewa cutar ta samo asali ne daga dabbobi a garin Wuhan na China a Disambar 2019.
Ana ganin cewa cutar ta samo asali ne daga jemagu kamar yadda aka yi a fim din Sars epidemic na 2002, daga haka sai ta fara yaduwa zuwa mutane da wasu hallitu.
Har yanzu ba a cimma matsaya ba kan ko wacce dabba ce ta fara yada cutar kamar yadda alade ya fara yada cutar a cikin fim din, sai dai hukumomi a China sun nuna wata kasuwar dabbobi da ke a garin Wuhan inda suka ce daga nan ne cutar ta samo asali.
Kamar yadda ake yada cutar a gaske ta hanyar gaisawa da hannu da kuma kusantar juna, a fim din Contagion ma ta haka ake yada cutar.
A lokacin da ake zargin an samu barkewar cutar a cikin fim din, an ga ma'aikatan hukumar tattara bayanai kan cututtuka suna killace jama'a.
A cikin fim din, an killace jama'a a a garin Chicago na Amurka kamar yadda aka yi a China a halin yanzu.
A yanzu haka an killace jama'a da dama a arewacin yankin a kokarin da ake yi na dakile yaduwar cutar ta Covid-19.
Tunawa da kuma dawo da fim din Contagion ya bai wa Scott Z Burns mamaki matuka wanda shi ne marubucin fim din.
Amma a wata tattauna wa da jaridar Fortune ta yi da shi, ya bayyana cewa ainahin abin da yasa ya rubuta fim din shi ne domin ya ankarar da jama'a cewa irin wannan cutar za ta iya barkewa a cikin al'ummarmu.
''Kamanceceniya tsakanin Contagion da coronavirus ba su da wani muhimmanci saboda ba da gangan muka yi ba,'' in ji Burns.
Barkewar cutar a wannan karon ya jawo yada labaran bogi inda wasu ke cewa an kirkiro wannan cuta ne a matsayin makami mai guba.
Shi kansa Burns, wanda shi ne marubucin fim din ya zama abin zargi.
A wata hira da ya yi da New York Times ya bayyana cewa wasu mutane na zarginsa kan cewa ya shiga kungiyar asiri ta wadanda ke kokarin juya akalar duniya.
''Na tuna a lokacin da na damu kan cewa yaduwar labaran bogi na da hatsari kamar cutar.''
Za a iya yin bayani kan fim din Contagion kan yadda Mista Burns ya yi kokari wajen bayar da hujjoji a kimiyance.
Sai da ya tattauna da manyan likitoci da kuma jami'an Hukumar Lafiya ta Duniya WHO, a lokacin da yake rubuta fim din.
Ya bayyana cewa sun ba shi shawarwari matuka.
</doc>
<doc docid='bbc_labarai-52501118' lang='hau' type='mono' source_url='https://www.bbc.co.uk/hausa/labarai-52501118' term='COVID'>
Coronavirus: Babban likiti mai yaki da cutar a Legas shi ma ya kamu

Babban likitan cibiyar kula da masu dauke da cutar Korona da ke Yaba a Lagos ya kamu da cutar Covid 19.
BBC ta fahimci cewa Dr Bowale Abimbola  wanda a yanzu haka yake cibiyar killace masu korona a Lagos, kawo yanzu dai yana fama da tari.
Bayanai sun ce yanzu mako guda kenan da likitan ya killace kansa.
Likitan na daga cikin ma'aikatar lafiya 113 da suka kamu da cutar Covid 19 a kokarinsu na dakile cutar.
Kawo yanzu an tabbatar da mutum 1,932 dauke da cutar korona a Najeriya a yayin da mutum 50 suka rasu sai kuma wasu 300 da suka warke.
</doc>
<doc docid='bbc_51955919' lang='hau' type='mono' source_url='https://www.bbc.co.uk/hausa/51955919' term='COVID'>
Coronavirus: Ana bibiyar wadanda suka yi hulda da Ba'amurken da ya mutu a Ekiti
Gwamnatin Ekiti da ke Kudu maso yammacin Najeriya ta yi karin haske kan wani mutum dan asalin jihar da ya kamu da coronavirus, bayan ya tuka wani Ba'amurke.
Gwamnatin Ekiti da ke Kudu maso yammacin Najeriya ta yi karin haske kan wani mutum dan asalin jihar da ya kamu da coronavirus, bayan ya tuka wani Ba'amurke.
Kwamishinar lafiyar jihar, Dr. Mojisola Yaya-Kolade cikin wata sanarwa ta ce ana zargin Ba'amurken da ya je daga jihar Virginia tare da rakiyar wata 'yar asalin jihar Ekiti, shi ne ya harbi mutumin dan shekara 38 da cutar COVID-19 bayan saukarsa a Najeriya.
Sanarwar ta ce Ba'amurken da 'yar rakiyarsa sun zo Najeriya ne ranar 3 ga watan Maris inda suka sauka a filin saman Murtala Mohammed da ke Lagos.
Ta ce binciken farko-farko ya nuna cewa dan Najeriyan da ya kamu da cutar coronavirus shi ne ya dauki Ba'amurken da 'yar rakiyarsa a mota ya tuka zuwa Ibadan, wurin da suka shafe tsawon kwanaki kafin su isa Ado Ekiti ranar 13 ga wata.
"Kwana guda kuma bayan isarsu ne sai Ba'amurken ya kamu da rashin lafiya, kuma aka dauke shi zuwa wani asibitin kudi, kafin a mayar da shi babban asibitin koyarwa, inda a can ne ya mutu," in ji sanarwar.
Ta ce hukumomin asibitin sun ankarar da kwamitin kar-ta-kwana mai yaki da coronavirus na jihar Ekiti inda aka dauki samfurin jinin Ba'amurken tare da abokan tafiyarsa biyu.
Ta kara da cewa "gwajin da aka yi wa direban da ya kai su, ya nuna cewa cutar Covid-19 ta harbe shi, yayin da gwaji ya nuna ita 'yar rakiyar Ba'amurken ba ta dauke da cutar, shi kuma gwajin da aka yi wa mamacin a wannan lokaci bai kammala ba."
Dr. Mojisola Yaya-Kolade ta ce bisa tanadin tsare-tsaren cibiyar takaita yaduwar cutuka ta Najeriya, tuni kwamitin kar-ta-kwanan da aka kafa ya kebe mutumin da ya kamu a wata kadaitacciyar cibiya.
"Ita kuma mai rakiyar Ba'amurken ana ci gaba da sanya ido kanta a wani wuri da ta kebe kanta," kamar yadda sanarwar ta shaida.
Kwamishinar lafiyar ta ce sun kuma fara bin sawun mutanen da suka yi hulda da su, inda suke aiki da ma'aikatar lafiya ta tarayya da Hukumar Lafiya ta Duniya ta hanyar bin diddigin wuraren da mutanen uku suka ziyarta bayan saukarsu a Najeriya.
Ta ce sun kuma tuntubi gwamnatin jihar Oyo tun da an fahimci cewa can ne mutanen suka ziyarta har suka shafe tsawon kwanaki kafin su isa jihar Ekiti.
A cewarta mutumin da aka tabbatar yana dauke da cutar COVID19 din yana nan cikin hayyacinsa, yayin da cibiyar takaita yaduwar cutuka za ta sake yi wa matar da suka zo da Ba'amurken gwaji.
Haka zalika, sanarwar ba ta yi karin haske kan halin da ake ciki game da Ba'amurken da gwamnatin jihar ta Ekiti ta ce gwajin farko da aka yi wa gawarsa, bai kammala ba.
A ranar Laraba ne hukumar dakile bazuwar cutuka a kasar ta sanar da samun karin mutum biyar masu coronavirus a Najeriya kuma kawo yanzu mutum takwas ne aka tabbatar suna dauke da cutar a Najeriya.
Karin labarai masu alaka da za ku so ku karanta
</doc>
<doc docid='bbc_rahotanni-52157111' lang='hau' type='mono' source_url='https://www.bbc.co.uk/hausa/rahotanni-52157111' term='COVID'>
Coronavirus: Ko cutar za ta fantsama kasashen da ba su san ta ba?
A ranar 12 ga watan Janairu kasa da watanni uku da suka gabata annobar coronavirus ta fara fita a kasar China. A lokacin ba a samu ko da mutum daya da ya kamu da cutar a wata kasa da ba Chinar ba.
A ranar 12 ga watan Janairu kasa da watanni uku da suka gabata annobar coronavirus ta fara fita a kasar China. A lokacin ba a samu ko da mutum daya da ya kamu da cutar a wata kasa da ba Chinar ba.
A ranar 13 ga watan na Janairu ne katsam sai annobar ta karade duniya. An samu mai dauke da cutar a Thailand da Japan da Koriya ta Kudu da kuma Amurka.
Daga nan ne kuma sai cutar ta fantsama a sauran kasashen duniya.
Yanzu haka dai akwai masu dauke da cutar ta cornavirus fiye da milyan daya a fadin duniya. Abun tambaya yanzu shi ne a dai-dai lokacin da jama'a ke ci gaba da mutuwa sakamon cutar kuma asibitoci ke kara cika da masu cutar, ko akwai kasashen da har yanzu ba su san wannan cutar ba? Amsar ita ce e, akwai su.
Kasashe 193 ne dai mambobin Majalisar Dinkin Duniya.
A ranar 2 ga watan Afrilun 2020, akwai kasashe 18 da ba su da masu dauke da cutar ta Covid-19 kamar yadda bayanan BBC suka dace da alkaluman jami'ar Johns Hopkins University.
Wasu kwararru sun amince cewa kasashen da ba su da cutar ka iya yiwuwa suna da ita amma saboda masu ita ba su yi korafi a kanta ba. Misali kasar Koriya ta Arewa kwata-kwata ba ta da ko da mutum daya da ya kamu da cutar kamar kasar Yemen mai fama da yaki.
To sai dai akwia kasashen da kwayar cutar ta cornavirus ba ta isa ba. Yawancin wadannan kasashe tsibiri ne da ke da karancin masu ziyartar su -  7 daga cikin kasashe 10 da aka fi ziyarta a duniya kamar yadda alkaluman Majalisar Dinkin Duniya suka nuna, ba su san cutar cornavirus ba.
Kasancewarsu masu nisa na nufin wani abu guda wato sun kasance kasashen da su ne ma suka amsa sunan tazara fiye da yekuwar da ake yi ta jama'a su bayar da tazara a tsakaninsu.
To sai dai Lionel Aingimea, shugaban Nauru daya daga cikin kasashen 18 ya ce shi kam yana cikin ko-ta-kwana inda ya shaida wa BBC cewa cutar cornavirus al'amari ne mai bukatar kulawar gaggawa daga gwamnati.
Kasar ta Nauru ta dauki wasu matakai na ko-ta-kwana tun bayan barkewar cutar coronavirus a wasu kasashen duniya:
Wannan tsarin da Nauru ta dauka in ji shugaba Lionel Aingimea ana kiran sa da 'kama ka kunshe'.
Nauru dai ba ita kadai ba ce karamar kasar da ayyana batun yaki da cornavirus a matsayin ta-baci ba, akwai sauran kananan kasashe irin su Kiribati da Tonga da Vanuatu da dai sauran irin su.
Dr Colin Tukuitonga,  na kasar Niuea Kudancin Pacific ya ce tabbas matakin na kasashen ke dauka ya dace.
Har wa yau, wasu kanana kasashen da ba na tsibiri ba ma ba su da cutar ta coronavirus.
Misali har sai a ranar Alhamis ne kasar Malawi da ke yankin Afirka ta Gabas mai yawan jama'a milyan 18 ta fara samun mutum na farko da ya kamu da cutar.
To amma dama tun kafin hakan kasar ta shirya da zarar annobar ta shige ta.
Malwai ta ayyana ta-baci inda ta kulle makarantu da soke bizar shiga kasar, inda yanzu take kokarin fara yi wa jama'arta gwaji domin gano ko suna dauke da coronavirus.
An gano cewa coronavirus za ta ratsa duk wata kasa a duniya. Yanzu abin tambaya a nan shi ne idan ban da Malawi wace kasa ce za ta zama ta karshe da coronavirus za ta kutsa kai?
" Za ta iya yiwuwa wadannan kasashen na tsibiri ne, zan iya yin caca a kan hakan", in ji Andy Tatem, farfesa a fannin yankunan duniya na jami'ar Southampton.
"A zamanin dinkewar duniya wuri guda, ba ni da tabbas cewa akwai wani wuri da cutar ba za ta kutsa ba."
Rufe iyakoki kamar yadda Nauru ta yi - "bai zama lallai hakan ya yi tasiri ba kuma da wuya ya dore."
</doc>
<doc docid='bbc_labarai-52271263' lang='hau' type='mono' source_url='https://www.bbc.co.uk/hausa/labarai-52271263' term='COVID'>
Coronavirus: Buhari ya tsawaita dokar hana fita a Abuja da Legas
Shugaban Najeriya Muhammadu buhari ya tsawaita dokar hana fita na tsawon mako biyu a jihohin Legas da Ogun da kuma Abuja.
Shugaban Najeriya Muhammadu buhari ya tsawaita dokar hana fita na tsawon mako biyu a jihohin Legas da Ogun da kuma Abuja.
A jawabin da ya gabatar wa 'yan Najeriya da aka watsa a kafar talbijin din kasar, shugaban ya ce shawarwari da rahoton kwamitinsa na yaki da Covid 19 da ya karba, sun nuna ya zama wajibi a tsawaita dokar.
Ya ce dokar za ta fara aiki daga 12:00 na daren Litinin.
Shugaban ya bayyana damuwa kan yadda masu kamuwa da cutar ke karuwa da kuma wadanda cutar ta kashe a sassan duniya da kuma Najeriya.
Ya ce sakamakon goyon baya da hadin kan da aka bayar, an samu nasarori da dama a tsawon mako biyu da aka hana fita.
Ya ce an aiwatar da matakan tabbatar da kiwon lafiyar jama'a, wadanda suka taimaka wajen gano wadanda suka kamu da cutar, da kuma killacewa da wadanda suka yi mu'amula da su.
Shugaban ya ce an gano kashi 92% na wadanda suka yi mu'amula da masu dauke da cutar. An kuma kara samar da wuraren gwaji da za a iya yin gwaji 1,500 a rana.
Ya kuma ce an yi wa ma'aikatar lafiya 7,000 horo kan yaki da cututtuka masu yaduwa, tare da tura tawagar hukumar NCDC a jihohi 19 na kasar.
Ya ce Abuja da Legas suna da cibiyoyin da za a iya kula da marar lafiya 1,000.
Hukumar yaki da cututtuka masu yaduwa a kasar, NCDC, ta ce mutum 323 aka tabbatar sun kamu da cutar.
Cutar ta kashe mutum 10 zuwa yanzu, 85 kuma sun warke.
Ranar 29 ga watan Maris ne karon farko da Shugaba Buhari ya yi wa 'yan kasar jawabi game da matakan da gwamnatinsa ke dauka a yaki da coronavirus.
</doc>
<doc docid='bbc_labarai-51989698' lang='hau' type='mono' source_url='https://www.bbc.co.uk/hausa/labarai-51989698' term='COVID'>
Coronavirus: Nigeria na tsaurara matakai kan tafiye-tafiye
Hukumomi a Najeriya sun bayar da sanarwar dakatar da zirga-zirgar jiragen kasa a fadin kasar daga ranar Litinin 23 ga watan Maris.
Hukumomi a Najeriya sun bayar da sanarwar dakatar da zirga-zirgar jiragen kasa a fadin kasar daga ranar Litinin 23 ga watan Maris.
A wata sanarwa da hukumar kula da sufurin jirgin kasa ta fitar, ta ce an dauki wannan matakin ne domin dakile yaduwar cutar ta Covid-19 a kasar.
Sanarwar mai dauke da sa hannun mataimakin babban daraktan hukumar Yakubu musa, ta kara da cewa, za a fitar da karin bayani game da zirga-zirgar jirgin fasinjan da zarar sun samu damar yin hakan.
An samu karin mutum 10 da ke dauke da cutar a ranar Asabar a kasar, kamar yadda ma'akatar Lafiya ta Najeriya ta tabbatar a ranar Asabar. Adadin wadanda ke dauke da cutar yanzu ya 22, biyu sun warke.
Uku daga cikin wadanda suka kamu a Abuja suke, babban birnin kasar, sauran bakwai suna Jihar Legas.
Hukumar kula da zirga-zirgar jiragen sama ta Najeriya NCAA ta sanar da hana jirage daga kasashen waje sauka a dukkanin filayen jirgin saman kasar sakamakon yakin da ake yi na dakile cutar Covid-19.
"Daga ranar 23 ga watan Maris za a rufe wa jirage daga kasashen waje kofa a filayen jirgin sama na Abuja (Nnamdi Azikiwe International Airport) da na Legas (Murtala Muhammed International Airport)," NCAA ta fada a wata sanarwa da ta fitar ranar Asabar.
Hukumar ta ce wannan kari ne kan filayen jirgin sama na Kano da na Fatakwal da na Akwa Ibom da aka rufe su ranar Asabar. Sai dai ta ce ban da jirage masu saukar gaggawa.
Kazalika, jiragen cikin gida za su ci gaba da shiga da fita a filayen jiragen.
</doc>
<doc docid='bbc_labarai-51567486' lang='hau' type='mono' source_url='https://www.bbc.co.uk/hausa/labarai-51567486' term='COVID'>
Cutar Coronavirus ta kashe mutum biyu a Iran
Ma'aikatar lafiya ta Iran ta ce mutane biyu sun mutu bayan gwajin da aka gudanar ya tabbatar suna dauke da cutar Coronavirus.
Ma'aikatar lafiya ta Iran ta ce mutane biyu sun mutu bayan gwajin da aka gudanar ya tabbatar suna dauke da cutar Coronavirus.
Kuma hukumomi sun ce cutar ta yi saurin kashe su ne saboda manyan shekarunsu a yayin da suke jinya a asibitin Qom.
Mataimakin Ministan lafiya na Iran Qasem Janbabaei ya shaida wa kungiyar matasan 'yan jarida ta YJC cewa dukkaninsu Iraniyawa ne.
Su ne mutane na farko da aka tabbatar da sun mutu sakamakon kamuwa da cutar Coronavirus a Iran.
Kamfanin dillacin labaru na Iran IRNA ya ruwaito cewa mutanen ba su tafi kasashen waje ba ko fita daga lardin Qom kafin rasuwarsu.
Daga baya kuma kamfanin dillacin labaran ya ce za a rufe makarantu da jami'oi a lardin ranar Alhamis, a wani mataki na dakile yaduwar cutar.
An ruwaito Mista Janbabaei na cewa zuwa yanzu babu wanda ke dauke da cutar a wajen Qom.
Amma BBC ta fahimci cewa mutum 25 aka killace a asibitin Qom wadanda ake tunanin suna dauke da cutar Covid-19.
Sauran kasashen da coronavirus ta bulla
A Gabas ta Tsakiya, Kasar Daular Larabawa ta tattabar da mutum tara da ke dauke da cutar - dukkaninsu 'yan asalin China - amma zuwa yanzu babu wanda ya mutu.
A Masar, wani dan kasar waje da aka tabbatar yana dauke da cutar an bayyana cewa yanzu yana samun sauki bayan amfani da sabon gwajin maganin cutar wanda ya nuna cewa ba shi dauke da cutar.
Amma zai ci gaba da zama a killace har sai bayan mako biyu.
Tun a ranar Talata, Hukumar Lafiya ta Duniya WHO ta ce mutum 75,197 aka ruwaito suna dauke da Covid-19 kuma 2009 suka mutu.  Kuma a China ne cutar ta fi yin kisa inda ta fi yin kamari.
Sai dai kuma babban jami'in Hukumar Lafiya ta Duniya WHO Tedros Adhanom Ghebreyesus ya shaidawa taron manema labarai cewa alkalumman da ake samu a China a yanzu na raguwa.
</doc>
<doc docid='bbc_labarai-52013926' lang='hau' type='mono' source_url='https://www.bbc.co.uk/hausa/labarai-52013926' term='COVID'>
Coronavirus: Adadin masu cutar ya kai 46 a Nigeria
Hukumar hana yaduwar cutuka ta Najeriya NCDC, ta ce adadin wadanda suka kamu da coronavirus a Najeriya ya kai 46, bayan wasu mutum sun sake kamuwa da ita.
Hukumar hana yaduwar cutuka ta Najeriya NCDC, ta ce adadin wadanda suka kamu da coronavirus a Najeriya ya kai 46, bayan wasu mutum sun sake kamuwa da ita.
Daya a Jihar Legas yake, shi kuma dayan a Jihar Osun - duka a yankin kudancin kasar - in ji NCDC.
Da yammacin ranar Talata hukumar ta bayyana hakan, inda ta ce dukkaninsu sun shigo Najeriya ne a cikin mako guda da ya gabata.
"Ya zuwa misalin karfe 7:00 na yamma (Talata) mutum 46 ne suka kamu da Covi-19 a Najeriya," kamar yadda NCDC ta wallafa a Twitter.
Tuni dai biyu daga cikin 46 din suka warke, yayin da mutum guda kuma ya mutu.
Ci gaba da yaduwar da coronavirus ke yi ya sanya gwamnatin tarayyar Najeriyar da ma gwamnatocin jihohi daukar matakan dakile yaduwarta.
Daga cikin matakan da aka dauka a kasar har da dakatar da sauka da tashin jiragen sama na kasa da kasa.
Har wa yau, Najeriya ta dakatar da dukkan zaman shari'a da kotunan kasar ke yi, sai dai a kan lamari na gaggawa saboda fargabar cutar COVID-19.
Ita kuwa gwamnatin jihar Borno da ke arewa maso gabashin Najeriyar, haramta kai ziyara sansanin 'yan gudun hijira ta yi na tsawon mako hudu.
A jihar Kano kuwa, gwamnatn jihar ce ta haramta dukkan wani taron jama'a a fadin, a wani matakin dakile cunkoson al'umma domin kauce wa kamuwa da cutar.
Zamfara kuwa umarnin rufe dukkan hukumomin gwamnatin jihar ta yi domin kauce wa kamuwa da coronavirus.
Gwamnatin jihar Neja kuwa ta sanar da sanya dokar hana fita daga karfe takwas na safe zuwa takwas na dare.
</doc>
<doc docid='bbc_52349645' lang='hau' type='mono' source_url='https://www.bbc.co.uk/hausa/52349645' term='COVID'>
Kano ta maida wani mutum da ya kamu da coronavirus Jigawa – NCDC
Masu fama da cutar korona a Kano yanzu sun koma 36 bayan gwamnatin jihar ta mayar da wani dan asalin jihar Jigawa da ya kamu da cutar, zuwa mahaifarsa a karshen mako.
Masu fama da cutar korona a Kano yanzu sun koma 36 bayan gwamnatin jihar ta mayar da wani dan asalin jihar Jigawa da ya kamu da cutar, zuwa mahaifarsa a karshen mako.
A cikin mako daya kacal adadin masu cutar korona a Kano ya kai 37 kafin mayar da mutumin zuwa Jigawa, yayin da jita kuma Jigawa a yanzu take da mutum biyu masu cutar.
Sai dai kwamishinan lafiya na Jigawa Abba Zakari ya shaida wa BBC cewa a lissafinsu, mutum daya ne mai cutar a jihar - wanda aka samu a Kazaure.
Saboda a cewarsa "shi da ya taho daga Kano ai na Kano ne, kawai dai sun ce ba za su ajiye shi a wurinsu ba, saboda dan Jigawa ne muka taho da shi,"
Ya kara da cewa an yi wa mutumin gwaji ne a Kano kuma "ba su kai shi cibiyarsu ba saboda mutumin Jigawa ne,"
One case previously reported in Kano, has been transferred to Jigawa state.Therefore, the total number of confirmed cases in Kano is 36 as at the 19th of April 2020
Karshen Twitter wallafa  daga @NCDCgov
"Aka kawo shi cibiyar killace masu cutar a Jigawa, sa'ar da muka yi daman daga Legas ya taho bai ma samu ya shiga jihar Jigawa ba saboda haka ba shi da mutanen da ya yi mu'amala da su,
"Sai wani yaro guda daya wanda suke tare suna cin abinci tare, shi mun masa gwaji mun ga cewa ba shi da wannan cuta amma duk da haka mun killace shi zuwa nan da kusan kwana bakwai zuwa takwas,"
"Idan bai nuna alamar wannan cuta ba za mu sake yi masa gwaji dai kuma sai mu sake shi," kamar yadda kwamishinan ya bayyana.
Tun da farko gwamnatin jihar Jigawa ta sanar da bullar cutar covid-19 a karon farko a jihar cikin karamar hukumar Kazaure ranar Lahadi.
Mutumin dan asalin Jigawa ne da ya koma jihar daga Enugu kuma gwaji ya tabbatar yana dauke da cutar bayan ya nuna alamunta.
Kwamishinan ya bayyana cewa tuni suka fara gudanar da binciken mutanen da suka yi mu'amala da matafiyin domin a killace su tare da yi musu gwajin cutar.
Ya ce bullar cutar a yankin Kazaure ya sa gwamnati daukar matakin kulle garin na tsawon mako daya domin hana bazuwar cutar zuwa wasu sassan jihar.
"Wannan mataki zai fara ranar Litinin karfe 12 na dare, mun riga mun gano mutanen da suka yi hulda da shi,"
"Akwai wadansu mutane na kusa da shi mutum uku, akwai wasu mutane bakwai daga waje," in ji kwamishinan.
A yanzu dai ana da masu cutar korona a Najeriya 627 bayan da NCDC ta sanar da karin mutum 86 da suka kamu da cutar - adadi mafi yawa na mutanen da suka kamu da cutar cikin kwana daya a kasar.
</doc>
<doc docid='bbc_labarai-52162461' lang='hau' type='mono' source_url='https://www.bbc.co.uk/hausa/labarai-52162461' term='COVID'>
Mai gida ya yafe kudin hayar watanni saboda coronavirus
Mutanen Afirka na yin wasu abubuwan ban mamaki kuma na tsere sa'a don taimaka wa wadansu a dai-dai lokacin da duniya ke fama da annobar koronabairus.
Mutanen Afirka na yin wasu abubuwan ban mamaki kuma na tsere sa'a don taimaka wa wadansu a dai-dai lokacin da duniya ke fama da annobar koronabairus.
Nan ga wasu labarai masu faranta rayuka guda shida na wasu gwarazan 'yan Afirka.
Masu dinka tufafin kwalliyar 'yan birni a kasar Libya sun koma dinka rigunan kariya na ma'aikatan lafiya.
Matan su shida suna dinka tufafin kariya ga likitoci da ma'aikatan jinya a wata masana'antar dinkin 'yan birni da ke Tripoli, babban birnin kasar Libya.
Dukkansu suna hakan ne a matsayin aikin sa-kai, wasu daga cikinsu ma a masana'antar suke kwana don sarrafa adadin tufafin kariyar likitocin da bukatarsu ta taso saboda annobar koronabairus.
Tuni sun dinka tufafin ma'akatan lafiya iri 50, har ma sun shiga kashi na biyu a aikinsu.
Ma'aikatan lafiya a wani asibitin birnin Tripoli sun yi maraba da kokarin matasan lokacin da suka tallata yunkurinsu a farkon wannan mako.
"Tunanin hakan ya zo ne lokacin da wani likita a asibitin al-Jalaa da ke Tripoli ya rika tuntubar masu sana'o'i daban-daban don su tallafa," Daya daga cikin masu gidan dinkin tufafin kwalliyar Najwa Taher Shokriy, mai shekara 26, ta fada wa wakiliyar BBC Rana Jawad.
Shekara guda ke nan da fara wannan sana'a tata ta dinki amma sai ta jingine burin fadadawa inda ta mayar da hankali wajen shawo kan matsalar annobar lafiya da ta taso.
Ita da tailolinta na son samar da karin tufafin kariya na ma'aikatan lafiya, ko da yake suna fuskantar tarnaki wajen samun kayan dinki a wannan birni mai fama da tashin hankali.
2) Masu sana'ar fure sun caba wa gidan kula da tsofaffi ado
Annobar koronabairas ta janyo dakatar da dumbin daure-dauren aure sakamakon haka an bar dumbin furannin da ake ado da su a irin wadannan bukukuwa suna bushewa.
Sai dai rukunin wasu masu harkar furanni a Paarl, wani gari a kasar Afirka ta Kudu sun hada kai inda suka ce da zaman banza gwamma aikin kishiya.
Da gudunmawar fure 600, sun caba ado ga fuskar wani gidan kula da tsofaffi na Huis Vergenoegd.
The residents were allowed out to see the display
Tun tsakiyar watan Maris aka killace mutanen da ke zaune a gida, ko da yake suna iya fita sararin farfajiya su sha kamshin furanni masu sanyaya rai.
Mutanen da kan wuce ta kusa da gidan kan tsaya su jinjina musu kan wannan kokari.
Wani mai gidan haya a Kenya ya fada wa 'yan hayansa su 34 cewa kada su biya kudin haya na watannin Maris da Afrilu saboda ya fahimci cewa annobar koronabairas ta sanya su cikin mawuyacin hali.
Michael Munene ya mallaki gida mai sashe 28 a Nyandarua da ke yammacin kasar, inda yake karbar shilling 3,000 kwatankwacin naira 11,000 a matsayin kudin hayar daki duk wata.
Yana kuma da sashen kasuwanci a rukunin gidajen inda ya ba da haya a kan shilling 5,000 kwatankwacin naira 17,000 duk wata. Idan duk 'yan hayarsa ba su biya shi kudin ba, to wannan mai gida zai rasa kudi kwatankwacin naira 750,000.
Mista Munene dai tuni ya samu yabo bayan ya fada wa wani gidan talbijin din Kenya cewa ya gwammace 'yan hayarsa su ciyar da 'ya'yansu a kan ya amshi kudin hayar..
Shi ma ya taba zama dan haya kuma har mai gidan da ya zauna ya taba rufe masa daki saboda bai iya biyansa kudi ba, in ji Michael Munene.
"Suna zaune a gidana tsawon wani lokaci kuma kudin da suke biyana ya taimaka mini sosai a rayuwata," a cewarsa.
Gwanar rawa da ciki 'yar kasar Tunisiya, Nermine Sfar tana fitar da bidiyon yadda take takawa da nufin debe kewa ga mutanen da ke zaune a gida saboda matakan kulle da aka sanya a kasar ta Arewacin Afirka.
Tana dai haska rawarta ne kai tsaye a kowanne dare ta Facebook daga gida kuma miliyoyin mutane ne suka kalli raye-rayen nata a Facebook tun daga makon jiya.
Ta sanya wa gangamin nata a shafukan sada zumunta: "Ku zauna a gida. Zan muku rawa".
Ga alama kuma kwalliya ta biya sabulu - don kuwa dubban daruruwan mutane ne a kullum suke kallon bidiyonta, har ma akwai wani bidiyo da ta yi a makon jiya wanda aka kalla sau kusan miliyan biyu
Wata tauraruwar mawakiya a kasar Habasha ta ba da gudunmawar wani gida don a yi amfani da shi ga mutanen da akan kebe bayan sun kamu da annobar koronabairas.
A cikin watan jiya ne, gwamnatin Habasha ta ba da umarni a kebe duk masu isa kasar a wani otel, wanda su ne za su biya kudin daki har tsawon kwana 14.
Hamelmal Abate, wadda ta samu daukaka a shekarun 1990 da wakokinta na harshen Amharic da Afaan Oromo ta fada wa wakilin BBC a kasar Habasha Kalkidan Yibeltal cewa gidan zai burge bakon da ya sauka ba shi da ko koko.
"Su ma mutanen da ake bukatar a kebe, ai namu ne," in ji mawakiyar.
"Wasu, wadanda ke dawowa daga ketare suna iya kama otel su zauna don wannan manufar. Amma akwai wadanda ba su da halin kama daki. Su ma suna bukatar a darjanta su."
Gidan da Hamelmal ta bayar aron yana kusa da inda take zaune a Addis Ababa, babban birnin kasar.
Tana cikin 'yan kasar Habasha da akan samu suna bayar da gudunmawar gidajensu don su zama cibiyoyin kebe mutane yayin da ake samun karin damuwa game da karancin wuraren da ake bukata don kebe mutane.
Wani gola da ke buga wasa a gasar firimiyar Najeriya ya bai wa magoya bayansa hudu kudin da za su tabbatar sun iya sayen abincin da za su ci a wannan lokaci da ake fama da annobar koronabairas.
Mai tsaron gidan kungiyar Plateau United Chinedu Anozie ya ba kowanne daga cikin magoya bayan nasa hudu kudi naira 5,000.
Ana iya cewa ai wannan ba wani kudin kirki ba ne, amma fa a fahimta, akasarin 'yan kwallo a gasar firimiyar Nijeriya mai yiwuwa suna daukar abin da bai fi 35,000 ba ne a duk mako, a cewar wakilin BBC Nduka Orjinmo da ke Legas.
Baya ga kokarin bayarwa, Jaridar Najeriya ta Vanguard ta nunar cewa gola Anozie gwani ne wajen tare kwallo shiga ragarsa.
Ba a iya samun nasara a kansu ba cikin wasa goma da suka buga - kuma kungiyarsa ce ke saman tebur a gasar, ko da yake yanzu an dakatar da ita saboda annobar duniya.
</doc>
<doc docid='bbc_labarai-52029689' lang='hau' type='mono' source_url='https://www.bbc.co.uk/hausa/labarai-52029689' term='COVID'>
Coronavirus: An samu mutuwa a Nijar
A karon farko an samu wanda ya mutu bayan kamuwa da cutar covid-19 a Jamhuriyar Nijar.
A karon farko an samu wanda ya mutu bayan kamuwa da cutar covid-19 a Jamhuriyar Nijar.
Kazalika an kuma samu karin mutum hudu da suka kamu da cutar abin da ya kawo adadinsu ya zuwa yanzu bakwai a kasar.
A makon daya gabata ne Nijar din ta shiga jerin kasashen duniya da aka samu bullar coronavirus.
Mutumin farko da ya kamu da cutar dai dan kasar ne mai shekara 36 wanda ke aiki a  a wani kamfanin zirga-zirgar motoci, bayan ya fito daga Lome, ya je Ghana ya je Burkina Faso, sannan ya koma kasarsa.
Bayan 'yan kwanaki kadan da gano alamomin wannan ciwon, a lokacin ne aka shiga yi masa bincike sannan da aka gano yana da cutar (don haka) sai aka kwantar da shi.
Bayan kwanaki kadan ne a tsakani aka sake samun mutum na biyu da ya kamu cutar a kasar.
Mutumin dai dan kasar Italiya ne da ke aiki da wata kungiya mai zaman kanta a kasar.
Hukumomi a kasar sun ce mutumin ya shiga kasar ne tun a ranar 28 ga watan Fabrairun da ya gabata amma bai nuna alamar cutar ba sai a ranar Asabar.
Tuni dai kafin bullar cutar a kasar, gwamnatin kasar ta dauki matakai na kariya da hana yaduwarta.
Daga cikin matakan an soke tarukan sallar juma'a da sauran sallolin jam'i, haka su ma jagororin addinin kirista sun bukaci mabiyansu su dakatar da tarukan ibada a coci-coci musamman ma dai na karshen mako.
Kazalika an bayar da umarnin duk ya zo a killace shi idan ya fito daga inda ake fama da cutar, ko ba ka hadu da ciwon ba ana killace mutum na kwana 14, wanda ya fito hanyar kasa ma ana killace shi.
Ya zuwa yanzu dai akwai adadin mutum fiye da dubu daya da dari shida da suka kamu da coronavirus a nahiyar.
Tuni dai kasashen nahiyar suka dauki matakai daban-daban na kariya da kuma hana yaduwar cutar a kasashen su.
</doc>
<doc docid='bbc_labarai-51758753' lang='hau' type='mono' source_url='https://www.bbc.co.uk/hausa/labarai-51758753' term='COVID'>
Coronavirus ta shiga Afirka ta Kudu
Afirka ta Kudu ta sanar da bullar cutar numfashi ta Covid-19 a karon farko a kasar.
Afirka ta Kudu ta sanar da bullar cutar numfashi ta Covid-19 a karon farko a kasar.
Ministan Lafiyar kasar Zweli Mkhize cikin sanarwar da ya fitar ya ce cibiyar kula da cututtuka masu yaduwa a kasar ta tabbatar da bullar cutar.
Mutumin da aka samu da cutar mai shekara 38 ya je Italiya ne da mai dakinsa a kwanakin baya.
Suna daga cikin tawagar mutum 10 da suka koma Afirka ta Kudu ranar 1 ga watan nan na Maris.
Mara lafiyar ya je wajen likita ranar 3 ga watan Maris saboda yana fama da alamun zazzabi da ciwon kai da tari da ciwon makogwaro.
Wata ma'aikaciyar jinya ta yi masa gwaje-gwaje kuma tun ranar yake a killace.
Ma'auratan suna da yara biyu. Tuni dai cibiyar ba da agajin gaggawa ta gano mutanen da suka yi mu'amala da shi. Shi ma likitan an kebe shi.
Sanarwar ta kuma ce za a gudanar da taron manema labarai domin yin karin haske game da lamarin a nan gaba.
</doc>
<doc docid='bbc_52072682' lang='hau' type='mono' source_url='https://www.bbc.co.uk/hausa/52072682' term='COVID'>
"Buhari bai yi wa Arewa adalci kan tallafin coronavirus ba"
Bayan da Shugaban Najeriya, Muhammadu Buhari ya sanar da wasu karin matakai don hana bazuwar cutar koronabairus a sassan kasar ciki har da bai wa Legas ta kudu maso yammaci, inda annobar ta fi ta'azzara, tallafin naira biliyan 10, wasu 'yan arewa ke ta tsokaci tare da sukar shugaban.
Bayan da Shugaban Najeriya, Muhammadu Buhari ya sanar da wasu karin matakai don hana bazuwar cutar koronabairus a sassan kasar ciki har da bai wa Legas ta kudu maso yammaci, inda annobar ta fi ta'azzara, tallafin naira biliyan 10, wasu 'yan arewa ke ta tsokaci tare da sukar shugaban.
Amma dai jam'iyyar APC ta Shugaba Buhari ta ce bai kamata a mayar da wannan al'amari na bala'i, siyasa ba.
Akasari dai suna zargin Shugaba Buhari ne da nuna bambanci ko fifita jihar Legas a kan sauran jihohin kasar musamman na arewacin Najeriya, duk da yake mutane kalilan ne cutar ta shafa a can zuwa yanzu.
Cibiyar takaita yaduwar cutuka ta Najeriya ta ce jihar Legas ya zuwa daren Juma'a, an tabbatar da samun mutum 52 da ke fama da cutar koronabairus.
Ana kuma fargabar cewa wannan adadi na iya karuwa, daidai lokacin da hukumomi suke ci gaba da bin sawun mutanen da ake jin sun yi hulda da masu dauke da kwayar cutar.
Sai dai wasu da dama ciki har da 'yan jam'iyyar APC ta Shugaba Buhari na da ra'ayin cewa matakin da jagoran ke dauka na nuna tamkar ya fi fifita kudancin kasar ne a kan arewaci.
Wani rikakken dan jam'iyyar APC daga jihar Kano, Malam Anas Abba Dala ya ce a ganinsa, shugaban bai yi adalci ba saboda "ya nuna gaba daya 'yan arewacin Najeriya ba ya kaunarmu, kuma zargin da muka dade muna yi ya tabbata."
Abba Anas ya ce "kowacce kasa idan ka je, wajen da al'umma suka fi yawa, nan gwamnati take zuwa ta yi kokarin magance irin wannan cutar."
Ya bayyana takaicinsa kan yadda shugaban kasar ya amince da ware naira biliyan 15 domin yaki da cutar kuma daga cikin adadin aka bai wa gwamnatin Legas naira biliyan 10 ba tare da bai wa yankin arewa ko anini ba.
A cewarsa, "Mu ne 'yan uwansa da muka fi kowa ba shi kuri'u amma yau gaba daya yankin arewa bai ba wa kowa komai ba, don haka wannan ba adalci ba ne".
Malam Abba Anas ya ce ai jihar Legas ba ita kadai ba ce a Najeriya.
Sai dai da yake martani kan ikirarin dan jam'iyyar APCn, babban jami'in walwala na kasa a jam'iyyar mai mulki, Alhaji Ibrahim Masari ya ce bai kamata a sanya siyasa cikin lamarin ba.
Ya ce bai kamata wata jiha ta yi fatan samun irin kudin tallafin na yaki da annoba ba saboda a ganinsa, "komai akan mayar da shi siyasa. Na dauka maganar lafiya daban, maganar siyasa ma daban,"
"Wane ne yake fatan ya karbi irin wannan kudi na iftila'i? Ya ce idan dala biliyan daya za a bayar tallafi, kamata ya yi mutum ya yi fata kada ma abin ya zo gare ka, a ba wasu," in ji Ibrahim Masari.
Ya ce annobar koronabairus ba ta yi kamari a arewacin kasar ba saboda cutar ta fara ne daga Legas kuma nan ne aka fi samun yawan masu fama da cutar a Najeriya.
"Kada a siyasantar da wannan musiba da ta addabi duniya baki daya ba ma Najeriya ba." kamar yadda babban jami'in walwalar na jam'iyyar ta APC ya fada.
Da ma ba tun yau ba ne ake samun wasu 'yan kasar suna zargin shugaba Buhari da mayar da yankin arewacin kasar bora sai dai gwamnatin ta sha bayyana cewa tana kamanta adalci kuma babu wata jiha 'yar mowa a wajenta.
</doc>
<doc docid='bbc_51920003' lang='hau' type='mono' source_url='https://www.bbc.co.uk/hausa/51920003' term='COVID'>
Coronavirus: Sadio Mane ya bai wa Senegal tallafin £41,000
Dan wasan Liverpool dan kasar Senegal Sadio Mane ya bayar da gudunmawar £41,000 ga kwamitin da kasarsa ta nada domin yaki da cutar coronavirus.
Dan wasan Liverpool dan kasar Senegal Sadio Mane ya bayar da gudunmawar £41,000 ga kwamitin da kasarsa ta nada domin yaki da cutar coronavirus.
Dan wasan ya dauki matakin ne bayan da ya lura da yadda cutar ke yaduwa a kasar ta Senegal.
A wani bidiyo da ya wallafa a shafukan sada zumunta, Mane ya yi kira a dauki batun yaduwar cutar ta coronavirus da "matukar muhimmanci."
Dan wasan ya bai wa magoya bayansa shawara kan matakan da za su dauka domi kare kansu daga kamuwa da cutar, kamar "wanke hannu tsawon dakika 30".
Kawo yanzu, an tabbatar da mutum 27 da suka kamu da Covid-19 a Senegal, ko da yake biyu dsaga cikin su sun warke, a cewar ma'aikatar lafiyar kasar.
Hukumomina Senegal sun sanar da dakatar da sauka da tashin jiragen sama tsakanin kasashen yammaci da arewacin Afrika, da kuma wasu kasashen Turai da dama. (Faransa da Spaniya da Italiya da Belgium da kuma Portugal)
A arewacin Afrika kuwa kasashe kamar Aljeriya da Tuniya yayin da Morocco tuni ta dakatar da saukar jirage daga Senegal din.
</doc>
<doc docid='bbc_51678103' lang='hau' type='mono' source_url='https://www.bbc.co.uk/hausa/51678103' term='COVID'>
Coronavirus: WHO ta yabi Saudiyya saboda hana zuwa Umra
Hukumar Lafiya ta Duniya (WHO) ta yaba wa Saudiyya saboda hana zuwa Umra kasar domin dakile yaduwar cutar COVID-19, wato coronavirus.
Hukumar Lafiya ta Duniya (WHO) ta yaba wa Saudiyya saboda hana zuwa Umra kasar domin dakile yaduwar cutar COVID-19, wato coronavirus.
Ofishin WHO na Gabashin Mediterranean ya ce matakin zai hana taruwar mutane da kuma yiwuwar yaduwar cutar a lokacin Umra ko ziyara.
''Hana shigowar miliyoyin maniyyata Umra da masu ziyara daga kasashe zai saukaka wa Saudiyya aikin hana shigar cutar da yaduwarta a kasar,'' a cewar hukumar.
Gwamnatin Saudiyya ta hana shiga kasarta domin yin Umra ko ziyara ko yawon bude ido saboda cutar da ta kashe dubban mutane a duniya.
Ma'aikatar Harkokin Wajen Saudiyya ta ce kasar na lura da yanayin da duniya ke ciki game da coronavirus tare da daukan matakan hana shigarta kasar ko yaduwarta.
Baya ga mace-mace, annobar COVID-19 ta kwantar da dubban mutane tare da tilasta killace wasu garuruwa da makarantu da tarukan al'umma a wasu kasashe.
Sauran matakan da kasashe suka dauka na hana yaduwar COVID-19 sun hada da killace wadanda suka shigo daga kasashen da aka samu bullar cutar na tsawon kwana 14.
COVID-19 a kasashe
WHO ta ce barkewar cutar na karuwa, inda ta gargadi kasashen duniya su kasance cikin shirin ko ta kwana kan barkewar cutar, da ta yadu zuwa kasashe fiye da 50.
Hukumar ta nuna matukar damuwa game da yaduwar cutar a Iran, inda mataimakiyar shugaban kasar da wasu manyan jami'an gwamnati suka kamu da cutar.
Za a tura wata tawaga a makon gobe, yayin da hukumomin Iran ke shirin rufe makarantu na tsawon kwana uku a kasar.
Jamus da Switzerland su ne kasashe na baya-bayan nan da suka bayyana karin daukar matakai na dakile yaduwar cutar.
Amma har yanzu Korea ta Kudu ce ta fi yawan masu kamuwa da cutar kowace rana.
Najeriya da Mexico sun bayyana bullar cutar a kasashen su.
Bullar coronavirus a Najeriya shi ne karon farko da aka tabbatar da bullarta a yankin Yamma da Saharar Afrika.
Ministan lafiya na Najeriya Osagie Ehanire ya ce ba a gano cutar ta farko a kasar ba a lokacin da mutumin da ya kai ta kasar ya sauka a filin jirgin sama a Legas.
Hukumomi sun ce babu alamun rashin lafiya a tare da mutumin dan kasar Italiya a lokacin da ya isa Najeriya.
Mista Ehanire ya ce za a tuntubi duk mutanen da ke cikin jirgin da mutumin ya hau tare da sanya ido sosai a kan su.
'Mun fara aikin gano duk mutanen da mutumin ya yi mu'amala da su tun daga lokacin da ya shigo Najeriya har ma da wadanda suka shigo kasar tare,'' a cewar ministan.
</doc>
<doc docid='bbc_labarai-52079849' lang='hau' type='mono' source_url='https://www.bbc.co.uk/hausa/labarai-52079849' term='COVID'>
Na kamu da coronavirus – Nasir El-Rufai
Gwamnan iihar Kaduna Nasir El-Rufai ya ce ya kamu da annobar coronavirus, wadda ke haddasa cutar Covid-19.
Gwamnan iihar Kaduna Nasir El-Rufai ya ce ya kamu da annobar coronavirus, wadda ke haddasa cutar Covid-19.
Gwamnan ya bayyana haka ne a wani gajeren jawabi da ya yi a wani bidiyo da fadarsa ta wallafa a shafin Twitter ranar Asabar.
Kazalika ya ce har yanzu bai fara nuna alamun cutar ba amma ya killace kansa.
"A farkon makon nan ne na yi gwajin cutar Covid-19, kuma sakamakon ya fito a yammacin yau. Ina mai bakin cikin shaida muku cewa ina dauke da cutar," in ji El-Rufai.
"Kamar yadda hukumomin lafiya suka tsara kan abin da mai dauke da cutar ya kamata ya yi, na killace kaina. Mataimakin gwamna zai ci gaba da jan ragamar kwamiti na musamman kan Covid-19 sannan zan ci gaba da bayar da bayanai lokaci zuwa lokaci."
Nasir El-Rufai ya yi kira ga al'ummar jihar Kaduna su ci gaba da bin dokar da gwamnatinsa ta kafa a jihar da kuma shawarwarin hukumomi domin kare kansu daga Covid-19.
Wannan na zuwa ne 'yan sa'o'i da gwamnatinsa ta bayar da sanarwar cewa ta kama wasu malamai guda biyu bisa saba dokar hana taruka da suka yi, inda suka jagoranci sallar Juma'a a masallatansu.
An kama malaman ne a Malali da Unguwar Kanawa da ke birnin na Kaduna.
Zuwa lokacin rubuta wannan rahoto hukumomi ba su bayar da sanarwar samun mai dauke da cutar ba a Kaduna sai gwamna El-Rufai kadai, wanda ya sanar da kansa.
Zuwa karfe 4:00 na yammacin Ranar Asabar, mutum 89 ne hukumar NCDC mai yaki da cutuka masu yaduwa ta tabbatar sun kamu da coronavirus a Najeriya.
Legas - 59
Abuja - 14
Ogun - 3
Enugu - 2
Ekiti - 1
Oyo - 3
Edo - 2
Bauchi - 2
Osun -1
Rivers -1
Benue - 1
</doc>
<doc docid='bbc_labarai-51654034' lang='hau' type='mono' source_url='https://www.bbc.co.uk/hausa/labarai-51654034' term='COVID'>
Da gaske an samu bullar coronavirus a Najeriya?
Asibitin Reddington a Lagos ya karyata jita-jitar da ake yadawa cewa akwai wani dan China da aka kwantar a asibitin mai dauke da cutar coronavirus.
Asibitin Reddington a Lagos ya karyata jita-jitar da ake yadawa cewa akwai wani dan China da aka kwantar a asibitin mai dauke da cutar coronavirus.
A sanarwar da ya fitar, duk da babban daraktan asibitin Dr Olutunde Lalude, bai musanta zuwan dan China ba a asibitin domin diba lafiyarsa amma ya ce ba ya dauke da cutar mai yin kisa a China.
"Da safiyar Laraba ne dan Chinan ya kawo kansa asibitin Reddington a Ikeja inda ya ce yana fama da zazzabi, kuma bayan bincike an gano cewa ya shigo Najeriya daga China makwanni bakwai da suka gabata, kuma ba shi dauke da cutar," in ji shi.
Labarin bullar cutar Coronavirus a Najeriya ya mamaye shafukan intanet inda ake ta yada jita-jitar cewa cutar ta bulla a Lagos bayan kwantar da wani dan China a asibitin Reddington da ke Ikeja.
Babu dai wata sanarwa daga hukumomin Najeriya game da labarin, amma asibitin Reddington ya ce ya sanar da hukumomin lafiya na jihar Lagos.
Sanarwar da asibitin ta fitar ta jaddada cewa babu wani mai dauke da cutar coronavirus a dukkanin rassan asibitin.
Sanarwar ta kara da cewa lokacin da dan Chinan ya gabatar da kansa a asibitin, an yi kokarin killace shi kamar yadda asibitin ya yi tanadi kan duk wani marar lafiya da ake tunanin barazanar coronavirus tare da shi.
"An sanar da hukumomin lafiya, sannan an dauki jininsa zuwa wurin babban gwaji na gwamnatin Lagos," in ji sanarwar.
Sai dai kuma sai zuwa gobe ne sanarwar ta ce ake sa ran samun sakamakon gwajin da aka yi masa.
Zuwa yanzu an kwantar da dan Chinan a asibitin da ake kula da cututtuka masu yaduwa a Lagos yayin da ake jiran sakamakon gwajin.
Asibitin dai na nufin zuwa yanzu ba a tabbatar da ko dan Chinan yana dauke da cutar coronavirus ba.
Cutar ta kashe mutum 2771 a duniya, kuma ta fi yin kisa ne a China inda cutar ta bulla yayin da kuma take ci gaba da bazuwa zuwa wasu kasashe.
Aljeriya ta shiga jerin kasashen duniya da aka samu bullar cutar ta da ake kira COVID-19, kasa ta biyu da aka samu bullarta a Afirka bayan Masar.
</doc>
<doc docid='bbc_labarai-52358618' lang='hau' type='mono' source_url='https://www.bbc.co.uk/hausa/labarai-52358618' term='COVID'>
Coronavirus: 'Yan damfara na aika sakonnin email miliyan 18 kullum
'Yan damfara na aika sakonnin email miliyan 18 kowace rana kan cutar korona, ga masu amfani da Gmail, a cewar kamfanin Google.
'Yan damfara na aika sakonnin email miliyan 18 kowace rana kan cutar korona, ga masu amfani da Gmail, a cewar kamfanin Google.
Kamfanin fasahar ya ce annobar ta janyo karuwar damfara ta intanet sosai inda 'yan damfarar ke dabarar samun bayanai masu muhimmanci daga wurin mutane.
Kamfanin ya ce yana rufe adireshin email miliyan 100 kowace rana wadanda ake amfani da su wajen damfara.
A makon da ya gabata, kusan kashi daya cikin biyar na sakonnin email da aka tura na damfara ne da suka danganci cutar korona.
A iya cewa cutar a yanzu ita ce jigon damfara mafi girma, in ji kamfanin.
Mutum biliyan 1.5 ne ke amfani da adireshin email na Google wato Gmail.
Ana aika wa mutane dumbin sakonnin email kala-kala da ke nuna kamar daga hukumomi suke, akamr hukumar lafiya ta Duniya (WHO), a wani yunkuri na jan ra'ayin mutane su sauke wata manhaja ko kuma su bayar da gudumowa ga wani shiri na karya.
Haka kuma, 'Yan damfarar intanet na dogara da tallafin da gwamnati ke bayarwa ta hanyar kwaikwayon hukumomin gwamnatin.
Google ya ce manhajojinsa na toshe sama da kasha 99.9 cikin 100 na sakonnin email kafin su kai ga masu amfani da gmail.
Kamfanonin tsaro na intanet da yawa na duba karuwar damfara ta hanyar amfani da cutar korona.
Kamfanin Barracuda Networks ya ce ya ga karuwar kashi 667 cikin 100 na sakonnin damfara na email a lokacin annobar nan.
'Yan damfara sun yi ta aika sakonnin email na karya da sakonnin waya inda suke nuna cewa daga gwamnatin Amurka da WHO da Hukumar yaki da yaduwar cutuka da ma wasu manyan jami'an Amurka ciki har da Shugaba Trump.
"Sakonnin email na damfara na da wani abu guda, dukansu na nuna tunzurawa ko kuma ya danganta da yanayin da ake ciki, don haka sakonnin ba za su ba mutum damar ya yi tunani mai zurfi ba a wannan lokaci ba," in ji mai bincike mai zaman kansa kan harkokin tsaro na intanet, Scott Helme.
"Annobar korona ta mamaye duka tunaninmu a halin yanzu kuma 'yan damfara a intanet sun fusknaci haka. Suna fatan mutane za su fi latsa bayanan da suka shafi cutar."
Masu bincike sun gano shafukan intanet na damfara da manhajojin wayoyin zamani da ke dauke da bayanai na ainihi kan cutar korona.
Wata manhaja a wayoyin Android ta ce tana taimakawa wajen bindiddigin yaduwar cutar, amma maimakon haka, manhajar na lalata wayoyi da cutukan waya na ransomware sannan ta bukaci kudi kafin a gyara wayar ko kuma a cire ransomeware din.
A makon da ya wuce, Cibiyar Kula da Tsaron Intanet ta Burtaniya, NCSC da Ma'aikatar Tsaron Amurka sun fitar da wata sanarwar hadin gwiwa.
Sun ce sun ga "karuwar 'yan damfara a intanet" da ke "amfani da annobar Covid-19 don son zuciyarsu".
NCSC ta wallafa shawarwari a shafinta na intanet don taimakawa mutane su gane damfara a intanet.
</doc>
<doc docid='bbc_rahotanni-52367518' lang='hau' type='mono' source_url='https://www.bbc.co.uk/hausa/rahotanni-52367518' term='COVID'>
Kano Coronavirus: A yi gwaji don gano ko cutar ce ke hallaka mutane – Farfesa Usman Yusuf
Farfesa Usman Yusuf tsohon shugaban hukumar inshorar lafiya ta Najeriya kuma kwararren likita kan abin da ya shafi jini da bargon dan adam ya ce idan "har ba a kai wa jihar Kano dauki ba a wannan lokaci to jihar ka iya zama cibiyar cutar korona ta nahiyar Afrika".
Farfesa Usman Yusuf tsohon shugaban hukumar inshorar lafiya ta Najeriya kuma kwararren likita kan abin da ya shafi jini da bargon dan adam ya ce idan "har ba a kai wa jihar Kano dauki ba a wannan lokaci to jihar ka iya zama cibiyar cutar korona ta nahiyar Afrika".
Kano ka iya zama cibiyar korona a Afrika
Da ma dai hukumar lafiya ta duniya WHO, ta yi gargadin cewa Afrika za ta zama wurin da annobar korona za ta kyankyashe, kasancewar kasashen nahiyar na da karancin asibitoci da kuma halayyar shugabanninta na rashawa da cin hanci.
WHO ta ce "akwai fargabar mutum 300,000 ka iya mutuwa sannan kuma annobar za ta jefa kimanin mutum miliyan 30 cikin kangin talauci.
Daya daga cikin dalilan da hukumar ta bayar shi ne cunkoso a birane, wani abu da cutar take so domin yaduwa.
A 'yan kwanakin nan dai ana ta samun yawan mace-macen mutane musamman dattijai a birnin na Kano, inda makabartu ke samun ninkin gawarwakin da ake kaiwa a baya.
Hakan ne ya sa Farfesa Yusuf Usman alakanta mace-macen na Kano da annobar korona, inda ya ce ya kamata a bincika watakila korona ce ke kashe mutane a Kano.
A wani rubutu da kwararren likitan wanda ya kwashe shekaru 38 yana aiki a Amurka da Burtaniya da ma Najeriya ya yi, ya ce "rashin gwaji ne ya sa ba a iya tantance yawan masu dauke da cutar ba a Kano da ma arewacin kasar.
"Idan har za a samar da wuraren gwaji to watakila alkaluman da za a samu ka iya fin na jihar Legas yawa".
Ya kara cewa ''Mun san cewa wannan ciwo na Covid-19 ya fi yi wa dattijai illa. Kuma mun san cewa Kano tana da cunkoso kasancewar ta fi kowacce jiha yawan jama'a a fadin Najeriya."
Dangane da halayyar jama'a, Farfesa Usman ya ce "halayyar mutanen Kano ta rashin bin umarnin hukuma wajen zama a gida na taimaka wa cutar nan ci gaba da bazuwa".
''Har yanzu a Kano ana yin kwallon kafa. Ana taron biki da tarayya a masallatai ."
Da yake musanta batun cewa jama'a na mutuwa a Kano ne saboda yunwa sakamakon dokar kulle da gwamnatin jihar ta sanya, Farfesa Usman ya ce "me ya sa mutane ba sa mutuwa a Daura ko Kaduna ko Legas ko Fatakwal? Me ya sa sai a Kano?
''Cutar korona ce take fyadar 'ya'yan kadanya a jihar. Kuma dole ne a dauki mataki kafin al'amarin ya ta'azzara zuwa wasu jihohin masu makwabtaka a arewacin kasar kasancewar Kano ce mahada."
Mece ce mafita?
Farfesa Yusuf Usman ya zayyana wasu hanyoyi guda hudu da ya ce su ne kawai mafita:
Farfesa Usman ya ce wannan annoba bisa la'akari da girmanta ta fi karfin Kano saboda haka dole ne sai gwamnatin tarayya ta kai wa Kano dauki ta hanyar samar da kayan aiki da kuma tallafin abinci ga mutanen.
Kwararren likitan yana da ra'ayin cewa idan dai har gwamnati na son shawo kan wannan annoba a jihar ta Kano, to dole ne sai ta hana mutane cudanya da juna ta hanyar sanya dokar zama a gida. To amma kuma ya ce " ba zai yiwu ba a kulle mutane musamman irin al'ummar Kano a cikin gidaje ba tare da an sama musu abinci ba. Saboda haka a nan ne ya kamata gwamnatin tarayya ta shigo ciki."
Farfesa Usman ya ce dole ne a bude cibiyoyin gwaji domin gano masu dauke da cutar. Har wa yau, sai an dauki ragamar yin bincike a cikin al'umma domin zakulo da killace duk wanda aka samu na dauke da cutar.
A nan farfesa ya musanta irin zargin da ake yi wa likitoci na kin karbar marasa lafiya da ke zuwa asibiti, inda ya ce akwai fargaba a tsakanin likitoci tun da ba su da kayan aiki irin wadanda hukumar lafiya ta duniya ta amince da su kamar kayan kariya da takunkumin fuska da gilashi da safar hannu da takalmin kariya da dai sauransu.
Ya ce "shi likita tamkar soja yake a filin yaki. Idan ka kai soja filin yaki babu makami babu abin da zai iya yi. To haka likita yake a asibiti."
Kasancewar birnin Kano cibiyar kasuwancin arewacin Najeriya da kuma yawan jama'ar da ke cikinsa ya sa mutane da dama da suka hada da masana fargabar yanayin da yankin arewa zai kasance a duk lokacin da wata annoba ta afka wa birnin.
Kusan za a iya cewa idan ban da wasu daga cikin jihohin arewa ta tsakiya, dukkan ragowar jihohin arewa maso yamma da gabas na shige da fice a Kano domin saye da sayarwa.
Kano na da manyan kasuwannin da ake tinkaho da su a Afirka ta yamma da suka hada da Kasuwar Kwari da Kasuwar Kurmi da Kasuwar Sabon Gari da Singer da Kofar Wambai da Kofar Ruwa.
Duk da cewa a yanzu haka akwai dokar kulle a jihar, akwai yiwuwar mutane daga wasu jihohi da ma al'ummar jihar ta Kano yin cudanya da zarar an bude birnin domin bai wa jama'a damar sayen kayan abinci, wani lamari da wasu ke ganin ka iya ta'azzara al'amari.
</doc>
<doc docid='bbc_labarai-51925607' lang='hau' type='mono' source_url='https://www.bbc.co.uk/hausa/labarai-51925607' term='COVID'>
An samu wata mace mai dauke da coronavirus a Najeriya
An samu wata mace dauke da coronavirus a Najeriya, wadda ta zama ta uku da aka samu da cutar a kasar.
An samu wata mace dauke da coronavirus a Najeriya, wadda ta zama ta uku da aka samu da cutar a kasar.
Ma'aikatar lafiya ta jihar Lagos ce ta wallafa hakan a shafinta na Twitter  a ranar Talata.
Matar mai shekara 30 ta dawo ne daga Birtaniya ranar 13 ga watan Maris - wadda bayan isowarta sai ta killace kanta, inda ta dinga ganin alamun cutar.
Tuni Ma'aikatar Lafiya ta jihar Legas ta yi kira ga duk fasinjojin da suka shigo Najeriya da jirhin British Airways 75, a ranar Juma'a 13 ga watan Maris, da su zauna a gidajensu har tsawon kwana 14.
Cibiyar kare yaduwar cututtuka ta kasar ta ce tuni an fara bibiyar mutanen da suka zo a jirgin don gano wadanda mai yiwuwa suna dauke da cutar.
An yi mata gwaji aka kuma tabbatar ta kamu da Covid-19, inda a halin yanzu take babban Asibitin Gwamnati na jihar da ke Mainland.
Yanzu kasar ta samu mutum uku kenan masu dauke da cutar tun farkon bullarta a Najeriyar ranar 28 ga watan Fabrairun 2020.
Nan gaba a yau ne ake sa ran hukumomin Najeriya za su bayyana wasu matakai kan batun shigowa kasar da kuma shawarwari kan taruwar jama'a.
Dukkan masu cutar uku da aka samu a kasar daga jihar Legas ne.
Matar ita ce mace ta farko da ta kamu a kasar. Coronavirus ta kashe a kalla mutum 7,174 a duniya zuwa yau.
Sannan mutum 182,726 ne suke dauke da Covid-19 a kasashe fiye da 150.
</doc>
<doc docid='bbc_52072683' lang='hau' type='mono' source_url='https://www.bbc.co.uk/hausa/52072683' term='COVID'>
Masu coronavirus a Najeriya sun karu zuwa 97 – NCDC
Adadin wadanda suka kamu da cutar coronavirus a Najeriya ya zuwa karfe 10:40 na daren Asabar ya kai 97, kamar yadda hukumar da ke yaki da yaduwar cutuka ta Najeriya NCDC ta sanar.
Adadin wadanda suka kamu da cutar coronavirus a Najeriya ya zuwa karfe 10:40 na daren Asabar ya kai 97, kamar yadda hukumar da ke yaki da yaduwar cutuka ta Najeriya NCDC ta sanar.
Wannan na zuwa ne bayan hukumar ta tabbatar da karin mutum takwas da suka kamu da cutar covid-19 - biyu a Abuja, babban birnin kasar sai hudu a Oyo da daya a Kaduna da kuma wani a Osun.
Tun da farko, gwamnan jihar Kaduna Mallam Nasir El-Rufa'i ya fito ya bayyana wa jama'a cewa gwajin da aka yi masa ya nuna cewa yana dauke da coronavirus, sai dai alamunta ba su bayyana a jikinsa ba ya zuwa yanzu.
Amma ya ce ya kebe kansa bisa shawarwarin jami'an lafiya.
Gwamna El-Rufa'i ne dai babban mutum na baya-bayan nan da cutar ta shafa zuwa yanzu a Nijeriya, duk da tashi tsayen da aka gani ya yi wajen hana cutar shafar al'ummar jiharsa.
Ya dauki matakai daban-daban ciki har da umarnin hana fita.
Kaduna da Binuwai dai sun zama jihohi na baya-bayan da cutar bulla cikinsu a Najeriya kuma zuwa yanzu cutar ta shiga jiha 11, baya ga babban birnin kasar Abuja.
Gwamnan jihar Legas inda cutar ta fi kamari da mutum 59, Babajide Sanwo-Olu ya ce suna aiki cikin juriya don katse yaduwar annobar a jiharsa musamman a tsakanin mutanen da suka koma gida daga kasashen waje.
A karshen wannan mako, matakin rufe kan iyakokin jihohi da dama a kasar ya fara aiki.
Jihohin Kano da Katsina da Zamfara da Kebbi da Sokoto duk sun hana shiga ko fita ta iyakokinsu.
Sun dai nemi mutane su nisanci shiga duk wani taron jama'a, maimakon haka a zauna a gida, har a ga karshen wannan masifa
Lagos- 59
Abuja- 16
Ogun- 3
Enugu- 2
Ekiti- 1
Oyo- 7
Edo- 2
Bauchi- 2
Osun-2
Rivers-1
Benue- 1
Kaduna- 1
Har yanzu dai hukumar ta ce mutum daya ne ya mutu sanadin coronavirus a Najeriya, sai mutum uku da aka sallama daga asibiti.
Hukumar ta NCDC ta bayyana cewa a ranar Lahadi ne za a samar da karin cibiyar gwajin coronavirus a Abakaliki babban birnin jihar Ebonyi a kudu maso gabashin Najeriya.
NCDC ta kara da cewa a yanzu, an kara yawan dakunan gwaje-gwajen da ake da su a kasar zuwa 6 har da dakin gwaji na asibitin koyarwa na jami'ar Ibadan.
Jihohin da ake da dakunan gwaje-gwajen sun hada da Legas da Edo da Osun da Ibadan da Abuja babban birnin kasar.
</doc>
<doc docid='bbc_labarai-51988152' lang='hau' type='mono' source_url='https://www.bbc.co.uk/hausa/labarai-51988152' term='COVID'>
Mutum 10 sun sake kamuwa da coronavirus a Nigeria
Ma'aikatar lafiya ta Najeriya ta tabbatar da mutum 10 da suka sake kamuwa da cutar coronavirus a kasar.
Ma'aikatar lafiya ta Najeriya ta tabbatar da mutum 10 da suka sake kamuwa da cutar coronavirus a kasar.
Uku daga cikin wadanda suka kamu a Abuja suke, babban birnin kasar, sauran bakwai suna Jihar Legas.
Dukkanin wadanda suka kamu da cutar 'yan Najeriya ne, yayin da tara daga cikinsu suka je kasashen waje a kwanan nan.
Ma'aikatar ta ce wannan ya kawo adadin wadanda suka kamu da cutar zuwa 22 a Najeriya.
Tara daga cikin masu dauke da cutar sun je kasashen Canada da Faransa da Netherlands da Spain da kuma Birtaniya kuma sun shigo Najeriya ne a mako guda da ya gabata.
Shi kuma na 10 din ya harbu ne daga wani wanda ya kamu da cutar a kwanakin baya.
Ukun da suka kamu a Abuja ana kula da su ne a Asibitin Koyarwa na Jami'ar Abuja da ke Gwagwalada.
Mutum bakwai na Legas kuma suna asibitin kula da cutuka masu yaduwa na Yaba, inda ake kula da sauran wadanda ke fama da cutar.
"A yau Asabar 21 ga watan Maris na 2020, mutum 22 ne aka tabbatar sun kamu da Covid-19, an sallami biyu daga ciki sannan kuma babu wanda ya mutu a Najeriya," in ji Ma'aikatar Lafiyar Najeriya, a wata sanarwa da ta fitar.
Ta kara da cewa ana ci gaba da bin sawun wadanda ake zargin sabbin masu cutar sun yi mu'amala da su.
"Ma'aikatar Lafiya na kara sa ido a dukkanin mashigar Najeriya ta sama da ta ruwa da ta kan tudu sannan ta shimfida ka'idojin da kwamitin shugaban kasa na musamman kan dakile Covid-19 ya bayar," in ji sanarwar.
</doc>
<doc docid='bbc_labarai-51784239' lang='hau' type='mono' source_url='https://www.bbc.co.uk/hausa/labarai-51784239' term='COVID'>
Ginin bene ya rufta kan mutanen da aka killace saboda Coronavirus
A kalla mutum 70 ne suka makale a cikin wani otel da ya ruguje a China.
A kalla mutum 70 ne suka makale a cikin wani otel da ya ruguje a China.
Otel din dai an ware shi ne domin killace wadanda ake zargi sun kamu da cutar coronavirus.
Hukumomi a kasar sun bayyana cewa an samu nasarar fitar da mutum 35 daga otel din mai suna Xinjia wanda ke da hawa biyar.
Hotunan bidiyo da aka wallafa a shafukan intanet sun nuna yadda jami'an bayar da agajin gaggawa ke kai dauki a ginin da ke lardin Fujian.
Babu bayanai dangane da abin da ya jawo ginin otel din ya ruguje.
Lamarin ya faru ne da misalin karfe 11:30 agogon GMT.
Kafofin watsa labarai na China sun ruwaito cewa ana amfani da otel din wajen killace wadanda aka tabbatar sun yi mu'amula da masu dauke da coronavirus.
An bayyana cewa an bude otel din ne a 2018 kuma yana da dakunan kwana 80.
Wata mata ta shaida wa kafar watsa labarai ta Beijing cewa 'yan uwanta na cikin wadanda aka killace a otel din.
''Na kasa samun su, ba su daukar wayoyinsu,'' in ji ta.
''Nima an killace ni a wani otel din, na shiga damuwa matuka, ban san abin da zan yi ba. Suna cikin koshin lafiya, ana yi musu gwaji a kullum kuma sakamako na nuna cewa suna cikin koshin lafiya.''
Zuwa ranar Juma'a, lardin Fujian na da mutum 296 da suka kamu da coronavirus. Akwai kuma kusan 10,819 da ake sa wa ido sakamakon sun yi mu'amula da masu dauke da cutar.
Hukumar Lafiya ta Duniya WHO ta bayyana cewa sama da mutum 101,000 a fadin duniya sun kamu da cutar ta COVID-19.
Sama da mutum 3,000 suka mutu akasari a lardin Hubei inda aka fara samun barakar cutar.
</doc>
<doc docid='bbc_rahotanni-52282547' lang='hau' type='mono' source_url='https://www.bbc.co.uk/hausa/rahotanni-52282547' term='COVID'>
Coronavirus: Masu yi wa gawa wanka na sa-kai a Iran
Mutane na sa kansu aikin yi wa gawarwakin da ake tarawa a dakin ajiye gawa wanka, inda rahotanni ke nuna cewa wasu gawarwakin kan yi kwana biyar zuwa shida ba a yi masu wanka ba.
Mutane na sa kansu aikin yi wa gawarwakin da ake tarawa a dakin ajiye gawa wanka, inda rahotanni ke nuna cewa wasu gawarwakin kan yi kwana biyar zuwa shida ba a yi masu wanka ba.
An yi masu lakabi da 'Matan Korona". Masu aikin sa-kai a birnin Qom na Iran na aikin da kwararru da yawa ke tsoron yi - wanke gawarwakin mutanen da cutar korona ta kashe, kamar yadda Musulunci ya tanada.
Iran ce kasar da ta fi kowacce yawan mutanen da suka mutu dalilin cutar a Gabas Ta Tsakiya.
Zai yi matukar wahala a samu sahihan bayanai daga kasar, amma wasu bayanai da aka wallafa a shafukan intanet sun nuna cewa dakunan ajiye gawarwaki a kasar sun cika makil.
A wani bidiyo da aka wallafa a intanet, wani ma'aikacin dakin ajiye gawa ya nadi hotunan gawarwaki a jejjere a kasa kafin a yi masu wanka. Ya ce wasu mutanen sun kai kwana biyar zuwa shida da mutuwa.
Bayan da aka yi ta yada bidiyon, hukumomi sun mayar da martani nan da nan.
Daga farko, an kama shi sannan aka mayar da hankali wajen dakile bacin ran da ya taso dangane da wulakanta gawarwakin wadanda suka mutu dalilin Covid-19.
Yayata batun 'Matan Korona' na daya daga cikin hanyoyin da aka bi wajen yin hakan.
An buga labarinsu a shafukan intanet da yawa, inda aka nuna su a matsayin mata masu jarumta da ke yi wa gawarwaki wankan karshe kamar yadda musulunci ya ce, wato wankan gawa.
A bayan rigunansu an rubuta kalamai haka: 'Idan ba ka da jarumtar zaki, ba za ka iya shiga fagen soyayya ba'.
A shari'a, dole ne a bisne mutumin da ya mutu.
Amma kafin a bisne, shari'a ta bukaci a wanke gawar da ruwa sau uku.
Wannan shi ake kira Ghosl-e Meyyet wato wankan gawa. Ana zuba ganyen magarya a ruwan farko.
A karo na biyu kuma sai a sa kafur, daga karshe kuma sai a wanke  gawar da ruwa kawai.
Bayan wankan sau uku, sai a rufe gawar da likkafani sannan a sallace ta a kai ta makwancinta.
Ko ya wannan tsarin zai shafi masu yi kan wadanda cutar korona ta kashe?
A farkon annobar, shawarwarin da aka bayar na da rikitarwa - a fadin duniya da kuma a Iran.
Daga farko gwamnati ta bada shawarar cewa a daina yi wa gawa wanka da ruwa, inda ta ce a rika yi masu taimama kawai.
Amma a farkon watan Maris, shugaban kasar ya ce dole ne a yi wa gawarwakin cutar korona irin jana'izar da ake yi wa kowa; a wanke, a rufe da likkafani kuma a sallace ta.
Ya kara da cewa dole ne wadanda za su yi jana'izar su kula da dokokin kare lafiyarsu.
Duk da cewa ba a tunanin ana iya daukar cutar korona daga jikin gawa, Hukumar Lafiya ta Duniya, WHO ta bayar da shawarar 'daukar matakan kariya' saboda har yanzu akwai abubuwa da dama da ba a sani ba dangane da cutar.
WHO ta bukaci masu aiki da gawarwaki su sa kayan kariya na musamman har da safar hannu da takunkumin rufe fuska.
A Italiya, misali, hukumomin lafiya sun ce duk da cewa idan mutum ya mutu ba ya iya yada cutar, amma tana iya rayuwa a kan kayansa -  don haka ana nannade gawa nan take kuma ana haramtawa iyalai ganin gawar 'yan uwansu.
Duk da hadurran da ba a sani ba, Matan Korona na ci gaba da aiki ba dare ba rana a Iran.
Sun kunshi tawagogi uku, ko wacce na aiki tsawon sa'o'i bakwai.
Suna addu'o'i da kasidoji na Musulunci don saukaka masu aikinsu. Sun ce idan suka gama yi wa gawar matasa wanka suna addu'o'insu da karfi don kara wa kansu karfin gwiwar aikin da ke jiransu a gaba.
Kuma ba su kadai ne ma'aikatan sa-kai a Iran ba - a makarantar koyon addini a Mashhad, dalibai na yi wa gawarwaki wankaa lokacin cin abincinsu na rana.
Ba wai fargaba a tsakanin ma'aikatan wurin ajiyar gawarwaki ce kawai ke janyo matsalar tara gawarwakin ba tare da jana'iza ba, yawan mutanen da suke mutuwa a kasar ne.
Alkaluman da hukumomi suka fitar sun ce sama da mutum 60,000 ne suka kamu da cutar kuma kusan 4,000 sun mutu ya zuwa 8 ga watan Afrilu.
Amma wasu masu bincike 'yan Iran a amurka na ganin alkaluman sun fi haka girma.
Biyu daga cikinsu su ne Hazhir Rahmandad, wani farfesa a Jami'ar kimiyya ta Massachusetts Institute of Technology da navid Ghaffarzadegan, farfesa daga Jami'ar Kimiyya ta Virginia.
Maimakon dogara da alkaluman gwamnati kawai, sun ce sun kirkiri wani tsarin kwaikwayon yadda cutar ke yaduwa.
Tsarin ya kunshi bayanai kan 'yan Iran matafiya da aka gano suna dauke da cutar a lokacin da za su shiga wasu kasashe, da kuma wasu alkaluman kungiyoyin lafiya don gano abin da suka ce alkaluman da suka fi sahihanci.
Sun yi kiyasin cewa, zuwa 20 ga watan Maris, sama da mutum 15,000 sun mutu kuma yawan masu dauke da ita na iya kaiwa kusa da miliyan daya.
Yayin da wannan bincike guda ne kuma ba lallai mu taba sanin girman barnar da annobar ta yi a Iran ba, ana iya ganin wasu alamomi da ke nuna yawan mutanen da suka mutu a bisne a cikin kasa.
Maimakon bisne mutane kowanne a kabarinsa, ana hada gawarwaki da dama a wasu ramuka masu tsawo.
Wani likita a yankin arewa na Mazandaran -  wanda ba ya so a bayyana sunansa - ya bayyana wa BBC cewa an tura kwararru kan kariya don sa ido kan yadda ake sa likkafani da bisnewa da rufe gawarwaki da lemun tsami, wanda jami'ai suka ce na taimakawa wajen kashe kwayoyin cuta kuma yana hana cutar yaduwa.
Likitan ya ce duk da cewa takardun shaidar mutuwa na nuna cewa sanadin mutuwar bugun zuciya ne ko mura, tura wadancan kwararru da aka yi na nuna cewa akwai yiwuwar cutar korona ce ta kashe mutanen.
Wasu iyalai sun ce ba su da masaniya kan inda gawarwakin 'yan uwansu suke. An ce masu za a ba su duk wani bayani da zarar an shawo kan annobar, don su kai wa kaburburan 'yan uwansu ziyara.
A halin yanzu, shugabannin addini na kokarin kwantar wa 'yan uwa hankali suna cewa ana kula da 'yan uwansu yadda ya kamata kuma ba a wulakanta su sannan ana yi masu jana'iza daidai da yadda addinin Musulunci ya ce a yi.
</doc>
<doc docid='bbc_labarai-52010838' lang='hau' type='mono' source_url='https://www.bbc.co.uk/hausa/labarai-52010838' term='COVID'>
Hotunan yadda annobar coronavirus ta sauya rayuwa a Birtaniya
All photographs subject to copyright.
Firai ministan Birtaniya Boris Johnson ya bayyana cewa a shirye gwamnatin kasar take ta kara sanya matakai masu tsauri domin dakile yaduwar annobar coronavirus idan mutanen kasar ba su bi shawarar da aka basu ba ta bayar da tazara tsakaninsu.
All photographs subject to copyright.
</doc>
<doc docid='bbc_labarai-51992283' lang='hau' type='mono' source_url='https://www.bbc.co.uk/hausa/labarai-51992283' term='COVID'>
Coronavirus: Direbobi sun bukaci a waiwaye su
Babbar kungiyar sufiri ta Najeriya, RTEAN ta roki gwamnatin kasar ta taimaka mata wajen hana yaduwar annobar coronavirus tsakanin fasinjoji da direbobinta a tashoshin motar haya.
Babbar kungiyar sufiri ta Najeriya, RTEAN ta roki gwamnatin kasar ta taimaka mata wajen hana yaduwar annobar coronavirus tsakanin fasinjoji da direbobinta a tashoshin motar haya.
Shugaban kungiyar na kasa Dakta Muhammad Musa Maitakobi, ya ce yanzu haka akwai abubuwan da suke yi na kariya, sai dai ba su wadatar ba, domin akwai bukatar gwamnatocin jihohi da na tarayya su taimaka musu.
Dakta Muhamamad, ya shaida wa BBC cewa sun dukufa wajen daukar matakai da fadakar da mambobinsu game da illar Covid-19.
Ya ce ''Na shaida wa shugabanninmu na jihohi su tanadi wajen wanke hannu na direbobi da fasinja, sannan duk fasinjoji a matsa musu sinadarin tsaftacce hannu kafin su shiga mota.''
Sai dai ya ce suna fuskantar kalubale domin ba su da na'urar da ake auna zafin jiki.
Ya ce, '' Muna bukatar taimakon na'urar da ke auna zafin jiki da tantance ko mutum yana dauke da wannan cuta, ba mu san inda ake sayarwa ba, muna da yara a kowanne gareji da za a iya koyawa yadda ake amfani da na'urar''.
Gwamnatin Najeriya dai na ta sanar da matakai da suka hada da hana jiragen sama daga kasashen waje sauka a dukkanin filayen jiragen saman kasar sakamakon yakin da ake yi na dakile cutar Covid-19.
Kazalika an dauki matakan bincike da kuma hana taruka tare da umartar manyan katunan su tsaurara matakai.
Sai dai da alama wadannan matakai ba su shafi tashoshin motocin haya ba inda nan ne galibi marassa karfi da akasari al'umma ke shiga mota.
Wannan dalili ne a cewar Dakta Muhammad ya sanya kungiyarsa ta yunkuro gadan-gadan domin tabbatar da an lalubo duk wasu hanyoyi da za a kare lafiyar matafiya a tashoshinsu.
Sannan sun kuma dukufa wajen wayar da manya da kananan direbobi da kuma fasinjoji a game da hadarin da ke tattare da cutar mai sarke numfashi.
Yanzu haka dai mutum 22 aka tabbatar na dauke da Covid-19 a Najeriya, biyu sun warke.
</doc>
<doc docid='bbc_labarai-52266056' lang='hau' type='mono' source_url='https://www.bbc.co.uk/hausa/labarai-52266056' term='COVID'>
Coronavirus: Ina annobar ta kai a arewacin Najeriya?
Baya ga Abuja, babban birnin tarayya, jihohin Kaduna da Bauchi ne kan gaba a yawan masu fama da cutar coronavirus a yankin arewa, ko da yake, Katsina wadda aka fara sanar da bullar annobar ranar Talata 7 ga wata, tana kokarin kamo su.
Baya ga Abuja, babban birnin tarayya, jihohin Kaduna da Bauchi ne kan gaba a yawan masu fama da cutar coronavirus a yankin arewa, ko da yake, Katsina wadda aka fara sanar da bullar annobar ranar Talata 7 ga wata, tana kokarin kamo su.
Yanzu dai akwai mutum biyar da aka tabbatar sun kamu, bayan sake samun mutum 1 mai fama da cutar a ranar Lahadi.
Gwamnatin jihar Katsina dai ta shelanta kulle Daura, mahaifar shugaban kasar, inda aka samu mutum na farko da ya kamu da cutar.
Sai dai babu jimawa kuma sai aka ji annobar ta bulla karon farko cikin Kano, jiha mafi yawan jama'a a Najeriya kuma cibiyar hada-hadar kasuwanci don haka ne ma ake da damuwa sosai game da al'amarinta.
Gwamna Abdullahi Umar Ganduje ya ce yana duba yiwuwar rufe wasu kasuwanni kuma zai yi ganawa da malaman Kano don sanin yadda za su bullowa lamarin taruka irin na Sallar Juma'a da haduwar ibada a coci-coci.
Jimillar mutanen da suka kamu da cutar koronabairas a daukacin yankin sun kai 80 zuwa ranar Lahadi, a cewar hukumar dakile cutuka masu yaduwa ta Najeriya.
Abuja ce ke da mafi yawam mutanen da ke fama da annobar a yankin, an fara samun bullar wannan cuta a babban birnin ranar 20 ga watan Maris, bayan gwajin da aka yi wa Mohammed Atiku.
Ga alama har yanzu d'an na Atiku Abubakar, jigon dan siyasa a Najeriya yana ci gaba da jinya a cibiyar kebe marasa lafiya ta Gwagwalada a Abuja.
Wasu sun rika yaba wa jarumtarsa ta fitowa ya yi wannan bayani, wasu kuma sun rika zargin dan Atikun da rashin kebe kansa bayan ya dawo daga wata tafiya kasashen waje.
A ranar Litinin 23 ga watan Maris ne Hukumar dakile cutuka masu yaduwa ta ba da sanarwar samun mutum na farko da ya rasu sakamakon wannan annoba a Najeriya, lamarin da ya faru a Abuja.
Hukumar NCDC ta ce mutumin dan shekara 67 ya dawo gida Najeriya ne bayan ya je ganin likita kasar Burtaniya, a cewarta mamacin (Injinya Sulaiman A-ci-mugu) ya yi fama da wadansu kwantattun cutuka kafin rasuwarsa.
A ranar 7 ga watan Afrilu kuma, Gwamna Masari na jihar Katsina ya sanar cewa Allah Ya yi wa mutum na farko da ya kamu da coronavirus a jiharsa, Dr Aliyu Yakubu rasuwa.
Ya ce likitan wanda ke garin Daura, an ba da rahoton ya yi tafiya zuwa Lagos, kuma bai dade da komawa gida ba, sai ya kamu da rashin lafiya inda ya kai kansa asibitin rundunar sojan sama na Daura kafin cikawarsa.
Wasu na kuka wasu na dariya
Akasarin manyan mutanen da cutar ta harba da farko-farko sun fito ne daga jihohin arewa, inda a ranar Talata 24 ga watan Maris, hukumar NCDC ta sake fitar da bayanin cewa an samu mutum biyu da cutar ta harba a yankin, kuma karon farko cutar ta bulla a wata jiha, baya ga Abuja.
Gwamna Bala Mohammed na jihar Bauchi shi ne jagoran wata jiha da covid-19 ta fara kamawa a Najeriya, ko da yake a yanzu ya warke har ma ya ci gaba da harkokinsa.
Sai dai ya zuwa ranar Lahadi, akwai mutum biyar a jihar ta Bauchi da ke ci gaba da jinya sakamakon wannan annoba, ban da Gwamna Bala Mohammed da ya warke.
Haka shi ma, Mallam Abba Kyari shugaban ma'aikatan fadar shugaban Najeriya yana can yana ci gaba da jinya a jihar Legas, bayan an ba da rahoton kamuwarsa ranar 24 ga watan Maris.
Fitattun mutane irinsu Atiku Abubakar sun jajanta masa lokacin da rade-radin ya cika gari cewa annobar ta shafe shi bayan wata tafiya da ya yi zuwa kasar Jamus.
Haka kuma har yanzu babu wani rahoto da ke nuna cewa Malam Nasir El-Rufa'i, mutum na farko da ya kamu da cutar a jihar Kaduna ranar Asabar 28 ga watan Maris, ya samu sauki.
Yana cikin gwamnonin da suka fi zafafa daukar matakai don ganin annobar ba ta riski al'ummarsu ba.
El-Rufa'i dai ya dauki matakin kulle jiharsa ba shiga ba fita, tare da hana tarukan biki da na ibada ciki har da Sallar Juma'a da ibadu a coci-coci da masallatai.
Zuwa yanzu, akwai mutum shida da ke fama da cutar a jihar ta Kaduna, kuma daga bayanan hukumomi, ba a samu rasuwa sakamakon wannan annoba a jihar ba, kamar kuma yadda ba a samu wanda ya warke ba.
Mutum na baya-bayan nan da ya kamu da cutar, namiji da ke aikin gadi a unguwar Mando, bayanai sun ce an gano yana fama da corona ne bayan ya dawo daga tafiyar da ya yi zuwa jihar Legas, wadda ta fi yawan masu cutar a fadin Najeriya.
Binuwai ita ce jiha ta farko da wannan cuta ta fara bulla a yankin Arewa ta Tsakiya, inda hukumar NCDC ta ce zuwa ranar Asabar 28 ga watan Maris, adadin masu cutar a daukacin Najeriya ya kai 97.
Baya ga Binuwai cutar ta shiga jihar Kwara ranar 6 ga watan Afrilu, inda aka sanar da kamuwar mutum biyu.
Ran 09 ga watan Afrilu, an ba da sanarwar mutum na farko da annobar ta harba a cikin jihar Neja.
Tabawa ranar samu
Laraba 1 ga watan Afrilu a iya cewa tana cikin ranaku da aka fi samun mutanen da aka tabbatar sun sake kamuwa da annobar mafi yawa a arewacin Najeriya, inda adadin ya karu zuwa mutum 43.
Hukumar dakile cutuka ta ce an samu karin mutum bakwai da cutar ta shafa a Abuja, sai mutum 1 a jihar Kaduna da kuma karin wani a Bauchi.
Bayan sanar da kamuwar karin mutum uku a jihohin Kwara da Katsina a ranar Lahadi 12 ga Afrilu, adadin masu fama da cutar a daukacin yankin yanzu ya kai 80.
Nesa ta zo kusa
Sai dai wani karin ci gaba da aka samu a baya-bayan nan a yankin arewacin Najeriya shi ne bude sabbin cibiyoyin gwada cutar kovid-19.
Hukumar dakile cutuka masu yaduwa ta fada a ranar Asabar 11 ga wata cewa an yi nasarar bude cibiyoyin gwaji guda biyu a jihohin Kano da Filato.
Karon farko ke nan da aka samu irin wadannan cibiyoyin gwajin cutuka irinsu coronavirus a daukacin yankin arewa. Kafin yanzu sai dai a dauki samfur a kai shi zuwa Abuja ko Legas don tantancewa.
Hukumar ta kuma ce aiki na ci gaba da gudana don ganin an samu irin wadannan cibiyoyin gwaje-gwaje a biranen Maiduguri da Sokoto da kuma Kaduna.
Mutane nawa ne suka warke a arewa?
A ranar Alhamis, 9 ga wata, jami'an gwamnatin Bauchi, sun fitar da sanarwar cewa Gwamna Bala Mohammed ya warke har ma an sallame shi daga wurin da aka kebe shi.
Haka zalika, a ranar Lahadi 12 ga Afrilu, an ga bayanin da wani mashawarcin shugaban Najeriya kan harkar shafukan sada zumunta, Bashir Ahmad ya fitar da ke cewa an sallami karin mutum hudu bayan warkewarsu daga cibiyar Gwagwalada.
Duka-duka dai zuwa yanzu alkaluman hukumar NCDC na cewa mutum 85 ne suka warke a daukacin Najeriya.
Zuwa yanzu akwai tabbacin annobar ta bulla a jihohin da suka hadar da
Babban Birnin Tarayya - 56
Bauchi - 6
Kaduna - 6
Binuwai - 1
Kwara - 4
Katsina - 5
Neja - 1
Kano - 1
</doc>
<doc docid='bbc_rahotanni-52185087' lang='hau' type='mono' source_url='https://www.bbc.co.uk/hausa/rahotanni-52185087' term='COVID'>
Coronavirus da 5G: Alakanta annobar da batun fasaha "shirme ne'
Masana kimiya a duniya sun yi allawadai da zargin wata kullalliya da ake ikirarin cewa fasahar intanet ta 5G ta taimaka wajen yada cutar coronavirus.
Masana kimiya a duniya sun yi allawadai da zargin wata kullalliya da ake ikirarin cewa fasahar intanet ta 5G ta taimaka wajen yada cutar coronavirus.
An ta yada wani hoton bidiyo a kafofin sadarwa na intanet da ke nuna turakun sadarwa na wayoyi na ci da wuta a Birmingham da Merseyside, inda ake zargin kullalliya ce ta fasahar 5G.
An rarraba bidiyon a Facebook da YouTube da Istagram - ciki har da shafukan mutane masu dubban mabiya.
Amma masana kimiyya sun ce tunanin alakanta Covid 19 da 5G "shirme ne" kuma wanda ba zai taba yiwuwa ba.
Babban Daraktan hukumar lafiya ta Ingila, Stephen Powis ya bayyana wannan kutinguilar ta 5G a matsayin "labarin kanzon kurege mafi muni."
Zargin kullalliya
Yawancin wadanda ke yada kullalliyar da ke ikirarin cewa 5G -  tsarin Intanet mai karfi da wayoyin salula ke amfani da shi- shi ne dalilin cutar coronavirus.
An fara yada wannan kullalliyar ne a Facebook a karshen watan Janairu, lokacin da aka fara samun bullar cutar a Amurka.
Zarge-zargen sun kasu rukuni biyu:
Dukkanin wadannan tunanin "shirme ne," a cewar Dr Simon Clarke, Farfesa a bangaren nazarin kwayoyin halittu a Jami'ar Reading da ke Birtaniya.
"Tunanin cewa 5G na karya garkuwar jiki bai ma cancanci a yi bincike ba," in ji Dr Clarke.
"Garkuwar jikinka na iya raguwa daga abubuwa da dama - ta hanyar gajiya wata rana, ko rashin cin abincin da ya dace. Wadannan ba su da girman da zai sa har ka kamu da cututtuka."
"Duk da yake tururin da waya ke fitarwa mai karfi na iya haifar da zafi, amma 5G ba ya da karfin da zai zama illa ga mutane."
Tururin da wayar salula ke fitarwa na iya shafar halittar jikinka yayin da zafinsu ya shafe ka, ma'ana garkuwar jikinka ba za ta yi aiki ba. Amma karfin tururin 5G kanana ne kuma ba su da karfin da za su yi illa ga garkuwar jiki. An yi nazari sosai kan wannan."
Sakon maganadisu da ya shafi 5G da sauran fasahohi da suka shafi wayoyin salula ba su da karfin da za su lalata kwayoyin halitta - sabanin hasken rana wato Sun rays da kuma na hoton gabobi wato x-rays.
Adam Finn, Farfesa a fannin nazarin lafiyar yara da cuttukan da suka shafe su a Jami'ar Bristol ya kara da cewa abu ne mai wahala 5G ya yada cuta.
"Wannan annoba ta samo asali ne daga cutar da ke yaduwa daga wani da ya kamu zuwa wani. Mun san wannan gaskiya ne. Muna da cutar da muke bincike a dakin bincikenmu, da muka samu daga wani da ke dauke da ita. Cuta da kuma tururin maganadisu da ke aiki a wayoyin salula da intanet wani abu ne daban," a cewarsa"
Yana da muhimmanci a fahimci wani raunin da ke tattare da wannan kullalliyar ta 5G - coronavirus na yaduwa a biranen Birtaniya wadanda ba su amfani da 5G, da kuma kasashe kamar Iran wadanda ba su ma fara amfani da fasahar ba.
Akwai labarai da dama na ban tsoro game da 5G da ke yawo kafin barkewar cutar coronavirus, inda tuni cibiyar da ke bin diddigi ta Reality Check ta yi bincike akai, kamar wannan labarin: Ko 5G baranazana ne ga lafiya?
Tun a farkon wannan shekarar, wani babban binciken hukumar kare tururi ta Non-Ionizing Radiation Protection (ICNIRP) ta yi watsi da wannan ikirarin, tana cewa babu wasu hujjoji cewa amfani da wayar salula na haifar da cutar kansa ko wasu cututtuka.
Amma idan akwai wani bu, labarin karyar tuni ya bazu.
Cututtuka na mamaye mutane ko kwayoyin halitta kuma suna amfani da su don hayayyafa, wanda shi ke haifar da cuta.  Cututtuka ba su dade wa sosai a wani abun da ba mai rai ba, dole su samu hanyar shiga - yawanci ta hanyar wani abu mai ruwa daga tari ko atishawa.
Kwayoyin halittar wannan coronavirus sun nuna suna yaduwa ne daga dabbobi zuwa dan Adam - sannan daga baya ta ci gaba da yaduwa daga mutum zuwa mutum.
Bibiyi Reality Check a Twitter
</doc>
<doc docid='bbc_labarai-51955736' lang='hau' type='mono' source_url='https://www.bbc.co.uk/hausa/labarai-51955736' term='COVID'>
Coronavirus ta rage wa Najeriya dogon burinta a 2020
Ministar kudin Najeriya ta ce gwamnatinsu ta ga bukatar tsayawa ta yi kididdiga kan tasirin annobar COVID-19 da kuma yadda faduwar farashin man fetur zai shafi tattalin arzikin kasar.
Ministar kudin Najeriya ta ce gwamnatinsu ta ga bukatar tsayawa ta yi kididdiga kan tasirin annobar COVID-19 da kuma yadda faduwar farashin man fetur zai shafi tattalin arzikin kasar.
Dr Zainab Shamsuna yayin gabatar da jawabi ga manema labarai bayan kammala taron majalisar zartarwar kasar a ranar Laraba, ta ce matakin zai hadar da ayyukan da aka sanya cikin kasafin kudin 2020 da ma wadanda ba a sa a kasafin ba.
Ta ce manyan ayyukan da za a zaftare sun kai jimillar naira tirliyan 1.5 a cikin kasafin kudi.
Raguwar farashin danyen man fetur daga dala 57 a kan duk gangar man fetur da Najeriya ta tsara a kasafin kudin zuwa dala 30 na nufin cewa kudaden shigar da za ta samu za su ragu sosai da sosai.
"Kusan kashi 45 cikin 100, kasa da abin da muka tsara saboda haka akwai bukatar mu yi gyaran fuska kan dumbin hasashen da muka yi a kasafin kudi da kuma cikin tsarin kashe kudi na matsakaicin wa'adi don su dace da zahirin halin da ake ciki," a cewar Zainab Shamsuna.
Ta ce suna duba yiwuwar bunkasa adadin man fetur da ake hakowa don tabbatar da ganin a kalla Najeriya na samar da ganga miliyan 2.18 mafi karanci, kamar yadda aka tanada a cikin kasafin kudin 2020.
Ministar ta ce tabbas sun damu da halin da tattalin arzikin kasar yake ciki. Don kuwa tana iya samun raguwar kudin shiga da kimanin kashi 40 zuwa 45.
Kuma a cewar Zainab lamarin zai shafi jihohi saboda kudaden da ake rabawa a matakan gwamnatocin kasar uku zai yi matukar raguwa.
Don haka ta ce suna sa rai su ma jihohi za su dauki makamantan wadannan matakai don yi wa tsare-tsarensu na kudi garambawul ta yadda za su dace da halin da ake ciki.
"Muna aiki ne bisa hasashen cewa komai bacin rana, gangar man fetur ba za ta gaza dala 30 a kasuwa ba, kuma za mu tabbatar adadin gangar man da muke hakowa a kullum ya kasance a kalla miliyan 2.18, a cewar ministar.
Karin batutuwan da majalisar zartarwar ta tattauna kansu akwai dakatar da daukar ma'aikata, sai dai a bangarorin da suka zama tilas ciki har da tsaro da lafiya.
Dr. Zainab ta ce an kuma bukaci su yi bitar yadda ake aiwatar da shirin bunkasa rayuwar al'umma wato Social Investment Programme, da kuma daga kafar da bai zama tilas ba kan wasu haraje-haraje ta yadda gwamnati za ta samu karin kudaden shiga.
Daga cikin sauye-sauyen da za a yi wa kasafin kudin bana na Najeriyar har da rage yawan harajin da hukumar kwastam aka sa rai tun farko za ta samu a bana na naira tiriliyan 1.5.
Zainab ta ce an yi haka ne bisa tunanin cewa yawan hada-hadar kasuwanci zai ragu.
Haka zalika ta ce an amince da rage hasashen kudin da ake sa ran samu zuwa kashi 50 cikin dari daga ribar cefanar da kadarorin gwamnati.
A wani bangare kuma, Babban Bankin Najeriya ya sanar da daukar karin matakan zaburar da tattalin arzikin kasar yayin da cutar covid-19 ke kara ta'azzara a fadin duniya.
Kan haka ne ya ce zai zuba karin naira tiriliyan guda don zaburar da tattalin arzikin kasar.
Haka zalika, bankin ya kuma bayyana aniyar samar da wata naira biliyan 100 rance don bunkasa bangaren lafiya.
Ya kuma ce wani asusun naira tiriliyan daya da rabi na gudunmawar 'yan kasuwa wajen samar da ababen more rayuwa yana nan kan hanya, a karkashin kwamitin aiki kan tunkarar coronavirus don sada manoma da kasuwanni.
Haka kuma ya umarci bankunan kasuwanci su rubanya tallafin da suke samarwa don mara baya ga masana'antun harhada magunguna da cibiyoyin kula da lafiya.
</doc>
<doc docid='bbc_labarai-52540235' lang='hau' type='mono' source_url='https://www.bbc.co.uk/hausa/labarai-52540235' term='COVID'>
Coronavirus: An tara $8bn domin samar da riga-kafin cutar
Hukumar Gudanarwa ta Tarayyar Turai ta yi alkawarin ba da dala biliyan daya domin samar da rigakafin cutar korona.
Hukumar Gudanarwa ta Tarayyar Turai ta yi alkawarin ba da dala biliyan daya domin samar da rigakafin cutar korona.
Hukumar ta yi wannan alkawarin ne yayin wani taron koli domin samar da kudaden gudanar da wani bincike don gano riga-kafin korona,
Shugabar Hukumar Ursula von der Leyen - wadda ita ce mai masaukin baki, ta ce gudanar da bincike domin gano riga-kafin cutar na dukkan kasashen duniya ne.
Cikin shugabannin da suka yi jawabi a taron har da Firai ministan Birtaniya Boris Johnson - wanda ya gabatar da nasa jawabin ta bidiyo daga Landan.
Ya yi bayani kan abin da ya gano yayin da ya kamu da cutar, kuma ya nemi kasasshe da hukumomi da su hada kai domin samar da rigakafin cutar covid-19.
Ya ce tilas "mu dauki matakan da ba a taba dauka ba a kasashenmu, kamar neman 'yan kasashen namu su amince da takura ga rayuwarsu bayan sun saba da 'yanci da walwala."
Ya kuma ce: "amma a gaskiya babu kasar da za ta iya yin nasara kan wannan annobar ita kadai. Idan muna son mu yi nasara, tilas mu hada kawunanmu wuri guda domin samar da rigakafin mai matukar yawa domin amfanin kowa."
Wannan ne karo na farko da aka yi irin wannan taron mai muhimmanci ta hanyar amfani da fasahar zamani - wato intanet a madadin yadda aka saba taruwa a zaure guda.
Fiye da kasashe talatin ne suka halarci wannan taron, cikinsu har da Amurka da China.
An kuma yi alkawarin tara fiye da dala biliyan takwas domin samar da rigakafin cutar korona da ayyukan binciken hanyoyin kulawa da maganin cutar ga wadanda suka riga suka kamu da ita.
</doc>
<doc docid='bbc_labarai-51647449' lang='hau' type='mono' source_url='https://www.bbc.co.uk/hausa/labarai-51647449' term='COVID'>
Yadda za ku kare kanku daga kamuwa da coronavirus
A hankali-hankali cutar Coronavirus na ta yaduwa a Afirka yayin da Aljeriya ta shiga jerin kasashen duniya da aka samu bullar cutar ta COVID-19 a can.
A hankali-hankali cutar Coronavirus na ta yaduwa a Afirka yayin da Aljeriya ta shiga jerin kasashen duniya da aka samu bullar cutar ta COVID-19 a can.
Kasar ita ce ta biyu da aka samu bullar cutar a Afirka baya ga Masar da aka samun labarin bullarta, amma daga baya aka ce mutumin da ake zargin ya kamu din ya warke.
Duk da cewa har yanzu ba a samu bullar COVID-19 a Najeriya ba, harkokin kasuwanci na ci gaba da tafiya ba tare da wani nakasu ba.
A jihar Akwa Ibom, gwamnati ta dakatar da ginin Cibiyar Kimiyya da Fasaha ta Ibom, Blue Sea.
A wata sanarwa da mai magana da yawun Ma'aikatar Kimiyya da Fasaha ta Akwa Ibom Joseph Robert ya fitar, ya ce an samu tsaiko a aikin ne saboda bullar cutar coronavirus a yankin Wuhan na gundumar Hubei da ke China.
A yayin da cutar ke ci gaba da yaduwa a duniya, hukumomin lafiya sun shawarci mutane kan yadda za su kare kawunansu.
Hukumar Lafiya Ta Duniya WHO ta ce mutane da dama da suka kamu da cutar sun fara ne da kananan cututtuka.
WHO ta ce za ku iya kare kawunanku idan kuka bi wadannan matakan.
Cibiyar Yaki da Cututtuka ta kuma shawarci mutane kanyadda za su kare kawunansu daga hadarin yaduwar cutar.
Dokta Bashir Boi-Kikimoto, ya ba wa 'yan kasar wadannan shawarwari guda hudu:
Ya kuma ba wa gwamanti shawarwari:
Mutum fiye da 80,000 na iya kamuwa da cutar coronavirus da ta fara bulla a birnin Wuhan na kasar China.
</doc>
<doc docid='bbc_labarai-52002144' lang='hau' type='mono' source_url='https://www.bbc.co.uk/hausa/labarai-52002144' term='COVID'>
Buhari ya ambaci Coronavirus a karon farko
Bayan fuskantar kakkausar suka daga 'yan Najeriya, daga karshe dai shugaba Buhari ya bara, inda ya yi gajeren tsokaci kan matakan da gwamnatinsa ke dauka dangane da cutar coronavirus.
Bayan fuskantar kakkausar suka daga 'yan Najeriya, daga karshe dai shugaba Buhari ya bara, inda ya yi gajeren tsokaci kan matakan da gwamnatinsa ke dauka dangane da cutar coronavirus.
Buhari a wani dan gajeren jawabi da ya yi wa tawagar ma'aikatan hukumar alhazai ta kasa ranar Juma'a, ya ce "muna aiki kafada da kafada da ma'aikatar lafiya domin ganin mun kare lafiyar 'yan kasarmu daga annobar Coronavirus."
Ya kara da cewa " a matsayinmu na gwamnati wannan ne abin da muka fi mayar da hankali a kai saboda haka ina kira a gare ku a tabbatar da cewa an samar da duk hanyoyin kariya daga kamuwa da cutar Coronavirus."
Wannan tsokaci na Shugaba Buhari na zuwa ne mako guda bayan da mai dakinsa ta wallafa a shafinta na Twitter cewa daya daga cikin 'ya'yanta na killace bayan komawa kasar daga Burtaniya.
'Yan Najeriya da dama dai sun yi ta sukar shugaban dangane da shirun da ya yi kan wannan cutar.
Da alama dai wannan bayanin nasa zai sa mutane da dama 'yan kasar da ba su amince da kasancewar cutar ta Coronavirus da farko ba, su yadda da ita su kuma dauki matakan kare kai.
A baya dai mai magana da yawun shugaban, Malam Garba Shehu ya nuna rashin jin dadinsa kan yadda ya ce 'yan kasar sun 'damu da batun Coronavirus'.
Garba Shehu a shafinsa na Twitter ya ce "yana mamakin yadda jama'a suka damu da cutar Coronavirus, bayan cutar zazzabin malaria ta fita kisa."
Wannan bayanin na Garba Shehu wanda ya ce ya yi shi ne domin radin kansa ya janyo suka daga 'yan kasar.
To sai dai a makon da ya gabata, fadar Shugaba Buhari ta bakin Garba Shehun ta yi wa 'yan Najeriya bayani kan dalilin da ya sa Buharin ya yi gum da bakinsa dangane da annobar Coronavirus.
Kakakin shugaban kasar Malam Garba Shehu, wanda ya shaida wa BBC hakan a wata hira ya ce yawan zuzuta batun zai tayar da hankalin 'yan Najeriya.
Shugabannin kasashe da dama suna yi wa 'yan kasarsu jawabi a kan halin da kasashensu ke ciki game da cutar.
Hasalima, Shugaba Muhammad Issoufou na Jamhuriyar Nijar, inda tun kafin a samu ko da mutum daya da ya kamu da cutar ba, ya yi wa 'yan kasar jawabi kan matakan da gwamnatinsa ke dauka domin yin riga-kafin cutar.
Da yammacin ranar Lahadi ne tsohon mataimakin shugaban Najeriya, Alhaji Atiku Abubakar ya wallafa a shafinsa na Twitter cewa dansa ya kamu da cutar Coronavirus kuma an kai shi asibitin koyarwa na Gwagwalada da ke Abuja.
Ya zuwa yanzu dai mutum 30 ne hukumar hana yaduwar cututtuka ta Najeriya, NCDC ta sanar.
</doc>
<doc docid='bbc_52420684' lang='hau' type='mono' source_url='https://www.bbc.co.uk/hausa/52420684' term='COVID'>
Coronavirus: PDP ta bukaci a yi bincike kan mutuwar mutane a Kano
Babbar jam'iyyar adawa ta PDP a Najeriya ta bukaci a gudanar da bincike kan mutuwar jama'a da dama a Kano, inda ta ce akwai bukatar shugaban kasa ya kai ziyara a can.
Babbar jam'iyyar adawa ta PDP a Najeriya ta bukaci a gudanar da bincike kan mutuwar jama'a da dama a Kano, inda ta ce akwai bukatar shugaban kasa ya kai ziyara a can.
Jami'yyar a cikin wata sanarwa da kakakinta, Kola Ologbondiyan ya fitar ta ce rahotanni sun nuna cewa daruruwa mutane sun rasu cikin mako guda Kano ba tare da sannin abin da yayi sanadiyyar mutuwarsu ba.
Kiran na zuwa ne a lokacin da ake samu rahotanni masu cin karo da juna kan abin da ya janyo mutuwar jama'a a Kano a lokacin da ake fama da annobar cutar Korona.
"Abin takaici ne yadda gwamnatin shugaba Buhari ta kasa daukar matakai na zahiri kan wannan batun mai tayar da hankali," in ji kakakin PDP.
Jami'yyar PDP ta kara da cewa shugaba Muhammadu Buhari wanda aka nada a matsayin jagoran yaki da cutar Korona a kasashen Ecowas ya gaza a cikin gida wajen shawokan matsalar da ake fama da ita a Kano.
Shugaba Muhammadu Buhari bai yi jawabi a hukumance ba game da wannan batun na mutuwar mutane da dama a Kano.
Sai dai hukumomi a jihar Kano a kwanakin bayan sun musanta alakar cutar covid 19 da mace-macen da ake yi a Kano.
Manyan jaridun Najeriya sun wallafa rahotannin da ke cewa a cikin kwana guda manyan mutane a Kano sun rasu cikin hadda manyan malaman jami'a da 'yan kasuwa da manyan ma'aikatan gwamnati.
</doc>
<doc docid='bbc_labarai-51999260' lang='hau' type='mono' source_url='https://www.bbc.co.uk/hausa/labarai-51999260' term='COVID'>
Coronavirus: 'Covid-19 ba ta bulla a Jami'ar Bayero ta Kano ba'
Hukumar Jami'ar Bayero ta Kano ta ce ba gaskiya ba ne labarin da aka rika yadawa cewa an samu bullar cutar Covid-19 (coronavirus) a jami'ar.
Hukumar Jami'ar Bayero ta Kano ta ce ba gaskiya ba ne labarin da aka rika yadawa cewa an samu bullar cutar Covid-19 (coronavirus) a jami'ar.
Da tsakar ranar yau Lahadi ne dai aka fara yada wani labari da ke cewa Ma'aikatar Lafiya ta Jihar Kano ta tabbatar da wasu dalibai biyu sun kamu da Covid-19 a Jami'ar Bayero.
Wani shafin intanet ne da ke dauke da sunan sashen Ingilishi na BBC ya wallafa labarin, wanda aka rika yadawa a shafukan sada zumunta.
A cikin wata hira da ya yi da Sashen Hausa na BBC, Shugaban Jami'ar, Farfesa Muhammad Yahuza ya ce labarin na kanzon kurege ne sannan ya ce babu ma dalibai a dakunan kwanan jami'ar.
Kazalika ba kafar yada labarai ta BBC ce ta wallafa labarin ba - shafin boge ne.
"Wannan labari ba shi da tushe ballanta makama," in ji Farfesa Yahuza.
Ya ci gaba da cewa: "An dauki hoton boge ne na shafi mai sunan BBC ana yadawa domin a nuna kamar daga BBC yake.
"A halin yanzu ma babu dalibai a dakin kwana na Jami'ar Bayero. Kamar yadda aka sani an yi yajin aiki na sati biyu. Kafin haka kuma dalibanmu suna hutun tsakiyar zango. Mun bayar da hutun mako daya sai kuma aka tafi yajin aikin."
Farfesa Yahuza ya kuma yi Allah-wadai da wadanda suka kirkiri labarin karyar sannan ya yi kira ga masu yadawa da su guji yin hakan.
Zuwa lokacin wallafa wannan labarin, hukumomi a Najeriya ba su bayyana batun bullar cutar coronavirus ba a arewacin kasar ban da mutum hudu a Abuja.
A rahoton da hukumar NCDC mai yaki da yaduwar cutuka ta fitar ranar Lahadi, mutum 30 ne suka kamu da Covid-19 a Najeriya - 22 daga cikinsu a Jihar Legas suke.
</doc>
<doc docid='bbc_labarai-52005239' lang='hau' type='mono' source_url='https://www.bbc.co.uk/hausa/labarai-52005239' term='COVID'>
Covid-19: Kasuwar wayoyin zamani ta fadi warwas
Kasuwar wayoyin zamani ta fadi warwas sakamakon illar da coronavirus ta yi ga tattalin arzikin duniya.
Kasuwar wayoyin zamani ta fadi warwas sakamakon illar da coronavirus ta yi ga tattalin arzikin duniya.
Wannan ne karo na farko da kasuwar wayoyin ta yi mummunan fadi tun bayan da aka fito da wayoyin zamani shekaru da dama da suka gabata.
Wani kamfanin bincike na Strategy Analytics ya bayyana cewa kasuwar wayoyin ta fadi da kusan kashi 38 cikin 100 a watan Fabrairu.
Barkewar coronavirus a China ta yi tasiri matuka kan wannan lamari, in ji Linda Sui wadda ita ce ta wallafa rahoton.
''Wasu kamfanoni da ke nahiyar Asia sun gaza kera wayoyin zamani, a wani bangaren kuma, 'yan kasuwa masu sarin wayoyi sun kasa zuwa kamfanonin domin sayan wayoyin,'' in ji ta.
Rahoton ya bayyana cewa kasuwar wayoyin zamani ta fadi daga miliyan 99.2 a Fabrairun 2020 zuwa miliyan 61.8 a Fabrairun 2020.
An kebe watan Fabrairu a matsayin wani lokaci babba ga kamfanonin wayoyi inda ake sa ran yin wani taron baje kolin wayoyi inda za a kaddamar da sabbin wayoyi a karon farko.
Taron na daga cikin manyan tarurrukan da aka soke sakamakon coronavirus.
Kamfanin Samsung wanda ya fitar da sabuwar wayar S20 a watan Fabrairu, ya bayyana cewa babu kasuwa sosai dangane da yadda ake sayar da wayar.
A wani bangaren, kamfanin Apple ya yi gargadin cewa da alama ba zai iya sanin riba ko faduwar da kamfanin zai samu ba kuma za a samu tarnaki matuka wajen sayar da kayayyakin kamfanin.
Binciken da aka gudanar ya shaida cewa kasuwar wayoyin zamanin za ta ci gaba da samun tarnaki cikin watan Maris sakamakon wannan annoba ta coronavirus ta bazu a Turai ta kuma kutsa har Amurka.
Miliyoyin kwastamomin wayoyi ne ke killace a gidaje a halin yanzu - wasu kuma ba su da niyyar fita domin sayan sabbin wayoyi.
Binciken ya ce masu shaguna za su iya bayar da garabasa domin su jawo masu sayen wayoyi.
</doc>
<doc docid='bbc_labarai-52358622' lang='hau' type='mono' source_url='https://www.bbc.co.uk/hausa/labarai-52358622' term='COVID'>
Me ya jawo karuwar mace-mace a Kano lokacin da ake fama da annobar Covid-19?
Kungiyoyin al'umma sun fara neman ba'asi daga bangaren gwamnatin jihar Kano da ke arewacin Najeriya kan yawan mace-macen da ake samu a jihar Kano da ke arewacin kasar musamman a 'yan kwanakin nan bayan da aka fara samun bullar cutar korona a jihar.
Kungiyoyin al'umma sun fara neman ba'asi daga bangaren gwamnatin jihar Kano da ke arewacin Najeriya kan yawan mace-macen da ake samu a jihar Kano da ke arewacin kasar musamman a 'yan kwanakin nan bayan da aka fara samun bullar cutar korona a jihar.
Kungiyoyin kare hakkin dan Adam da na fararen hular na yin wannan kira ne ga gwamnatin Kano bisa damuwar da jama'a ke kara nunawa kan yawan mace-macen da ake samu fiye da abin da aka saba gani.
A kwanakin karshen makon nan ne dai wasu daga cikin al'ummar jihar suka fara nuna damuwarsu dangane da yadda ake samun yawaitar mace-mace, inda ake binne mutane da dama a makabartu daban-daban da ke fadin birnin Kano.
Sai dai gwamnatin jihar Kano ta musanta cewa ana samun karuwar mace-mace.
Bala Abdullahi Gabduwama shi ne shugaban gamayyar kungiyar kare hakkin dan adam ta Nerwork For Justice da ke Kano, ya ce a kullum a kan samu karin yawan mace-mace na al'ummar jihar, inda ya ce akwai ayoyin tambaya da ya kamata a dasa, musamman yadda al'umma ke ci gaba da nuna damuwa.
Alkaluma mabambanta ne dai ake samu na mutanen da ake binnewa a makabartun jihar daban-daban.
Wakilin BBC da ya ziyarci Makabartar Dandolo da safiyar ranar Litinin ya ce ya hangi rukunin mutum uku da zo daga unguwanni daban-daban da suka kai gawarwaki don binnewa.
Daya daga cikin masu kula da makabartar da ya nemi a boye sunansa ya ce tun daga ranar Juma'ar da ta gabata zuwa safiyar Litinin an binne kusan mutane 50 a makabartar Dan Dolo.
Ya ce rabon su da su sami irin hakan tun lokacin da Boko Haram ta kai hari babban Masallacin Juma'a da ke Kano a shekarar 2014.
''A ranar Juma'a a lissafin nan bangarenmu mun binne 12, a ranar Asabar mun yi 11 a ranar Lahadi mun yi guda takwas, yanzu kuma a ranar Litinin da safe mun binne 10. Ni dai rabon da na ga haka tun harin Masallacin Juma'a na Gidan Sarki,'' in ji shi.
A makabartar Gidan Gona da aka fi sani da Makabartar Tarauni, wasu daga cikin masu kula da makabartar ya shaida wa BBC cewa tun kwanaki biyar da suka gabata yawan wadanda ake binnewa a makabartar ya karu.
Ya kara da cewa a safiyar Litinin kadai iya mutum hudu ne aka binne a makabartar, amma jumullar adadin wadanda aka kai makabartar sun kai kusan 55, sannan kusan mafi yawancin lokutan zafi da farkon kowane azumi sukan sami yawan gawarwakin da akan binne amma ba su kai na wannan shekarar ba.
Bala Abdullahi Gabduwama ya ce: ''Gaskiyar magana a yanzu za mu ce muna cikin wani yanayi na ana shan maganin kaba amma kai yana kara kumbura. Ga shi dai an killace mutane a gidajensu.
''Muna bai wa gwamnati shawara da ta fara lekawa lungu-lungu tana zakulo wadanda watakila suke dauke da cutar nan, da kuma wadanda ke cikin yanayi na rashin lafiya a gidajensu.''
Karin labaran da za ku so ku karanta
Farfesa Isa Sadik Abubakar, shugaban sashin cututtuka masu yaduwa na Jami'ar Bayero da Asibitin Koyarwa na Malam Aminu Kano, ya ce a fahimtarsu watakila yawan mace-macen ba ya fi na da ba ne.
Saboda "Idan asibitoci ba sa cikin hayyacinsu ba sa bayar da taimako yadda aka saba, babu mamaki irin wadannan mutanen su shiga wani hali na shan wuya watakila ma a samu wasu daga cikinsu su rasu," in ji Farfesan.
Wasu masana harkar lafiyar kuma na ganin cewa tsoron da marasa lafiya ke yi na zuwa asibiti a lokacin wannan annoba ya sa da dama masu fama da wasu cututtukan masu tsanani ba sa son zuwa asibiti, lamarin da ke jawo musu rashin samun kulawa da taimakon da suke bukata.
Sannan ga yanayi na zafi da dama an saba samun cututtuka daban-daban lokacinsa, da suke zama ajalin mutane.
Ita ma gwamnatin jihar Kano ta musanta cewa ana samun karuwar mace-mace.
A wata sanarwa da ta wallafa a shafinta na Twitter, Ma'aikatar Lafiya a jihar ta ce bincikenta ya gano babu alamar gaskiya a rahotannin da ake bayarwa.
Sanarwa ta kara da cewa kwamitin yaki da cutar korona a jihar yana sa ido kan mace-macen da ake yi, kuma ya tura jami'ai makabartu domin sanya ido da ba da rahoto kan adadin mutanen da ake binnewa.
To sai dai wasu na ganin mai yiwuwa hukumomi sun bayyana hakan ne kasancewar mafi yawan wadanda suke mutuwa ba asibiti suke zuwa ba, kasancewar mutane na tsoron zuwa asibiti a wannan yanayi na annobar korona, kuma su kansu asibitocin suna dari-dari da karbar marasa lafiya in dai ba wadanda ke bukatar kulawar gaggawa ba.
</doc>
<doc docid='bbc_labarai-52013923' lang='hau' type='mono' source_url='https://www.bbc.co.uk/hausa/labarai-52013923' term='COVID'>
Coronavirus: Ma'aikatan gwamnati sun tafi hutu a Najeriya
Gwamnatin Najeriya ta umarci ma'aikatanta da ke mataki na daya zuwa na goma sha biyu su dakatar da zuwa aiki har sai abin da hali ya yi.
Gwamnatin Najeriya ta umarci ma'aikatanta da ke mataki na daya zuwa na goma sha biyu su dakatar da zuwa aiki har sai abin da hali ya yi.
Gwammnatin ta dauki wannan matakin ne a kokarin da take na takaita yaduwar annobar coronavirus.
Shugabar ma'aikatan gwamnati Dakta Folasade Yemi-Esan, ta ce wannan mataki ya zama tilas kuma doka ce ga kowanne ma'aikaci ya killace kansa a gida.
Dakta Folasade, ta ce gwmanati ta damu da tsaron ma'aikata don haka daukar wannan mataki zai taimaka wajen ganin an dakile yaduwar Covid-19 a fadin kasar.
Dokar dai za ta soma aiki daga ranar Talata kuma za ta ci gaba har sai baba ta gani, a cewar Folasade.
Sannan ta shawarci duk wani ma'aikaci da ya san bai wuce mako biyu da dawo wa daga ketare ko mu'amala da mutumin daya dawo daga kasashen da ke fama da annonbar da su killace kansu na tsawon makonni biyu.
Hukumar yaki da yaduwar cututtuka ta kasar, ta ce ya zuwa yanzu mutum 40 ne suka kamu da annobar coronavirus a Najeriya, kuma 28 daga cikinsu a jhar Lagos suke.
Wannan sabon mataki na zuwa ne bayan shugaban kwamitin yaki da cutar coronavirus kuma sakataren gwamnatin kasar Mista Boss Mustapha ya sanar da cewa za a rufe dukkan iyakokin kasar na tudu a yunkurin dakile yaduwar annobar.
Mista Boss Mustapha, ya ce daga wannan Litinin din har zuwa mako hudu da ke tafe, iyakokin kasar na tudu za su kasance a garkame domin hana yada cutar ta coronavirus.
A cewarsa, an dakatar da taron majalisar ministoci da ake yi duk ranar Laraba.
Mista Boss Mustapha ya shawarci dukkan mazauna Abuja da Lagos su zauna a gidajensu sannan su guji halartar taron jama'a.
</doc>
<doc docid='bbc_52072444' lang='hau' type='mono' source_url='https://www.bbc.co.uk/hausa/52072444' term='COVID'>
Covid-19: Nan da mako 2 za a aika wa Amurkawa tallafin kudi
Shugaba Trump ya sa hannu kan dokar kunshin kudi mafi girma a tarihin Amurka, don zaburas da jama'a da kuma rage radadin annobar koronabairus kan tattalin arzikin kasar.
Shugaba Trump ya sa hannu kan dokar kunshin kudi mafi girma a tarihin Amurka, don zaburas da jama'a da kuma rage radadin annobar koronabairus kan tattalin arzikin kasar.
Tun da farko sai da kudurin dokar na dala tirliyan biyu ya samu amincewar Majalisar wakilan Amurka, inda duka 'yan jam'iyyar Republican da takwarorinsu na Dimokrat suka ce ya zama tilas don tallafa wa Amurkawa magidanta da 'yan kasuwa.
Miliyoyin Amurkawa ne tuni suka rasa ayyukansu sakamakon wannan annoba ta koronabairus.
Amurkawa kimanin miliyan 3 da dubu 300 ne ala tilas suka yi rijista don samun tallafin da ake bai wa marasa aikin yi saboda annobar,
Shugaba Trump ya ce kunshin tallafin kudin zai kawo saukin da ake bukata cikin gaggawa ga iyalan kasar da ma'aikata da kuma harkokin kasuwanci.
Ana fatan za a aika cekin kudi ga Amurkawan a cikin mako biyu.
Duk Ba'amurken da ke daukar albashi kasa da dala 75,000 a shekara. zai samu agajin dala 1,200 zuwet.
Yayin da asibtoci a fadin kasar ke kokarin biyan bukatun adadin marasa lafiyan da ke k'aruwa, Shugaba Trump ya ce za a yi amfani da biliyoyin daloli wajen sayo kayan bukatun asibiti a karkashin dokar samar da kayayyakin tsaro.
Dokar dai ta bai wa shugaban kasar ikon tilasta wa masana'antun 'yan kasuwa samar da kayayyakin da ake bukata don tsaron kasa.
Ya ce ana bukatar hakan don tilasta kamfanin kera motoci na Geneal Motors ya sarrafa na'urorin tallafawa yin numfashi, wadanda gwamnatin tarayya za ta raba.
Mista Trump ya ce yana da kyakkyawan fatan cewa nan gaba kadan asibitocin da ke bukatar kayan aikin za su same su.
New York ya ci gaba da kasancewa matattarar wannan annoba a Amurka, ko da yake sauran birane ciki har da Chicago da New Orleans da Detroit su ma sun samu habakar mutanen da ke neman kulawar likitoci saboda kwayar cutar
</doc>
<doc docid='bbc_rahotanni-52092467' lang='hau' type='mono' source_url='https://www.bbc.co.uk/hausa/rahotanni-52092467' term='COVID'>
Coronavirus: Abubuwan da har yanzu ba mu sani ba kan cutar
A watan Disambar bara duniya ta san da coronavirus, amma yadda ta kankane duniya, sai a ga kamar ta dade da bayyana.
A watan Disambar bara duniya ta san da coronavirus, amma yadda ta kankane duniya, sai a ga kamar ta dade da bayyana.
Duk da matukar kokarin da masana kimiyya ke yi a fadin duniya, akwai abubuwa da dama da har yanzu ba mu fahimta ba, kuma a yanzu, dukkanmu mun zama wani bangare na gwaji a fadin duniya wajen gano amsoshi.
Ga wasu daga cikin manyan amsoshi dangane da wannan cuta.
Wannan ita ce tambayar da aka fi yi, kuma daya daga cikin tambayoyi masu muhimmanci.
An tabbatar da kamuwar dubban mutane da cutar a fadin duniya, amma wannan dan bangare ne kawai na gaba daya mutanen da suka kamu a duniya.
Kuma akwai dumbin mutane da ba su nuna alamomin cutar amma suna dauke da ita- wannan na kara rikita alkaluma.
Samar da gwajin 'antibody' wato sinadaren da ke cikin jini, zai bai wa masu bincike sani idan mutum na dauke da kwayar cutar.
Ta yin haka ne kawai za a fahimci yadda cutar ke yaduwa.
Idan ba a san yawan mutanen da ke dauke da cutar ba, babu yadda za a yi a gano yawan mutanen da take kashewa.
A halin yanzu, kiyasin shi ne kusan kaso daya cikin 100 na mutanen da ke dauke da cutar ke mutuwa.
Amma idan akwai, mutanen da ke dauke da cutar kuma ba sa nuna alamominta, wato bata bayyana a jikinsu karara ba, yawan mace-macen na iya raguwa.
Manyan alamomin coronavirus su ne zazzabi da tarin da bai zuwa da majina- wadannan ne ya kamata a lura sosai a kansu.
Wasu mutanen sun ce sun fuskanci ciwon wuya da ciwon kai da gudawa, kuma ana tunnain wasu kan kasa shaker kamshi.
Amma tambaya mafi muhimmanci ita ce ko wasu na fuskantar alamomin mura kamar zubar majina ko atishawa.
Bincike ya nuna cewa akwai yiwuwar haka kuma mutane na iya yada cutar ba tare da sun san cewa suna dauke da ita ba.
Tabbas yara na iya kamuwa da coronavirus. Amma ba ta cika wahalar da su ba kuma ba ta cika kashe su ba idan aka hada da sauran mutane.
Yara na kan gaba wajen yada cutar, babu mamaki saboda suna cudanya da mutane masu yawa (musamman a wurin wasa), amma idan ana batun wannan cutar, babu tabbas kan girman yadda suke taimakawa wajen yada ta.
Cutar ta fito ne daga Wuhan a China a karshen shekarar 2019, inda aka gano wasu masu dauke da ita a wata kasuwar sayar da nama.
Coronavirus, wadda a hukumance ake kiranta Sars-CoV-2, na da alaka ta kusa-kusa da wasu cutuka da ke shafar jemagu, sai dai ana tunanin ita wannan cutar jemagun ne suka shafa wa wata dabba da ba a gano ko wace iri ba ce, ita kuma ta shafa wa mutane.
Har yanzu dai ba a gano takamaimai asalin dabbar ba, don haka tana iya ci gaba da yada wa mutane cutar.
6. Masu dauke da cutar za su ragu a lokacin bazara
An fi yin mura a lokacin sanyi maimakon a lokacin zafi, amma har yanzu ba a sani ba idan lokacin zafi zai shafi yaduwar cutar.
Masu bai wa gwamnatin Burtaniya shawara kan kimiyya sun yi gargadin cewa kawo yanzu, ba su sani ba idan yanayi zai shafi cutar.
Idan aka samu ragi a yaduwar coronavirus lokacin zafi, akwai hadarin za a samu karin yaduwarta a lokacin sanyi, lokacin da asibitoci ke fama da yawan marasa lafiya da ke mura.
Ga mutane da yawa, covid-19 ciwo ne mai sauki. Amma cutar kan zama mai muni ga kusan kashi 20 cikin 100 na mutane. Ko me ya sa?
Matsayin garkuwar jikin mutum na iya zama dalili, haka kuma akwai wasu abubuwa a jiki da mutum ke gada daga iyayensa da ke taka rawa.
Fahimtar wannan na iya samar da hanyoyin kare mutane daga shiga mawuyacin hali.
Ana ta ce-ce-ku-ce kan yadda karfin garkuwar jiki ke iya kashe cutar amma babu wata shaida da ta nuna hakan.
Idan har masu dauke da cutar suka warke, to hakan na nufin garkuwar jikinsu ta gina matakan yaki da cutar.
Amma da yake cutar ba ta dade ba, babu wasu bayanai masu yawa.
Ana jita-jitar cewa akwai mutanen da cutar ke kamawa sau biyu, kuma babu mamaki an samu wannan ne saboda an yi gwajin ba daidai ba.
Batun garkuwar jiki na da muhimmanci a fahimtar abin da zai faru nan gaba.
Kwayoyin cuta na 'virus' na sauya fasali ko yaushe, amma sauye-sauyen da ke faruwa ga asalin kwayoyin halittarsu ba shi da yawa.
Ana sa rai kwayoyin cuta su sauya su rage karfi nan gaba, amma babu tabbacin haka.
Fargabar ita ce idan coronavirus ta sauya, garkuwar jiki ba za ta gane ta ba kuma riga-kafinta ba zai kare mutane daga kamuwa da ita ba.
</doc>
<doc docid='bbc_51253019' lang='hau' type='mono' source_url='https://www.bbc.co.uk/hausa/51253019' term='SARS'>
Coronavirus ta kashe sama da mutum 50
Hukumomin kasar China sun sanar da cewa sama da mutum 50 ne suka mutu sakmakon cutar Coronavirus, ya yin da wasu 2,000 suka kamu da cutar.
Hukumomin kasar China sun sanar da cewa sama da mutum 50 ne suka mutu sakmakon cutar Coronavirus, ya yin da wasu 2,000 suka kamu da cutar.
Yawancin wadanda suka mutu a birnin Wuhan ne, inda cutar ta fara bulla, ya yin da Henan da Shanghai nan ma cutar ke kara yaduwa.
Hukumoi a birnin Beijing da Shantou a gundumar Guangdong sun aike da sakon kar ta kwana na wayar salula, tare da umartar jama'a idan za su gaisa ba sai sun sha hannu ba.
Kidayar da hukumomi suka yi ta nuna kowanne mutum guda da ya kamu da cutar ya na shafawa akalla mutane 3.
Masana kimiyya na cibiyar hana cutuka yaduwa ta Birtaniya sun yaba wa Cana kan daukar lamarin da muhimmanci sun ce ya kamata  arage yaduwarta da kashi 60 cikin 100.
Kuma babu alamun cewa China za ta iya shawo kan ci gaba da yaduwar wannan cuta.
Shugaba Xi Jingpin ya bayyana cewa hadarin da kasar ke ciki a dalilin wannan cuta ba karami ba ne, dan haka an haramta tarukan jama'a.
Tuni an takaita zirga zirga zuwa wasu birane musamman garuruwan da ke zagaye da birnin Wuhan inda cutar ta fara barkewa.
Haka ma za a gina asibiti na biyu a cikin mako uku, da za a kula da wadanda suka kamu da cutar 1,300 bayan wanda a ka kammala da ke daukar mutum 1,000.
Wata majiyar cikin gida na cewa an girke dubban likitoci da suka hada da na rundunar sojin kasar a yankin na Hubei da birnin Wuhan din ya ke.
Ko a shekarar 2003 Chana ta yi fama da cutar numfashi ta SARS, wadda ake samu daga dabbobi.
To sai dai wannan ne karon farko da a ka taba samun bullar wannan cuta da ke kama da SARS din.
Coronavirus na somawa ne da zazzabi da tari da kuma matsalar numfashi.
Kuma hukumomi sun zargi wata kasuwa dabbobi da ke gudanar da hada hadar dabbobin ba bisa ka'ida ba da alhakin bullar Coronavirus.
</doc>
<doc docid='bbc_labarai-51330401' lang='hau' type='mono' source_url='https://www.bbc.co.uk/hausa/labarai-51330401' term='SARS'>
Ta yaya cutar Coronavirus za ta zama alkhairi ga dabbobi?
Masana kimiyya na zargin cewa cutar Coronavirus ta samo asali ne daga wata kasuwar sayar da kayan teku dake Wuhan a China, cutar da ta janyo mutuwar akalla mutane 170.
Masana kimiyya na zargin cewa cutar Coronavirus ta samo asali ne daga wata kasuwar sayar da kayan teku dake Wuhan a China, cutar da ta janyo mutuwar akalla mutane 170.
Sananniyar kasuwa ce da ake sayar da nau'in wadannan kayayyakin da suka hadar da Karkanda, da Kifaye, da Macizai da Jemagu dai sauran su.
Kasar China ce mafi shahara wajen sayarwa da kuma amfani da naman namun daji walau ta hanyar da ta dace ko wacce ta sabawa doka.
Hukumar lafiya ta duniya WHO tace tayi amannar cewa cutar ta samu asali ne daga Jemagu.
Amma ana tunanin cewa ta yadu zuwa ga wasu dabbobin da har yanzu ba'a tantance su ba.
Yan kasar China na matukar son naman dabbobin dawa, ana cin naman irin wadannan dabbobin saboda dadin su da kuma dandanon su, amma wasu ana amfani dasu ne saboda yin magungunan gargajiya.
Wasu wuraren cin abincin ma na sayar da irin wadannan namomi ga masu so musamman in suka je cin abinci.
Akan iya ganin beraye na shawagi a fili a kasuwannin sayar da irin wannan nama a China.
Akwai wata inkiya da Sinawa ke fada a tsakanin su da ake cewa  'yewei' bi ma'ana tsagwaron dandanon naman dabbobin dawa, akan yawaita amfani da irin wannan kalma a gidajen ama'a yayin da ake sharbar romo ko kuma farfesun naman dabbobin dawa.
Ana kuma amfani da shi a sanannun wuraren sayar da magunguna bisa tunanin cewa idan aka sarrafa shi ya zama magani toh zai iya warakar da mutum cikin hanzari, wato dai '(Sha yanzu magani yanzu).
Shin barkewar wannan cuta zai taimakawa yunkurin da akeyi na haramta cin naman dabbobin dawa a duniya da kuma kare lafiyar jama'a ?.
Masana na da ra'ayin cewa kalubale ne babba, amma ba abu ne da za'a ce bazai iya faruwa ba.
Kwayoyin cutar da ke haifar da mummunar cutar na numfashi (SARS) da kuma Tsakiyar Tsakiyar Tsakiyar Yan Sanda (MERS) an kuma yi imanin sun samo asali ne daga jemagu amma sun tsalle cikin mutane ta hanyar kuliyoyin rakakai da raƙuma bi da bi, a cewar jami'an na WHO.
"Mun fara hulda da nau'in dabbobin  daji da mazauninsu waɗanda ba mu kasance tare da su ba a baya," in ji Dokta Ben Embarek na Sashin Abinci ami gina jiki na hukumar lafiya ta duniya (WHO) ya shaida wa BBC cewa ."Saboda haka muna da sabbin cututtukan da ke da alaƙa da mutane da kuma nauikan kwayoyin cutukan da a baya basu rikida ba.
Binciken da aka yi kwanan nan game da sanannun nau'in halittar dabbobi 32,000 ya nuna cewa kusan kashi 20% daga cikinsu ana cinikin su a kasuwannin duniya, bisa ka'ida ko sabanin haka.
Cinikin haramtattun namun daji yakai kusan $ 20bn kuma, ita ce kasuwa ta huɗu mafi girma da ake kasuwancin ta ba bisa ka'ida ba, baya ga safarar kwayoyi ta haramtacciyar hanya da kuma fasakaurin mutane da kuma yaudarar mutane.
"Wannan al'amari na barkewar cututtuka ya kamata ya zama wani kira na tashi tsaye'' in ji wata sanarwar kungiyar (WWF), domin bukatar kawo karshen amfani da dabbobi dake da hadari ga lafiyar jama'a, da kuma tsaftace abinci da magunguna kafin jama'a su yi amfani dasu.
Sai dai gwamnatin China ta bayyana karara cewa haramcin zai kasance na wani lokaci.
"Beijing ta ba da sanarwar irin wannan dokar yayin barkewar SARS a 2002.
Amma masu rajin kare muhalli sun ce 'yan watanni bayan sanarwar ne kuma kasuwar dabbobin daji ta sake dawowa a China.
A watan Satumbar wannan shekara, ne Beijing zata gudanar da taron duniya game da albarkatun kasa da na halitta.
Dangane da rahoton da ke tsakanin gwamnatocin da aka fitar a bara, jinsunan dabbobi miliyan daya suna cikin hadarin halaka fiye da kowane lokaci cikin tarihin ɗan adam.
Sakamakon barkewar kwayar cutar, marubuta a kafofin yada labarai na kasar China sun yi tir da kasuwar dabbobin da ba a sarrafa su a kasar.
"Muna ganin wannan a matsayin wata dama ce ta ci gaba ta fuskar kawo karshen adanawa, kiwo a gida da ma amfani da namun daji, ba wai kawai saboda amfani dasu a matsayin nama ba, harma da maganin gargajiya," in ji Debbie Banks, na Hukumar Bincike kan tsaftar muhalli da ke London, wanda ya yi zuzzurfan bincike akan dabbobin daji a China.
Masana sun ce barkewar cutar Avian ko murar tsuntsaye ta taimaka da kiyaye wasu nau'in tsuntsayen da ke cikin daji.
Sun kuma nuna nasarar da China ta samu na haramta shigo da hauren giwa  bayan shekara da shekaru na matsin lamba daga kasashen duniya.
</doc>
<doc docid='bbc_labarai-46290709' lang='hau' type='mono' source_url='https://www.bbc.co.uk/hausa/labarai-46290709' term='SARS'>
'Yan sandan Najeriya sun gargadi APC da PDP
Rundunar 'yan sandan Najeriya ta gargadi 'yan siyasa na jam'iyyu daban-daban ciki har da APC da PDP su guji tayar da husuma lokacin yakin neman zaben 2019.
Rundunar 'yan sandan Najeriya ta gargadi 'yan siyasa na jam'iyyu daban-daban ciki har da APC da PDP su guji tayar da husuma lokacin yakin neman zaben 2019.
Sanarwar da mai magana da yawun rundunar 'yan sandan kasar Jimoh Moshood ya aike wa manema labarai ta babban sufeton 'yan sandan kasar Ibrahim Idris, ya ce zai dauki dukkan matakan da suka dace domin ganin zaben ya gudana ba tare da tashin hankali ba.
"Muna bai wa dukkan jam'iyyu umarni da su yi biyaya ga dokokin zabe. Su tabbatar sun gargadi masu yin takara a karkashinsu da masu goyon bayansu da kada su tayar da tarzoma" idan ba haka ba za su dandana kudarsu.
Mr Moshood ya kara da cewa babban baturen 'yan sandan kasar ya umarci kwamishinonin 'yan sandan kasar 36 da na Abuja da kuma mataimakansa na shiyya 12 su tabbatar da tsaro a wuraren yakin neman zabe.
Kazalika, rundunar ta umarci 'yan sandan su guji shiga harkokin siyasa domin su kare martabarsu.
"Rundunar 'yan sanda ba za ta lamunci yin kalaman batanci da na tayar da husuma wadanda ka iya haddasa tashin hankali daga kowanne mutum lokacin yakin neman zabe da bayan sa ba,' in ji Mr Moshood.
A cewarsa, dole sarakuna da iyaye su ja kunnuwan 'ya'yansu game da shiga bangar siyasa, yana mai cewa rundunarsu za ta hukunta duk mutumin da aka samu da hannu wurin tayar da hankali.
Ranar Lahadin da ta gabata ne dai aka soma yakin neman zaben shugaban kasa a Najeriya.
'Yan takara sama da 30 ne za su fafata a zaben shugaban kasar, ko da yake masu sharhi na ganin fafatawar za ta fi yin zafi tsakanin Alhaji Atiku Abubakar na jam'iyyar PDP da Shugaba Muhammadu Buhari na jam'iyyar APC, wanda ke son yin wa'adi na biyu na mulki.
Karin labaran da za ku so ku karanta
</doc>
<doc docid='bbc_labarai-42859663' lang='hau' type='mono' source_url='http://www.bbc.co.uk/hausa/labarai-42859663' term='SARS'>
Yadda aka sace wa wata kurma jaririnta a Kaduna
An sace jaririn wata mata kurma wadda mijinta kurma ne bayan an yi wa matar tiyatar haihuwa a jihar Kaduna da ke arewa maso yammacin Najeriya.
An sace jaririn wata mata kurma wadda mijinta kurma ne bayan an yi wa matar tiyatar haihuwa a jihar Kaduna da ke arewa maso yammacin Najeriya.
Lamarin dai ya faru ne a asibitin dan tsoho da ke cikin birnin Kaduna.
Shugaban kungiyar guragu na jihar Kaduna, Rilwanu Muhammad Abdullahi, ya ce kungiyarsu na zargin wata mata wadda take haba-haba da kuramen a lokacin da aka kai ta asibiti da sace jaririn.
Da aka yi wa kurmar aiki sai aka bai wa mijin kurmar, wanda shi ma kurma ne, ya je ya sayo mata magani.
Ana ba shi takardar maganin da zai sayo din kuwa, sai shi mijin kurmar ya yanke jiki ya fadi.
Kuma da hankalin mutane ya koma kan mijin, sai wata mata wadda ta yi kamar tana taimaka wa kuramen ta tafi. Kuma daga nan aka nemi jaririn aka rasa.
Jami'in hulda da jama'a na rundunar 'yan sandan Kaduna, Aliyu Mukhtar, ya shaida da wa BBC cewar a iya binciken da rundunar ta yi, ma'aikatan asibitin ba su da laifi cikin lamarin satar jaririn.
Sai dai kuma, rundunar ta ce tana iya kokarinta wajen samun wannan matar wadda ta zo ta yi wa iyayen jaririn da aka sacen hidima domin gano inda yaron yake.
Sace-sacen mutane dai a jihar ta Kaduna an fi yi ne domin garkuwa da mutane da zummar neman kudin fansa.
</doc>
<doc docid='bbc_46945956' lang='hau' type='mono' source_url='https://www.bbc.co.uk/hausa/46945956' term='SARS'>
Sabon sufeton 'yan sanda zai yi wa rundunar garambawul
Sabon Sufeto Janar na 'yan sandan Najeriya, Mohammed Abubakar Adamu ya sanar da wasu garambawul a ayyukan rundunar.
Sabon Sufeto Janar na 'yan sandan Najeriya, Mohammed Abubakar Adamu ya sanar da wasu garambawul a ayyukan rundunar.
Sauye-sauyen sun hada da mayar da runduna ta musamman mai yaki da fashi da makami, SARS karkashin kwamishinonin yan sanda na jihohi.
Ya kuma rusa duk sassan da ke gudanar da bincike kamar Kwamitin Jami'ai masu bincike na musamman.
Haka kuma, ya sanar da cewa zai yi gyaran fuska a yadda rundunar ke tattara bayanan sirri da yin bincike da kuma ayyuka na musamman na rassan rundunar kan yaki da ta'addanci da sashen da ke bayar da kariya na musamman.
Wannan ne dai taronsa na farko da kwamishinonin 'yan sanda da sauran manya a rundunar.
Taron na sirri zai duba matakan tsaro da rundunar za ta dauka a lokacin zabe mai zuwa. A makon jiya ne dai Shugaban Najeriya Muhammadu Buhari ya nada sabon babban sufeton riko na 'yan sandan kasar.
Ya maye gurbin Ibrahim Idris, wanda ya sauka daga kan mukaminsa bayan ya kai shekara 60 da haihuwa kamar yadda doka ta tanada.
</doc>
<doc docid='bbc_labarai-51389747' lang='hau' type='mono' source_url='https://www.bbc.co.uk/hausa/labarai-51389747' term='SARS'>
An harbo jirgin 'yan sanda, an kashe 'yan bindiga 250 a Kaduna
Rundunar 'yan sandan Najeriya mai yaki da 'yan fashi ta Operation Puff Adder ta ce ta kai samame wani sansanin kungiyar 'yan bindiga ta Ansaru, inda ta kashe 250 daga cikinsu.
Rundunar 'yan sandan Najeriya mai yaki da 'yan fashi ta Operation Puff Adder ta ce ta kai samame wani sansanin kungiyar 'yan bindiga ta Ansaru, inda ta kashe 250 daga cikinsu.
An kai harin ne a dajin Kuduru da ke Birnin Gwari a jihar Kaduna a safiyar ranar Laraba tare da taimakon sojojin sama, kuma ta ce an harbi wani jirginta mai saukar ungulu a lokacin samamen.
Sai dai babu wata majiya mai zaman kanta da ta tabbatar da wannan labarin.
"Samamen, wanda aka kai shi tare da hadin gwiwar rundunar IRT da ta CTU da STS da SARS, ya biyo bayan wasu bayanan sirri ne game da katafaren sansanin na Ansaru," in ji wata sanarwa da hedikwatar 'yan sanda ta fitar a Abuja ranar Laraba.
Ta kara da cewa: "'Yan bindigar sun harbi wani jirgin helikwaftan 'yan sanda, sai dai matukansa sun nuna juriya da kwarewa wurin saukar da jirgin lafiya ba tare da wani rauni babba ba."
A ranar Talata an samu rahoton cewa barayin shanu sun kashe kimanin mutum 13 tare da kora shanun da ba a san yawansu ba a wasu kauyuka da ke jihohin Kaduna da Neja da kuma Zamfara.
A makon jiya Gwamnan jihar Kaduna Malam Nasir El-Rufai ya shaida wa BBC cewa suna da masaniyar cewa 'yan bindiga sun yi sansani a yankin Birnin Gwari.
Ya fadi haka ne yayin da yake amsa tambayoyin 'yan jihar kan alkawurran da ya yi kafin zabe a wani shiri na musamman da BBC ta gudanar mai taken 'A Fada A Cika'.
'Yan bindiga masu garkuwa da mutane suna ci gaba da cin karensu babu babbaka a yankin, inda jami'an tsaro da kuma shugabannin al'umma ma ba su tsira ba daga hare-harensu.
Rundunar 'yan sandan ta ce an dauke jirgin da aka kai wa harin daga sansanin soji na jihar Kaduna zuwa Abuja.
</doc>
<doc docid='bbc_labarai-45232477' lang='hau' type='mono' source_url='https://www.bbc.co.uk/hausa/labarai-45232477' term='SARS'>
Wadanne batutuwa Shugaba Buhari zai taras a Nigeria?
Ranar Asabar ake sa ran shugaban Najeriya Muhammadu Buhari zai koma kasar bayan ya kwana goma yana hutun aiki.
Ranar Asabar ake sa ran shugaban Najeriya Muhammadu Buhari zai koma kasar bayan ya kwana goma yana hutun aiki.
Shugaban ya tafi birnin Landan ne  bayan ya soma hutun ranar uku ga watan Agusta.
Gabanin tafiyar tasa, ya mika ragamar gudanar da kasar a hannun mataimakinsa Farfesa Yemi Osinbajo.
A farkon wannan makon ne wasu jaridun kasar suka bayyana cewa shugaban ya dage ranar da zai koma Najeriya, sai dai mai taimakawa shugaban na musamman kan yada labarai Malam Garba Shehu ya tabbatar wa BBC cewa a ranar Asabar Shugaba Buhari zai koma gida.
Abubuwa da dama sun faru a kasar tun bayan yin bulaguron Shugaba Buhari:
An yi wa majalisar dokoki kutse
Jim kadan da ficewar Shugaban daga Najeriya ne dai, wato ranar bakwai ga watan na Agusta aka wayi gari da ganin wasu jami'an hukumar tsaro ta farin kaya, DSS, a babbar kofar shiga majalisar dokokin tarayya.
Jami'an, wadanda kafofin watsa labarai suka nuna sanye da hulunan da suka rufe fuskokinsu, sun hana kowa shiga majalisar - ciki kuwa har da 'yan majalisar dokokin.
Wasu 'yan majalisar dokokin na jam'iyyar PDP mai hamayyar, wadanda tunda sanyin safiya suka isa ginin majalisar duk da yake suna hutu, sun yi zargin cewa an aika jami'an DSS ne domin su ba da kariya ga takwarorinsu na jam'iyyar APC mai mulki wadanda, a cewar su, ke cikin zauren majalisar domin su tsige shugaban majalisar dattawa Bukola Saraki.
Daga bisani dai 'yan majalisar na APC sun musanta zargin.
An cire shugaban DSS
Wannan kutse da aka yi wa majalisar dokokin ta Najeriya, wanda ya dauki tsawon sa'o'i da dama, ya jawo muhawara da suka daga bangarori daban-daban, ciki har da tsohon mataimakin shugaban kasar Atiku Abubakar.
Masu sukar sun zargi bangaren zartawa da yunkurin kassara mulkin dimokradiyya.
A tsaka da wannan kwamacala ne fadar shugaban kasar ta fitar da sanarwar sauke shugaban DSS, Lawan Daura, daga kan mukaminsa.
An nada Mr Matthew B. Seiyefa a matsyin shugaban-riko na DSS.
Mukaddashin shugaban kasar ya ce matakin yi wa majalisar dokoki kutse ya sabawa doka kuma abin kyama ne.
'Yan kasar da dama sun yi murnar cire shugaban na DSS, wanda ake zargi da take hakkin bil adama da kin bin umarnin kotu, daga kan mukaminsa.
Saraki ya 'gagari' gwamnatin Buhari
Kwana guda bayan soke shugaban hukumar tsaro ta farin kaya daga kan mukaminsa ne shugaban majalisar dattawa Bukola Saraki ya gudanar da abin da ya kira taron manema labarai na duniya inda ya caccaki yunkurin da aka yi "na cire ni daga kan mukamina."
Saraki ya yi zargin cewa an yi yunkurin cire shi ne saboda ficewar da shi da wasu 'yan majalisar suka yi daga jam'iyyar APC zuwa jam'iyyar PDP.
A cewar sa, jagorancin majalisar bai dada shi da kasa ba amma ba zai sauka daga kujerarsa kamar yadda shugaban jam'iyyar APC ya nemi ya yi ba sai dai idan kashi biyu cikin 'yan majalisar dattawan ne suka cire shi - kamar yadda kundin tsarin mulkin kasar ya bayyana.
Wadannan kalamai dai na ci gaba da yi wa APC zafi, inda shugabanta Adams Oshimohle ya jaddada cewa ko da karfin tuwo sai Sanata Saraki ya sauka daga mulki- ko da yake daga bisani ya ce za su bi doka wurin cire shi.
Jam'iyyar APC ta samu karuwa
Da alama daya daga cikin abubuwan da za su faranta ran Shugaba Buhari idan ya koma Najeriya shi ne karuwar da jam'iyyarsa ta APC ta samu.
A ranar Asabar, 11 ga watan Agusta ne aka gudanar da zaben maye gurbin kujerun majalisar dattawa a jihar Katsina, mahaifar shugaban kasar da kuma jihar Bauchi.
Shugaban ya yaba wa al'umar jihohin biyu, yana mai cewa "zaben da kuka yi wa APC ya nuna cewa za ku ci gaba da amincewa da mu."
Sakamakon zaben ya nuna cewa jam'iyyar APC ce ta lashe dukkan su - hakan na nufin APC ta karfafa rinjayen da take da shi a majalisar dattawa duk da ficewar da wasu 'yan majalisar dokokin suka yi daga cikin ta makonnin da suka wuce.
Aisha Buhari ta samu Digirin Digirgir
Kazalika wani abin farin cikin da Shugaba Buhari zai taras shi ne karramawar da wata Jami'ar Koriya ta Kudu ta yi wa mai dakin shugaban kasar Aisha Buhari ta yi.
Jami'ar Sun Moon ta bai wa matar shugaban kasar Digirin Digirgir a fannin gudanarwa.
Osinbajo ya yi wa rundunar 'yan sanda garambawul
A tsakiyar makon nan ne kuma mukaddashin shugaban Najeriya Farfesa Yemi Osinbajo ya yi wa bangaren rundunar 'yan sandan kasar da ke yaki da 'yan fashi da makami kwaskwarima.
Rundunar ta SARS, kamar yadda aka fi sanin ta, ta yi kaurin suna wurin cin zarafin dan adam da musgunawa da kuma kisa, kamar yadda ake zarginta.
'Yan kasar da dama sun yaba kan daukar wannan mataki - kuma hakan ta sa suna ci gaba da yabawa mukaddashin shugaban kasar - wanda suke gani ya fi Shugaba Buhari gaggawar daukar mataki domin ganin ci gaban kasar.
Sai dai magoya bayan Shugaba Buhari sun sha cewa Farfesa Osinbajo yana daukar dukkan matakan ne tare da masaniyar shugaban kasa - ko da kuwa yana hutu ne.
Ga karin wasu labarai da za ku so ku karanta:
</doc>
<doc docid='bbc_51366215' lang='hau' type='mono' source_url='https://www.bbc.co.uk/hausa/51366215' term='SARS'>
Coronavirus: China ta amsa gazawa
A karon farko gwamnatin China ta amsa cewa an yi sanyin jiki wajen tunkarar cutar Coronavirus.
A karon farko gwamnatin China ta amsa cewa an yi sanyin jiki wajen tunkarar cutar Coronavirus.
Haka ma ta bayyana cewa an samu kalubalen da ya kawo tsaiko wajen tunkarar cutar.
Kwamitin da gwamnatin kasar ta kafa ya ce babu makawa dole ne hukumar agajin gaggawa ta shawo kan yaduwar wannan cuta ta Coronavirus.
Kuma tuni an fara ganin sauyi, inda aka shiga kargame duk wata kasuwa da ake sayar da dabbobin da ake zargin daga can ne wannan cuta mai hana numfashi ta bulla.
Kawo yanzu mutane 20,000 sun kamu yayin da 425 su ka mutu.
Bincike ya nuna cewa mutun 3,000 ne ke kamuwa da Coronavirus a duk rana.
Kuma tuni adadin wadanda suka mutu ya zarta na cutar Sars wadda akayi a shekarar 2003.
Rahotanni sun kuma nuna cewa ko a wajen China wadanda suka kamu da cutar sun kai mutun 150 tare da rahoton mutuwa daya a Philippines.
Coronavirus na farawa ne da zazzabi daga nan kuma sai tari wanda daga karshe zai kai me fama da ita kwance.
Wannan annoba ta yi sanadiyyar mummunar faduwar hannayen jarin China a ranar Litinin, wanda ba a ta taba gani ba a cikin shekara hudu.
Gwamnatin China haka ma ta zargi Amurka da tsoratar da al'umma da kuma kai lamarin inda bai kai ba.
Yanzu dai hukumomi sun soma tilastawa yankunan da ke da yawan jama'a miliyan 300 saka kyallen rufe baki da hanci, yayin da ake ta fadi tashin neman maganin cutar ta Coronavirus.
</doc>
<doc docid='bbc_labarai-51308677' lang='hau' type='mono' source_url='https://www.bbc.co.uk/hausa/labarai-51308677' term='SARS'>
Coronavirus: Masana kimiyya na rige-rigen samar da maganin cutar
Sabuwar cuta mai kisa. Dubban mutane sun kamu da ita. Babu riga-kafi. Babu magani.
Sabuwar cuta mai kisa. Dubban mutane sun kamu da ita. Babu riga-kafi. Babu magani.
Mun dade muna zuwa nan.
A shekara biyar da ta wuce kawai, duniya ta fuskanci barkewar cututtuka kamar Ebola da Zika da wani nau'in cutar Coronavirus da ake kira Mers (Middle East Respiratory Syndrome), sai kuma yanzu da wata kwayar cuta da ake kira "2019-nCoV".
Ta riga ta kama duban mutane ta kuma kashe fiye da mutum 100.
Sai dai ba kamar barkewar wasu cututtuka da dama a baya ba, inda ake kwashe shekaru kafin a samar da maganin da zai kare mutane kamuwa da cutar, nan take aka fara binciken samar da maganin dakile barkewar wannan cutar sa'o'i kadan da gano ta.
Jami'an China sun fitar da tasu kwayar halitta da wuri. Wannan bayanin ya taimaka wa masana kimiyya gano inda cutar ta fito, yadda cutar ka iya sauyawa yayin da take ci gaba da yaduwa da kuma yadda za a kare mutane daga kamuwa da ita.
Da taimakon ci gaban fasaha da kuma mayar da hankali da gwamnatoci a fadin duniya suka yi kan samar da kudin gudanar da binciken cututtukan da ke bullowa, cibiyoyin bincike sun samu damar fara aikinsu da wuri.
A dakin binciken 'Inovio's lab' da ke San Diego, masana kimiyya na yawan amfani da sabon nau'in fasahar DNA (kwayar halittan jikin dan adam) su samar da magani.
"INO-4800 " - kamar yadda ake kiran shi a yanzu - na da nufin shiga gwajin mutane a farkon lokacin zafi.
Kate Broderick, babbar mataimakiyar shugaban bincike da ci gaba a Inovio ta ce; "muddin China ta samar da jerin kwayar halittar wannan cutar, mun samu mun shigar cikin komfutar fasaha da ke dakin gwaje-gwajenmu sannan muka samar da magani cikin sa'a uku.
"Magungunanmu na kwayar halittar dan adam da ke bayar da kariya kamar littafi ne da ke amfani da jerin kwayar halittar dan adam daga kwayar cutar zuwa wasu sassa na cutar, wanda muke da yakinin cewa karfin jikin dan adam zai dauki maganin.
"Sai mu yi amfani da kwayoyin jikin mai jinyar ya zama wata ma'aikata ta magani, yana karfafa jikin ta yadda zai samu waraka".
Inovio ya ce idan har muka yi nasara a gwajin farko, za mu ci gaba da gwajin da dama, musamman inda aka samu barkewar cutar a China "zuwa karshen shekara".
Zai yi wuya mu yi hasashen ko barkewar wannan cutar ka iya karewa zuwa lokacin.
Amma idan abubuwa suka yi daidai da shirin Inovio, kamfanin ya ce zai kasance sabon magani mafi hanzarin samar da waraka da aka taba samu aka kuma gwada a wani yanayi na barkewar cuta.
A baya da aka samu irin wannan barkewar cutar Sars a shekarar 2002 - China ba ta yi hanzarin sanar da duniya abinda take ciki ba. A lokacin da aka fara aiki tukuru don samar da magani, tura ta riga ta kai bango.
Yadda cutar Coronavirus ta yadu cikin lokaci
Ayyukan da ake gudanarwa a dakin gwaje-gwaje na samun tallafin kudi daga hadakar kungiyar masu kirkire-kirkiren na shirin bullar annoba (Coalition for Epidemic Preparedness Innovations (Cepi),) wanda ya hada da gwamnatoci da kungiyar masu aikin sa kai da ke ba da tallafin kudi daga kasashen da ke fadin duniya.
An samar da kungiyar ne bayan bullar barkewar cutar Ebola a yammacin Afirka domin samar da tallafin kudi na samar da magungunan cutar.
Dakta Melanie Saville, daraktar binciken magani da kuma ci gaba a Cepi, ta ce: "burinmu shi ne tabbatar da cewa, barkewar cuta ba zai zama barazana ga dan adam ba sannan a ci gaba da samar da maganin cututtukan da ka iya bullowa."
Kungiyar Cepi tana kuma ba da tallafin kudi ga wasu shirye-shirye da ke ci gaba da samar da magani ga wannan sabuwar cutar Coronvirus.
Jami'ar Queensland na aiki da wasu "hadin sinadaran" magani wanda ta ce, "yana taimakawa wajen samar da maganin cututtuka."
Kamfanin Moderna Inc da ke Massachusetts ya hada kai da US National Institute of Allergy and Infectious Diseases, cibiyar yaki da cututtuka ta kasar Amurka domin hanzarta binciken da su ke gudanarwa.
Hukumar Lafiya ta Duniya WHO na shirya wannan aikin ne a fadin duniya don samar da sabon magani.
Ta ce tana bibiyar ci gaban aikin wasu cibiyoyin gudanar da bincike, har da guda ukun da Cepi ke bai wa tallafi.
Duk da cewar ana ta kokarin samar da magani ga wannan sabuwar cutar, bincike kan gano maganin na mataki farko har yanzu a dukkanin cibiyoyin gudanar da binciken da ke rige-rigen samo sabon maganin.
Gwaje-gwajen na daukar lokaci kuma ya fi dacewa a yi shi a inda aka samu bullar cutar.
Babu dai tabbacin ko daya daga cikin magungunan da aka samar kawo yanzu zai yi tasiri isasshe da za a iya amfani da shi a barkewar cutar na China.
Ana Maria Henao-Restrepo daga shirin gaggawa na WHO: "mun tsara aiki ta yadda za mu samu shawarwari kan wane magani/magunguna da aka gudanar da bincike kansu za a fara gwadawa.
"Masanan za su yi la'akari da abubuwan da suka hada da amintaccen tsatson maganin, tabbatar da jikin dan adam zai yi daidai da maganin da kuma samun isasshen maganin a ko da yaushe cikin lokaci.
"Fahimtar cutar da yawanta da yaduwarta da yawan gwajin da kuma ci gaba da inganta maganin ta yadda ba zai ki yin aiki ba muhimmin abubuwa ne na dakile yaduwar cutar."
Kungiyar WHO na shirin yanke shawarar wane magani za a fara gwadawa kan dan adam a 'yan kwanaki masu zuwa.
</doc>
<doc docid='bbc_labarai-51347428' lang='hau' type='mono' source_url='https://www.bbc.co.uk/hausa/labarai-51347428' term='SARS'>
Annobar Coronavirus ta yi kisan farko a wajen China
Coronovirus ta yi kisan farko a daya cikin kasashen da aka samu bullar annobar bayan kasar China inda cutar ta samo asali.
Coronovirus ta yi kisan farko a daya cikin kasashen da aka samu bullar annobar bayan kasar China inda cutar ta samo asali.
Mutum na farko da ya mutu sakamakon cutar a wajen China ya rasu ne a kasar Filifins.
Hukumar lafiya ta duninya WHO ta ce da alama mutumin mai shekara 44 ya kamu da cutar ne kafin zuwansa Filifins.
Mutumin ya isa Filifins ne daga Hong Kong bayan ya baro yankin Wuhan tare da wata mata da a makon da ya gabata aka gano cewa tana dauke da cutar.
An fara kwantar da mutumin ne a asibiti a birnin Manila inda daga bisani rashin lafiyarsa ta tsananta.
WHO ta ce zuwa yanzu annobar ta kashe mutum fiye da 300, galibinsu a yanin Hubei, yayin da wasu fiye da 14,000 suka maku da cutar.
Kasashen Amurka da Australia da New Zealand da Rasha da Japan da Pakistan da Italy da Indonisia da Singapore da Koriya ta Kudu sun dakatar da shigowar baki daga China.
Amurka na killace 'yan kasarta da suka dawo daga yankin Hubei na kasar China na tsawon kwana 14. Wadanda suka dawo daga wasu sassan kuma za a bar su su rika lura da yanayin lafiyarsu.
Yawan wadanda suka kamu a barkewar annobar coronavirus ya haura na wadanda suka kamu da kwayar cutar Sars a shekarar 2003, inda mutum kimanin 30 suka kamu da annobar.
</doc>
<doc docid='bbc_labarai-45189840' lang='hau' type='mono' source_url='https://www.bbc.co.uk/hausa/labarai-45189840' term='SARS'>
An fara aiwatar da umarnin Osinbajo kan SARS
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
A cikin wata sanarwa da kakakin 'yan sandan kasar, Jimoh Moshood ya fitar ranar Talata, Idris ya nada kwamishina wanda zai yi ta lura da rundunar, wadda yanzu aka saka mata suna rundunar tarraya ta yaki da fashi da makami (FSARS).
Sufeto janar na 'yan sandan ya ce a yanzu za a hade dukkan rundunonin FSARS din na fadin Najeriya a karkashin kwamishinan 'yan sanda daya.
Wannan na zuwa ne sa'o'i bayan mukaddashin shugaban Najeriya, Yemi Osinbajo, ya bayar da umarnin yin garambawul a hukumar gudanarwa da kuma ayyukan rundunar 'yan sanda ta musamman mai yaki da fashi da makami (SARS) a kasar.
Mukaddashin shugaban Najeriyar ya ba da umarnin ne bayan korafe-korafen take hakkin bil Adama da aka yi wa rundunar ta SARS.
Sanarwar 'yan sandan ta ce sufeto Janar din ya ce dole kwamishinonin 'yan sanda a fadin kasar su bi umarnin, ta hanyar yi wa sauran jami'ansu gargadi kan badda kama da sunan su ma 'yan rundunar FSARS ne.
Ta kuma kara da cewa  daga yanzu rundunr za ta yi aiki kamar yadda doka ta tsara, tare da mutunta 'yancin wadanda ake zargi kamar yadda dokokin kasa da kasa suka tanada.
Domin cimma wannan ma'aikatar 'yan sanda za ta samar da bangaren kula da hakkin bil Adama ga rundunar FSARS a ko wacce jiha domin jin korafe-korafe daga mutane, wadanda za'a tura ga hedikwatar 'yan sanda, kuma 'yan sandna wannan bagaren za su yi aiki ne da kwamshinan 'yan sanda mai kula da FSARS a hedikwatar, maimakon kwamandan FSARS a jiha.
Haka kuma nan take za a fara nazari kan tunani da lafiyar jami'an FSARS din.
Za kuma a sake fasalin kakin jami'an FSARS a fadin kasar na take
Sannan daga yanzu, jami'an FSARS ba za su yi aikin binciken abubuwan hawa ba, sai dai in an nemi a kawo dauki kan laifukan fashi ko kuma garkuwa da mutane.
Cikin 'yan kwanakin nan dai matasa a Najeriya sun yi ta neman a soke rundunar a shafukan sada zumunta, musamman ma Twitter ta hanyar amfani da maudu'in #EndSARS .
A ranar Talata ce dai wata sanarwa da babban mai taimakawa na musamman na mukaddashin shugaban kasar kan harkar watsa labarai, Laoulu Akande ya fitar, ta ce duk wata rundunar da za ta fito bayan garam bawul din za ta mayar da hankali ne kawai kan aiki da bayanan sirri da hanawa tare da gano fashi da makami da satar mutane, gami da kama wadanda da suka yi irin wadannan laifukan.
Hakazalika Osinbajo ya umarci sufeto janar na 'yan sanda ya tabbatar da cewar dukkan jami'an da za su kasance cikin sabuwar rundunar su zama masu gudanar da ayyukansu ta hanyar mutunta dokakin kasa da kuma kiyaye hakkin bil Adama na wadanda ake zargi da aikata laifi.
Mukaddashin shugaban kasar ya kuma ce dole ne jami'an rundunar su ringa tafiya da alamar rundunar a duk lokacin da suke bakin aiki.
Har wa yau, Osinbajo ya umarci shugaban hukumar kare hakkin bil Adama ta Najeriya da ya samar da wani kwamiti na musamman wanda zai yi bincike game da zargin da ake yi wa rundanr SARS na yin wasu ayyuka ba bisa doka ba, domin mutane su samu damar gabatar da koke-kokensu.
</doc>
<doc docid='bbc_labarai-42223254' lang='hau' type='mono' source_url='http://www.bbc.co.uk/hausa/labarai-42223254' term='SARS'>
Za a yi wa rundunar 'yan sandan SARS ta Nigeria garanbawul
Sufeto Janar na 'yan Sandan Najeriya, Idris Kpotun, ya bayar da umarnin a gyara fasalin rundunar 'yan sanda ta musamman da ke yaki da masu fashi da makami.
Sufeto Janar na 'yan Sandan Najeriya, Idris Kpotun, ya bayar da umarnin a gyara fasalin rundunar 'yan sanda ta musamman da ke yaki da masu fashi da makami.
Wannan na zuwa ne a lokacin da 'yan Najeriya suka yi ta suka a shafukan sa da zumunta game da zargin rundunonin 'yan sanda masu yakar masu fashi da makami da cin zarafin al'umma.
Masu fafutika da masu ruwa da tsaki a lamarin dai sun yi ta amfani da maudu'in #EndSARs a shafin sa da zumunta na Twitter, domin kira da a kawo karshen rundunonin.
A ranar wata Asabar ce wani mai amfani da shafin sa da zumunta na Twitter @YabaKid, ya yi ikirarin cewa a gabansa wasu jami'an SARs suka harbi wani yaro a kansa.
Tun a lokacin yake wallafa sakonni a shafin na Twitter da maudu'in #EndSARS, wato a kawo karshen SARs tsawon watanni, amma sai a 'yan kwanakin baya-bayan nan ne dubban masu amfani shafin suka fara wallafa irin wadannan labaran, inda suke fadin yadda jami'an SARs din ke cin zarafin mutane.
Da yawa sun ce jami'an sun sha nuna musu bakin bindiga, ko kuma su kama su ba tare da wata tuhuma ba, su tilasta musu bayar da cin hanci, ko ma su harbe mutane.
Kiraye-kirayen ne suka sa Sufeto-Janar na 'yan sandan Najeriya Ibrahim Idris ya ba da umarnin yin garambawul a kan rundunar ta SARs, tare da yin bincike a kan dukkanin zarge-zargen.
Sannan rundunar ta fitar da lambobin wayoyi da adireshin email da wasu kafofin sada zumunta, inda ta bukaci mutane su kai kokensu na cin zarafin da suke zargin an yi musu, don a bincika tare da daukar matakan da suka dace.
A Najeriya dai an dade ana zargin cewa 'yan sanda suna cin zarafin mutane, zargin da 'yan sandan suke musantawa.
</doc>
<doc docid='bbc_labarai-46758045' lang='hau' type='mono' source_url='https://www.bbc.co.uk/hausa/labarai-46758045' term='SARS'>
'Yan sanda sun kama Sanata Dino Melaye
Dan majalisar dattawan Najeriya, Sanata Dino Melaye, ya mika kansa ga rundunar 'yan sandan kasar.
Dan majalisar dattawan Najeriya, Sanata Dino Melaye, ya mika kansa ga rundunar 'yan sandan kasar.
Ya mika kan nasa ne bayan an girke jami'an 'yan sanda masu dimbin yawa kusan mako daya suna yi wa gidansa kawanya.
'Yan sandan suna zargin dan majalisar ne da yunkurin kashe wani jami'in dan sanda mai suna Danjuma Saliu a ranar 19 ga watan Yulin 2018.
Sai dai ya musanta zargin.
Wakilin BBC da ya je gidan Sanata Dino Melaye lokacin da aka tafi da shi, ya ce 'yan sandan sun tafi da shi ofishin rundunar 'yan sandan da ke yaki da 'yan fashi da makami, SARS.
SARS dai ta yi kaurin suna wurin kashe mutanen da basu ji ba basu gani ba.
Da ma Sanata Dino Melaye ya sha cewa ya ki mika kansa ga rundunar 'yan sandan ce saboda zargin za su yi masa allurar mutuwa, ko da yake 'yan sandan sun musata zargin.
Ranar Laraba ne rundunar 'yan sandan ta girke na'urar toshe sadarwa a kofar gidan Sanata Dino Melaye.
Hakan baya rasa nasaba da wani sakon Twitter da ya wallafa a safiyar Larabar wanda yake nuni da cewa 'yan sandan suna kawo kayayyaki domin su fasa kofofin shiga gidansa.
</doc>
<doc docid='bbc_labarai-42356366' lang='hau' type='mono' source_url='http://www.bbc.co.uk/hausa/labarai-42356366' term='SARS'>
Nigeria: An kori 'yan sanda masu fataucin wiwi
Rundunar 'yan sandan jihar Kogi da ke Najeriya ta ce ta kori jami'anta uku da take zargi da laifin fatauncin wiwi.
Rundunar 'yan sandan jihar Kogi da ke Najeriya ta ce ta kori jami'anta uku da take zargi da laifin fatauncin wiwi.
Kakakin rundunar ASP William Aya ya tabbatar wa BBC cewa jami'an  hukumar hana sha da fataucin kwayoyi, NDLEA ne suka kama 'yan sandan a watan Nuwamba lokacin da suke yin rakiya ga wata mota dauke da buhu 30 na wiwi a Lokoja, babban birnin jihar.
Ya kara da cewa hukumar NDLEA ce za ta gurfanar da su a gaban kotu.
A cewar ASP Aya, rundunar 'yan sanda ba za ta lamunci duk wani jami'inta da zai bata mata suna ba.
Ana zargin 'yan sandan kasar da yin kaurin suna wajen aikata laifukan da suka kamata su hana aikatawa, ko da yake sun sha musanta zargin.
</doc>
<doc docid='bbc_labarai-45236109' lang='hau' type='mono' source_url='https://www.bbc.co.uk/hausa/labarai-45236109' term='SARS'>
Shin Farfesa Osinbajo zai zama shugaban Najeriya?
A halin yanzu 'yan Nijeriya da dama na nuna wa mataimakin shugaban kasar, Farfesa Yemi Osinbajo matukar so irin wanda ba kasafai 'yan siyasa ke samu ba, a kasar da ba a kallon galibin 'yan siyasa da kima sosai.
A halin yanzu 'yan Nijeriya da dama na nuna wa mataimakin shugaban kasar, Farfesa Yemi Osinbajo matukar so irin wanda ba kasafai 'yan siyasa ke samu ba, a kasar da ba a kallon galibin 'yan siyasa da kima sosai.
Ana yaba wa mataimakin shugaban kasar saboda yadda ya dauki kwararan matakai ba tare da wata-wata ba yayin da ya rika wa Shugaba Buhari a matsayin mukaddashin shugaban Nijeriya, lokacin hutun shugaban na kwanaki goma a baya-bayan nan.
Yanayin hobbasa da kazar-kazar din mutumin, mai shekaru 61 a duniya, ya sha bamban da yanayin jinkiri da jan-kafa na Shugaba Buhari, mai shekaru 75 a duniya, wanda wasu 'yan kasar ke wa lakabi da ''Baba Go-slow'', wato ''Baba Mai nawa.''
Manyan jami'an gwamnatin Najeriya dai na cewa duk wani mataki da mataimakin shugaban kasar ko kuma shi kansa Shugaba Buhari ya dauka, abu ne na gwmnati guda babu wani bambanci, kuma dukkanninsu sun zo ne da manufofi guda da zimmar aiki tare.
Amma duk da haka wasu sun fara kwatanta salon jagorancin Shugaba Muhammadu Buhari da na mataimakin nasa Osinbajo.
'Halayyar azabtarwa da muguntar 'yan sanda'
Matakin na baya-bayan nan da Farfesa Osinbajo ya dauka shi ne bayar da umarnin a yi garambawul ga sashen nan na rundunar 'yan sanda da aka kirkiro domin yaki da fashi da makami da satar mutane da ake kira SARS a takaice, wanda ya yi kaurin suna a wajen 'yan Najeriya.
Mukaddashin shugaban ya kuma umarci Hukumar Kare Hakkin bil-Adama ta Kasar da ta gudanar da bincike game da ayyukan keta hakkin bil-Adama da ake zargin jami'an SARS sun aikata ko suna aikatawa.
An dai kwashe fiye da shekara guda ana matsa wa Shugaba Buhari lamba don ya dauki mataki a kan sashen 'yan sandan na SARS, yayin da aka yada labarai da rahotanni a shafukan sada zumunta da wasu kafofin labarai na irin ayyukan assha da ake zargin ma'aikatan na SARS da aikatawa.
Zarge-zarge sun hada da azabtarwa, da kashe-kashen mutane ba tare da shari'a ba, da kuma kama mutane gami da tsare su ba bisa ka'ida ba, da kuma tatsar kudi daga jama'a da dai wasu nau'o'i na mugunta.
Cikin masu wadannan zarge-zarge har da kungiyar kare hakkin dan adam ta Amnesty International.
An kuma kaddamar da wata fafutika ta shafukan sada zumunta mai taken #EndSars tare da kiraye-kirayen a rusa sashen na SARS.
Farfesa Osinbajo ya ce ya dauki mataki ne saboda ''yadda jama'a ke ci gaba da koke-koke babu kakkautawa da kuma rahotanni game da ayyukan Sashen na Musamman don Yaki da Fashi (SARS), wadanda suka shafi zarge-zargen keta hakkokin bil-Adama.''
Bai dai rusa sashen na 'yan sanda ba amma ya ce a yi garambawul kuma su mayar da hankali wajen aiki da bayanan sirri, kuma kada su wuce gona da iri a ayyukan da aka ba su na yaki da fashi da kuma satar mutane domin neman kudin fansa.
Haka nan kuma wajibi ne jami'an 'yan sandan na SARS su makala shaidar ko su wane ne karara yayin da suke aiki, abin da zai taimaka wajen gane duk jami'in da ya aikata ba daidai ba.
'Yan Najeriya da dama sun bayyana farin cikinsu da hakan a Twitter, kuma ga alama sun ji dadin ganin yadda wani dan siyasa ke daukar mataki babu inda-inda.
Sallamar Shugaban DSS Lawal Daura
Kafin daukar matakin yi wa SARS garambawul, Farfesa Osinbajo ya kuma dauki gagarumin mataki na ba-zata na sallamar shugaban hukumar 'yan sandan ciki ta Najeriya, Lawal Musa Daura, wani mutum mai janyo ce-ce-ku-ce. Matakin ya biyo bayan killace ginin Majalisar Dokoki ta Najeriya ne da jami'an tsaro sanye da hulunan dodo suka yi, daga bisani kuma bayanai suka nuna cewa jami'an hukumar tsaron ta DSS ne.
Lamarin garkame kofar majalisar ya daure wa mutane da dama kai - kuma har yanzu babu cikakken bayani kan dalilan kutsen, amma masu lura da lamaru na danganta lamarin da makirce-makircen siyasa gabanin zabukan da ake shirin yi a watan Fabrairu.
Ko ma dai mene ne dalili, 'yan Najeriya da dama sun dade suna kallon shugaban hukumar 'yan sandan cikin ta Najeriya, Lawal Daura, a matsayin daya daga cikin mutanen da ke janyo wa gwamnatin Buhari bakin jini da kuma zubar mata da kima a idanun jama'a saboda wuce gona da iri da ake zargin jami'an hukumar da yake shugabanta na yi.
Masu suka da dama sun kasa fahimtar abin da ya sa Shugaba Buhari - wanda shi ya nada Lawal Daura - ya kasa daukar mataki a kansa.
A wani lamari mai kama da hannun riga da yanayin Shugaba Buhari, mataimakinsa Farfesa Osinbajo, a matsayinsa na mukaddashin shugaban kasa, bai bata lokaci ba wajen tarar aradu da ka kana ya bayyana take-taken Lawal Daura a matsayin ''abubuwan ba za a amince da su ba, kuma sun saba tsarin doka da oda.''
Sosa wa jama'a wurin da ke masu kaikayi
Farfesa a fannin shari'a, mataimakin shugaban na Najeriya ba sasanne mutum ne a fadin Najeriya ba kafin ya zama mataimakin Shugaba Muhammadu Buhari, amma wadanda suka san shi suna bayyana shi a matsayin mutum mai kwazo da shiru-shiru.
Amma mutum ne mai zalaka wajen magana, kuma mai fara'a da kuma tausayi.
Ya kasance kwamishinan Shari'a a jihar Legas daga 1999 zuwa 2007 inda ya kawo sauye-sauye a fannin shari'a ciki har da kirkiro wani sashe na musamman domin kare hakkin bil-Adama.
Ya kuma kasance Fasto mai shugabantar majami'ar Redeemed Christian Church of God a birnin Legas.
A 2015 ya zama mataimakin shugaban kasa, lokacin da shugaba Buhari ya tsallake dukkan shingayen da ake jin ba a iya tsallakewa a siyasar Najeriya inda ya doke shugaba da ke kan karagar mulki a wancan lokacin wato Goodluck Jonathan a zabe, kana ya zama shugaban Najeriya.
Daga lokaci zuwa lokaci, Osinbajo kan rike ragamar Najeriya a matsayin mukaddashin shugaban kasa.
Ana dai yaba wa shugaba Buhari saboda yadda yake bin tanadin kundin tsayin mulki na mika ragama ga mataimakinsa yayin da zai yi hutu, sabanin yadda aka saba gani a baya yadda wasu shuwagabannin ba su yin haka.
A shekarar 2017 lokacin da shugaba Buhari ya tafi hutun neman magani a London, mataimakin nasa ya dauki wasu matakai na gyara tattalin arzikin kasa da nufin tallafa wa darajar kudin kasar wato Naira.
A lokacin ana fama da karancin dala wadda 'yan kasuwa masu sayo kaya daga kasashen waje ke bukata, don haka sai ya nemi Babban Bankin Najeriya, CBN, ya zuba miliyoyin dala a kasuwa domin daidaita darajar Naira wacce a lokacin ke ci gaba da faduwa warwas.
Farfado da tattalin arzikin kasa na daya daga cikin alkawuran yakin neman zabe na shugaba Buhari, to amma masana na cewa kawo yanzu bai aiwatar da irin manyan sauye-sauye da ake bukata ba.
Ga alama Farfesa Osinbajo ba ya so a kalle shi a matsayin mai taka rawar-gaban-hantsi, kuma kullum yana jaddada biyayyarsa ga mai gidan nasa Buhari.
Hasali ma, cewa yake yi ba ya daukar duk wani mataki ba tare da ya tuntubi shugaba Buhari da kuma samun amincewarsa ba - don haka, da kai da kaya duka mallakar wuya ne.
Duk da yana nuna cewa manufofin gwamnatinsu guda ne, kuma duk matakan da aka dauka da sunan gwamnatin Buhari aka dauke su, to amma salon shugabancinsa ya soma jawo masa masoya da dama.
Wasu dai na cewa Farfesa Osinbajo mutum ne mai saurin fahimtar inda ra'ayin jama'a ya fi karkata, da kuma sosa wa jama'a wurin da yake masu kaikayi nan take - ba tare da bata lokaci.
Me ya sa salon daukar matakin Osinbajo ya sha bamban da na Buhari?
Wasu dai na da ra'ayin cewa daya daga cikin dalilan salon hobbasa da kazar-kazar na mataimakin shugaban Najeriya Yemi Osinbajo, mai shekaru 61 da haihuwa, shi ne bai da manyan mukarrabai da dama masu karfin fada a-ji, don haka yana da 'yanci da kuma damar daukar mataki bisa tunaninsa na abin da ya dace ba tare da wasu mukarrabai sun sauya masa ra'ayi cikin sauki ba.
A daya bangaren kuma, mai gidansa Shugaba Buhari da kyar yake iya daukar mataki na ladabtar da jami'an gwamnati musamman mukarrabansa masu fada a-ji, kuma ba ya iya kawo sauye-sauye a cibiyoyi da hukumomin gwamnati cikin hanzari.
Haka zalika, wasu na ganin kuzarin da Farfesa Osinbajo ke nunawa ba zai rasa nasaba da  karancin shekarunsa, idan aka kwatanta da shugaba Buhari mai shekaru 75.
Wasu masu lura da lamura kuma na ganin rashin adalci ne a kwatanta mutanen biyu domin rike ragamar shugabanci na 'yan makwanni ko watanni ba daidai yake ba da shugabanci na cikakken wa'adin mulki musamman a kasa wacce take bambarakwai, inda kuma galibin shuwagabanni kan gaza ko kuma su yi ta tafka kurakurai idan tafiya ta yi nisa.
Najeriya, wadda tafi kowace kasa a Afirka yawan jama'a, kasa ce mai wuyar sha'ani da sarkakiya, kuma daidaita bukatu da muradu daban-daban - ta fuskar bambancin siyasa, da kabila, da addini da kuma yankunan kasa - ba karamin aiki ba ne.
Yayin da 'yan Nijeriya da dama ba su da tababa ko shakku kan gaskiyar Shugaba Buhari da kishin kasarsa, da kudurinsa da kuma burinsa na magance tarin matsalolin kasar, suna kuma cewa wasu daga cikin mukarrabansa mutane ne masu son zuciya, wadanda ba su sanya muradun kasar gaba da muradunsu na kashin kai.
Haka nan kuma larurar rashin lafiya da ya fuskanta a bara ta kawo cikas ga kuzari da azamarsa, da kuma kwazonsa, ko da yake dai a baya-bayan nan alamomi na nuna cewa lafiyar tasa ta inganta kwarai.
Duk da irin sukar da Shugaba Buhari ke sha saboda jinkirinsa wajen daukar mataki, mutane da dama na yaba wa da kokarinsa wajen yaki da cin hanci da rashawa, da yaki da masu tayar da kayar baya na kungiyar Boko Haram, da yunkurinsa na fadada tattalin arzikin kasa musamman fannin noma, da kuma kyautata martabar Najeriya a idanun duniya.
Ya kama hanyar zama shugaban Najeriya?
Yanzu dai watanni suka rage a gudanar da manyan zabuka a Najeriya, kuma wasu 'yan kasar sun fara tunanin yadda lamura za su kasance idan Farfesa Osinbajo ya kasance cikakken shugaban Najeriya ta yin la'akari da irin matakan da ya dauka a matsayinsa na mukaddashin shugaban kasa.
Tuni dai shugaba Buhari ya bayyana aniyarsa ta neman wa'adin mulki na biyu a zaben tare da sake ayyana Farfesa Osinbajo a matsayin mataimakinsa a inuwar jam'iyyar APC.
Haka zalika akwai tsarin da ake bi a Najeriya na karba-karbar shugabanci tsakanin Kudu da Arewa bayan wa'adi biyu-biyu bisa fahimtar juna - amma ba tanadi na dokokin kasa ba.
Ana ganin dai wannan karon  na Arewa ne.
Shugaba Buhari, wanda dan arewa ne, yana kokarin kammala wa'adin mulkinsa na farko ne yanzu, don haka da wuya mataimakin nasa mai biyayya, Farfesa Osinbajo, wanda dan kudancin kasar ne,  ya yi takarar shugabancin kasar a wannan karon.
Shi ma mataimakin shugaba kasa Osinbajo bai nuna sha'awarsa ta neman shugabancin Najeriya ba.
Wani lamarin kuma shi ne su ma 'yan adawa na da damar samun nasara a zaben, lamarin da ka iya kawar da Farfesa Osinbajo da maigidan nasa Buhari daga fagen mulki.
Yayin da bisa dukkan alamu zai yi wuya Farfesa Yemi Osinbajo ya zama cikakken shugaban Najeriya a nan kusa, amma wasu na ganin yana da dama a shekaru da ke tafe, kuma a siyasar Najeriya komai ka iya yiwuya.
Ga karin wasu labarai da za ku so ku karanta:
</doc>
<doc docid='bbc_labarai-45307067' lang='hau' type='mono' source_url='https://www.bbc.co.uk/hausa/labarai-45307067' term='SARS'>
Za a soma yi wa 'yan sandan SARS gwajin kwakwalwa
Rundunar 'yan sandan Najeriya ta ce za ta dauki hayar masana kwakwalwa domin su tace duk mutumin da za a bai wa aikin dan sandan da ke yaki da fashi da makami, wato SARS a takaice.
Rundunar 'yan sandan Najeriya ta ce za ta dauki hayar masana kwakwalwa domin su tace duk mutumin da za a bai wa aikin dan sandan da ke yaki da fashi da makami, wato SARS a takaice.
Jami'an runduar SARS dai sun yi kaurin suna wajen musgunawa 'yan kasar da take hakkin dan adam.
Hakan ne ya sa kwanakin baya mukaddashin shugaban Najeriya Farfesa Yemi Osinbajo ya bukaci babban sufeton 'yan sandan kasar ya yi wa rundunar garanbawul.
Wata sanarwa da kakakin rundunar 'yan sandan kasar DSP Jimoh Moshood ya sanya wa hannu ta ce taron da manyan jami'an rundunar 'yan sandan kasar suk yi ya amince da batutuwa da dama.
"Cikin abubuwan da aka umarci 'yan sandan SARS su daina yi shi ne kada su shiga duk wata hulda da ta shafi harkokin da ba na aikata manyan laifuka ba ne, sannan su guji tsoma baki a kararakin da suk shafi tattalin arziki. Su tsaya kawai a kan yaki da 'yan fashi da makami," in ji sanarwar.
Kakakin rundunar 'yan sandan ya kara da cewa daga yanzu jami'in SARS za su rika sanya kaya irin na 'yan sanda tare da makala tambarin da zai nuna sunansu.
A cewar sa, hakan zai sa a yi gaggawar gane duk wanda ya musgunawa jama'a.
Kazalika rundunar ta SARS ta amince ta kafa sashen da zai rika kula da kare hakkin dan adam ta yadda za a hukunta duk jami'in da ya keta hakkin bil adama.
</doc>
<doc docid='bbc_labarai-45185800' lang='hau' type='mono' source_url='https://www.bbc.co.uk/hausa/labarai-45185800' term='SARS'>
An fara aiwatar da umarnin Osinbajo kan SARS
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
Sufejo janar na 'yan sandan Najeriya, Ibrahim Idris, ya sauya tsarin tafiyar da rundunar yaki da fashi da makami ta SARS bisa umarnin da mukaddashin shugaban kasar ya bayar ranar Talata.
A cikin wata sanarwa da kakakin 'yan sandan kasar, Jimoh Moshood ya fitar ranar Talata, Idris ya nada kwamishina wanda zai yi ta lura da rundunar, wadda yanzu aka saka mata suna rundunar tarraya ta yaki da fashi da makami (FSARS).
Sufeto janar na 'yan sandan ya ce a yanzu za a hade dukkan rundunonin FSARS din na fadin Najeriya a karkashin kwamishinan 'yan sanda daya.
Wannan na zuwa ne sa'o'i bayan mukaddashin shugaban Najeriya, Yemi Osinbajo, ya bayar da umarnin yin garambawul a hukumar gudanarwa da kuma ayyukan rundunar 'yan sanda ta musamman mai yaki da fashi da makami (SARS) a kasar.
Mukaddashin shugaban Najeriyar ya ba da umarnin ne bayan korafe-korafen take hakkin bil Adama da aka yi wa rundunar ta SARS.
Sanarwar 'yan sandan ta ce sufeto Janar din ya ce dole kwamishinonin 'yan sanda a fadin kasar su bi umarnin, ta hanyar yi wa sauran jami'ansu gargadi kan badda kama da sunan su ma 'yan rundunar FSARS ne.
Ta kuma kara da cewa  daga yanzu rundunr za ta yi aiki kamar yadda doka ta tsara, tare da mutunta 'yancin wadanda ake zargi kamar yadda dokokin kasa da kasa suka tanada.
Domin cimma wannan ma'aikatar 'yan sanda za ta samar da bangaren kula da hakkin bil Adama ga rundunar FSARS a ko wacce jiha domin jin korafe-korafe daga mutane, wadanda za'a tura ga hedikwatar 'yan sanda, kuma 'yan sandna wannan bagaren za su yi aiki ne da kwamshinan 'yan sanda mai kula da FSARS a hedikwatar, maimakon kwamandan FSARS a jiha.
Haka kuma nan take za a fara nazari kan tunani da lafiyar jami'an FSARS din.
Za kuma a sake fasalin kakin jami'an FSARS a fadin kasar na take
Sannan daga yanzu, jami'an FSARS ba za su yi aikin binciken abubuwan hawa ba, sai dai in an nemi a kawo dauki kan laifukan fashi ko kuma garkuwa da mutane.
Cikin 'yan kwanakin nan dai matasa a Najeriya sun yi ta neman a soke rundunar a shafukan sada zumunta, musamman ma Twitter ta hanyar amfani da maudu'in #EndSARS .
A ranar Talata ce dai wata sanarwa da babban mai taimakawa na musamman na mukaddashin shugaban kasar kan harkar watsa labarai, Laoulu Akande ya fitar, ta ce duk wata rundunar da za ta fito bayan garam bawul din za ta mayar da hankali ne kawai kan aiki da bayanan sirri da hanawa tare da gano fashi da makami da satar mutane, gami da kama wadanda da suka yi irin wadannan laifukan.
Hakazalika Osinbajo ya umarci sufeto janar na 'yan sanda ya tabbatar da cewar dukkan jami'an da za su kasance cikin sabuwar rundunar su zama masu gudanar da ayyukansu ta hanyar mutunta dokakin kasa da kuma kiyaye hakkin bil Adama na wadanda ake zargi da aikata laifi.
Mukaddashin shugaban kasar ya kuma ce dole ne jami'an rundunar su ringa tafiya da alamar rundunar a duk lokacin da suke bakin aiki.
Har wa yau, Osinbajo ya umarci shugaban hukumar kare hakkin bil Adama ta Najeriya da ya samar da wani kwamiti na musamman wanda zai yi bincike game da zargin da ake yi wa rundanr SARS na yin wasu ayyuka ba bisa doka ba, domin mutane su samu damar gabatar da koke-kokensu.
</doc>
<doc docid='bbc_37426423' lang='hau' type='mono' source_url='http://www.bbc.co.uk/hausa/37426423' term='SARS'>
Amnesty ta zargi 'yan sandan Nigeria da azabtar da mutane
Kungiyar kare hakkin bil`adama ta Amnesty International ta zargi rundunar `yan sandan Najeriya da ke yaki da `yan fashi da wuce gona-da-iri wajen azabtar da jama`a, tare da karbar rashawa.
Kungiyar kare hakkin bil`adama ta Amnesty International ta zargi rundunar `yan sandan Najeriya da ke yaki da `yan fashi da wuce gona-da-iri wajen azabtar da jama`a, tare da karbar rashawa.
Wani rahoton da kungiyar ta futar a ranar Larabar nan, bayan tattara bayanai daga mutanen da suka taba shiga hannun rundunar `yan sandan, ya ce `yan sandan suna gallaza wa jama`a azaba, inda wuya kan sanya su amincewa da aikata laifi, yayin da wani lokaci suke ba da cin hanci domin su samu sa`ida.
Wani sashi na musamman na rundunar 'yan sandan wanda aka fi sani da Sashin masu yaki da 'yan fashi ko kuma SARS, ya yi kaurin suna a Nigeria wajen ganawa mutane azaba a cewar kungiyar ta Amnesty International.
Kungiyar mai kare hakkin dan adam ta ce mutanen da aka taba tsarewa a wajen, sun bata bayanin irin gwale-gwalen da ake yiwa duk wanda aka kai wajen, da suka hada da ratayewa, da horon yunwa, da harbi, da kuma barazanar kisa.
Kungiyar ta yi zargin cewa a yanzu sashin ya koma na azabtar da mutane, da cin hanci da rashawa, maimakon kare su wanda shi ne manufar kirkirar sashin.
Rahoton ya ce rundunar `yan sanda na da gadirun da dama a kewayen Abuja, babban birnin kasar, inda take tsare mutane, ciki har wani wuri da aka lakaba masa suna "kwata" ko "mayanka," inda Amnesty ta yi zargin cewa ana tsare da mutane 130 a cikin halin matsi.
Rundunar `yan sandan Najeriyar dai ba ta ce  komai  ba dangane da wannan zargin.
</doc>
<doc docid='bbc_labarai-51348377' lang='hau' type='mono' source_url='https://www.bbc.co.uk/hausa/labarai-51348377' term='SARS'>
Za a bude sabon asibitin Coronavirus a China
China ta kammala gina wani babban asibiti cikin kwana biyar domin kula da masu dauke da kwayar cutar coronavirus.
China ta kammala gina wani babban asibiti cikin kwana biyar domin kula da masu dauke da kwayar cutar coronavirus.
Ranar Litinin ne kasar za ta bude asibitin Huoshenshan mai fadin murabba'in mita 14,000 da ta gina bayan bullar bakuwar cutar.
Hukumomin China sun ce asibitin Huoshenshan zai dauki gado 1,000.
Hukumar Lafiya ta Majalisar Dinkin Duniya WHO ta ayyana coronavirus a matsayin babbar annoba a duniya. Mutum 14,000 sun kamu da ita kuma ta kashe mutum 304, inji gwamantin China. Ana zargin wasu mutun 100 a kasa 22 na dauke da kwayar cutar.
A ranar 24 ga watan Janairu ne China da tura manyan motoci da kayan aiki domin aikin gina asibitin.
Adadin wadanda suka kamu da coronavirus a duniya ya haura na annobar cutar Sars wadda kasa da mutum 30 suka kamu da ita a shekarar 2003. Mutum 8,000 ne suka kamu da kwayar cutar Sars a tsawon lokacin.
An fara samun cutar coronavirus ne a yankin Wuhan na kasar China mai yawan al'umma 11,000,000.
Gidan talabijin na gwamantin China ya ruwaito cewa sabon asibitin na Huoshenshan zai dauki gado 1,000 na kwantar da marasa lafiya.
Gidan talabijin na CCTV ta rika yada wa duniya yadda aikin gina asibitin ke gudana kai tsaye domin jama'a su gani, kuma jama'a sun yi ta bibiyar tashar fiye da a kowane lokaci.
Mutum miliyan arba'in ne suka kalli yadda ake aikin gina asibitin kai tsaye ta talabijin a fadin China, inji jaridar Global Times.
Nuna ginin asibitocin kai tsaye ya sa jama'ar kasar kara ganin kimar motocin da ake aikin gine-gine da su.
Jama'ar kasar sun rika yi wa motar kwaba siminti kirari da sunan 'Sarkin Siminti' da 'Babban Farin Zomo' da sauransu.
An gina asibitin ne a wani bangare na asibitin Xiaotangshan da aka fara ginawa a birnin Beijin domin yakar cutar Sars a shekarar 2003.
An gina asibitin na Xiaotangshan ne a cikin kwana bakwai, abin da ake gani a matsayin ginin asibiti mafi sauri a duniya a wancan lokacin.
"China na da tarihin kammala abubuwa cikin harzari, ciki har da manyan gine-gine kamar wannan asibiti," inji Yanzhong Huang, wani babban jami'in lafiya a cibiyar hulda da jama'ar kasashen waje.
Asibitin Huoshenshan na dauke da wasu sassan gini da aka riga aka kera, kamar asibitin Xiaotangshan da ke Beijing din.
Mista Huang ya ce za a kawo injiniyoyi daga fadin kasar domin ganin an kammala a aikin kan kari.
"Aikin injiniya shi ne abin da China ta fi kwarewa a kai, Kasar na da tarihin gina dogayen benaye cikin sauri. Kasashen yammaci na mamakin hakan, amma tana yiwuwa,'' inji shi.
</doc>
<doc docid='bbc_140426_saudi_mers_death' lang='hau' type='mono' source_url='http://www.bbc.co.uk/hausa/news/2014/04/140426_saudi_mers_death' term='MERS'>
Sabuwar cuta ta kashe mutane 5 a Saudi
Ma'aikatar kiwon lafiyar Saudiyya ta ce sabuwar cutar MERS da bata da magani ta hallaka mutane biyar a kasar.
Ma'aikatar kiwon lafiyar Saudiyya ta ce sabuwar cutar MERS da bata da magani ta hallaka mutane biyar a kasar.
Hakan ya kawo adadin wadanda suka mutu sakamakon cutar zuwa 92.
A kasar Masar ma an bada labarin cewa wata mata mai shekaru 28 da bata jima da dawowa daga Saudiyya ba ta kamu cutar
Wata sanarwa da aka wallafa a shafin internet na ma'aikatar kiwon lafiyar Saudiyyar ta ce an samu karin mutane 14 da suka kamu da cutar.
Hakan na nufin mutane dari-ukku-da-goma-sha ukka ne suka kamu cutar tun bayan bullarta watanni 18 da suka wuce
</doc>
<doc docid='bbc_140603_saudi' lang='hau' type='mono' source_url='http://www.bbc.co.uk/hausa/news/2014/06/140603_saudi' term='MERS'>
Annobar cutar MERS a Saudiyya
A kasar Saudiyya an hukumomi sun bayyana gagarumar karuwar yawan mutanen da cutar nan mai saurin kisa mai suna MERS ta hallaka a kasar.
A kasar Saudiyya an hukumomi sun bayyana gagarumar karuwar yawan mutanen da cutar nan mai saurin kisa mai suna MERS ta hallaka a kasar.
Jami'an kiwon lafiya sun ce, ya zuwa yanzu cutar dake zuwa da tsananin mura da zazzabi mai zafi ta hallaka mutane dari biyu da tamanin da biyu.
Kuma an bayyana cewar, wasu mutanen dari da goma sha uku sun kamu da cutar a kasar ta Saudiyya.
Batun wannan cuta dai ya zama wata badakala a Saudiyya inda koda a yau an sallami mataimakin kiwon lafiya na kasar.
</doc>
<doc docid='bbc_140914_mers_virus_saudia_' lang='hau' type='mono' source_url='http://www.bbc.co.uk/hausa/news/2014/09/140914_mers_virus_saudia_' term='MERS'>
Saudia ta ce ba damuwa a kan cutar MERS
Hukumomin lafiya Saudiyya sun ce suna iyakacin kokarinsu don hana yaduwar cutar MERS mai sa zazzabi da mura da hana kodar mutum da hallaka mutane, yayin da Musulmai ke isa kasar don aikin Hajji.
Hukumomin lafiya Saudiyya sun ce suna iyakacin kokarinsu don hana yaduwar cutar MERS mai sa zazzabi da mura da hana kodar mutum da hallaka mutane, yayin da Musulmai ke isa kasar don aikin Hajji.
Cutar ta MERS ta hallaka mutane kusan 300 a kasar ta Saudiyya tun bayan bullarta shekaru biyu da suka gabata.
Kuma a kasashen duniya ta kama sama da mutane 800 inda ta hallaka kashi 40 cikin dari daga cikinsu, yawancinsu a Saudi Arabia.
An zargi hukumomin kasar da yin rufa-rufa akan yaduwar cutar da kuma rashin daukar matakan da suka da ce na yaki da ita.
Sai dai sun ce yanzu sun dauki matakan dakile ta musamman a asibitoci inda a nan aka fi kamuwa da ita.
Duk da wannan tabbaci na hukumomin kasar, hukumar lafiya ta duniya ta ce lamarin abin damuwa ne, ta kuma shawarci duk maniyyacin da yake da wata cuta ya tabbatar ya tuntubi likitansa kafin ya je kasar.
</doc>
<doc docid='bbc_140428_saudi_mers_death_toll' lang='hau' type='mono' source_url='http://www.bbc.co.uk/hausa/news/2014/04/140428_saudi_mers_death_toll' term='MERS'>
Cutar numfashi ta kashe mutane 102 a Saudiyya
Cutar numfashi da ke saurin kisa ta Mers ta kashe fiye da mutane 100 a Saudiyya, tun bayan bullarta a kasar a shekarar 2012.
Cutar numfashi da ke saurin kisa ta Mers ta kashe fiye da mutane 100 a Saudiyya, tun bayan bullarta a kasar a shekarar 2012.
Hukumomin lafiya na kasar sun ce wasu karin mutane takwas sun mutu a ranar Lahadin da ta wuce, hakan ya kawo adadin zuwa 102.
Yawan mutanen da suka kamu da cutar na karuwa, yayin da hukumar lafiya ta duniya WHO, ta nemi taimaka wa kasar ta hanyar binciken yadda ake kamuwa da cutar.
A ranar Asabar ne aka samu mutum na farko, wani mai shekaru 27 da ya kamu da cutar a Masar, bayan ya dawo daga Saudiyya.
</doc>
<doc docid='bbc_150912_saudi-camels' lang='hau' type='mono' source_url='http://www.bbc.com/hausa/news/2015/09/150912_saudi-camels' term='MERS'>
Saudiyya ta haramta yanka rakuma bana
Saudi Arabiya ta haramta yanka rakuma a biranen Makkah da Madina a lokacin aikin hajjin bana, bayan da aka samu karuwar mace macen da ake samu daga kwayar cutar MERS.
Saudi Arabiya ta haramta yanka rakuma a biranen Makkah da Madina a lokacin aikin hajjin bana, bayan da aka samu karuwar mace macen da ake samu daga kwayar cutar MERS.
Binciken farko da hukumar lafiya ta Duniya ta wallafa, ya nuna cewa ta'ammali da rakuma na kara hatsarin kamuwa da cutar.
Hukumomin Saudiyya sunce tumaki da shanu---da basa dauke da kwayar cutar---sune kadai za a bada damar shigar dasu biranen masu tsarki a bana.
Mutane fiye da dari - biyar ne suka mutu a Saudi Arabiya, tun lokacin da aka gano kwayar cutar MERS a kasar a shekarar 2012
</doc>
<doc docid='bbc_140424_saudiyya_mers_prevention' lang='hau' type='mono' source_url='http://www.bbc.co.uk/hausa/news/2014/04/140424_saudiyya_mers_prevention' term='MERS'>
Saudiyya na hana yaduwar cutar numfashi
Hukumomi a Saudiyya na cigaba da daukar matakan hana yaduwar cutar nan dake shafar numfashi, mai suna MERS mai saurin kisa.
Hukumomi a Saudiyya na cigaba da daukar matakan hana yaduwar cutar nan dake shafar numfashi, mai suna MERS mai saurin kisa.
Yanzu dai an gano cewa karin mutane 11 sun kamu da cutar, a garuruwan da suka hada da birnin Makkah.
Ya zuwa yanzu cutar ta hallaka mutane 81 a kasar ta Saudiyya.
Kwayar cutar na da yanayi da cututtukan HIV da cutar murar tsuntsaye, kuma tana kawo zazzabi da daukewar numfashi sai mutuwa.
</doc>
<doc docid='bbc_141002_hajj_2millions_minna' lang='hau' type='mono' source_url='http://www.bbc.co.uk/hausa/news/2014/10/141002_hajj_2millions_minna' term='MERS'>
Musulmi miliyan biyu sun fara aikin hajji
A Alhamis din nan ne, musulmi miliyan biyu da suka je Saudiyya daga kasashe daban-daban suka fara gudanar da aikin hajjin bana a garin Makkah.
A Alhamis din nan ne, musulmi miliyan biyu da suka je Saudiyya daga kasashe daban-daban suka fara gudanar da aikin hajjin bana a garin Makkah.
A ranar farko ta aikin hajjin, musulmi cikin farin mayafai na tafiya zuwa Minna daga garin Makka, mahaifar Annabi Muhammadu (S.A.W), inda za su shafe daren Alhamis din nan a cikin manyan tantunan da aka tanada.
Sannan kuma a ranar Juma'a su yi tsayuwar dutsen arfa, wani muhimmin bangare na ibadar aikin hajji.
Tun da farko, Hukumomin Saudiyya sun nuna damuwa a kan cutukan Ebola da Mers, don haka suka karfafa daukar matakan lafiya.
Haka zalika, Hukumomin Saudiyya sun hana takardun zuwa Hajji da na aiki ga mutanen kasashen uku na yankin Afirka ta yamma da suka fi fama da cutar Ebola a wani bangare na riga-kafi.
Kasashen su ne Saliyo da Guinea da kuma Liberiya.
</doc>
<doc docid='bbc_150604_south_korea_mers' lang='hau' type='mono' source_url='http://www.bbc.com/hausa/news/2015/06/150604_south_korea_mers' term='MERS'>
Korea na daukar matakai kan cutar MERS
Kasar Korea ta Kudu, ta rufe makarantu sama da 500 a wani bangare na kokarin hana yaduwar annobar nan da ta barke ta cutar da ke shafar numfashi wadda ta samo asali daga yankin Gabas ta Tsakiya watau MERS.
Kasar Korea ta Kudu, ta rufe makarantu sama da 500 a wani bangare na kokarin hana yaduwar annobar nan da ta barke ta cutar da ke shafar numfashi wadda ta samo asali daga yankin Gabas ta Tsakiya watau MERS.
Mutane biyu ne dai suka mutu akwai kuma karin wasu biyar da suka kamu da cutar, abinda ya kai adadin zuwa 35 na mutanen da ke dauke da cutar a kasar.
Korear ta Kudu dai ta zamo kasa ta farko da aka samu mutane da dama da suka kamu da cutar bayan Saudi Arebiya, kasar da tun farko aka gano cutar.
Bayan ta gana da hukumomin lafiya na kasar, Shugabar Korea ta kudu Park Gun-Hye, ta yi kiran da a kara tashi tsaye wajen kare yaduwar cutar da rage fargaba a zukatan jama'a.
</doc>
<doc docid='bbc_labarai-41875936' lang='hau' type='mono' source_url='http://www.bbc.co.uk/hausa/labarai-41875936' term='MERS'>
'Abin da ya sa aka kama ministocin Saudiyya'
Tun bayan kama ministoci hudu da kuma yarimomin gidan sarautar Saudiyya 11 kan zargin cin hanci, ake sharhi kan hakikanin abin da ya jawo hakan.
Tun bayan kama ministoci hudu da kuma yarimomin gidan sarautar Saudiyya 11 kan zargin cin hanci, ake sharhi kan hakikanin abin da ya jawo hakan.
Mohammad Qaddam Siddiq Isa wani mai sharhi ne a kan al'amuran da suka shafi yankin Gabas ta Tsakiya ya ce siyasar cikin gidan masarautar ce ta sa aka kama ministocin.
Sabanin yadda ake fada cewa "matsala ce ta cin hanci a'a, abin ya fi kama da siyasa," a cewarsa.
Latsa alamar lasifika da ke kasa don sauraron cikakkiyar hirarsa da BBC
An kama su ne sa'o'i kadan bayan kaddamar da kwamitin wanda Yarima Mai Jiran Gado Muhammad bin Salman yake jagoranta.
Yarima Alwaleed bin Talal wanda biloniya ne da ke da hannun jari a kamfanonin Twitter da kuma Apple, yana cikin wadanda aka tsare.
Hakazalika Sarkin Salman ya sauya shugabannin dakarun tsaron kasar da kuma na sojin ruwa.
Sabuwar dokar yaki da cin hancin ta ayyana cewa: "Kasar nan ba za ta dore ba matukar ba mu magance cin hanci da kuma binciken wadanda suke aika ta shi ba."
Yarima Muhammad yana kokarin kara karfin ikonsa ne yayin da yake kara kawo sauye-sauye a masarautar kasar, kamar yadda wakilin BBC kan harkokin tsaro Frank Gardner ya ce.
Sabon kwamitin yana da ikon tsarewa da kuma haramta tafiye-tafiye ga wadanda ake zargi da cin hanci, a cewar kafar yada labaran kasar.
Sai dai ba a bayyana abin da ake zarginsu da aikatawa ba tukuna.
Amma kafar yada labarai ta Al-Arabiya ta ce an fara wani bincike kan ambaliyar ruwan da aka yi a birnin Jeddah a shekarar 2009 da kuma barkewar cutar Mers wadda aka yi a shekarar 2012.
</doc>
<doc docid='bbc_140521_saudi_mers_minista' lang='hau' type='mono' source_url='http://www.bbc.co.uk/hausa/news/2014/05/140521_saudi_mers_minista' term='MERS'>
Saudiyya za ta dinga bayani kan cutar mers
Ministan kiwon lafiya a Saudi Arabia ya shaida wa BBC cewa kasar zata dinga bayyani, kan yadda take tafiyar da batun cutar Mers mai saurin kisa.
Ministan kiwon lafiya a Saudi Arabia ya shaida wa BBC cewa kasar zata dinga bayyani, kan yadda take tafiyar da batun cutar Mers mai saurin kisa.
Fiye da mutane 170 ne dai suka mutu a sanadiyyar kamuwa da cutar.
Haka zalika ana samun karuwar wadanda suke kamuwa da cutar, cikin sauri a watanni biyu da suka wuce.
Har yanzu masana kimiyya basu san yadda kwayar cutar ke bazuwa ba, balle daga inda ta samo asali ba.
</doc>
<doc docid='bbc_150827_saudi' lang='hau' type='mono' source_url='http://www.bbc.com/hausa/news/2015/08/150827_saudi' term='MERS'>
Saudiyya: Ana samun karuwar cutar MERS
Wasu alkaluma daga Ma'aikatar lafiyar kasar sun nuna cewa mutum 17 ne suka rasu a cikin makon da ya wuce.
Wasu alkaluma daga Ma'aikatar lafiyar kasar sun nuna cewa mutum 17 ne suka rasu a cikin makon da ya wuce.
Kuma a makon jiyan ma sai da aka rufe sashen kula da majinyata na gaggawa, bayan wani jami'i a sashen ya harbu da cutar, a Riyadh, babban birnin kasar.
Wannan annobar dai na yaduwa ne a daidai lokacin da kimanin musulmi miliyon biyu ke shiga kasar don yin aikin hajjin bana.
Dr Ha'il al-Abdeli kwararre a fannin yaki da cututtuka masu yaduwa a ma'aikatar lafiya ta Saudiyya yace suna daukar matakai domin hana yaduwar cutar.
</doc>
<doc docid='bbc_140908_ebola_nigeria_update' lang='hau' type='mono' source_url='http://www.bbc.co.uk/hausa/news/2014/09/140908_ebola_nigeria_update' term='ebola'>
Ebola: Mace daya ta rage a asibiti
Hukumomin lafiya a Nigeria sun ce mata daya ce tak ta rage ake yi wa magani daga cikin wadanda suka kamu da cutar Ebola a kasar.
Hukumomin lafiya a Nigeria sun ce mata daya ce tak ta rage ake yi wa magani daga cikin wadanda suka kamu da cutar Ebola a kasar.
A cewarsu, ana sa ran sallamarta daga asibiti a cikin wannan mako saboda babu sauran alamun cutar Ebolan a jikinta.
A taron manema labarai a Abuja, Ministan lafiya na kasar, Farfesa Onyebuchi Chukwu ya ce mutane 11 daga cikin 19 da aka tabbatar sun kamu da cutar a kasar, sun warke, yayin da 7 suka mutu.
Kwanaki hamsin kenan cif da bullar cutar Ebola a Nigeria bayan da wani dan kasar Liberia, Patrick Sawyer ya shigo da cutar cikin kasar.
Hukumar lafiya ta duniya, WHO ta ce cutar Ebola ta hallaka mutane fiye da 2,000 a wasu kasashen yammacin Afrika.
</doc>
<doc docid='bbc_labarai-41868166' lang='hau' type='mono' source_url='http://www.bbc.co.uk/hausa/labarai-41868166' term='ebola'>
'An wawure kudin yaki da Ebola' - Red Cross
Gamayyar kungiyoyin agaji ta Red Cross da Red Crescent ta ce tana da hujjar cewa an wawure dubban miliyoyin dala na kudaden tallafi da aka samar a shekarun 2014 zuwa 2016 lokacin annobar Ebola da ya addabi yankin Afirka ta Yamma.
Gamayyar kungiyoyin agaji ta Red Cross da Red Crescent ta ce tana da hujjar cewa an wawure dubban miliyoyin dala na kudaden tallafi da aka samar a shekarun 2014 zuwa 2016 lokacin annobar Ebola da ya addabi yankin Afirka ta Yamma.
Wannan annobar ta yi sanadiyyar mutuwar akalla mutane 10,000, kuma a lokacin kungiyar Red Cross ta samar da kimanin fam miliyan 76 daga babban ofishinta dake birnin Geneva ga kungiyoyin Red Cross dake kasashen Laberiya da Saliyo da kuma Guinea.
An ware kudin ne domin tallafawa asibitocin dake kula da masu cutar Ebola da dabarun birne wadanda suka mutu.
A lokacin annobar ta Ebola, ma'aikatan Red Cross sun rika sadaukar da kansu domin ceto rayukan wasu.
An samar da miliyoyin fam, amma labarin cewa an sace wasu daga cikin kudaden ya fito ne a shafin kungiyar na yanar gizo:
Ana cigaba da bincike, amma da alama cewa a Laberiya, fiye da fam milyan biyu sun yi dabo, kuma a Saliyo kusan fam miliyan 1.5 kana a Guinea akalla fam miliyan daya aka wawure.
Da aka tambayi babban sakataren kungiyar Red Cross, ElHadj as Sy ya ce kamata yayi a mai da hankali kan nasarorin da aka samu maimakon wannan batun:
"Sama da kashi 90 cikin 100 na kudaden da aka samar anyi amfani da su ne ta hanyoyin taimaka wa wadanda suka yi fama da cutar...amma batun yayi mana ciwo domin abin takaici ne, kuma bamu ji dadin lamarin ba".
Kungiyoyi masu bada taimako kamar Red Cross sun dogara ga kamfanoni masu bada taimako domin gudanar da ayyukanta a kasashen duniya.
Kuma a sanadiyyar wannan almundahanar, kungiyar ta samar da sabbin dabaru da take fatar zai ba masu bata tallafi karfin gwuiwar cigaba da taimaka mata.
</doc>
<doc docid='bbc_140925_saliyo_larduna_ebola' lang='hau' type='mono' source_url='http://www.bbc.co.uk/hausa/news/2014/09/140925_saliyo_larduna_ebola' term='ebola'>
Ebola: An killace larduna 3 a Saliyo
Saliyo ta killace karin wasu lardunan kasar uku don yaki da cutar Ebola.
Saliyo ta killace karin wasu lardunan kasar uku don yaki da cutar Ebola.
Hakan na nufin an killace biyar daga cikin lardunan kasar 14, kimanin kashi daya cikin uku na al'ummar kasar.
Yunkurin ya biyo bayan matakin hana fita na kwana uku da ya kawo karshe ranar Lahadin da ta gabata.
Da yake jawabi da maraicen ranar laraba, Shugaban kasar, Ernest Bai Koroma ya ce killacewar za ta sanya al'umma cikin wahala, sai dai ya ce tserar da al'ummar kasar shi ne gaba da komai.
Hukumar lafiya ta duniya ta ce mutane kusan dubu uku ne suka mutu sakamakon cutar Ebola a yankin Afirka ta yamma.
</doc>
<doc docid='bbc_49032005' lang='hau' type='mono' source_url='https://www.bbc.co.uk/hausa/49032005' term='ebola'>
Ebola: Najeriya ta shirya yaki da bala'in da ke tunkarar Afirka
Cibiyar kiyaye yaduwar cutuka ta Najeriya ta bayyana cewa kwamitin da ke yaki da cutar ebola za ta ci gaba da aiki domin shiryawa barkewar cutar.
Cibiyar kiyaye yaduwar cutuka ta Najeriya ta bayyana cewa kwamitin da ke yaki da cutar ebola za ta ci gaba da aiki domin shiryawa barkewar cutar.
Jami'an lafiyan sun furta hakan ne a matsayin martani kan hukuncin da Hukumar Lafiya Ta Duniya, WHO ta dauka na kadammar da dokar ta bacci kan ebola a Jamhuriyar Demokradiyyar Congo.
WHO ta dauki matakin ne bayan matsin lamba da ta fuskanta saboda yadda cutar ke bazuwa a sassan Congo da kuma makwabta, inda ake ganin kuma za ta yadu a kasashen duniya kamar yadda ta faru a baya.
Karkashin dokar, WHO ta bukaci kasashe su tsaurara binciken lafiya a kan iyakoki a matsayin matakan kariya ga barazanar cutar.
Sai dai mai magana da yawun hukumar Dakta Margaret Harris, ta yi kira ga kasashen duniya da su kwantar da hankulansu ka da a samu irin rudanin da aka samu a baya.
Ta ce "Mun ga yadda a baya aka yi wa lamarin mummunar fahimta, abinda ya sa ya rikita jama'a.
"A cikin sanarwar da suka fitar mambobin kwamitin gaggawa na hukumar sun bayar da shawarwarri ga dukkan kasashen duniya da kada su rufe hanyoyin sufuri, da kawo tsaiko ga harkokin yau da gobe.
"Akwai abubuwa da dama da za a iya yi kuma wannan shi ne lokacin da ya kamata a fara aiki." in ji Dakta Margaret.
WHO ta kaddamar da dokar ta bacci kan ebola wacce ta riga ta kashe mutane da dama a Jamhuriyar Demokradiyyar Congo bayan wani zaman tattaunawa da suka yi a ranar laraba.
Wannan zaman dai na zuwa ne bayan da WHO ta gano cewar cutar ta barke a birnin Goma da ke gabashin DRC, wanda ke da mazauna a kalla mutum miliyan 1.
A cewar WHO "Kwamitin gaggawa na hukumar ya shawrci duka kasashen duniya da kada su rufe hanyoyin sufuri, da kawo tsaiko ga harkokin yau da gobe."
Ministan lafiya a Jamhuriyar Demokradiyyar Congo Dakta Oly Illunga ya yi maraba da hukuncin kuma ya ce hukunci ba shi da bambanci da matakan da jami'an lafiya ke bi domin yaki da cutar.
Najeriya ita ce kasar Afirka mafi yawan mutane kuma ta ce a shirye ta ke don yakar cutar.
"Kwamitin da ke yaki da cutar ebola zai ci gaba da aiki domin yaki da kuma shiryawa cutar ta Ebola'', a cewar Cibiyar kiyaye yaduwar cutuka ta Najeriya.
</doc>
<doc docid='bbc_140806_ebola_explainer_peace' lang='hau' type='mono' source_url='http://www.bbc.co.uk/hausa/news/2014/08/140806_ebola_explainer_peace' term='ebola'>
Mece ce cutar Ebola?
Ya zuwa yanzu cutar Ebola da ta barke a yankin Afirka ta yamma ita ce cuta mafi hatsari a duniya, a cewar Majalisar Dinkin Duniya.
Ya zuwa yanzu cutar Ebola da ta barke a yankin Afirka ta yamma ita ce cuta mafi hatsari a duniya, a cewar Majalisar Dinkin Duniya.
Hukumar lafiya ta duniya, WHO ta ce ya zuwa ranar 4 ga watan Agusta cutar ta kashe mutane 932, yayin da wasu mutane 1,711 kuma suka harbu da cutar a kasashen Guinea, Liberia da Nigeria da kuma Saliyo.
Ebola wata kwayar cutar virus ce wadda alamun kamuwa da ita na farko suka hada da zazzabi mai zafi da ya wuce kima da kasala mai karfi da ciwon gabobi da rikewar makogwaro a cewa Hukumar lafiya ta duniya.
Sai matakin cutar na gaba wato amai da gudawa da kuma a wasu lokuta, zubar jini a ciki da kuma jiki.
Cutar Ebola na yaduwa a tsakanin mutane ta hanyar ta'ammali da dabbobin da suka kamu da cutar irinsu gwaggon Biri da Jemage da Gada.
Daga nan sai ta yadu tsakanin mutane ta hanyar jini da danshin jiki ko na gabobin jiki ko kuma ta hanyar dauka daga muhallan da suka gurbata.
Hatta jana'izar gawar mai Ebola tana iya zama hatsari, idan masu makoki suka taba jikin mamacin.
Kwayoyin cutar kan dauki tsawon kwana biyu zuwa makonni uku kafin su kyankyashe, kuma kula da wadanda suka kamu da cutar abu ne mai wuya.
Ma'aikatan lafiya suna cikin hatsari idan suka duba lafiyar wanda ya kamu, ba tare da daukar matakan kariyan da suka dace ba.
Ya zuwa yanzu cutar Ebola a jikin Mutane ta takaita akasari ga nahiyar Afirka, ko da yake an samu bullar wani nau'inta a kasar Philippines.
Mutane za su iya yada ta matukar jininsu ko wani nau'in sinadarin jiki ya shafi wasu mutane, a wasu lokuta har bayan fiye da makonni bakwai da samun waraka.
An fara gano cutar ne a Jamhuriyar Dimokradiyyar Congo cikin shekarar 1976 tun lokacin ne ta ci gaba da yaduwa a tsakanin kasashen gabashin Afirka ciki har da Uganda da Sudan.
Cutar tana da bazata don kuwa ta bulla a kasar Guinea a watan Fabairu, wadda ba ta taba saninta ba a baya, inda take ci gaba da yaduwa a birane.
An killace wani mutum dan Liberia da ya je Lagos a Najeriya a cikin watan Yuli, kuma daga bisani Ebola ta yi sanadin mutuwarsa, bullar cutar ta farko kenan a Najeriyar.
Tun daga nan ne daya daga cikin likitoci da ma'aikatan jinyar da suka kula da shi suka kamu, hukumin kasar sun kuma tabbatar da mutuwar wata jami'ar a cikinsu, wadda ita ce 'yar Najeriya ta farko da ta mutu sakamakon cutar, yayin da kuma aka kebe wasu mutane takwas a jihar Lagos, kuma biyar daga cikinsu an tabbatar suna dauke da cutar.
Hukumar lafiya ta duniya ta ba da shawarar cewa a kauce wa mu'amala da masu cutar Ebola da kuma taba sinadarin danshin jikinsu.
Kada a yi amfani da komai irinsu tawul da ya gurbata.
Kamata ya yi masu kula da mutanen da suka kamu da Ebola su sanya safar hannu da kayayyakin kare-kai, irinsu abin rufe fuska kuma a dinga wanke hannu a ko da yaushe.
</doc>
<doc docid='bbc_140819_ebola_who_lagos_reassuring' lang='hau' type='mono' source_url='http://www.bbc.co.uk/hausa/news/2014/08/140819_ebola_who_lagos_reassuring' term='ebola'>
WHO: Ana samun nasara a yaki da Ebola
Hukumar lafiya ta duniya WHO ta ce alamu na nuna cewa ana ci gaba da samun nasara a kokarin dakatar da yaduwar cutar Ebola a kasashen Najeriya da Guinea.
Hukumar lafiya ta duniya WHO ta ce alamu na nuna cewa ana ci gaba da samun nasara a kokarin dakatar da yaduwar cutar Ebola a kasashen Najeriya da Guinea.
Hukumar ta ce yanayin da ake ciki a Lagos, inda cutar ta bulla a Nijeriya yana da karfafa gwiwa don kuwa mutane 12 da suka kamu da cutar, sun samo tushe ne daga Patrick Sawyer.
Ta ce karuwar mutanen da ke warkewa daga Ebola a Nijeriya ya nuna cewa hakika ana iya warkewa daga wannan cuta.
Haka zalika, binciken da Hukumar lafiya ta Nijeriya da hadin gwiwar cibiyar kula da cutuka masu yaduwa ta Amurka ya nuna cewa babu wani Dan Nijeriya da ya kamu da cutar ba ta hanyar Dan Laberiya Patrick Sawyer ba.
Haka kuma, cutar Ebola a Guinea, inda ta fara bayyana bara a yankin Afirka ta yamma, ba ta tayar da hankali kamar a kasashen Laberiya da Saliyo
</doc>
<doc docid='bbc_141001_ebola_sierraleone_morecases' lang='hau' type='mono' source_url='http://www.bbc.co.uk/hausa/news/2014/10/141001_ebola_sierraleone_morecases' term='ebola'>
'Ebola na kama mutane 5 cikin sa'a 1'
Kungiyar Save the Children ta ce an samu kiyasin mutane 765 da suka kamu da cutar Ebola cikin makon jiya a kasar Saliyo, kwatankwacin mutane biyar a duk sa'a guda.
Kungiyar Save the Children ta ce an samu kiyasin mutane 765 da suka kamu da cutar Ebola cikin makon jiya a kasar Saliyo, kwatankwacin mutane biyar a duk sa'a guda.
Kungiyar ta ce bukatar kayayyakin kula da lafiya da ma'aikatan jinyar da za su dakile yaduwar Ebola cikin hanzari a Saliyo ta ninka abun da ke akwai.
Bayanai sun ce gadajen kwantar da marasa lafiya 327 ne kadai a fadin kasar, yayin da kananan yara ke mutuwa a cikin gidaje da kan tituna.
Kungiyar ta ce Ebola na yaduwa cikin wani adadi mai razanarwa a fadin kasar Saliyo, inda ake samun ninkawar adadin masu cutar cikin 'yan makwanni.
Ana fargabar cewa, idan lamarin ya ci gaba a haka zuwa nan da karshen watan Oktoba, mutane goma ne za su dinga kamuwa da Ebola a duk sa'a guda.
</doc>
<doc docid='bbc_labarai-51647453' lang='hau' type='mono' source_url='https://www.bbc.co.uk/hausa/labarai-51647453' term='ebola'>
Yadda hana zuwa Umrah ya shafi 'yan Najeriya
Matakin da Saudiyya ta dauka na dakatar da bayar da biza ga masu zuwa Umrah saboda tsoron shigar coronavirus kasar na kawo fargaba.
Matakin da Saudiyya ta dauka na dakatar da bayar da biza ga masu zuwa Umrah saboda tsoron shigar coronavirus kasar na kawo fargaba.
Saudiyya ta hana maniyyata daga kasashen da cutar ta bulla zuwa Umrah da kuma ziyara a biranen Makkah da Madinah.
Hakan ya sa ana fargabar dokar za ta iya kai wa lokacin aikin Hajjin da ake sa ran gudanarwa a watan Agusta.
A lokacin da aka samu annobar cutar Ebola a 2014, hukumomin Saudiyya sun hana maniyyata aikin Hajjin daga Guinea shiga kasarta.
Miliyoyin 'yan Najeriya kan je Saudiyya a duk shekara domin yin Umrah ko sauke farali. Ko yaya matakin na Saudiyya zai shafe su?
Wasu daga cikin masu shirin zuwa Umrah sun fara bayyana matsayinsu game da matakin, duk da cewa yanzu coronavirus ba ta bulla a Najeriya ba.
Rahotanni sun nuna cewa wasu daga cikin wadanda suka riga suka biya kudin kujera sun fara tuntubar kamfanonin shirya tafiye-tafiyensu game da kudadensu.
Hadiza Tanimu shugabar wani kamfanin shirya tafiye-tafiye ne na 7twelve Travel Agency, ta ce, "Mutane sun aiko mana da sako a kan cewa yanzu me zai faru da kudin da suka riga suka biya?"
Ta ce cutar da ta sa Saudiyya dakatar da bayar da biza ta kawo raguwar tafiye-tafiye da harkokin kasuwanci zuwa kasashe tare da tilasta soke tafiye-tafiyen da suka tsara.
Ta ce suna fata za a shawo kan matsalar da ta shafi cutar nan da watan Ramadan, duk da cewa Najeriya ba ta cikin kasashen da dokar ta shafa.
''Mun ba su hakuri mun ce musu su dakata kar su ta da hankalinsu, in sha Allahu tafiya za ta yiwu.''
Wasu daga cikin maniyyatan sun nuna fahimta game da matakin da kokarin da kamfanonin ke yi domin ganin sun samu zuwa Saudiyya domin gudanar da ayyukansu na ibada.
Coronavirus a Afirka
Coronavirus ta bulla a wasu kasashe Afirka inda ake ganin kasashen nahiyar ba su yi kyakkyawan shirin tunkarar cutar ba.
Amma Hukumar Kare Yaduwar Cututtuka ta Najeriya (NCDC) ta ce ta fara shirye-shirye domin tunkari yiwuwar bullar cutar.
Gabanin sanarwar Saudiyyar na ranar Laraba, NCDC ta ce babu cutar a Najeriya, bayan an zargi wani mutum da alamominta.
A sanarwar da ta fitar ranar Alhamis, hukumar ta ce ba a samu alamun kwayar coronavirus ba a gwajin da aka yi kan wani mutumin.
Manyan kasashen Musulunci
Kasar Paikstan na daga cikin kasashen da dokar ta shafa, kuma 'yan kasar na daga kashen da suka fi zuwa aikin Hajji da Umrah a duk shekara, bayan Indonesiya da Indiya.
Sai dai hakan bai zo da mamaki ba. 'Yan Pakistan miliyan 2.1 ne suka yi Umraha a 2019, bayan miliyan 1.7 da suka yi ibadar a 2018.
Wane tasiri hanin zai yi?
Gwamnatin Saudiyya ta ce dakatar da bayar da bizar shiga kasarta ta wucin gadi ce, ko da yake har yanzu ba a samu bullar cutar a kasar ba.
Matakin ya sanya damuwa a zukatan maniyyata Umara da masu ziyara, saboda gwamnatin kasar ba ta fayyace tsawon lokacin dakatarwar da ta yi ba.
Musulmi kimanin miliyan takwas ne ke zuwa Saudiyya a duk shekara domin yin Umrah, yawancinsu a cikin watan Ramadan da lokacin aikin Hajji.
Coronavirus a Gabas Ta Tsakiya
Iran ta haramta wa masu dauke da coronavirus yin tafiye-tafiye a kasar. A ranar Alhamis gwamnatin kasar ta sanar da karuwar wadanda cutar ta kashe zuwa mutum 26.
A Kuwait kuma Ma'aikatar Lafiya ta ce mutum 43 da suka dawo kasar daga Iran sun kamu da cutar coronavirus.
Wani mutum na shida ya kamu da coronavirus a Iraki bayan dawowarsa daga Iran. Gwamnatin Iraki ta kuma haramta shiga ko fita daga yankunan da aka fi samun cutar.
Hukumomi a Lebanon kuma sun ce an samu mutum na biyu da ke dauke da cutar bayan ya dawo daga Iran.
A Bahrain kuma an dakatar da zirga-zirgar jirage zuwa Iraki da Lebanon, zuwa na gaba.
Zuwa yanzu 33 ne suka kamu da cutar a Bahrain bayan samun karin wasu mutum bakwai a ranar Laraba.
Gwamnatin Qatar kuma ta bayar da umurnin kwashe 'yan kasarta da 'yan kasar Kuwait daga Iran.
</doc>
<doc docid='bbc_wasanni-50035541' lang='hau' type='mono' source_url='https://www.bbc.co.uk/hausa/wasanni-50035541' term='ebola'>
Garkuwan Cindo ya sake zama sarkin damben gargajiya
Garkuwan Cindo zai ci gaba da zama sarkin damben gargajiya karo na biyu a jere, bayan da ya yi nasara a kan Abdurrazak Ebola ranar Lahadi.
Garkuwan Cindo zai ci gaba da zama sarkin damben gargajiya karo na biyu a jere, bayan da ya yi nasara a kan Abdurrazak Ebola ranar Lahadi.
Tun a makon jiya Garkuwan Cindo, Guramada da Ebola, Bakude suka tashi dambe babu kisa a wasan da suka yi a gidan dambe da ke Ado Bayero Square a Kano, Najeriya.
Wannan ne karo na biyu a jere da Garkuwan Cindo ya yi nasara a kan Ebola a wasan karshe, inda a bara a filin wasa na Kano Pillars ya lashe kyautar motar Gwamnan jihar Kano, Dakta Abdullahi Umar Ganduje.
Wannan sarautar ana kiranta da sunan Muhammdu Sunusi na biyu, inda masarautar Kano kan bayar da doki da kayayyakin nadin Sarauta da sauran kyautukan alfarma.
Ita kuwa kungiyar damben jihar Kano kan bayar da Mota ga wanda ya zama Zakara da babur na hawa ga wanda ya yi na biyu da kuma kudi ga wanda ya yi na uku.
Bahagon Shagon 'Yan Sanda yana daga cikin 'yan damben da suka kara a gasar bana, amma aka cire shi, sakamakon bai samu halartar fili ba a lokacin da zai yi wasa.
Bahagon Shagon 'yan Sanda shi ne ya lashe motar damben Katsina da aka yi, bayan da ya yi nasara a kan Dogon Aleka a wasan karshe.
Garkuwan Cindo ya kai wasan karshe ne, bayan da ya doke Ali Kanin Bello, shi kuwa Ebola nasara ya yi a kan Bahagon Sanin Kurna.
Yanzu dai ya rage wasan karshe na gwamnan jihar Kano Dakta Abdullahi Umar Ganduje da za a yi nan gaba.
Cikin wadanda suka rage sun hada da Dogo Mai Takwasa da Dogon Kyallu dukkansu Guramada sai Ali Kanin Bello da Bahagon Shagon 'Yan Sanda su kuma daga Arewa.
</doc>
<doc docid='bbc_labarai-50759801' lang='hau' type='mono' source_url='https://www.bbc.co.uk/hausa/labarai-50759801' term='ebola'>
'Hana 'yan mata masu ciki zuwa makaranta a Saliyo ba daidai ba ne'
Wata kotun kasashen Yammacin Afirka ECOWAS ta yanke hukuncin cewa matakin da gwamnatin Saliyo ta dauka na haramta wa 'yan mata masu ciki zuwa makaranta ya kauce wa ka'ida kuma ya kamata a gaggauta soke shi.
Wata kotun kasashen Yammacin Afirka ECOWAS ta yanke hukuncin cewa matakin da gwamnatin Saliyo ta dauka na haramta wa 'yan mata masu ciki zuwa makaranta ya kauce wa ka'ida kuma ya kamata a gaggauta soke shi.
Matakin kotun ya samu goyon bayan kungiyoyin kare hakkin dan Adam irin su Amnesty International.
Kunigyar Amnesty ta ce hukuncin kotun zai zama darasi ga sauran kasashe masu irin wannan haramcin kamar Tanzaniya da Equitorial Guinea.
Kotun ta ce haramta wa 'yan matan zuwa makaranta nuna wariya ne kuma ya kauce wa dokokin kare hakkin bil Adama.
Gwamnatin Saliyo ta kakaba haramcin ne shekara hudu da suka gabata, lokacin da aka samu karuwar 'yan mata masu samun ciki a waje saboda illar da cutar Ebola ta yi a kasar.
Illar da cutar ta yi a kasar ta daidaita iyalai, tare da jefa 'yan mata da yawa cikin maraici da saukin fadawa cikin hadari.
Gwamnatin ta ce dalilin haramcin shi ne saboda 'yan matan ba za su samu kuzarin zuwa makaranta da juna biyu ba, kuma za su iya gurbata tarbiyyar kawayensu.
An bude makarantu na musamman saboda 'yan mata masu ciki amma kungiyoyin kare hakkin dan Adam sun ce makarantun ba su da inganci kamar saura, kuma suna iya dakile cigaban 'yan matan.
</doc>
<doc docid='bbc_150228_saliyo_ebola_vp' lang='hau' type='mono' source_url='http://www.bbc.co.uk/hausa/news/2015/03/150228_saliyo_ebola_vp' term='ebola'>
Ebola: Mataimakin Shugaban Saliyo ya kebe kansa
Mataimakin shugaban kasar Saliyo, Samuel Sam-Sumana ya shiga kebe kansa daga sauran jama'a na tsawon kwana 21 bayan cutar Ebola ta yi sanadin mutuwar wani mukarrabinsa.
Mataimakin shugaban kasar Saliyo, Samuel Sam-Sumana ya shiga kebe kansa daga sauran jama'a na tsawon kwana 21 bayan cutar Ebola ta yi sanadin mutuwar wani mukarrabinsa.
Kazalika mahukuntan kasar sun kara tsaurara matakai a kasar sakamakon karuwar masu harbuwa da cutar.
Matakan dai sun hada da auna lafiyar jama'a da takaita yawan mutanen da za a dinga dauka a motar haya da kuma wasu matakai a harkar sufurin ruwan kasar.
</doc>
<doc docid='bbc_labarai-51684020' lang='hau' type='mono' source_url='https://www.bbc.co.uk/hausa/labarai-51684020' term='ebola'>
Coronavirus: Atiku ya bai wa Buhari shawara kan yadda za a yaki cutar
Tsohon mataimakin shugaban Najeriya Alhaji Atiku Abubakar na jam'iyyar PDP mai hamayya ya ba gwamnatin Buhari shawarwari ciki har da soke jigilar jirage zuwa kasashen da cutar ta bulla.
Tsohon mataimakin shugaban Najeriya Alhaji Atiku Abubakar na jam'iyyar PDP mai hamayya ya ba gwamnatin Buhari shawarwari ciki har da soke jigilar jirage zuwa kasashen da cutar ta bulla.
A cikin wasu jerin sakwannin da ya wallafa a Twitter, Atiku ya ce yanzu da aka tabbatar da bullar coronavirus a Lagos, a matsayinsa mai kishin kasa zai ba gwamnatin Buhari shawara kan matakan da suka fi dacewa a dauka.
A ranar Alhamis ne hukumomi a Najeriya suka tabbatar da bullar cutar corona a Najeriya inda suka ce wani dan Italiya ne da ke aiki a kasar ya shigo da cutar bayan ya dawo daga Milan zuwa Lagos.
Atiku wanda ya sha kaye zaben 2019 kuma babban mai hamayya da Buhari, ya ce kamar yadda aka rufe iyakoki domin yakar zagon kasa ga tattalin arzikin kasa, yanzu kuma lokaci ne da ya dace a dakatar da jigilar jiragen sama zuwa kasashen da ke fama da cutar.
"Najeriya na bukatar daukar tsauraran matakai domin dakile bazuwar cutar. kuma kare rayuka ya fi ceto tattalin arziki muhimmanci"
"Yanzu babu wani batun zargi ko nuna dan yatsa ga wani. Idan ana zargi ya kamata a dakata, a mayar da hankali wajen samar da mafita." in ji Atiku.
Tsohon mataimakin shugaban kasar ya kara bayar da shawarar cewa ya kamata a nemo kwararrun da suka yaki cutar Ebola lokacin da ta bulla Najeriya a 2014.
A cewarsa gwamnatin da ke mulki a lokacin ta yi aiki ne tare da gwamnatocin jihohin Lagos da Rivers. Kuma a cewarsa hadin kan da aka samu kan manufa daya shi ya taimaka aka dakile cutar.
Atiku ya yi kira ga 'yan Najeriya su kwantar da hankalinsu. "Mun yaki Ebola, za mu iya yin galaba kan wannan halin da muka shiga."
Cutar corona dai yanzu an bayyana cewa ta yadu zuwa kasashe fiye da 50. Kuma Najeriya ce kasa ta uku da cutar ta bulla a nahiyar Afirka.
</doc>
<doc docid='bbc_labarai-41188014' lang='hau' type='mono' source_url='http://www.bbc.co.uk/hausa/labarai-41188014' term='ebola'>
Nigeria: Har yanzu ba a biya likitocin da suka yi yaki da Ebola ba
A cikin jerin wasikunmu na 'yan jaridar Afirka, marubuciya Adaobi Tricia Nwaubani, ta yi duba kan korafe-korafen ma'aikatan lafiyar da suka ceto Najeriya daga fadawa cikin bala'in annobar Ebola a shekarar 2014, wadanda suka yi aiki tukuru amma har yanzu ba a biya su hakkokinsu ba.
A cikin jerin wasikunmu na 'yan jaridar Afirka, marubuciya Adaobi Tricia Nwaubani, ta yi duba kan korafe-korafen ma'aikatan lafiyar da suka ceto Najeriya daga fadawa cikin bala'in annobar Ebola a shekarar 2014, wadanda suka yi aiki tukuru amma har yanzu ba a biya su hakkokinsu ba.
A watan Oktobar 2014 ne Najeriya ta samu yabo a duniya kan yadda ta yi gaggawar dakile yaduwar annobar cutar Ebola, wadda ta yi barna sosai a makwabtanta da ke Yammacin Afirka kamar su Saliyo da Guinea da Laberiya.
Amma tuni likitocin babbar tawagar da suka yi wannan hobbasa na Cibiyar Kare Yaduwar Cututtuka ta Najeriya NCDC, suka bar aikinsu, saboda an ki biyansu albashinsu na kusan shekara uku.
"Idan da za su iya dawo da hannun agogo baya, ba za su neme ni don na yi aikin nan ba," in ji Dr Kenneth Madiebo, wani likita mai shekara 53 da ya kula da gawar Patrick Sawyer, wanda shi ne mutum na farko da aka gano yana dauke da cutar Ebola a Najeriya a shekarar 2014.
Dr Madiebo wanda jami'i ne a cibiyar NCDC tun watan Satumbar 2012, an  sanya shi aikin kawar da duk wani abu da zai iya yada cutar daga dakin asibitin da Mista Sawyer ya mutu a watan Yulin 2014, kuma shi ne ya kintsa gawar mamacin don a konata.
A wani bidiyo da ya nuna min, Dr Madiebo, wanda shi ne kadai jami'in lafiyar da ya yi wannan hobbasa, ya jagoranci masu kula da gawa wajen ciro gawar Mista Sawyer daga wani da tsukukun ban-daki inda a nan ne ya mutu.
A tabbatar da mutuwar Mista Sawyer tun karfe 7:30 na safe amma ba a ciro gawarsa ba sai karfe 11:30 na dare.
Dr Madiebo ya ce: "Kowa yana jin tsoro, ba wanda yake son yin wannan aiki. Amma ni na yi saboda aikina ne."
"Na yi rashin lafiya kwanaki kadan bayan hakan, amma na san firgici ne kawai ba Ebola ba."
Ya samu yabo daga wajen mutane a yayin da aka sanar a hukumance cewa babu Ebola a Najeriya a ranar 20 ga watan Oktoba, bayan nan kuma ministan lafiyar kasar a wancan lokaci Onyebuchi Chukwu, ya umarci Dr Madiebo ya mike tsaye a yayin wani taron manema labarai, inda ya jinjina masa tare da yabonsa a gaban mutane kan rawar da ya taka ta dakile yaduwar Ebola.
A wannan watan ne kuma dai ministan ya yi murabus daga mukaminsa don tsayawa takarar siyasa, a yayin da shi kuma Dr Madiebo ya samu ci gaba a aikinsa, matsayin da ya sa yawan albashinsa ya karu.
Amma fa tun daga wancan lokacin har zuwa yau ba a sake biyansa albashi ba, walau sabon ko tsohon.
Wata abokiyar aikinsa Colette Isu-Ezumah, mai shekara 43, wadda ta koma Najeriya daga Amurka a shekarar 2011, ta bani labarin irin wannan tagayyara.
Ita ce kashin bayan hada wannan tawagar ta masu aikin sa-kai 'yan Najeriya 250 da aka tura Saliyo da Laberiya domin su taimaka wajen yaki da Ebola, a yayin da cutar ke kan ganiyar yaduwarta a shekarar 2014 da 2015.
Baya ga wannan, kuma dai kamar yadda ya faru ga Dr Madiebo, ita ma Ms Isu-Ezumahba a biyata albashi ba tu watan Oktobar 2014.
"Shugabanmu ya sha gaya mana cewa ka da mu damu, za a biya mu,: in ji ta.
Annobar Ebola a 2014:
Da ya gaji da gafara sa bai ga kaho ba, sai kawai Dr Madiebo ya dauki hukunci a hannunsa.
A wannan lokaci ba a dade da zabar Shugaba Muhammadu Buhari a matsayin shugaban kasar ba, kuma da yake ba a saka sabon minista a ma'aikatar lafiya ba, sai babban sakatare Linus Awute ya zama shi ke jan ragamar.
Dr Madiebo ya aikawa Mr Awute sakon email, tare da sanya sunan abokan aikinsa shida wadanda su ma ba a biya su albashi ba tsawon wata tara.
Amma a amsar da Mr Awute ya aikawa Dr Madiebo sai ya ce: "Baka da damar da za ka turo min sakon email kai tsaye, bayan ka san cewa kana aiki ne karkashin mutane da dama a ma'aikatar lafiya ta kasa."
"Ina wannan hali na rashin da'a da rashin ladabi ya samo asali?"
Ya kara da cewa: "A iyakar sanina, tsarin biyan albashinka yana karkshin wata doka ce ta ma'aikatar lafiya ta kasa.
"Kuskure daya a nan shi ne ma'aikatar lafiya na bukatar dakatar da kai na dan wani lokaci saboda wannan sakon email din naka mai cike da rudani.
'A nuna adalci'
Sai dai kalaman karshe na email din Mr Awute sun sa masa kwarin gwiwa:
"Bayan tauttaunawar da na yi da sashen da ka ke aiki karkashinsa, na yanke shawarar neman hanyar da za a maida ka cikin ma'aikatan gwamnati".
Da suka samu wannan kwarin gwiwa ne sai Dr Madiebo da abokan aikinsa suka ci gaba da aikinsu.
Daya daga cikin likitocin da suka assasa cibiyar kare yaduwar cututtuka ta Najeriya NCDC a watan Satumbar 2012, Dr Chuks Ukpaka, ya ce: "Na bar aikina a Birtaniya don na zo kasata na taimaka wajen gyaruwar bangaren lafiya da ya lalace ta hanyar amfani da kwarewata ta shekara 15.
"Ba a taba dakatar da mu daga aiki ba, amma dai an yi mana alkawarin biyanmu albashinmu da muke bi."
Abin da ke gaban Dokta Madiebo shi ne hada wani shirin kula da wadanda suka yi aiki da masu fama da cutar Ebola na mako uku.
Daga baya kuma wani aiki mafi hatsari ya biyo wannan, inda ya dauki jinin wanda ake tsammanin yana dauke da cutar Lassa a wani asibiti da ke birnin Abuja a shekarar 2016.
"Kowa ya dauka bani da hankali ne," in ji shi. "Har ma'aikatan sashen bincike ma na tsoron karbar samfurin jinin da na debo".
Duk da haka ba a biya su albashinsu ba.
Saboda haka sai Likita Madiebo ya cigaba da rubuta wa Mista Awute da sauran manyan jami'an ma'aikatar lafiya wasiku tuni, kuma yana ganin wannan ne dalilin da yasa suke kallonsa a matsayin dan rigima.
Lokacin da hukumar NCDC ta koma sabon gininta a shekarar 2015, Likita Madiebo ya fuskanci wariya, inda aka ki ba shi ofishin da zai rika gudanar da aiki:
"Daga baya sai na daina zuwa wajen aiki saboda sun ki bani ofis don ka da su biyani".
Adaobi Tricia Nwaubani:
Najeriya ta yi asarar kwarewar ayarin jami'an da suka taimaka ta yaki cutar Ebola
Shugaban hukumar NCDC daga shekarar 2011 zuwa ta 2016, Abdul Nasidi, ya tabbatar da cewa ba a biya albashin ma'aikatan ba, amma ya ce ba laifinsa ba ne: "Nima ba a biya ni wani bangaren albashina ba".
Amma da alama kokarin Likita Madiebo na aikawa da sakon imel dangane da rashin biyan albashinsu ya kusa cimma nasara, bayan da Ministan Kiwon Lafiya na Najeriya, Isaac Adewole, ya fitar da wata sanarwa a watan Mayun 2017 da zummar duba lamarin.
"Ma'aikatar Lafiya na son ganin an yi wa wadannan mutanen adalci", in ji Halad Keana, jami'in da ke jagorantar ayyukan gyaran tsarin aiki da ake wa ma'aikatar.
Ya kuma kara da cewa za a tura wa minista Adewole lafiya sakamakon aikin nasu bayan kwamitin nasu ya kammala zama a karshen watan Satumba.
Amma Najeriya ta yi asarar kwarewar ayarin jami'an da suka taimaka ta yi nasarar yaki da cutar Ebola, kuma ba makawa dole ta sake sabon shiri idan ta sake fuskantar irin wannan annobar.
"Na kasa biyan kudin hayar gidana, da kudin makarantar 'ya'yana har da kudin motar zuwa wurin aiki," in ji Ms Isu-Ezumah.
"A yayin da aka kwantar da dana a asibiti a watan Maris na 2016, kuma na kasa biya masa kudin magani, na yi tunanin cewa da na yi zamana a Amurka da ban fuskanci irin wannan matsalar ba".
Ta bar Najeriya a watan Yulin 2016, kuma a yanzu tana aiki tare da ma'aikatar lafiya ta Amurka.
Likita Ukpaka ma ya koma Ingila, inda yake aiki a matsayin mai koyar da jami'an kiwon lafiya da kuma babban likita. Amma ya ce har yanzu hankalinsa na gida Najeriya, duk da matsalolin da ya fuskanta a hannun hukumar NCDC:
"Akwai kalubale masu yawa a bangaren kiwon lafiya da suke bukatar kwarewata."
Har yanzu likita Madiebo na daukar kansa a matsayin ma'aikacin NCDC domin kawo yanzu babu wanda ya aika masa da takardar sallama.
"Sun tatse ni," in ji shi. "Da na sani da ban fara wannan aiki ba, da na yi wani aikin na dabam da yafi min".
</doc>
<doc docid='bbc_150323_un_ebola' lang='hau' type='mono' source_url='http://www.bbc.co.uk/hausa/news/2015/03/150323_un_ebola' term='ebola'>
Za a magance Ebola a watan Agusta
Shugaban shirin yaki da cutar Ebola na Majalisar Dinkin duniya, Ismael Ould Sheik, ya ce yana sa ran a kawo karshen barkewar annobar a yankin Afrika ta yamma zuwa karshen watan Agusta.
Shugaban shirin yaki da cutar Ebola na Majalisar Dinkin duniya, Ismael Ould Sheik, ya ce yana sa ran a kawo karshen barkewar annobar a yankin Afrika ta yamma zuwa karshen watan Agusta.
Mr Ould Sheik ya bayyana hakan ne a wata hira da BBC, yayin cika shekara daya da bullar annobar, wadda ta hallaka mutane sama da dubu goma.
Akasarin mutane da cutar ta kashe sun fito ne daga kasashen Guinea da Saliyo da kuma Liberia.
A tattaunawar da BBC ta yi da kungiyar likitoci masu bayar da agaji ta duniya, MSF  ta ce babu wani gaggarumin ci gaba da aka samu na raguwar mutanen da ke kamuwa da annobar tun watan Janairu.
</doc>
<doc docid='bbc_140828_ebola_five_tips' lang='hau' type='mono' source_url='http://www.bbc.co.uk/hausa/news/2014/08/140828_ebola_five_tips' term='ebola'>
Hanyoyin guje wa cutar Ebola
Cutar Ebola mai saurin kisa ta hallaka mutane da dama amma kuma ba ta yaduwa ta hanyar iska kamar yadda ake kamuwa da mura. Kwararrun kiwon lafiya sun ba da shawarwari kan yadda mutum zai iya kare kansa:
Cutar Ebola mai saurin kisa ta hallaka mutane da dama amma kuma ba ta yaduwa ta hanyar iska kamar yadda ake kamuwa da mura. Kwararrun kiwon lafiya sun ba da shawarwari kan yadda mutum zai iya kare kansa:
1. Sabulu da Ruwa
Wanke hannu a kodayaushe da sabulu, da tsabtataccen ruwa sannan a goge hannu da tawul. Sai dai abin na da wuya a yankunan karkara, inda babu ruwan sha.
Dr Unnis Krishnan ya shaidawa BBC cewar a guji yin musabaha da hannu, saboda cutar Ebola ta fi saurin yaduwa ta hanyar hada jiki. A cewarsa, a yi amfani da wasu hanyoyin yin musabaha da jama'a.
2. Banda hada jiki
Idan kuna tunanin wani na dauke da cutar Ebola, ka da ku taba shi. Abin babu dadi ga 'yan uwa. Amma kuma hada jiki ta yadda zufa ko amai ko yawu ko maniyi za su taba wani, hakan zai iya yada cutar Ebola.
Daga cikin hanyoyin gane cutar har da zazzabi, da kashe lakar jiki, da bushewar makoshi, da ciwon kai, da kuma yawan gajiya. Daga nan kuma sai mutum ya soma amai da zawo da kuma zubar da jini.
A shawarci wanda ya ji daya daga cikin wannan yanayin, ya tuntubi likita.
3. Guji Taba Gawa
Idan kana tunanin cutar Ebola ta kashe wani, to kada ku taba gawarsa, wajen yin jana'izarsa saboda za a iya kamuwa da cutar Ebola sakamakon taba gawar wanda cutar ta kashe.
Ku tuntubi tawagar ta musamman ta kwararrun kiwon lafiya domin su san matakan da za su dauka a kan gawar.
4. Daina cin namun daji
A guji farauta da cin namun daji irin su birai, da jemage , da sauransu saboda ana iya kamuwa da cutar ta wannan hanyar.
Ku tabbarda cewar an dafa abinci da kyau kafin a ci.
5. Kada a firgita
A daina yada jita-jita saboda hakan na kara jefa al'umma a cikin al'umma.
Idan har aka tuntubi jami'an kiwon lafiya sun san irin matakan da suka dace a dauka domin tabbatar da cewar cutar ba ta yadu tsakanin al'umma ba.
</doc>
<doc docid='bbc_141203_education_ebola_threat' lang='hau' type='mono' source_url='http://www.bbc.co.uk/hausa/news/2014/12/141203_education_ebola_threat' term='ebola'>
Ebola na barazana ga Ilimi a Afrika
An bukaci makarantu a kasashen yammacin Afirka da cutar Ebola ta fi kamari, su hanzarta budewa domin ba da damar yara miliyan biyar ci gaba da harkokin karatu.
An bukaci makarantu a kasashen yammacin Afirka da cutar Ebola ta fi kamari, su hanzarta budewa domin ba da damar yara miliyan biyar ci gaba da harkokin karatu.
Wata kungiyar kasa da kasa mai kamun kafa kan habaka ci gaban ilimi ce ta bukaci hakan.
A cewarta akwai bukatar samar da wani shirin ilimi na gaggawa ya zuwa lokacin da za'a sake bude dukkanin makarantu cikin cikakkiyar kariya.
Ta ce idan ba an dauki managarcin mataki ba, mai yiwuwa yara da dama ba za su sami damar komawa makaranta ba har abada.
Daga cikin wadanda suka marawa wannan kira baya, har da hamshakin attajirin da ya fi kowa kudi a Afirka, Aliko Dangote da jakadan musamman na majalisar dinkin duniya kan harkar Ilimi kuma tsohon Fira ministan Biritaniya Gordon Brown.
</doc>
<doc docid='bbc_150131_liberia_ebola' lang='hau' type='mono' source_url='http://www.bbc.co.uk/hausa/news/2015/01/150131_liberia_ebola' term='ebola'>
Ebola: An dage sake bude makarantu a Liberia
Gwamnatin kasar Liberia ta sanar da jinkirta sake bude makarantu a kasar, wanda aka shirya yi ranar Litinin, bayan cutar Ebola ta tilastawa hukumomi rufe makarantun a bara.
Gwamnatin kasar Liberia ta sanar da jinkirta sake bude makarantu a kasar, wanda aka shirya yi ranar Litinin, bayan cutar Ebola ta tilastawa hukumomi rufe makarantun a bara.
Ko da yake ana samun raguwar masu kamuwa da cutar yanzu a kasar, gwamnatin ta ce har yanzu, makarantu ba su shirya komawa akin aiki ba.
Makarantu da asibitoci, wurare ne da ake kamuwa da cutar Ebola a Liberiya, a saboda haka aka rufe dukkan makarantu lokacin da cutar ke ganiyar yaduwa.
A halin yanzu, an shawo kan yaduwar cutar, sai dai da yawan makarantun ba su shirya komawa bakin aiki ba.
Babu wasu kayayyakin kare dalibai daga kamuwa da cutar, kamar ruwan wanke hannu dake dauke da sinadaran kashe kwayar cutar Ebola da na'urorin gwada cutar ebola a jikin dalibai.
</doc>
<doc docid='bbc_140804_sierraleone_ebola_ban_football' lang='hau' type='mono' source_url='http://www.bbc.co.uk/hausa/sport/2014/08/140804_sierraleone_ebola_ban_football' term='ebola'>
Saliyo ta soke kwallo saboda Ebola
Hukumar kwallon kafar Saliyo ta dakatar da wasannin kwallon kafa a kasar a kokarin da take na kauracewa yada cutar Ebola.
Hukumar kwallon kafar Saliyo ta dakatar da wasannin kwallon kafa a kasar a kokarin da take na kauracewa yada cutar Ebola.
Tuni shugaban kasar Ernest Bai Koroma ya kaddamar da dokar ta baci da nufin shawo kan matsalar yaduwar cutar.
Ana sa ran za ayi wata guda zuwa kwanaki 90 wajen yaki da yaduwar cutar a kasar.
Hakan na nufin kasar ba za ta fafata a wasan neman gurbin shiga kofin nahiyar Afirka ba da Kamaru a watan gobe.
Haka kuma Saliyo ba za ta samu halartar wasan farko na rukuni na hudu da za ta kara da Ivory Coast ba.
Itama gasar cin kofin Premier Saliyo wasannin zagaye na biyu ba za'a ci gaba da wasannin ba.
</doc>
<doc docid='bbc_141108_ebola_businessmen' lang='hau' type='mono' source_url='http://www.bbc.co.uk/hausa/news/2014/11/141108_ebola_businessmen' term='ebola'>
Ebola: Manyan 'yan kasuwa sun yi alkawarin $30m
Manyan 'yan Kasuwa a Afrika sunyi alkwarin taimakawa da kusan dala miliyan 30 don taimakawa da yakin da akeyi da Ebola.
Manyan 'yan Kasuwa a Afrika sunyi alkwarin taimakawa da kusan dala miliyan 30 don taimakawa da yakin da akeyi da Ebola.
Sun tara kudin ne Adis Ababa babban birnin Habasa.
Za'a yi amfani da kudin ne wajen biyan albashin ma'aikatan kiwon lafiya kusan dubu daya da za a tura Guinea, da Laberiya da Saliyo.
Kungiyar agaji ta Medecins Sans Frontieres ta ce an samu saukin annobar sosai a kasar Laberia. Kungiyar lafiya ta duniya tace kusan mutane dubu biyar ne cutar ta hallaka a yammacin Afrika.
</doc>
<doc docid='bbc_141009_ebola_nigeria_volunteers' lang='hau' type='mono' source_url='http://www.bbc.co.uk/hausa/news/2014/10/141009_ebola_nigeria_volunteers' term='ebola'>
Ebola: Nigeria za ta aika jami'an sa-kai
Gwamnatin Nigeria ta ce za ta aika gudunmawar jami'an lafiyan sa-kai zuwa kasashen Afirka ta yamma masu fama da cutar Ebola a kokarin shawo kan cutar.
Gwamnatin Nigeria ta ce za ta aika gudunmawar jami'an lafiyan sa-kai zuwa kasashen Afirka ta yamma masu fama da cutar Ebola a kokarin shawo kan cutar.
Karamin Ministan lafiya na Nigeria, Dr. Khaliru Alhassan ne ya bayyana haka a wani taron kwararru don binciken hanyoyin tunkarar Ebola da ma sauran cutuka da ka iya barkewa a kasar.
Ya ce ana ci gaba da yi wa jami'an lafiyan rijista wadanda ya zuwa yanzu sun kai 200, kuma cibiyoyin lafiya na duniya sun taimaka wajen horas da su.
Gwamnatin Nigeria dai ta yi shelar samun nasara wajen shawo kan cutar Ebola a fadin kasar, tun bayan barkewarta sakamakon zuwan wani dan Liberiya da ke dauke da cutar.
</doc>
<doc docid='bbc_labarai-49194431' lang='hau' type='mono' source_url='https://www.bbc.co.uk/hausa/labarai-49194431' term='ebola'>
Ma'aikatan lafiya na fuskantar barazanar kisa daga 'yan bindiga
"Mutane suna tunanin cewa babu gaskiya a batun yaduwar cutar Ebola," a cewar Dokta Pascal Vahwere, wani likita da ke kokarin dakile cutar. "Tawagata na fuskantar barazana domin aikin da muke yi".
"Mutane suna tunanin cewa babu gaskiya a batun yaduwar cutar Ebola," a cewar Dokta Pascal Vahwere, wani likita da ke kokarin dakile cutar. "Tawagata na fuskantar barazana domin aikin da muke yi".
Dakta Vahwere ya shaida wa BBC cewa a cikin watan Maris da ya gabata, wasu gungun mutane sun kai masa hari a lokacin da yake jagorantar wata kungiya ta ma'aikatan lafiya domin zuwa wani kauye domin bayar da rigakafin cutar a yankin arewacin Kivu na Jamhuriyar Dimokradiyyar Kongo.
"Kwatsam sai wani gungun mutane masu dauke da bindiga suka afka mana. Ba mu san dalilinsu na kawo mana hari ba. Mun tsorata. Daga baya mun yi magana da shugabanin yankin, lamarin da ya jawo mutanen suka watse."
Ma'aikatan lafiya na neman wadanda suka kamu da cutar, sai su kawo su cibiyoyin da aka ware domin kulawa da su. Suna kuma taimakawa wajen binne wadanda suka mutu.
Sai dai abu ne mai hadarin gaske ga ma'aikatan lafiyar su shiga wuraren da ake fama da cutar.
A yayin da cutar take ci gaba da yaduwa, tana kuma kara halaka mutane kuma ma'aikatan lafiya na fuskantar fushin masu dauke da makamai sakamakon zarge-zargen da ake yadawa musamman a dandalin Whatsapp.
Akalla mutum bakwai ne suka rasa rayukansu a cikin shekarar nan kawai. BBC ta yi magana da masu yaki da cutar kan dalilin da ya sa hakan ke faruwa.
Zarge-zarge da kuma rashin daukar cikakkun matakai kan cutar ne ke haifar da kiyayya tsakanin mutanen da za su iya kamuwa da cutar.
"Yaduwar labaran bogi ya jawo mutane sun yarda cewa Ebola hanya ce ta samun kudi ga 'yan siyasa," a cewar Dr Vahwere.
Yana aiki ne da wani kwamitin ceto mutane na kasa da kasa da ke birnin Goma wanda ke gabashin DRC.
Birnin ya bayyana cewa mako biyu da suka gabata ne ya fara rasa mutum daya sakamakon cutar, inda a farkon makon nan kuma aka samu mutum daya da ya kamu da cutar.
"Wasu har cewa suke yi maganin Ebolan ne ke kashe mutane," in ji shi.
An samu karuwar hare-hare kan ma'aikatan lafiya tun bayan da aka fara yada zarge-zargen.
"Tun 1 ga watan Janairun 2019, an kai hari 198 kan cibiyoyin lafiya da kuma ma'aikata da ke karkashin hukumar kula da lafiya ta duniya WHO.
"Lamarin ya jawo mutuwar mutum 7 da kuma 58 da suka samu raunuka a Jamhuriyar Demokradiyyar Kongo," kamr yadda Sakuya Oka wani manajan sadarwa na WHO  ya shaida wa BBC.
A cikin wadanda suka rasa rayyukansu har da wani babban mai bincike kan cutuka na WHO, Richard Mouzoko.
An kashe shi ne a yayin wani harin da aka kai kan asibitin jami'ar Butembo a ranar 19 ga watan Afrilu. Mutum biyu ne suka samu raunuka a yayin harin.
A cikin watan Mayu mazaunan wani kauye da ke gabashin Kongo sun kashe wani ma'aikacin lafiya tare da kuma sace abubuwan da ke cikin cibiyar ta kula da lafiya.
A ranar 15 ga watan Yuli an kashe wasu ma'aikatan lafiya masu yunkurin dakile Ebola a gidajensu da ke yankin Kivu na arewacin kasar.
Yadda ake samun karuwar hare-hare na rage kaifin yadda hukumomi ke tunkarar cutar.
Cutar na ci gaba da yaduwa cikin gaggawa - a cikin kwannaki 224 ne dai mutum 1000 suka kamu da cutar, cikin kwanaki 71 kuma wasu 2000 suka sake kamuwa.
"A yau mun samu nasarar dakile cutar daga kan mutum 57 a cikin wata cibiyar kula da cutar ta Beni. Hakan na nufin kenan muna aikin mu da kyau," a cewar Dakta Freddy Sangala.
Ebola cuta ce wadda ke yaduwa ta ruwan jikin mutum kamar ruwa da kuma kayayyaki ko barguna wadanda wannan ruwan ya taba. Babu maganin Ebola, amma shan magani idan aka yi hasashen cewa mutum na dauke da ita zai iya taimakawa wajen samun nasarar dakile ta.
Rigakafi
An kirkiri wani sabon rigakafi wanda ake bai wa mutane a DRC domin taimakawa wajen dakile yaduwar cutar ta Ebola.
An yi wa kusan mutum 170,000 wadanda suke da alaka da masu dauke da cutar rigakafi.
Amma hare-haren na kawo cikas kan shirin na yi wa mutane riga kafi, wanda hakan ke baiwa cutar karin damar yaduwa.
Yaduwar Ebola na faruwa ne a yankin da ke da a kalla kungiyoyin 'yan tawaye 24. A cikinsu har da wadanda gwamnati ke zargin cewa sun kai hare-hare kan ma'aikatan lafiya.
Babban darakta janar na WHO Tedros Adhanom Ghebreyesus ya wallafa wani sako a ranar 10 ga watan Mayu bayan da ma'aikatan lafiya suka fuskanci hare-hare cewa:
''Abin tausayin shi ne ba mu da yadda za mu yi mu dakile Ebola, amma idan aka ci gaba da kai hare-hare to dakile yaduwar zai fi zama abu mai wuya.''
A arewacin Kivu, wata kungiyar masu dauke da bindiga wadanda ake kira "Mai-Mai" ne ke da hannu a wasu hare-hare kan ma'aikatan lafiyar da kuma cibiyoyinsu,  a cewar gwamnati.
An zargi wata kungiyar masu bindiga mai suna Allied Defence Forces wato 'yan tawayen Uganda kenan masu aiki cikin Kongo da lalata wasu cibiyoyin lafiya.
An kuma samu hare-hare daga wasu kungiyoyi da ba a san ko su wane ne ba kan cibiyoyin da ake kula da masu Ebola.
An taba samun wani lamari a watan Mayu, inda wasu 'yan uwa suka ci zarafin wasu ma'aikatan lafiya wadanda ke binne daya daga cikin 'yan uwansu.
Karuwar hare-haren dai ya jawo abubuwa da dama.
"Bayan kowane hari dai, ana samun karuwar mutanen da ke kamuwa da cutar," a cewar Amy Daffe.
Domin kare ma'aikatan lafiyar, gwamnati na kara aika jami'an tsaro domin tsare su.
Kate White wata nas ce kuma tana aiki da kungiyar da ke bayar da tallafi a fannin lafiya ta kasa da kasa, mai suna Doctors without Borders.
Ta shaida wa BBC dalilin da ya sa ba a cika yarda da juna a yankin ba.
''Al'ummomin na fama da rashin yarda ne na tsawon shekara 20 da ake rikici a gabashin Kongo, inda ake rasa kulawar asibiti ta gari. A wasu wuraren ma ba a samu baki daya."
Ma'aikatan lafiya dai na tattaunawa da shugabbanin al'ummomi domin kawar da rashin yardar.
"Ya kamata mu saurari damuwar mutane kamar yadda muke so mu ma a ji tamu. Amsoshin da za mu samu kuma za mu yi amfani da su wajen biyan bukatunsu ta fannin lafiya," a cewar White.
Sannan kuma ta ce za su iya yin nasara.
"Ba zai yiwu mutane su yarda da kai don ka shiga al'ummarsu so daya ba ka tattauna da su kan Ebola. Dole sai ka dauki lokaci wajen samun su yarda da kai tukunna."
Wannan gaskiya ne musamman idan muka dubi lamarin Charles Lwanga-Kikwaya, wani ma'aikacin lafiya. An kai wa tawagarsa hari a ranar farko ta wannan shekara a wata cibiyar da ake yi wa mutane riga kafi da ke DRC.
Bayan da ya yi kwanaki shida a asibiti yana karbar kulawa mai tsanani, an sallame shi daga asibiti. Bayan wasu 'yan watanni har ya koma aiki da tawagarsa masu rajin dakile Ebola.
"Zan ci gaba da aiki har sai an dakile cutar baki daya," in ji Mista Lwanga-Kikwaya.
"Ba zan yarda abokanaina da kannena mata da maza su rasa rayukansu sakamakon cutar da zan iya yin kokari na wajen dakile ta ba," ya shaida wa WHO.
</doc>
<doc docid='bbc_150123_ebola_liberia' lang='hau' type='mono' source_url='http://www.bbc.co.uk/hausa/news/2015/01/150123_ebola_liberia' term='ebola'>
Cutar Ebola ta ragu a kasar Liberia
Mataimakin ministan lafiyar kasar Tolbert Nyenswah, ya ce hakan na nufin nan ba da jimawa ba kasar za ta kakkabe cutar baki daya.
Mataimakin ministan lafiyar kasar Tolbert Nyenswah, ya ce hakan na nufin nan ba da jimawa ba kasar za ta kakkabe cutar baki daya.
Sai dai hukumar lafiya ta duniya WHO ta yi gargadin cewar kada ai saurin yin sakaci, ta yiwu cutar Ebolar na yaduwa a yankunan da jami'an lafiya ba su da masaniya akai, kuma har yanzu ana cikin hadarin yaduwar Cutar.
Akalla mutane kusan dubu tara cutar Ebola ta hallaka a kasar Laberia kadai, ya yin da kasashen Guinea da kuma Saliyo suke kokarin kakkabe ta saboda agajin da aka samu daga kasashen waje.
</doc>
<doc docid='bbc_141010_ebola_sabo' lang='hau' type='mono' source_url='http://www.bbc.co.uk/hausa/news/2014/10/141010_ebola_sabo' term='ebola'>
WHO ta ce cutar Ebola ka iya karuwa
Kungiyar lafiya ta duniya ta ce akwai yiwuwar karuwar masu dauke da cutar Ebola, muddin ba a samu karin taimako daga kasashen duniya ba.
Kungiyar lafiya ta duniya ta ce akwai yiwuwar karuwar masu dauke da cutar Ebola, muddin ba a samu karin taimako daga kasashen duniya ba.
Wani kakakin kungiyar ta WHO ya ce akwai kusan kashi daya bisa 3 na gadajen da ake bukata ga majinyata a kasashen da cutar tafi shafa.
Da ma dai Kungiyar Likitocin sa kai ta Medecins Sans Frontieres MSF ta ce an samu karuwar masu dauke da kwayar cutar Ebola matuka a Conakry babban birnin Kasar Guinea.
Kungiyar ta MSF ta kuma ce ta kasa gane shin me yasa wata guda bayan fara barkewar annobar,ba a aike da taimakon kayan aiki da ma'aikana kiwon lafiya ba.
Mataimakin shugaban hukumar lafiya ta Duniya WHO dai ya ce a yanzu cutar na kara yawa ne a manyan biranen kasashen da cutar tafi muni guda uku wato Liberia, Guinea da Saliyo.
</doc>
<doc docid='bbc_150624_malaria_ebola' lang='hau' type='mono' source_url='http://www.bbc.com/hausa/news/2015/06/150624_malaria_ebola' term='ebola'>
Ebola: Masu fama da zazzabi ba sa samun magani
Masu bincike sun ce fiye da masu fama da zazzabin cizon sauro dubu 70 ne ba su je an duba su a kasar Guinea a bara ba, saboda barkewar cutar Ebola.
Masu bincike sun ce fiye da masu fama da zazzabin cizon sauro dubu 70 ne ba su je an duba su a kasar Guinea a bara ba, saboda barkewar cutar Ebola.
Wani bincike wanda masana kimiyya a Amurka suka jagoranta, ya yi nuni da cewa cutar malariyan da akai ta samu ka iya zama dalilin karuwar mace- macen da aka samu cikin kasar, fiye da cutar ebolar ita kanta
Rahotan ya ce masu fama da cutar Malariyar ba su sami magani ba, ko dai saboda dakunan shan magungunan sun kasance a rufe, ko kuma saboda marasa lafiya na tsoron neman taimako
</doc>
<doc docid='bbc_141024_ebola_vaccine_who' lang='hau' type='mono' source_url='http://www.bbc.co.uk/hausa/news/2014/10/141024_ebola_vaccine_who' term='ebola'>
Ebola: Za a samu magungunan gwaji
Hukumar lafiya ta duniya-WHO ta ce za a iya samun kimanin magungunan gwaji na cutar Ebola dubu dari biyu zuwa tsakiyar shekara mai zuwa.
Hukumar lafiya ta duniya-WHO ta ce za a iya samun kimanin magungunan gwaji na cutar Ebola dubu dari biyu zuwa tsakiyar shekara mai zuwa.
Wata jami'ar hukumar Marie-Paule Kieny, ta ce tuni aka fara gwada nau'o'i biyu daga cikin magungunan a jikin mutane a dakunan gwaji.
Tarayyar Turai ta sanar da bada karin kudade na yaki da cutar ta Ebola, inda yanzu zata bada gudunmuwar dala biliyan daya da miliyan dari biyu da hamsin.
Kimanin mutane dubu hudu ne dai cutar ta kashe zuwa yanzu.
Hukumomi a Mali suna sanya ido a kan mutane sama da 40 da suka yi mu'amulla da yarinyar da ta harbu da kwayar cutar Ebola, wadda ita ce ta farko da aka tabbatar ta kamu da cutar a kasar.
Goma daga cikin mutanen ma'aikatan lafiya ne.
</doc>
<doc docid='bbc_150904_ebola_sierraleaone_quarantine' lang='hau' type='mono' source_url='http://www.bbc.com/hausa/news/2015/09/150904_ebola_sierraleaone_quarantine' term='ebola'>
Ebola: An killace mutane 1000 a Saliyo
An killace mutane kusan 1,000 a Saliyo bayan mutuwar wata mata sakamakon kamuwa da cutar Ebola.
An killace mutane kusan 1,000 a Saliyo bayan mutuwar wata mata sakamakon kamuwa da cutar Ebola.
Killacewar ta tsawon makonni uku za ta hada da dokar hana fita a wani kauye a arewacin kasar da ke yankin Kambia.
Matar ta rasu ne a ranar Asabar da ta wuce, kwana biyar bayan an sanar da cewa kasar ta yi makonni shida babu cutar ta Ebola.
Mutane sama da 11,000 sun mutu tun da cutar ta barke a kasashen Saliyo da Guinea da Liberia.
</doc>
<doc docid='bbc_140821_ebola_doctor_recovered' lang='hau' type='mono' source_url='http://www.bbc.co.uk/hausa/news/2014/08/140821_ebola_doctor_recovered' term='ebola'>
Likitan da ya kamu da Ebola ya warke
Likitan nan Ba amurke da ya kamu da cutar Ebola a Liberia ya warke kuma an sallame shi daga asibiti a Amurka.
Likitan nan Ba amurke da ya kamu da cutar Ebola a Liberia ya warke kuma an sallame shi daga asibiti a Amurka.
An bai wa Dr. Kent Brantly maganin Zmapp da ake gwajin shi a lokacin da ake kula a wani asibiti da ke jihar Atlanta ta Amurka.
Hakan na zuwa ne yayin da wasu likitoci uku da suka kamu da cutar a Liberiya ke ci gaba da samun sauki, bayan an ba su maganin na Zmapp.
Sai dai kamfanin da ya hada maganin ya ce a yanzu babu sauran maganin da ya rage.
</doc>
<doc docid='bbc_49785385' lang='hau' type='mono' source_url='https://www.bbc.co.uk/hausa/49785385' term='ebola'>
WHO: Tanzania na boye bayani kan Ebola
Hukumar Lafiya ta duniya WHO ta ce kasar Tanzania na kin bada cikakken bayani kan wasu da ake zargin suna dauke da cutar Ebola, inda hakan ke kawo cikas a yakin da ake yi da cutar.
Hukumar Lafiya ta duniya WHO ta ce kasar Tanzania na kin bada cikakken bayani kan wasu da ake zargin suna dauke da cutar Ebola, inda hakan ke kawo cikas a yakin da ake yi da cutar.
WHO ta ce ta samu bayanan akwai mutum biyu da suka kamu da cutar daya a birnin Dar es Salam daya kuma a Mwanza.
Amma a kwanakin baya ministar lafiyar Tanzania Mis Ummy Mwalimu ta ce mutane biyu da aka yi wa gwajin jini an tabbatr ba su da cutar.
Sai dai a yanzu hukumar lafiyar ta ce ba bu wata shaida ko sakamakon gwajin jinin da aka ba ta a hukumance.
Barkewar cutar Ebola ta baya-bayan nan ta hallaka sama da mutane 2,000 a jamhuriyar dimukradiyyar Congo.
A bangare guda aikin hana yaduwar cutar kasashe makoftaka na ci gaba da zama barazana musamman a yankuna da ake fuskantar tashin hankali.
</doc>
<doc docid='bbc_141015_ebola_text_message' lang='hau' type='mono' source_url='http://www.bbc.co.uk/hausa/news/2014/10/141015_ebola_text_message' term='ebola'>
Fadada sakonni ta waya game da Ebola
Masu kula da tsarin aikewa da sakonni ta wayar salula dake gargadi game da cutar Ebola a Saliyo sun ayyana fadada tsarin ya kai sauran wasu kasashe 7 na Yammacin Afrika.
Masu kula da tsarin aikewa da sakonni ta wayar salula dake gargadi game da cutar Ebola a Saliyo sun ayyana fadada tsarin ya kai sauran wasu kasashe 7 na Yammacin Afrika.
Tsarin dai ya baiwa kungiyoyin bayar da agaji da Red Cross da Red Crescent damar aikewa da sakonni ta wayoyin salula ga kowacce waya a wasu yankuna na musamman ta hanyar zanen yanayinta a wata zayyana ta musamman na'urar Komputa.
Haka kuma ba tare da wani bata lokaci ba, tsarin yana maida amsar kowanne sako da aka turo ta wannan hanyar.
Kungiyoyin agajin sun ce suna fatar kammala aikin fadada tsarin cikin watanni 9 masu zuwa.
Sai dai kuma za su bukaci hadin kai na kamfanonin sadarwa ta wayar salula da hukumo na wadannan yankuna.
Robin Burton na gamayyar kungiyoyin agaji na Red Cross da Red Crescent ya ce, "Wannan tsari yana yin tasiri matuka a kasar Saliyo inda ake aikewa da sakonnin ta wayar salula kimanin miliyan 2 a kowanne wata, wanda ke taimakon al'ummomin a yankin su kula da kariyar lafiyar su, su guji kamuwa da cutar, idan kuma suka kamu da ita, su san matakan da za su dauka."
Ba kamar Talabijin ba, ya ce, "idan muka aike musu da sakonni ta waya, sakonnin suna nan ajiye a caikin wayar su".
Kasashen 7 da aka shirya gwada wannan tsari da ake kira TERA System, sun hada da Benin da Togo da Ghana da Mali da Guinea Bissau da Gambida da Burkina Faso.
An fara amfani da wannan tsari ne na TERA a kasar Haiti sakamakon girgizar kasar da yi mummunar barna a kasar a shekara ta 2010.
Daga bisani aka kai shi kasar Saliyo a shekara ta 2013 bayan kamfanin waya na Airtel shiyyar kasar ya amice ya kafa na'urar da ta wajaba don tsari irin wannan a lokacinda mummunar annobar Kolera ta barke a kasar wadda ba taba ganin irin ta ba tun kimanin shekaru 40 da suka gabata.
</doc>
<doc docid='bbc_150903_liberiaebola' lang='hau' type='mono' source_url='http://www.bbc.com/hausa/news/2015/09/150903_liberiaebola' term='ebola'>
Liberia ta kawar da cutar Ebola
Hukumar lafiya ta duniya ta bayyana Liberia a matsayin kasar da ta kawar da cutar ebola baki daya a karo na biyu.
Hukumar lafiya ta duniya ta bayyana Liberia a matsayin kasar da ta kawar da cutar ebola baki daya a karo na biyu.
A watan Mayun da ya gabata ne ta ce kasar ta kawar da kwayar cutar ta ebola baki daya , sai dai daga bisani an samu wani da ya kamu da cutar a watan Yuni.
Hukumar lafiyar ta ce za a karfafa sa ido a kan ko za a sake samun wani da ya  kamu da cutar a cikin kwanaki 90 masu zuwa.
Kasashen Guinea da Saliyo da ke makobtaka da Liberia kawo yanzu na samun mutanen da ke kamuwa da cutar ta ebola.
</doc>
<doc docid='bbc_38411808' lang='hau' type='mono' source_url='http://www.bbc.co.uk/hausa/38411808' term='ebola'>
An samu allurar rigakafin cutar Ebola
An samu wata allurar rigakafi da ake saran za ta yi tasirin kashe kwayar cutar Ebola.
An samu wata allurar rigakafi da ake saran za ta yi tasirin kashe kwayar cutar Ebola.
An dai yin gwajin allurar ne a daya daga cikin kasashen yammacin Afurka da cutar Ebola ta yi wa mummunar illa, wato kasar Guinea kasar da sai a shekarar nan aka kakkabe cutar daga ciki.
Sakamako na karshe da aka wallafa a mujallar Lancet ta Birtaniya, ya nuna dukkan mutane kusan sittin da aka yi musu allurar, bayan kwana 10 da aka sake gwada su sai aka ga babu wannan cutar a jikinsu.
Ya yin da wasu sittin da ba a yi musu riga-kafin ba, kusan ashirin da uku sun kamu da cutar.
Daraktan cibiyar bincike a Birtaniya the Wellcome Trust, ya ce samar da riga-kafin cutar Ebola abu ne da ya kamata a yaba da shi.
Fiye da mutane dubu goma sha daya ne suka mutu a kasashen da cutar Ebola ta fi kamari a yammacin Afurka, wato Guinea, da Laberia da kuma Saliyo.
</doc>
<doc docid='bbc_141221_guinea_matasa_ebola' lang='hau' type='mono' source_url='http://www.bbc.co.uk/hausa/news/2014/12/141221_guinea_matasa_ebola' term='ebola'>
Guinea: Matasa sun fatattaki ma'aikatan Ebola
Rahotanni na cewa matasa sun gudanar da zanga zanga a Guinea inda suka hana ma'aikatan kiwon lafiya kafa wata cabiyar kula da masu fama da cutar ta Ebola a Kudancin kasar.
Rahotanni na cewa matasa sun gudanar da zanga zanga a Guinea inda suka hana ma'aikatan kiwon lafiya kafa wata cabiyar kula da masu fama da cutar ta Ebola a Kudancin kasar.
'Yan sanda sun ce masu zanga zangar sun kona tantuna da dama, sun kuma fatattaki ma'aikatan kiwon lafiya dake yankin.
Rahotanni daga Laberiya kuma na cewa an samu karancin mutane a wajen kada kuri'a a zaben 'yan majalisar dattawan kasar da aka gudanar.
Sau biyu dai hukumomin kasar suke dage zaben, saboda barkewa cutar Ebola, lamarin da ake ganin ya yi tasiri wajen kin bayyanar mutane a rumfunan zaben.
Yayin gudanar da zaben, rahotanni sun ce an umurci masu kada kuri'a da su tsaya da tazarar mita daya a tsakaninsu, sannan an kuma dauki yanayin zafin jikinsu a lokacin zaben.
</doc>
<doc docid='bbc_141014_ebola_britain_commenced_screening' lang='hau' type='mono' source_url='http://www.bbc.co.uk/hausa/news/2014/10/141014_ebola_britain_commenced_screening' term='ebola'>
Ebola ta hallaka ma'aikacin Majalisar Dinkin Duniya
Wani ma'aikacin Majalisar Dinkin Duniya da ake yi wa maganin cutar Ebola a kasar Jamus ya mutu.
Wani ma'aikacin Majalisar Dinkin Duniya da ake yi wa maganin cutar Ebola a kasar Jamus ya mutu.
A cikin makon jiya ne aka dauko jami'in dan kasar Sudan wanda ba a bayyana sunansa ba daga kasar Liberia zuwa birnin Leipzig don yi masa magani a wani asibiti na musammam.
Jami'an asibitin sun ce an killace shi a wani daki inda aka dinga ba shi maganin gwaji na cutar Ebola.
Jami'in na daya daga cikin mutane uku da ake yi wa maganin cutar Ebola a Jamus.
Rahotanni sun ce daya daga cikin mutanen uku yana samun sauki.
A wani al'amarin daban kuma, Burtaniya ta fara tantance fasinjoji yau a filin jirgin saman Heathrow da ke London.
Za a yi tambayoyi ga mutanen da ke shiga Burtaniya daga kasashen Afirka ta yamma wadanda cutar ta fi addaba, Liberiya, Saliyo da Guinea, kuma a gwada yanayin zafin jikinsu.
</doc>
<doc docid='bbc_140816_ebola_liberia_sawyer' lang='hau' type='mono' source_url='http://www.bbc.co.uk/hausa/news/2014/08/140816_ebola_liberia_sawyer' term='ebola'>
Ebola: Sawyer ya yi ganganci - Sirleaf
Shugabar kasar Liberia, Ellen Johnson Sirleaf ta shaida wa sashen turanci na BBC cewa an ware dala miliyan biyar domin yaki da cutar annobar Ebola a kasar.
Shugabar kasar Liberia, Ellen Johnson Sirleaf ta shaida wa sashen turanci na BBC cewa an ware dala miliyan biyar domin yaki da cutar annobar Ebola a kasar.
A baya kungiyoyin fararen hula sun bai wa kasar tallafin dala miliyan 20 domin yaki da cutar.
Game da batun Patrick Sawyer, mutumin da ya fara shigar da cutar Najeriya, Ellen ta kwatanta lamarin a matsayin abin takaici inda ta kara da cewa ya yi ganganci da nuna rashin sanin ya kamata.
Tun bayan zuwan Mr Sawyer Najeriya, ya zuwa yanzu mutane hudu ne suka rasa rayukansu yayin da ake kula da wasu da dama da suka kamu da cutar.
Annobar cutar ta Ebola wacce ta barke a baya bayannan daga kasar Guinea ta lakume rayuka sama da dubu bayan bazuwa da ta yi a Saliyo da Liberia da kuma Najeriya.
</doc>
<doc docid='bbc_141106_ecowas_emergency_meeting' lang='hau' type='mono' source_url='http://www.bbc.co.uk/hausa/news/2014/11/141106_ecowas_emergency_meeting' term='ebola'>
Ana taron ECOWAS kan Ebola, Burkina Faso
Shugabannnin kasashen kungiyar tattalin arziki na Afrika ta Yamma, ECOWAS ko kuma CEDEAO sun hallara a birnin Accra na kasar Ghana domin taron gaggawa na yini biyu.
Shugabannnin kasashen kungiyar tattalin arziki na Afrika ta Yamma, ECOWAS ko kuma CEDEAO sun hallara a birnin Accra na kasar Ghana domin taron gaggawa na yini biyu.
Manyan batutuwan da taron zai duba sun hada da yadda za a shawo kan cutar Ebola da ke ci gaba da hallaka mutane a wasu kasashen yammacin Afrika.
Shugabannin kasashen za su kuma duba hanyoyin sulhunta rikicin siyasar Burkina Faso, inda sojoji suka kifar da gwamnatin Blaise Compaore a karshen makon da ya gabata.
Taron na zuwa ne a daidai lokacin da shugaban tawagar Majalisar Dinkin Duniya da ke yaki da Ebola, Tony Banbury , ya ce ba shi da kudade da kuma kayan aikin yaki da cutar.
Shugaban wanda ya ziyarci kasashen Guinea da Liberia da kuma Saliyo da ke fama da annobar a Yammacin Afrika, ya ce ana bukatar karin taimako.
</doc>
<doc docid='bbc_44465387' lang='hau' type='mono' source_url='http://www.bbc.co.uk/hausa/44465387' term='ebola'>
Kada a saki jiki wajen shawo kan Ebola a DRC- WHO
Shugaban hukumar lafiya ta duniya ya yi gargadi kan kada a saki jiki bisa barkewar cutar Ebola a Jamhuriyar Demokradiyyar Kongo. Lokacin da ya kai ziyara kasar, Tedros Adhanom Ghebreyesus ya ce, duk da dai akwai alamomin da ke nuna cewa an fara shawo kan annobar, har yanzu ba ta gushe ba.
Shugaban hukumar lafiya ta duniya ya yi gargadi kan kada a saki jiki bisa barkewar cutar Ebola a Jamhuriyar Demokradiyyar Kongo. Lokacin da ya kai ziyara kasar, Tedros Adhanom Ghebreyesus ya ce, duk da dai akwai alamomin da ke nuna cewa an fara shawo kan annobar, har yanzu ba ta gushe ba.
Cutar ta kashe mutane saba'in da biyu a lardin Equator tun farkon bullarta a watan jiya, amma ba a sake samun wani da ya kamu da cutar ba tun ranar shidda ga watan Yuni.
Ma'aikatan lafiyar kasar dubu biyu ne a ka yi wa riga kafin cutar, wacce kuma gwaje-gwaje su ka nuna alfanunta.
Cutar Ebola dai ta kashe fiye da mutum dubu 11 a yammacin Afrika a shekarar 2014.
Wannan dai shi ne karo na 9 da ake samu bullar Ebola a Congo tun shekara ta 1967.
</doc>
<doc docid='bbc_151107_saliyo-ebola-shagulgula' lang='hau' type='mono' source_url='http://www.bbc.com/hausa/news/2015/11/151107_saliyo-ebola-shagulgula' term='ebola'>
Shagulgulan karshen cutar ebola a Saliyo
Al'umomin kasar Saliyo suna gudanar da shagulgula, a yayin da suke dakon Hukumar Lafiya ta Duniya ta bayyana kasar a matsayin wadda ta kawar da cutar Ebola baki daya.
Al'umomin kasar Saliyo suna gudanar da shagulgula, a yayin da suke dakon Hukumar Lafiya ta Duniya ta bayyana kasar a matsayin wadda ta kawar da cutar Ebola baki daya.
Barkewar cutar a kasar ta yi sanadiyar mutuwar fiye da mutane dubu 4 a cikin watanni 18 da suka gabata.
Dubban mutane ne dai suka fito a daren jiya domin nuna farin ciki da kwashe kwana 42 a kasar ba tare da an samu ko da mutun guda da ya kamu da cutar ba.
Da yawa daga cikin mutanen sun tattaru ne a kusa da wata babbar bishiyar auduga a tsakiyar birnin Freetown, inda wasu suke kunna kendiri domin tunawa da wadanda cutar ta kashe, wasu kuwa ke ta tika rawar murna abin su.
</doc>
<doc docid='bbc_140627_west_africa_ebola' lang='hau' type='mono' source_url='http://www.bbc.co.uk/hausa/news/2014/06/140627_west_africa_ebola' term='ebola'>
Ebola: WHO ta gargadi Afrika ta Yamma
Hukumar lafiya ta duniya , WHO, ta yi kira ga kasashen yankin Afrika ta yamma da cutar nan ta Ebola mai kisa ba ta bulla ba, da su shirya wa zuwanta.
Hukumar lafiya ta duniya , WHO, ta yi kira ga kasashen yankin Afrika ta yamma da cutar nan ta Ebola mai kisa ba ta bulla ba, da su shirya wa zuwanta.
Kusan mutane 400 ne dai cutar ta hallaka a kasashen Guinea da Liberia da Saliyo tun lokacin da ta barke a farkon shekaran nan.
Hukumar lafiyar ta duniya ta na gargadin cewa yadda iyakokin kasashen yankin suke wasarere, hakan ya sa cutar za ta iya bazuwa cikin sauki a tsakaninsu.
Wani likita a Sierra Leone Dr Shek Moar Khan, ya ce kalubalen da suke gamuwa da shi kan yaki da cutar, shi ne yadda mutane suka dauka cewa cutar wani abu ne da ya danganci iskoki kawai.
</doc>
<doc docid='bbc_141009_ebola_presidents' lang='hau' type='mono' source_url='http://www.bbc.co.uk/hausa/news/2014/10/141009_ebola_presidents' term='ebola'>
Ebola: Shugabanni sun yi taron koli
Shugabannin kasashen Liberia, Saliyo da kuma Guinea, wadanda cutar Ebola ta fi kamari sun mika kokon bararsu na neman taimako don yakar wannan cuta ta Ebola.
Shugabannin kasashen Liberia, Saliyo da kuma Guinea, wadanda cutar Ebola ta fi kamari sun mika kokon bararsu na neman taimako don yakar wannan cuta ta Ebola.
A wani taron Babban Bankin Duniya da aka gudanar a Amirka, Shugaban Saliyo, Ernest Bai Koroma, ta bayyana cewa duniya ta nuna halin ko-in-kula ganin yadda yara ke zama marayu ga kuma likitoci da ma'aikatan jiyya na rasa rayukansu.
Ya ce, "Al'umarmu sai mutuwa suke, yara na zama marayu.
Wadanda ke mutuwa mafi yawansu mata ne, kuma fiye da kashi biyu cikin uku da ke da cutar masu matsakaitan shekaru ne."
Mataimakin shugaban hukumar lafiya ta duniya, Bruce Aylward, ya fada wa taron cewa Ebola ta warwatsu cikin biranen kasashen uku tana kuma kara ci gaba da shiga wasu bangarorin.
Wani babban jami'in kula da lafiya na Amirka, Thomas Frieden, ya ce barkewar cutar Ebola ta sha babban da kowace irin cuta tun bayan cuta mai karya garkuwar jiki watau HIV.
</doc>
<doc docid='bbc_wasanni-50886483' lang='hau' type='mono' source_url='https://www.bbc.co.uk/hausa/wasanni-50886483' term='ebola'>
Dan Ali ya kashe Inda a damben Abuja
Dan Alin ba ta isarka ya kashe Inda a damben gargajiya da suka fafata a gidan wasa na Ali Zuma da ke unguwar Dei-Dei ranar Lahadi a Abuja, Najeriya.
Dan Alin ba ta isarka ya kashe Inda a damben gargajiya da suka fafata a gidan wasa na Ali Zuma da ke unguwar Dei-Dei ranar Lahadi a Abuja, Najeriya.
Tun farko a wasan damben safiyar Lahadi, makadin 'yan dambe ne ya kira Inda fili yake masa keda, sai dan Ali ya kama shi dambe.
Wasu 'yan wasa daga Arewa sun so su hana karawa tun farkor, amma Inda ya ce zai yi dambe da Dan Ali daga Arewa.
Haka suka shiga damben, Inda ya dunga kai bugu daya baya daya ya kuma samu dan Ali, amma ko gizau bai yi.
Bayan da suka ci gaba da dambe ne, sai Dan Ali ya yi nasarar buge Inda, kuma a turmin farko.
Shi kuwa Abdurrazak Ebola daga Kudu ya yi dambe da Shagon Asha ruwa Guramaga, inda suka yi turmi biyu babu kisa aka raba su.
An yi damben cin Amana tsakanin Shagon Audu Dan Crespo daga Arewa da Shagon Bahagon Dutsen Mari Guramada.
Bayan da suka taka dambe ne, sai suka ci gaba da dukan junansu da har suka kai daf da filin wasa sai alkali Roget ya hura, amma basu dai na dukun junansu ba sai kawai Bahagon Audu Dan Crespo ya yi gwiwa.
Nan da nan alkalin wasa ya hura usur, kuma Shagon Bahagon Dutsen Mari ya juya zai fita daga fili, sai kawai Bahagon Audu dan Crespo ya naushe shi, haka ya fadi wanwar da kyar ya farfado.
Wasu damben da aka yi Shagon Shagon Lawwalin Gusau daga Jamus da Autan Sama'ila daga Kudu babu kisa.
An kuma yi kazamin dambe tsakanin Dogon Aleka daga Kudu da Dogon Inda daga Arewa, sai dai babu kisa.
Shi kuwa Shagon Na sigari daga Kudu ya buge Shagon Bahagon Alin Tarara daga Arewa.
</doc>
<doc docid='bbc_wasanni-51450017' lang='hau' type='mono' source_url='https://www.bbc.co.uk/hausa/wasanni-51450017' term='ebola'>
Ebola ba zai yi ritayar damben gargajiya ba
Fitatcen dan wasan damben gargajiya Muhammad Abdurrazak Ebola ya ce bai yi shirin yin ritaya daga wasan ba.
Fitatcen dan wasan damben gargajiya Muhammad Abdurrazak Ebola ya ce bai yi shirin yin ritaya daga wasan ba.
Ebola wanda ke wakiltar bangaren Kuda wanda ke daure hannunsa na hagu ya ce kawo yanzu babu wani dan wasa da zai iya kare mutuncin Kudawa kamar yadda yake yi.
Dan wasan daga jihar Kaduna ya ce kawo yanzu babu wani babban dan dambe da zai iya tare yaki da zarar ya tunkaro Kudawa.
Ya kara da cewar Shagonsa Taufik dogon Ebola da Dan Alin Bata isarka suna nimijin kokari da sauran matasa, to amma wasu damben yafi karfinsu shi ya sa har yanzu yake yin wasan.
Akwai manyan 'yan dambe a bangaren Guramada da suke da jiki da karfi kamar su Dogo Mai Takwasara da Garkuwan Cindo Dogon Kyallu da Habu na Dutsen Mari da dai sauransu.
Haka ma a yankin Arewa kamar Ali Kanin Bello su Bahagon Shagon 'Yan Sanda sai namijin gaske.
Ebola ne ya fara lashe mota a damben Kano da aka fara, haka kuma ya kai wasan daf da na karshe a wasannin Kaduna a shekarar nan.
Ebola ya kara da Bahagon Shagon 'Yan Sanda a Dei-Dei inda wasan ya kai da takaddama, aka bai wa Bahago mota.
Sai dai sun kara haduwa a wasan karshe a damben Kaduna a Marabar Nyanya jihar Nasarawa, inda Ebola ya buge Bahagon Shagon 'Yan Sanda.
Kawo yanzu kisa uku da uku ne tsakanin Ebola da Ali Kanin Bello, yayin da Ebola ya yi nasarar buge Mai Takwasara 3-1.
Sai Sarkin dambe Garkuwan Cindo da ya ci mota biyu a kan Ebola, amma bai yi kisa a wasan farko ba.
Sai a haduwa ta biyu ne Garkuwan Cindo ya buge Ebola.
Haka kuma Bahagon Mai Takwasara ya buge Ebola a bara a Abuja, koda yake Taufik ya daukarwa Ebola fansa inda ya buge Bahagon Mai Takwasara.
A wannan shekarar ta 2020 Abdurrazak Ebola ya ce zai dauki fansa a kan Sarkin dambe Garkuwan Cindo da Bahagon Mai Takwasara.
Ya kara da cewar zai kafa tarihin da bai yi shi a baya a harkar dambe zai kuma tsaya ya cui gaba da kare martabar Kudawa.
A harkar dambe Ebola ya samu alheri da dama yana kasuwanci da sauran hanyoyin da yake samun daukar nauyin 'yan uwa da abokan arzuka sai dai bai yi aure ba kawo yanzu.
</doc>
<doc docid='bbc_labarai-49114356' lang='hau' type='mono' source_url='https://www.bbc.co.uk/hausa/labarai-49114356' term='ebola'>
Saudiyya ta haramta wa 'yan DR Congo zuwa Hajji
Ma'aikatar Harkokin Wajen Saudiyya ta ce ba za ta bai wa 'yan kasar Jamhuriyyar Dimokradiyyar Congo izinin shiga kasarta don yin aikin hajji ba.
Ma'aikatar Harkokin Wajen Saudiyya ta ce ba za ta bai wa 'yan kasar Jamhuriyyar Dimokradiyyar Congo izinin shiga kasarta don yin aikin hajji ba.
Ma'aikatar ta ce ta yanke hukuncin ne bayan da Hukumar Lafiya Ta Duniya WHO ta ayyana dokar ta baci kan lafiya a kasar ta DR Congo wacce ke fama da annobar cutar Ebola tare da nuna damuwa kan hankan.
"An dakatar da bai wa 'yan Jamhuriyyar Dimokradiyyar Congo biza domin a kare sauran mahajjata daga kamuwa da annobar," a cewar ma'aikatar.
A farkon wannan watan ne Saudiyya ta ce mutum 410 ne za su je aikin hajji da Jamhuriyyar Dimokradiyyar Congo, kamar yadda wani jagoran addinin Musulunci na Jamhuriyyar Dimokradiyyar Congo  Imam Djuma Twaha,  ya shaida wa BBC.
"Akwai mutanen da suka shafe shekaru suna shirin zuwa hajjin nan, wasu ma har shekara 10 suke suna tara kudi dala 4,250 don yin wannan ibada mai girma a Makkah," a cewarsa.
A ranar 17 ga watan Yuli ne WHO ta ayyana dokar ta baci kan lafiya a Jamhuriyyar Dimokradiyyar Congo, amma ta nemi kasashen duniya da ka da su dauki matakin hana tafiye-tafiye.
</doc>
<doc docid='bbc_140917_ebola_teachers_resumption' lang='hau' type='mono' source_url='http://www.bbc.co.uk/hausa/news/2014/09/140917_ebola_teachers_resumption' term='ebola'>
Tsoron Ebola ya hana Malamai komawa aiki
Kungiyar Malaman Makaranta a Nijeriya NUT ta umarci 'ya'yanta su yi biris da komawa aiki ranar 22 ga watan Satumba da gwamnatin kasar ta sanya, har sai ta ba su horon kare-kai.
Kungiyar Malaman Makaranta a Nijeriya NUT ta umarci 'ya'yanta su yi biris da komawa aiki ranar 22 ga watan Satumba da gwamnatin kasar ta sanya, har sai ta ba su horon kare-kai.
Shugaban kungiyar, Michael Olukoya ya ce malamai ba za su koma aiki ba, har sai gwamnati ta ba su cikakken horo tare da samar musu kayayyakin kare kansu daga cutar Ebola.
Gwamnatin Nijeriya dai ta sanya Litinin mai zuwa a matsayin ranar komawa Makarantun kasar.
Tun da farko, an sanya 8 ga watan Satumba a matsayin ranar bude Makarantun Sakandare da na Firamaren kasar, amma sai aka dage zuwa 13 ga watan Oktoba kafin gwamnati ta rage wannan hutu.
Ministan lafiya na Nijeriya, Dr. Onyebuchi Chukwu ya ce an sanya ranar komawar ne bayan samun nasarar shawo kan cutar Ebola.
</doc>
<doc docid='bbc_140729_ebola_liberia_football' lang='hau' type='mono' source_url='http://www.bbc.co.uk/hausa/sport/2014/07/140729_ebola_liberia_football' term='ebola'>
Ebola: An dakatar da kwallo a Liberia
Hukumar kwallon kafa ta kasar Liberia ta dakatar buga gasar kwallon kafa a fadin kasar, a wani kokari da take yi don hana yaduwar cutar Ebola.
Hukumar kwallon kafa ta kasar Liberia ta dakatar buga gasar kwallon kafa a fadin kasar, a wani kokari da take yi don hana yaduwar cutar Ebola.
Hukumar ta ce wasan kwallon kafa ana yinsa ne ta hanyar haduwar mutane suna gogayya da juna a wuri guda, don haka akwai hadarin harbuwa da cutar Ebola.
Kazalika gwamnatin kasar ta bukaci ma'aikata da su zauna a gidajensu har zuwa lokacin da za a sake kiransu su koma bakin aiki.
An baza 'yan sanda a filin saukar jiragen sama da ke Monrovia don tabbatar da cewa an tattance dukkan fasinjojin da ke shiga da fita.
</doc>
<doc docid='bbc_labarai-44192643' lang='hau' type='mono' source_url='http://www.bbc.co.uk/hausa/labarai-44192643' term='ebola'>
Nigeria ta fara daukar mataki a filayen jirgen sama kan Ebola
Hukumomi a Najeiya, sun ce sun dauki tsauraran matakan kariya daga bazuwar cutar Ebola a filayen jiragen sama na kasar, ta hanyar gyara naurorin auna dumin jikin fasinjoji.
Hukumomi a Najeiya, sun ce sun dauki tsauraran matakan kariya daga bazuwar cutar Ebola a filayen jiragen sama na kasar, ta hanyar gyara naurorin auna dumin jikin fasinjoji.
Jami'an kula da filayen jirage na kasar, sun dauki wannan mataki ne tun bayan samun bullar cutar Ebola a  Jamhuriyar Dimokradiyyar Congo.
Hukumar kula da lafiya ta majalisar dinkin duniya ta ce, mutane 45 ne suka kamu, inda 25 suka mutu sanadiyyar cutar a kasar ta Congo.
Mai magana da yawun hukumar kula da filayen jiragen sama ta Najeriya, ta ce an farfado da na'urori masu auna zafin jikin dan'adam a dakin isowar baki na filayen jiragen saman kasar, wadanda aka girka tun a lokacin baya da aka samu bullar cutar a kasar.
Na'urar za ta yi kara domin ankarar da jami'ai da zarar dumin jikin mutumin da ke wucewa ta karkashinta ya zarta 38 a ma'aunin yanayin zafi.
Ta kuma ce akwai asibitoci da aka tanada a filayen saukar jiragen saman wadanda za su bincika domin tantance lafiyar duk wani mutum da dumin jikinsa ya zarta yadda aka kayyade.
Kasar Najeriya dai na iyaka ne da Kamaru, wadda ita kuma ke iyaka da Jamhuriyar Dimokradiyyar Congo, inda aka gano bullar cutar ta Ebola.
A wannan karo dai, har yanzu ba a gano wani da ya kamu da cutar ta Ebola a Najeriya ba.
Sannan babu jirgi da ke tashi kai-tsaye daga Najeriya zuwa kasar ta Congo.
Manyan filayen jiragen saman kasar ta Najeriya da aka sanya wa irin wadannan na'urori na auna dumin jikin dan'adam, sun hada da na Legas, da Abuja, da Kano, da Enugu, da kuma na Fatakwal.
</doc>
<doc docid='bbc_141225_ebola_sierra_leone' lang='hau' type='mono' source_url='http://www.bbc.co.uk/hausa/news/2014/12/141225_ebola_sierra_leone' term='ebola'>
Ebola: An kafa dokar hana fita a Saliyo
Gwamnatin kasar Saliyo ta kafa dokar hana zirga-zirga a arewacin kasar na kwanaki 3 domin magance matsalar cutar Ebola a yankin.
Gwamnatin kasar Saliyo ta kafa dokar hana zirga-zirga a arewacin kasar na kwanaki 3 domin magance matsalar cutar Ebola a yankin.
Mai magana da yawun gwamanti yace za a rufe kasuwanni da shaguna, kuma babu wata mota in dai ba ta gwamnati ba da za a bari ta kai-komo a titunan kasar.
Haka kuma an haramta duk wasu abubuwa da suka shafi taruwar jama'a ciki har da na addini, sai dai a yau ne kadai aka bar mabiya addinin kirista su yi shagalin kirsimati.
Kasar Saliyo na daga cikin kasashen da cutar Ebola ta fi kamari a Yammancin Afurka, inda aka samu fiye da mutane dubu tara da suka kamu da cutar, haka kuma hukumar lafiya ta duniya ta yi gargadin cewe cutar na kara yaduwa kamar wutar daji.
</doc>
<doc docid='bbc_150518_who_ebola_fund' lang='hau' type='mono' source_url='http://www.bbc.com/hausa/news/2015/05/150518_who_ebola_fund' term='ebola'>
WHO za ta kafa asusun yaki da Ebola
Hukumar Lafiya ta duniya, WHO, ta ce za ta kafa wani Asusun ko-ta-kwana na dala miliyan dari don yaki da cutar Ebola.
Hukumar Lafiya ta duniya, WHO, ta ce za ta kafa wani Asusun ko-ta-kwana na dala miliyan dari don yaki da cutar Ebola.
Babbar Daraktar Hukumar Margaret Chan, ta bayyana cewa annobar Ebola ta ci karfin Hukumar lokacin da ta barke a shiyyar Afirka ta yamma.
Ta kuma ce abin da aka bukata wajen yaki da ita ya ninka sauran bukatu da hukumar ta saba dawainiyarsu sau goma.
Sama da mutum dubu 11 ne cutar ta kashe bayan bullarta a watan Disamban 2013.
Dr Nasiru Sani Gwarzo Mamba a kwamitin ayyukan gaggawa na yaki da cutar Ebola a hukumar lafiya ta Duniya ya shaida wa Sashen Hausa na BBC cewa "asusun zai taimaka wajen daukar matakan da suka dace akan lokacin da ya dace."
</doc>
<doc docid='bbc_160317_sierra_leone_ebola_free' lang='hau' type='mono' source_url='http://www.bbc.com/hausa/news/2016/03/160317_sierra_leone_ebola_free' term='ebola'>
WHO: Babu Ebola a Saliyo
Hukumar lafiya ta duniya WHO, ta ce babu cutar Ebola a Saliyo, bayan tsanantar yaduwar cutar da aka samu a baya-bayan nan, bayan kasar ta shafe kwanaki 42 babu wanda ya kamu da cutar.
Hukumar lafiya ta duniya WHO, ta ce babu cutar Ebola a Saliyo, bayan tsanantar yaduwar cutar da aka samu a baya-bayan nan, bayan kasar ta shafe kwanaki 42 babu wanda ya kamu da cutar.
A halin yanzu babu wani rahoton da aka tabbatar na cutar Ebolan a yammacin Afirka.
Cutar ta Ebola dai ta kashe sama da mutane dubu 11,300 bayan da ta barke a Disambar shekarar 2013.
WHO ta yi gargadin cewar kwayar cutar za ta iya kara tasowa a ko wane lokaci.
A watan Nuwamba ne aka ayyana kasar ta Saliyo a matsayin kasar da ba ta da cutar Ebola, kafin a gano sabon rahoton da ya bayyana wani mai dauke da cutar.
</doc>
<doc docid='bbc_labarai-49173904' lang='hau' type='mono' source_url='https://www.bbc.co.uk/hausa/labarai-49173904' term='ebola'>
Barazanar Ebola ta karu a Congo
An kara samun bullar cutar Ebola karo na biyu a garin Goma da ke Jamhuriyyar Dimokradiyyar Congo. Garin Goma dai gari ne da ke da iyaka da kasar Rwanda wanda tuni aka tsaurara matakai a kan iyakar kasashen biyu domin dakile yaduwar cutar.
An kara samun bullar cutar Ebola karo na biyu a garin Goma da ke Jamhuriyyar Dimokradiyyar Congo. Garin Goma dai gari ne da ke da iyaka da kasar Rwanda wanda tuni aka tsaurara matakai a kan iyakar kasashen biyu domin dakile yaduwar cutar.
Wannan ne karo na biyu da ake samun bullar cutar Ebola bayan barkewarta a karo na biyu a fadin kasar.
An bayyana cewa mara lafiyar da ya kamu da cutar ta Ebola, ya shiga garin na Goma ne kusan makonni biyu da suka gabata, amma sai a makon jiya ne alamomin cutar suka fara nunawa a tattare da shi.
Tuni dai aka kebe shi inda aka ajiye shi a wata sabuwar cibiyar kula da wadanda suka kamu da cutar ta Ebola, domin lura da kuma duba lafiyarsa.
Kwararru da likitoci na ci gaba da bin diddiki domin gano wadanda ake zargi mara lafiyar ya yi mu'amala da su a 'yan kwanakin da suka gabata domin ba su riga kafin cutar.
Wannan ne dai karo na biyu da ake samun bullar cutar a garin na Goma, sai dai babu tabbacin wanda ya kamu da cutar a farko da kuma na biyu ko suna da wata alaka ko dangantaka.
Kasar ta Congo wadda ke yankin tsakiyar Afrika, na fuskantar mummunar barazanar cutar ta Ebola inda daga bara zuwa yanzu, sama da mutane 1,700 ne suka rasa rayukansu.
Ko a makon da ya gabata sai da Ma'aikatar Harkokin Wajen Saudiyya ta ce ba za ta bai wa 'yan kasar ta Congo izinin shiga kasarta don yin aikin hajji ba.
Inda a cewar ma'aikatar, an dakatar da bai wa 'yan kasar ta Congo biza domin a kare sauran mahajjata daga kamuwa da annobar.
</doc>
<doc docid='bbc_141026_ebola_nurse_us' lang='hau' type='mono' source_url='http://www.bbc.co.uk/hausa/news/2014/10/141026_ebola_nurse_us' term='ebola'>
Ebola: Ma'aikaciyar Jinya ta fuskanci tsangwama
Ma'aikaciyar Jinyar nan wacce aka killace domin a gwada lafiyarta , bayan ta koma Amurka daga Saliyo, ta soki yadda hukumomi sukai mata.
Ma'aikaciyar Jinyar nan wacce aka killace domin a gwada lafiyarta , bayan ta koma Amurka daga Saliyo, ta soki yadda hukumomi sukai mata.
Wasu sabbin ka'idoji da wasu jahohi uku na Amurkar suka bullo da su, sun ce wajibi ne a killace duk mutumin daya fito daga wata kasa a Yammacin Afirka da cutar ebola ta bulla , har tsawon kwanaki 21.
Casey Hick Ox, tace abinda akai mata nada- ban- tsoro, kuma tace hakan zai iya karyawa sauran ma'aikatan lafiya gwiwar tafiya zuwa Yammacin Afirkar domin taimakawa masu fama da cutar Ebolan.
Wakilin BBC yace sai da aka dauki sa'oi 4 ana mata tambayoyi, sannan aka ce mata jikinta yayi zafi saboda fargabar data samu kanta ciki.
Daga baya motocin 'yan sanda guda 8 tare da jiniya ne sukai mata rakiya zuwa asibiti, inda gwaji kuma ya nuna cewa bata dauke da kwayar cutar ebolan
</doc>
<doc docid='bbc_141025_ebola_mali_border' lang='hau' type='mono' source_url='http://www.bbc.co.uk/hausa/news/2014/10/141025_ebola_mali_border' term='ebola'>
Ebola: Mali ba zata rufe kan iyaka ba
Shugaban kasar Mali Boubacar Keita ya ce ba za a rufe kan iyakar kasarsa da kasar Guinea ba bayan bullar cutar Ebola a Malin.
Shugaban kasar Mali Boubacar Keita ya ce ba za a rufe kan iyakar kasarsa da kasar Guinea ba bayan bullar cutar Ebola a Malin.
A ranar Juma'a ne wata yarinya 'yar shekaru biyu da ta shiga kasar Malin daga Guinea dauke da cutar ta mutu.
Amma kuma kasar Mauritania ta rufe kan iyakarta da Mali don neman hana yaduwar cutar.
Shugaban Malin ya ce zai yi duk abin da ya kamata wajen ganin cewa an kaucewa duk wata fargaba kan yaduwar cutar a kasar.
Ya kuma ce an dauki matakan kebe duk wadanda suka yi mu'amulla da yarinyar.
Hukumar Kula da Lafiya ta Duniya ta ce yawan mutanen da suka kamu da cutar Ebolan ya zarce dubu goma.
Ta ce alkalumma sun nuna cewa mutane 10,141 ne suka kamu da cutar, wadanda daga cikinsu ta halaka 4,922.
Hukumar ta ce akwai alamun cewa yawan wadanda cutar ta yi wa barna ya ma zarta hakan.
Rahoton hukumar ya ce kasar Laberiya ce cutar tafi yi wa barna, inda ta kashe mutane 2,705.
Sai kuma kasar Saliyo, inda mutane 1,281 suka mutu; kafin kasar Guinea, inda mutane 926 suka halaka.
Cutar ta kashe mutane takwas a Najeriya, sai daya a Mali da kuma daya a Amurka, inji rahoton.
</doc>
<doc docid='bbc_150405_ebola_orphans' lang='hau' type='mono' source_url='http://www.bbc.co.uk/hausa/news/2015/04/150405_ebola_orphans' term='ebola'>
Ebola: Marayu na tsaka mai wuya
Wata kungiyar agaji ta yi gargadin cewa yaran da cutar Ebola ta kashe iyayensu na fuskantar hadarin a manta da su yayin da yankin ke farfadowa daga annobar.
Wata kungiyar agaji ta yi gargadin cewa yaran da cutar Ebola ta kashe iyayensu na fuskantar hadarin a manta da su yayin da yankin ke farfadowa daga annobar.
Wani sabon rahoto da kungiyar wadda ke aiki a yankin Afrika ta Yamma mai agazawa yara mai suna Street Child, da ke da cibiya a Birtania ta fitar ya nuna cewa, yara 25,000 ne a Afrika ya Yamma Ebola ta hallaka iyayensu.
Shugaban kungiyar, Tom Dannat, ya gaya wa BBC cewa, marayu da dama galibi mata, suna, sayar da jikinsu domin su ciyar da kansu.
Ya ce, ''a takaice, 'yan mata na da abin da za su sayar su rayu fiye da maza, kuma idan abu ya yi tsanani 'yan mata na sayar da kansu domin su da iyalansu su rayu.''
</doc>
<doc docid='bbc_141203_ebola_nigeria_volunteers' lang='hau' type='mono' source_url='http://www.bbc.co.uk/hausa/news/2014/12/141203_ebola_nigeria_volunteers' term='ebola'>
Ebola: 'Yan Najeriya sun tafi bada taimako
Wasu jami'an lafiya su sama da 200 'yan Nigeria na kan hanyarsu ta zuwa yankin da cutar ebola ke yaduwa, domin bada irin nasu taimakon.
Wasu jami'an lafiya su sama da 200 'yan Nigeria na kan hanyarsu ta zuwa yankin da cutar ebola ke yaduwa, domin bada irin nasu taimakon.
Ana tsammanin rukunin farko na jami'an kiwon lafiyar za su isa Saliyo ranar Alhamis ko Jumu'a karkashin jagorancin kungiyar Likitoci ta Medecins Sans Frontiers
An dai yi wa jami'an lafiyar bikin ban-kwana a birnin Legos.
Kuma galibinsu sun nuna kwaringwiwar cewa tafiyar su zata yi amfani wajen yaki da cutar.
Koda yake kasashe masu arziki da kuma wasu manyan kungiyoyin bayarda agaji na bada tasu irin gudummuwar, duk da haka su ma 'yan Afirka suna da muhimmiyar rawar da za su taka wajen yaki da cutar.
Tuni dai aka shawo kan cutar ebola a Nigeriar.
</doc>
<doc docid='bbc_140812_liberia' lang='hau' type='mono' source_url='http://www.bbc.co.uk/hausa/news/2014/08/140812_liberia' term='ebola'>
Ebola ta mamaye tsarin lafiyar Liberia
Ministan watsa labaran kasar Liberia ya amince cewa batun yaduwar cutar Ebola shi ne ya mamaye hukumar lafiya ta kasar.
Ministan watsa labaran kasar Liberia ya amince cewa batun yaduwar cutar Ebola shi ne ya mamaye hukumar lafiya ta kasar.
Mr Lewis Brown ya shiadawa BBC cewa ayyuka sun yi matukar yawa a lokacin da cutar ta bullo, sai dai ya ce hukumomi na iya ka bakin kokarinsu domin tunkarar wannan matsala.
Mr Lewis ya kara da cewa barkewar cutar ta Ebola ta fi shafar Liberia, inda mutane suke zaune cikin zullumi da fargaba.
Ya kuma ce duk da cewa tsarin lafiyar Liberia ya fi kowanne rashin kyawu a duniya, amma ya musanta batun da ake yi na cewa hukuminin kasar ba su dauki matakan da suka dace ba akan cutar ta Ebola.
Ita ma kungiyar likito ta Medicins Sans Frontieress ta ce jami'a ba su yi tsammanin annobar za ta kai haka ba, dan haka tsarin kiwon lafiyar kasar ya gaza wajen shawo kan annobar.
Kusan mutane 1,000 ne suka rasa rayukansu, yayin da wasu 1,800 suka kamu da cutar ta Ebola a yammacin Africa.
Barkeware cutar Ebola mafi muni da aka taba gani ta faro ne daga kasashen Liberia, da Saliyo da kuma Guinea, sannan kuma ta yadu a wasu kasashen cikin watanni.
Tun da fari jogorar kungiyar likitoci ta MSF a Liberia Lindis Hurum ta shaidawa BBC cewa wannan karon sun fadad ayyukansu fiye da yadda ake tsammani saboda barkewar cutar ta Ebola.
Lindis ta ce hakan ya biyo bayan rufe manyan asibitocin babban birnin kasar Liberia wato Monrovia har guda 5 na fiye da mako guda.
Ta kara da cewa a yanzu wasu asibitocin sun fara budewa, sai dai kuma wasu a bude suke amma babu jami'an lafiya a cikinsu.
A ranar asabar din karshen makon da wuce ne masu zanga-zanga suka cika titunan kasar, su na cewa hukumomin kasar ba sa daukar gawawwakin wadanda suka kamu da cutar ta Ebola.
Ba da jimawa ba a ka girke dakarun soji a sassa daban-daban na kasar dan dawo da doka da oda, musamman a yankin da cutar ta fi kamari da kuma babban birnin kasar.
A bangare guda kuma kasar Guinea ta musanta rahotannin da ke cewa ta rufe iyakokin kasar da ta kasashen Liberia da kuma Saliyo.
Gidan talabijin din kasar sun bayyana cewa sanarwar farko da Ministan lafiyar kasar ya yi an yi ne bisa kuskure.
Hukumomin Guinea sun ce maimakon kulle iyakar kasar, an dai dauki matakai na lafiya ga duk wanda ke shiga ko fita iyakokin kasar.
Ita ma gwamnatin kasar Spain ta ce wani limamin Roman Katolika da ya kamu da cutar Ebola a Liberia za a gwada masa magungungunan da ba a taba gwadawa ga dan adam ba.
Sai dai Amurka ta yi amfani da su ga ma'aikatan agaji 'yan Amurka su biyu da suma suka kamu da cutar, wadanda kuma aka maida su gida dan yi musu magani, kuma an lura sun fara samun sauki.
Can a kasar Canada ma hukumomin kasar sun ce sakamakon binciken da aka gudanar akan wani maras lafiya da aka yi wa magani kusa da Toronto, wanda ya dawo kasar daga Nigeria ya na fama da mura da tari, ya nuna cewa baya dauke da kwayar cutar ta kabari kusa wato Ebola.
Ana dai daukar cutar ta Ebola ne idan wani ruwa na jikin mai dauke da cutar ya taba jikin wani, misali ta hanyar rungumar juna ko shan hannu dan gaisawa.
Kuma alamomin cutar dai sun hada da, Mura da ciwon kai, da kuma zazzabi, da amai da gudawa.
Kawo yanzu cutar Ebola bata da riga-kafi, ba kuma ta da magani.
Haka kuma cin naman daji ko Bush Meat a turance na janyo cutar ta Ebola.
</doc>
<doc docid='bbc_140805_ebola' lang='hau' type='mono' source_url='http://www.bbc.co.uk/hausa/news/2014/08/140805_ebola' term='ebola'>
Taron gaggawa akan cutar Ebola
Hukumar lafiya ta duniya WHO na wani taron gaggawa domin lalubo hanyar da za a shawo kan annobar cutar Ebola a Yammacin Afrika.
Hukumar lafiya ta duniya WHO na wani taron gaggawa domin lalubo hanyar da za a shawo kan annobar cutar Ebola a Yammacin Afrika.
Ana saran kwararru za su yanke shawara zuwa ranar Alhamis, ko za a ayyana matakin dokar ta baci, wanda zai iya hadawa da sanya matakin hana tafiye-tafiye zuwa kasashen da cutar ta shafa.
Annobar dai ita ce mafi muni da aka taba gani, inda ta hallaka mutane kusan 900.
A farkon shekaran nan cutar ta fara bazuwa a Guinea inda ta yadu a wasu kasashen Yammacin Afrika uku, Liberia da Saliyo.
A baya bayan nan an samu wasu mutane 'yan kalilan da suka harbu da kwayar cutar a Najeriya.
</doc>
<doc docid='bbc_140806_kano_ebola_committee' lang='hau' type='mono' source_url='http://www.bbc.co.uk/hausa/news/2014/08/140806_kano_ebola_committee' term='ebola'>
Kano ta dauki matakan gaggawa kan Ebola
Gwamnatin jihar Kano ta kaddamar da wani kwamiti kan cutar Ebola a karkashin jagorancin Daraktan kula da lafiyar al'umma na jihar, Dr. Nasir Mahmud.
Gwamnatin jihar Kano ta kaddamar da wani kwamiti kan cutar Ebola a karkashin jagorancin Daraktan kula da lafiyar al'umma na jihar, Dr. Nasir Mahmud.
Hakan dai wani bangare ne na matakan gaggawa da jihar Kano ke dauka game da cutar ebola da ta bulla a Najeriya.
A cikin wani jawabi na musammam ta kafofin yada labarai, gwamnan jihar Injiniya Rabi'u Musa Kwankwaso ya ce gwamnati ta yi cikakken shiri ko da za a samu barkewar cutar a Kano.
Ya ce ma'aikatan lafiya suna cikin shirin ko-ta-kwana domin tunkarar bullar kwayar cutar a jihar da ta fi kowace yawan al'umma a kasar.
Gwamnan ya ce a yanzu sun tanadi kayayyaki kare-kai na jami'an lafiya guda 33, an kuma samar da motar daukar marasa lafiya don ko-ta-kwana tare da ware wani yanki da za a kwantar da mutanen da suka kamu da cutar ta Ebola.
</doc>
<doc docid='bbc_wasanni-37467273' lang='hau' type='mono' source_url='http://www.bbc.co.uk/hausa/wasanni-37467273' term='ebola'>
Ebola da Mai Takwasara sun yi canjaras
Ebola da Mai Takwasara sun tashi canjaras a wasan damben gargajiya da suka yi da safiyar Lahadi a gidan damben Ali Zuma da ke Dei-Dei a Abuja, Nigeria.
Ebola da Mai Takwasara sun tashi canjaras a wasan damben gargajiya da suka yi da safiyar Lahadi a gidan damben Ali Zuma da ke Dei-Dei a Abuja, Nigeria.
Ebola dan damben Kudu da Mai Takwasa Guramada sai dai suka yi turmi uku suna dambatawa, amma babu wanda ya dafa kasa a tsakaninsu.
Shi ma damben Dan Aliyu Langa-Langa daga Arewa da Yusuf Shagon Shagon Alabo turmi uku suka yi babu kisa, alkalin wasa Tirabula ya raba su.
Sa zare da aka yi tsakanin Dogon Bunza daga Arewa da Aleka daga kudu sun yi gumurzun turmi fiye da uku kafin daga baya suka hakura da dambe tun da babu kisa.
Damben matasa da aka kara tsakanin Shagon Lawwalin Gusau daga Arewa da Bahagon Dan Sharif daga Kudu sun biya 'yan kallo sai dai babu wanda yaje kasa a fafatawar.
Mai Takwasara ya sake dambatawa a karo na biyu tsakaninsa da Bahagon Sisco daga Arewa, kuma shi ne wasan karshe da aka tashi babu kisa.
</doc>
<doc docid='bbc_140618_ebola_westafrica' lang='hau' type='mono' source_url='http://www.bbc.co.uk/hausa/news/2014/06/140618_ebola_westafrica' term='ebola'>
Cutar Ebola ta kashe mutane 337
Cutar Ebola da ta barke tun a watan Fabarairu a yankin yammacin Afrika ta hallaka mutane 337.
Cutar Ebola da ta barke tun a watan Fabarairu a yankin yammacin Afrika ta hallaka mutane 337.
Hukumar lafiya ta duniya, WHO wacce ta fitar da wannan sabon adadin ta ce hukumomin lafiya a kasashen sun kasa shawo kan cutar.
Cutar wacce ta barke a kasar Guinea ita ce bala'i mafi muni game da ita a tarihi.
Cutar ta kuma yadu zuwa kasashen Saliyo da kuma Liberia.
A makon da ya gabata an samu karin mutane da suka kamu da cutar.
kwayar cutar Ebola ba tada rigakafi kuma tana janyo zazzabi mai zafi da kuma zubar jini.
</doc>
<doc docid='bbc_wasanni-40550379' lang='hau' type='mono' source_url='http://www.bbc.co.uk/hausa/wasanni-40550379' term='ebola'>
Ebola ya kai zagayen gaba a damben mota
Abdurrazak Ebola ya kai wasan zagaye na uku a gasar damben cin mota da ake yi a birnin Kanon Nigeria.
Abdurrazak Ebola ya kai wasan zagaye na uku a gasar damben cin mota da ake yi a birnin Kanon Nigeria.
Ebolan dan wasan Kudu ya yi nasara ne a kan Dogon Danbunza daga Arewa, bayan da Danbunza ya fita daga da'irar filin dambe ba a tashi daga wasa ba, wanda hakan hukuncin kora ce ga dan wasa.
Shi kuwa Shagon Dan Bature daga Arewa ya kai zagayen gaba ne, bayan da Autan Bahagon Sani Mai Maciji daga Kudu bai halarci filin wasan ba.
Alin Saiwa daga Kudu ya samu nasarar doke Abba Shagon Rogget daga Arewa a turmin farko, shi ma Dan Sama'ila daga Kudu a turmin farko ya buge Shagon Shagon 'yan Sanda daga Arewa.
Sani Shagon Kwarkwada daga Kudu kuwa ya kai zagaye na uku ne bayan da aka yi kuri'a tsakaninsa da Dan Ibro Shagon Amadi daga Arewa, bayan da suka tashi canjaras.
Jumulla a dambe biyar da aka yi 'yan wasan Kudu su hudu sun yi nasarar kai wa wasan zagaye na uku, yayin da Arewa ta yi nasara a guda daya.
</doc>
<doc docid='bbc_140916_ebola_virus_who' lang='hau' type='mono' source_url='http://www.bbc.co.uk/hausa/news/2014/09/140916_ebola_virus_who' term='ebola'>
Ebola ta zama babban bala'i ga bil adama
Hukumar lafiya ta duniya ta ce annobar cutar Ebola a yankin yammacin Afrika abu ne da ba a taba ganin irinsa ba a zamanin.
Hukumar lafiya ta duniya ta ce annobar cutar Ebola a yankin yammacin Afrika abu ne da ba a taba ganin irinsa ba a zamanin.
Hukumar ta ce cutar na yin barazanar haddasa bala'i ga bil adama.
Wani babban jami'in hukumar lafiya ta duniya, Bruce Aylward ya ce ana bukatar matakin gaggawa idan ana son rike yawan mace-mace daga annobar mai karuwa cikin hanzari a kan dubbai.
Kawo yanzu mutane kusan dubu 2 ,500 ne suka mutu sakamakon cutar.
Kungiyar bayar da agajin likitoci ta Medecins Sans Frontieres ta ce lamarin ya fi karfinta, a inda a Liberia majinyata ciwon na Ebola ke kai kansu asibitoci domin gudun shafar iyalansu.
</doc>
<doc docid='bbc_140806_nigeria_ebola_emergency_president_declaration' lang='hau' type='mono' source_url='http://www.bbc.co.uk/hausa/news/2014/08/140806_nigeria_ebola_emergency_president_declaration' term='ebola'>
Ebola: Jonathan ya ayyana dokar ta baci
Shugaban Nigeria Goodluck Jonathan ya ayyana dokar ta baci kan cutar Ebola da ta bulla a kasar.
Shugaban Nigeria Goodluck Jonathan ya ayyana dokar ta baci kan cutar Ebola da ta bulla a kasar.
Haka kuma shugaban kasar ya amince da ware Naira biliyan daya da miliyan dari tara da za'a yi amfani da su wajen samar da wurare na musamman da za'a rika kebe wadanda suka kamu da cutar da kuma kara yawan ma'aikatan tantance masu dauke da cutar a kan iyakokin kasar.
Shugaba Jonathan ya kuma yi kira ga gwamnatocin jihohin kasar da makarantu masu zaman kansu da su duba yiwuwar kara hutun da dalibai ke yi a halin yanzu har sai bayan an tabbatar da cewa an kawar da barazanar da cutar ke yi a Nigeria.
Ya kuma yi kira ga 'yan siyasa da shugabannin addinai da kungiyoyi da su taimaka wajen takaita gudanar da tarurruka da zai kawo haduwar mutane da dama wuri guda don gudun kada cutar ta ci gaba da yaduwa a tsakanin al'umma.
Shugaba Goodluck Jonathan ya kuma jaddada cewa gwamnatin kasar za ta ci gaba da daukar matakan da suka kamata don ganin an takaita yaduwar cutar a Nigeria.
</doc>
<doc docid='bbc_141022_nigeria_ebola_stigmatisation' lang='hau' type='mono' source_url='http://www.bbc.co.uk/hausa/news/2014/10/141022_nigeria_ebola_stigmatisation' term='ebola'>
Ebola - Ana tsangwamar wadanda suka yi jiyya
Bayan da hukumar lafiya ta duniya ta ayyana Najeriya a zaman wadda ba ta yi nasarar kakkabe cutar Ebola...
Bayan da hukumar lafiya ta duniya ta ayyana Najeriya a zaman wadda ba ta yi nasarar kakkabe cutar Ebola...
wadanda suka tsira da rayukkansu daga cutar bayan da suka kamu da ita, sun ce babban aikin da ke gaban hukumomin kasar a yanzu shi ne daukar matakan hana nuna musu kyama da sauran jama'ar kasar ke yi.
A yayin da ta ke Magana gaban taron da aka yi domin ayyana Najeriya a matsayin kasar da ta kawar da cutar, daya daga cikin wadanda suka samu warkewa, ta shaida wa jami'an Najeriya cewa a halin da ake ciki, ita da 'yan uwanta suna fuskantar tsangwama.
</doc>
<doc docid='bbc_140820_liberia_curfew' lang='hau' type='mono' source_url='http://www.bbc.co.uk/hausa/news/2014/08/140820_liberia_curfew' term='ebola'>
Ebola: Dokar hana zirga zirga a Liberia
Gwamnatin Liberia ta kafa dokar hana yawace-yawace tare da killace wani bangare na Monrovia babban birnin kasar a yayinda take gwagwarmayar shawo kan bazuwar cutar Ebola.
Gwamnatin Liberia ta kafa dokar hana yawace-yawace tare da killace wani bangare na Monrovia babban birnin kasar a yayinda take gwagwarmayar shawo kan bazuwar cutar Ebola.
Shugaba Ellen Johnson Sirleaf ce ta bayar ta sanarwar hana zirga-zirga a ciki da wajen yankin yammacin birnin.
Yankin dai shine aka kai ma hari a kan wata cibiyar kiwon lafiya a karshen makon da ya wuce lokacinda majiyyata cutar ta Ebola 17 suka bace.
Kamfanin sufurin jiragen sama na kasar Kenya ya dakatar da sauka kasar ta Liberia da makwabciyar ta Saliyo.
Adadin mutanen da suka mutu sakamakon cutar ta Ebola a yammacin Afrika ya zarce dubu da dari biyu.
</doc>
<doc docid='bbc_160224_ebola_survivors' lang='hau' type='mono' source_url='http://www.bbc.com/hausa/news/2016/02/160224_ebola_survivors' term='ebola'>
Ebola ta bar baya da kura
Wani bincike da aka gudanar a kan wadanda suka warke daga cutar Ebola ya gano cewa mafi yawa daga cikinsu sun samu 'yar matsala a kwakwalwarsu.
Wani bincike da aka gudanar a kan wadanda suka warke daga cutar Ebola ya gano cewa mafi yawa daga cikinsu sun samu 'yar matsala a kwakwalwarsu.
Masu binciken daga gwamnatin Amurka, sun zurfafa binciken ne a kan wasu da suka warke su tamanin da biyu.
An dai gano cewa kaso biyu cikin uku na wadanda suka warken, sun yi fama da matsalar rashin kwarin jiki, wasu kuma ciwon kai, wasunsu kuma mantuwa, yayinda wasu kuma ke fama da alamomi irin na damuwa.
Mutane dubu goma sha bakwai ne dai suka warke daga cutar ta Ebola a yammacin Afrika, yayin da fiye da mutane goma sha daya kuma suka mutu sakamakon kamuwa da cutar.
</doc>
<doc docid='bbc_150303_saliyo_imf' lang='hau' type='mono' source_url='http://www.bbc.co.uk/hausa/news/2015/03/150303_saliyo_imf' term='ebola'>
Ebola: Saliyo za ta karbi tallafin kudi daga IMF
Asusun ba da lamuni na duniya, IMF, ya amince da wani tallafin kudi na dala miliyan 187 ga Saliyo bayan da annobar cutar Ebola ta hallaka mutane fiye da dubu uku a kasar
Asusun ba da lamuni na duniya, IMF, ya amince da wani tallafin kudi na dala miliyan 187 ga Saliyo bayan da annobar cutar Ebola ta hallaka mutane fiye da dubu uku a kasar
Za a bai wa kasar ta Saliyo fiye da dala miliyan takwas daga cikin kudin nan take.
Wani jami'in asusun na IMF ya ce annobar da kuma faduwar farashin tama a kasuwannin duniya sun yi mummunan tasiri a kan tattalin arzikin kasar.
A yau Talata shugabannin kasashen Saliyo, da Liberia, da Guinea za su halarci wani taron koli a Brussels da nufin hada karfi da karfe a yunkurin kawar da cutar ta Ebola dungurungum.
</doc>
<doc docid='bbc_140728_liberia_ebola_border_closure' lang='hau' type='mono' source_url='http://www.bbc.co.uk/hausa/news/2014/07/140728_liberia_ebola_border_closure' term='ebola'>
Ebola: Laberiya ta rufe iyakokinta
Hukumomin kasar Laberiya sun rurrufe yawancin hanyoyin shiga kasar na kan iyaka domin dakatar da bazuwar cutar ebola mai saurin halaka jama'a.
Hukumomin kasar Laberiya sun rurrufe yawancin hanyoyin shiga kasar na kan iyaka domin dakatar da bazuwar cutar ebola mai saurin halaka jama'a.
An kuma kakkafa wuraren gudanar da gwaji a wasu manyan kafofin da aka bari a bude, kamar su babban filin jirgin saman kasar.
Gwamnatin kasar ta kuma dukufa wajen sauya wa jama'a tunani kan abin da ta ce mummunar fahimtar da suka yi wa cutar.
Ya zuwa yanzu cutar ta hallaka akalla mutane 660 a yankin Afrika ta Yamma a shekaran nan.
</doc>
<doc docid='bbc_150714_liberia_orphans_on_the_rise' lang='hau' type='mono' source_url='http://www.bbc.com/hausa/news/2015/07/150714_liberia_orphans_on_the_rise' term='ebola'>
Ebola: Yara dubu 5 sun zama marayu a Laberia
Kimanin yara dubu biyar ne suka zamo marayu a Laberiya sakamakon kisan iyayensu da cutar ebola ta yi.
Kimanin yara dubu biyar ne suka zamo marayu a Laberiya sakamakon kisan iyayensu da cutar ebola ta yi.
Yawancin marayun sun rasa mai kula da su saboda kyamar su da ake yi musu bayan  iyayensu sun rasu.
Al'amarin ya fi kamari ga yaran da suka kamu da cutar ta ebola amma suka warke.
Kafin barkewar cutar ta ebola dai kasar ta Laberiya tana da marayu kimanin dubu daya ne kacal amma yanzu abin da kara karuwa ne.
</doc>
<doc docid='bbc_151008_no_ebola_west_africa' lang='hau' type='mono' source_url='http://www.bbc.com/hausa/news/2015/10/151008_no_ebola_west_africa' term='ebola'>
Mako guda babu Ebola a Afrika
Kasashen yamancin Afrika guda uku wadanda suke inda Ebola ta yi kamari, sun yi mako guda cir babu wani wanda ya kamu da cutar tun barkewar ta a watan Mayun shekarar 2014.
Kasashen yamancin Afrika guda uku wadanda suke inda Ebola ta yi kamari, sun yi mako guda cir babu wani wanda ya kamu da cutar tun barkewar ta a watan Mayun shekarar 2014.
A cewar hukumar lafiya ta duniya WHO, ya zuwa yanzu,c utar ta kashe sama da mutane 11,000 a Guinea da Liberiya da Saliyo.
Kamuwa da cutar ta ragu sosai a shekarar 2015, amma kuma hukumar lafiyar ta duniya ta yi gargadin cewar cutar za ta kuma iya barkewa.
Annobar ita ce barkewar cutar Ebola mafi muni a tarihi.
'Mutane 500 a Guinea'
A wani rahoto da WHO din ta fitar ta ce a Guinea ana duba lafiyar sama da mutane 500 wadanda ake ganin sun samu alaka mai daga hankali da masu cutar Ebolan a kai a kai.
Hukumar ta kuma ce mutane da dama wadanda ke da hadari sosai na kamuwa da cutar wadanda suke da alaka da masu cutar Ebolan a Guinea da kuma Saliyo, ba a san inda suke ba.
An riga an ayyana Liberia a matsayin kasar da bata da masu cutar Ebola bayan ta shafe kwanaki 40 babu wani wanda ya kamu da cutar.
Wannan shi ne karo n biyu da aka bayyana kasar da wannan matsayi bayan barkewar cutar a watan Yunin bara.
Saliyo ta bayyana mutum na karshe na kasarta mai cutar ne a ashirin da takwas ga watan Satumba amma kuma yanzu dole ta jira a bayyana ta a matsayin kasar da ba ta da masu cutar Ebola.
Guinea ta bayyana wadanda suka kamu da cutar Ebola na baya bayan nan ne a 27 ga watan Satumba.
</doc>
<doc docid='bbc_150731_who_ebola_vaccine' lang='hau' type='mono' source_url='http://www.bbc.com/hausa/news/2015/07/150731_who_ebola_vaccine' term='ebola'>
An samu kwarin gwiwa a yaki da Ebola
Hukumar lafiya ta duniya ta yabawa sakamakon gwaje-gwajen allurar rigafi kan cutar Ebola da aka yi a kasar Guinea wanda ya samar da kariya 100 bisa 100 ga mutane.
Hukumar lafiya ta duniya ta yabawa sakamakon gwaje-gwajen allurar rigafi kan cutar Ebola da aka yi a kasar Guinea wanda ya samar da kariya 100 bisa 100 ga mutane.
Hukumar ta ce duniya na gab da samun allurar rigafin da za ta yi tasiri a kan cutar ta Ebola.
An yi gwajin maganin a kan dubban mutane ba tare da ba ta lokaci ba, bayan da wani na kusa da su ya kamu da cutar ta Ebola kuma bayan kwanaki goma da yin alurar babu wani a cikinsu da ya kamu da cutar.
Har yanzu ba'a bayar da izinin amfanin da allurar rigakafin ba, sai dai an soma shirye-shiryen rarraba maganin a kasashen duniya.
Mutane sama da 11,000 ne suka rasu bayan kamuwa da cutar Ebola tun barkewar cutar a kasar Guinea a shekarar 2013.
</doc>
<doc docid='bbc_140811_ebola_who_geneva_meeting' lang='hau' type='mono' source_url='http://www.bbc.co.uk/hausa/news/2014/08/140811_ebola_who_geneva_meeting' term='ebola'>
Kokarin samo maganin cutar Ebola
Hukumar lafiya ta duniya WHO za ta gudanar da wani taro da ya hada da kwararrun jami'an kiwon lafiya a Geneva domin sake binciken amfani da magungunan gwaji ga wadanda suka kamu da cutar Ebola.
Hukumar lafiya ta duniya WHO za ta gudanar da wani taro da ya hada da kwararrun jami'an kiwon lafiya a Geneva domin sake binciken amfani da magungunan gwaji ga wadanda suka kamu da cutar Ebola.
Za su duba yiwuwar yin amfani da magungunan da ba a taba gwada su ga dan adam tare da samar da irin wadannan magunguna da kuma yadda za a yi amfani da su.
An bai wa wasu 'yan asalin Amurka da suka kamu da cutar ta Ebola irin wannan magani, kuma rahotanni sun ce bayan amfani da maganin suna samun sauki.
Kawo yanzu dai babu takamamman magani ko rigakafin cutar ta Ebola mai saurin hallaka dan adam.
</doc>
<doc docid='bbc_141020_nig_who_ebola' lang='hau' type='mono' source_url='http://www.bbc.co.uk/hausa/news/2014/10/141020_nig_who_ebola' term='ebola'>
Babu sauran cutar Ebola a Nigeria - WHO
Hukumar Lafiya ta Duniya-WHO ta ayyana kasar a matsayin wacce ta kawar da cutar.
Hukumar Lafiya ta Duniya-WHO ta ayyana kasar a matsayin wacce ta kawar da cutar.
Hakan na zuwa ne bayan da aka kwashe makonni shida ba a samu rahoton wani da ya kamu da cutar ba.
Sai dai masana harkokin lafiya sun ce cutar ka iya dawowa cikin kasar.
Hukumar ta bayyana hakan ne a wani taro da take yi da jami'an hukumar lafiya ta Nigeria a Abuja.
A watan Yulin da ya gabata an yi matukar damuw bayan wani jami'in diplomasiyyar Liberia ya shigo da cutar zuwa Nigeria - kasar da ke da cunkoson jama'a kusan miliyan 170.
Sai dai adadin mutanen da suka mutu ya ragu zuwa takwas, kuma kwararru sun ce irin yadda aka yi yaki da cutar a Nigeria darasi ne ga wasu kasashen duniya a kokarin dakile yaduwar cutar.
</doc>
<doc docid='bbc_151120_ebola_liberia_new_case' lang='hau' type='mono' source_url='http://www.bbc.com/hausa/news/2015/11/151120_ebola_liberia_new_case' term='ebola'>
Wani yaro ya kamu da Ebola a Liberia
Jami'an kiwon lafiya na Majalisar Dinkin Duniya sun ce an sake samun wani mutum dauke da cutar Ebola a Liberia, kasa da watanni uku bayan da aka ce babu cutar a kasar.
Jami'an kiwon lafiya na Majalisar Dinkin Duniya sun ce an sake samun wani mutum dauke da cutar Ebola a Liberia, kasa da watanni uku bayan da aka ce babu cutar a kasar.
Yaron da aka samu na dauke da cutar mai shekaru 10 ne kuma yana zaune ne a wata unguwar marasa galihu a Monrovia, babban birnin kasar.
Wannan labarin wani koma baya ne ga kasar inda aka samu sama da mutane dubu 10 da suka kamu da cutar kuma sama da dubu 4 suka mutu tun lokacin da aka gano cutar a kasar.
A watan Mayu ne aka fara cewa cutar ta bar kasar amma bayan wata daya sai ta sake dawowa.
A farkon watannan ne aka ce cutar ta bar Saliyo.
</doc>
<doc docid='bbc_140813_ghana_ebola_meetingsban' lang='hau' type='mono' source_url='http://www.bbc.co.uk/hausa/news/2014/08/140813_ghana_ebola_meetingsban' term='ebola'>
Ghana ta haramta taruka saboda Ebola
Kasar Ghana ta dakatar da yin tarukan da suka shafi kasa da kasa domin kaucewa yaduwar cutar Ebola a cikin kasar.
Kasar Ghana ta dakatar da yin tarukan da suka shafi kasa da kasa domin kaucewa yaduwar cutar Ebola a cikin kasar.
Haka kuma hukumomin kasar sun haramta taron gangami na jama'a domin yin kandagarki kan bazuwar cutar.
Ko da yake ba a samu bullar cutar Ebola a Ghana ba, amma kasar na da kyakkyawar alaka da Najeriya, inda mutane uku kawo yanzu aka tabbatar sun mutu a sanadiyyar cutar.
Fiye da mutane 1,000 ne suka rasa rayukansu a kasashe hudu na yammacin Afrika tun da aka samu bullar cutar a watan Fabrairun da ta gabata.
</doc>
<doc docid='bbc_140815_ebola_who_knowledge' lang='hau' type='mono' source_url='http://www.bbc.co.uk/hausa/news/2014/08/140815_ebola_who_knowledge' term='ebola'>
Ba a fahimci girman Ebola ba- WHO
Hukumar lafiya ta Duniya WHO, ta ce da alamu ba a fahimci ainihin girman annobar cutar Ebola da ta addabi yankin Yammacin Afrika ba.
Hukumar lafiya ta Duniya WHO, ta ce da alamu ba a fahimci ainihin girman annobar cutar Ebola da ta addabi yankin Yammacin Afrika ba.
Hukumar ta ce hakan ya sa mutane da dama ke takaita girmar cutar wanda ke ci gaba da bazuwa a duniya.
WHO ta kara da cewa yana da matukar muhimmanci a rika samar da bayanai kan wuraren da cutar ke yaduwa don tsara matakai na musamman na yaki da annobar.
Ya zuwa yanzu dai cutar ta hallaka mutane 1,160, a kasashen da ta bulla, lamarin da ya sa ta zama annoba mafi muni a tarihi.
</doc>
<doc docid='bbc_140904_nigeria_schools_resumption' lang='hau' type='mono' source_url='http://www.bbc.co.uk/hausa/news/2014/09/140904_nigeria_schools_resumption' term='ebola'>
Ebola: Za a rage hutun makarantu a Nigeria
Gwamnatin Nigeria ta sanar da cewa za a bude makarantu a fadin kasar a cikin watan Satumbar da muke ciki a maimakon watan Oktoba.
Gwamnatin Nigeria ta sanar da cewa za a bude makarantu a fadin kasar a cikin watan Satumbar da muke ciki a maimakon watan Oktoba.
A watan Agusta ne hukumomi a kasar suka sanar da kara wa'adin hutun da makarantu ke yi zuwa watan Oktoba mai kamawa saboda a samu damar shawo kan bazuwar cutar Ebola da ta barke a kasar.
Cutar Ebola ta hallaka mutane bakwai a Nigeria tun lokacin da dan kasar Liberia, Patrick Sawyer ya shigo da cutar cikin kasar.
Hukumar lafiya ta duniya dai ta kiyasta cewa mutane dubu daya da dari tara ne suka rasa rayukansu a Yammacin Afrika tun bayan barkewar cutar a watan Fabarairun wannan shekarar.
</doc>
<doc docid='bbc_141015_ebola_world_notdoingenough' lang='hau' type='mono' source_url='http://www.bbc.co.uk/hausa/news/2014/10/141015_ebola_world_notdoingenough' term='ebola'>
'Kokarin duniya a kan Ebola bai isa ba'
Shugaban Amurka, Barak Obama ya ce kokarin da duniya gaba daya take yi don shawo kan cutar Ebola, bai wadatar ba.
Shugaban Amurka, Barak Obama ya ce kokarin da duniya gaba daya take yi don shawo kan cutar Ebola, bai wadatar ba.
Nan gaba a Larabar nan ne, Barak Obama zai gudanar da tattaunawa ta bidiyo da shugabannin Burtaniya, Faransa da Jamus da kuma Italiya kan wannan batu.
Tun da farko, shugaban jami'an yaki da cutar Ebola na Majalisar Dinkin Duniya ya bukaci duniya ta dauki mataki cikin hanzari, inda ya yi gargadin cewa babban abokin gaba a yunkurin magance Ebola shi ne lokaci.
Anthony Banbury ya yi gargadin cewa duk da kokarin shawo kan Ebola da ake yi, amma cutar na kara samun galaba.
Don haka ya yi kira a samar da karin kudade don gina cibiyoyin lafiya a Saliyo, Guinea da Liberiya da kuma samar da karin ma'aikatan lafiya da za su kula da majinyata.
</doc>
<doc docid='bbc_150623_ebola_sierra_leonne_new' lang='hau' type='mono' source_url='http://www.bbc.com/hausa/news/2015/06/150623_ebola_sierra_leonne_new' term='ebola'>
Mutane biyu sun harbu da Ebola a Saliyo
Mahukunta a kasar Saliyo sun tabbatar da cewa wasu mutum biyu sun harbu da cutar Ebola a Freetown, babban birnin kasar.
Mahukunta a kasar Saliyo sun tabbatar da cewa wasu mutum biyu sun harbu da cutar Ebola a Freetown, babban birnin kasar.
Da an yi tsammanin an kammala shawo kan cutar a birnin, ganin cewa an shafe makonni ba tare da samun wanda ya kamu da cutar ba.
Kakakin cibiyar da yaki da cutar Ebola a kasar yace lamarin na da matukar daga hankali kasancewar an rufe baki dayan sansanonin da ake kebe masu harbuwa da cutar.
Wakiliyar BBC ta ce an shiga damuwa sosai saboda an rufe dukkan wuararen kebe masu harbuwa da cutar ganin cewa ba a samun sabbin mutanen da ke kamuwa.
Ana dai fargabar cewa watakila cutar ta sake bazuwa saboda ta bulla a unguwar marasa galihu mai cunkoson jama'a.
Ana dai ci gaba da kamuwa da cutar Ebola a arewacin kasar ta Saliyo.
</doc>
<doc docid='bbc_wasanni-51479543' lang='hau' type='mono' source_url='https://www.bbc.co.uk/hausa/wasanni-51479543' term='ebola'>
Zan lashe zinare 5 a damben festival na Najeriya
Sarkin shirya wasan dambe na Najeriya, Mamman Bashar Danliti ya ce zai lashe zinare biyar a wasannin damben festival da za a yi a 2020.
Sarkin shirya wasan dambe na Najeriya, Mamman Bashar Danliti ya ce zai lashe zinare biyar a wasannin damben festival da za a yi a 2020.
Jihar Edo ce za ta karbi bakuncin wasannin karo na 20 da za a yi tsakanin ranar 20 ga watan Maris zuwa 1 ga watan Afirilu.
Ana kuma sa ran lashe zinare 3,000 a wasa 36 da jihohin kasar 36 za su kece raini har da babban birnin tarayya Abuja.
Mammam Bashar shi ne zai ja ragamar jihar Kano a wasannin gargajiya da suka hada da dambe da langa da kuma kokawa.
A wasannin da aka yi a Abuja gasa ta 19, jihar Kano ta lashe zinare uku, inda Bahagon Sanin Kurna da Bahagon Shagon 'Yan Sanda da kuma Abdurrazak Ebola suka zama gwanaye.
Sai Ali Kanin Bello da ya ci azurka a nauyin ajin kilo 85, bayan da ya yi rashion nasara a wasan karshe a hannun Mai Takwasara da ya wakilci jihar Edo.
'Yan wasan da za su wakilci jihar Kano a damben festival:
Ajin nauyi kilo 55 Bahagon Sanin Kurna
Ajin nauyi kilo 65 Autan Dan Bunza
Ajin nauyi kilo 75 Bahagon Shagon 'Yan Sanda
Ajin nauyi kilo 85 Ali Kanin Bello
Ajin nauyi kilo 100 Abdurrazak Ebola
</doc>
<doc docid='bbc_160510_dambengargajiya_ebola-maitakwasara' lang='hau' type='mono' source_url='http://www.bbc.co.uk/hausa/sport/2016/05/160510_dambengargajiya_ebola-maitakwasara' term='ebola'>
Ebola zai fafata da Mai Takwasara a Zaria
An tsayar da ranar 13 ga watan Mayu domin fafatawa a damben gargajiya na kasa da za a yi a Zaria ta jihar Kaduna.
An tsayar da ranar 13 ga watan Mayu domin fafatawa a damben gargajiya na kasa da za a yi a Zaria ta jihar Kaduna.
Cikin manyan wasannin da za a yi har da wanda Mai Takwasara zai nemi fansar kisa a hannun Ebola.
A cikin watan Fabrairu Ebola ya buge Mai Takwasara a turmi na biyu a zaria a lokacin ajon Anas Dan Sarkin fawa.
A kuma cikin watan Afirilu 'yan damben biyu suka kara kwafsawa a jihar Sokoto inda suka tashi wasan canjaras a turmi biyu da suka taka.
Sun kuma hadu a jihar Kano da Legas a cikin watan na Afirilu kuma dukkan wasannin da suka yi babu kisa.
Ebola dan wasan Kudu da Mai Takwasara daga Guramada sune 'yan wasan damben gargajiya da suke tashe a wannan lokacin.
Kafin haduwar da suka yi a Zaria a cikin watan Fabarairu, sai da kowannensu ya yi wasa sama da shekara daya bai je kasa ba.
</doc>
<doc docid='bbc_140919_security_council_ebola' lang='hau' type='mono' source_url='http://www.bbc.co.uk/hausa/news/2014/09/140919_security_council_ebola' term='ebola'>
'Ebola babban kalubale ne ga tsaro a Duniya'
Kwamitin tsaro na Majalisar Dinkin Duniya, ya ayyana cutar Ebola a matsayin babban kalubale da ke barazana ga zaman lafiya da tsaro a duniya.
Kwamitin tsaro na Majalisar Dinkin Duniya, ya ayyana cutar Ebola a matsayin babban kalubale da ke barazana ga zaman lafiya da tsaro a duniya.
Mambobin kwamitin 15, sun yi kira ga dukkanin kasashen duniya da su bayar da agajin gaggawa ga kasashen da cutar ta shafa a Yammacin Afrika.
Wannan dai shi ne karo na farko da Kwamitin tsaro na Majalisar ya yi irin wannan zama da ya shafi batun lafiyar al'umma.
Kusan mutane 2000 ne suka mutu sakamakon cutar ta Ebola, tun bayan barkewarta a Yammacin Afrika.
</doc>
<doc docid='bbc_141011_us_ebola' lang='hau' type='mono' source_url='http://www.bbc.co.uk/hausa/news/2014/10/141011_us_ebola' term='ebola'>
Wata 'yar Amurka ta kamu da Ebola
Wata jami'ar kiwon lafiya da ta yi jinyar wani mai cutar Ebola a Amuraka ta harbu da cutar.
Wata jami'ar kiwon lafiya da ta yi jinyar wani mai cutar Ebola a Amuraka ta harbu da cutar.
Hukumomin kiwon lafiya a Jihar Texas sun ce sun gano hakan ne bayan sun gwada jinin matar a yammacin jiya asabar.
Sai dai sun ce za su yi wasu karin gwaje-gwaje akan matar wadda ba a bayyana sunanta ba.
Mutumin da ta yi jinyar sa din ya je Amurka ne daga Liberia.
Shine mutum na farko da ya kamu da cutar a Amurka.
</doc>
<doc docid='bbc_150414_schools_open_in_sierraleone' lang='hau' type='mono' source_url='http://www.bbc.co.uk/hausa/news/2015/04/150414_schools_open_in_sierraleone' term='ebola'>
Ebola: Za a bude makarantu a Saliyo
A yau Talata ne za a bude makarantu a kasar Saliyo tun bayan da aka rufe su a watan Yuli sakamakon barkewar cutar Ebola.
A yau Talata ne za a bude makarantu a kasar Saliyo tun bayan da aka rufe su a watan Yuli sakamakon barkewar cutar Ebola.
Tun a farkon shekaran nan ne aka bude makarantu a sauran kasashen Yammacin Afrika, wato Guinea da Liberia da su ma annobar ta shafa.
Sai dai hukumar lafiya ta duniya ta ce har yanzu annobar ta Ebola babbar barazana ce ga duniya.
Alkaluman mako-mako na baya bayan nan na sababbin wadanda suka kamu da cutar sun nuna mutane 30 ne suka kamu da cutar a Guinea da Saliyo, sabanin daruruwa da ake samu a lokacin tsananin annobar ta Ebola.
</doc>
<doc docid='bbc_140624_ebola_msf' lang='hau' type='mono' source_url='http://www.bbc.co.uk/hausa/news/2014/06/140624_ebola_msf' term='ebola'>
MSF ta yi gargadi game da Ebola
Annobar cutar Ebola na ci gaba da samun gindin zama a Kasashen Guinea da Saliyo da kuma Liberia.
Annobar cutar Ebola na ci gaba da samun gindin zama a Kasashen Guinea da Saliyo da kuma Liberia.
Kungiyar bayar da gudumawar likitoci ta Medecins Sans Frontieres ta ce ta duba mutane 470 da suka hada da mutane 215 da aka tabbatar suna dauke da cutar tun watan Maris din da ya gabata.
Kungiyar ta Medecins Sans Frontieres ta yi kira ga gwamnatoci a kasashe ukun da abun ya shafa da su gudanar da babban gangamin fadakarwa a kan cutar.
Haka kuma kungiyar mai zaman kanta ta bayyana cewar a halin yanzu albarkatun ta sun ragu matuka.
</doc>
<doc docid='bbc_150326_health_ebola_kills_children' lang='hau' type='mono' source_url='http://www.bbc.co.uk/hausa/news/2015/03/150326_health_ebola_kills_children' term='ebola'>
Ebola ta fi kashe kananan yara
Wani bincike da mujallar New England ta gudanar ya yi hasashen cewa cutar Ebola ta fi muni tare da kashe yara kanana fiye da manya.
Wani bincike da mujallar New England ta gudanar ya yi hasashen cewa cutar Ebola ta fi muni tare da kashe yara kanana fiye da manya.
Masana kimiyya sun gano cewa cutar ta hallaka kashi 90 cikin 100 na jarirai 'yan kasa da shekara daya da suka kamu, idan aka hada da kashi 65 cikin 100 na manya da cutar ta kama a Guinea da Liberiya da Saliyo.
Duk da cewa yara kananan ba kasafai suke kamuwa da cutar ba, sai dai masu bincike sun ce akwai bukatar ganin cewa a samar masu da kulawa ta musamman.
Haka kuma an soma gwajin wata alurar rigakafi kan wasu mutane a Guinea.
'Kwayoyin halitta'
Cutar Ebola ta hallaka fiye da mutane 10,000 a kasashen Saliyo da Guinea da Liberiya a yammacin Afrika ta yamma inda cutar tafi kamari cikin watanni 12 da suka gabata.
Mafi yawan wadanda suka mutun dai manya ne, daya cikin mace-mace biyar ne kawai ake samun mutuwar yaro dan kasa da shekara 15.
Amma an samu yawan mutuwar yara kanana irin wanda ba a taba samu ba, tun bayan barkewar annobar ta wannan karon.
Da aka fayyace bayanan da aka samu daga ma'aikatun lafiya na kasashen da abin ya shafa da kuma hukumar lafiya ta duniya WHO, masana kimiyya sun gano wani boyayyen al'amari na yadda mutane ke kamuwa da kwayar cutar  dangane da banbancin shekarunsu ta hanyoyi daban-daban.
Bisa ga rahotannin da suka samar tun daga farkon barkewar annobar zuwa watan Janairun 2015, an tabbatar da cewa cutar ta kashe kashi 80 cikin 100 na yaran da suka kamu.
Kuma cutar tafi bunkasa nan da nan a jikin kananan yara, inda alamunta ke bayyana cikin sa'o'i 72 sabanin manya.
Farfesa Christ Donnelly na kwalejin Imperial da ke London, na daga cikin wadanda suka gudanar da binciken yace: "Yana da matukar muhimmanci mu samu hanyar magance wannan cuta ga yara da gaggawa."
"Muna kuma bukatar mu duba ko ana magance wannan cuta ga yara ta hanyar da ta dace da shekarunsu," in ji Farfesa Donnelly.
'Riga-kafi'
Har yanzu dai ba a samu wani magani da aka tabbatar da cewa zai warkar da cutar Ebola gaba daya ba.
Masana kimiyya a Guinea tare da hadin gwiwar hukumar kula da lafiyar al'umma ta Canada da kuma kamfanin Merck, suna aiki kan samar da riga-kafin da zai kare wadanda suke cikin hadarin kamuwa da cutar.
Dabarun sun hada da yin allurar riga-kafi da duk wani wanda ya yi mu'amala da mai dauke da cutar a baya-bayan nan don samar da ingantacciyar kariya.
Dakta Bertrand Draguez, na kungiyar likitocin agaji ta Medecins sans Frontieres, wanda shi ma yana daya daga cikin masu gabatar da gwajin, ya ce za a dinga aiwatar da gwajin akai-akai a kan mutane.
Sakamakon gwaje-gwajen zai samu daga a karshe watan Yuli.
Hukumar kula da lafiyar jama'a ta Ingila ma ta sanar da bayar da tallafin pam miliyan daya domin samar da wata hanyar murkushe cutar.
</doc>
<doc docid='bbc_141201_ebola_banbury' lang='hau' type='mono' source_url='http://www.bbc.co.uk/hausa/news/2014/12/141201_ebola_banbury' term='ebola'>
"Ana fuskantar babbar barazanar Ebola"
Babban wakilin majalisar dinkin duniya mai kula da yaki da cutar ebola a a Africa ta yamma ya ce har yanzu akwai babbar barazanar yaduwar cutar a duniya baki daya.
Babban wakilin majalisar dinkin duniya mai kula da yaki da cutar ebola a a Africa ta yamma ya ce har yanzu akwai babbar barazanar yaduwar cutar a duniya baki daya.
Toni Ban bury ya ce yankuna da dama a yankin na Africa ta yamma sun cimma wa'adin yaki da cutar a yanzu, yana mai cewa kashi 70 na mutanen da ke dauke da cutar suna cibiyoyin kula da masu dauke da ita kuma kashi 70 na wadanda suka mutu an binne su.
Sai dai jami'in ya ki ya bayyana cewa ko an cimma wannan wa'adi a yankin na Africa ta yamma.
Kasashen Liberia da Guinea sun fi taka muhimmyar rawa wajen magance cutar ta Ebola a cikin kasashen da cutar ta fi kamari, yayin da kasar Sierra Leone ke ci gaba da faman yaki da cutar.
</doc>
<doc docid='bbc_140816_liberia_ebola' lang='hau' type='mono' source_url='http://www.bbc.co.uk/hausa/news/2014/08/140816_liberia_ebola' term='ebola'>
An kai hari a cibiyar Ebola a Liberia
Rohotanni daga Laberiya na cewa wasu mutane sun farma wani wuri da aka kebe mutanen da suka nuna alamun cutar Ebola inda suka sace kayan mutanen da aka kebe.
Rohotanni daga Laberiya na cewa wasu mutane sun farma wani wuri da aka kebe mutanen da suka nuna alamun cutar Ebola inda suka sace kayan mutanen da aka kebe.
Cikin kayan da ake sace harda zanin gado da katifun masu jinyar.
Abunda ya sa mutane fargabar cewa cutar zata iya yaduwa.
Wakilin BBC a Manrovia ya ce: "Mutanen unguwar na nuna damuwar cewa saboda wasu daga cikin katifun da mashinfidun da aka sace nada jini-jini da amai a jikin su, to cutar zata iya yaduwa a unguwar wadda can dama mutanen ta na fama da talauci.
Rohotanni sun nuna cewa mutanen da suka kai harin kan sansanin Ebolan na nuna takaicin su ne saboda kafa cibiyar a unguwar su batareda tuntubar su ba.
Yanzu haka an kai Kimamnin mutane 30 dake sansanin, zuwa Asibitin JF Kennedy, wanda shine mafi girma a kasar, inda ake da wuri na musanan na yiwa masu fama da Ebola Magani.
Hakan na nufin kenan sanansanin na West Point zai dena aiki. Sai dai ko idan gwamnati zata sasanta da mutanen unguwar don kafa wani sanansani da iznin su
</doc>
<doc docid='bbc_labarai-48605173' lang='hau' type='mono' source_url='https://www.bbc.co.uk/hausa/labarai-48605173' term='ebola'>
Cutar Ebola mai saurin kisa ta fara bazuwa makwabta
Hukumar Lafiya ta Duniya ta tabbatar cewa annobar cutar Ebola wadda ta barke a Jamhuriyar Dumokuradiyyar Kongo, ta bazu zuwa makwabciyar kasar, Uganda.
Hukumar Lafiya ta Duniya ta tabbatar cewa annobar cutar Ebola wadda ta barke a Jamhuriyar Dumokuradiyyar Kongo, ta bazu zuwa makwabciyar kasar, Uganda.
Ma'aikatar lafiya ta Uganda da Hukumar Lafiya ta Duniya sun ce, a yanzu haka ana yi wa wani yaro dan shekara biyar wanda ya fito daga Kongon ya tsallaka zuwa Uganda wanda kuma yake dauke da cutar, magani.
Yaron ya shiga Uganda ne tare da sauran 'yan uwansa , ranar 9 ga watan nan na Yuni, kuma a yanzu ana masa magani a wani asibiti da ke bangaren Uganda ta iyakar kasashen biyu.
Daman dai wannan bazuwa ta cutar Ebola daga Jamhuriyar Dumokuradiyyar Kongo zuwa wata kasa makwabciya, abu ne da aka dade ana tsammani, musamman ganin yadda aka jima ana ta gargadi da ankarar da jama'a, sai kuwa ga shi kwatsam ta tabbata.
Tuni dai aka tura masu bayar da agajin gaggawa kan cutar,  zuwa wannan yanki domin gano ko akwai wani da shi ma ya kamu da ita ko yake cikin hadarin kamuwa da cutar.
Daman tuni hukumomin Ugandar da hadin guiwar kungiyar agaji ta Save the Children sun ce sun riga sun ba wa ma'aikatan lafiya da masu aikin sa-kai hadi da malaman makaranta sama da dubu hudu horo da riga-kafin cutar, da kuma ba su kayayyakin aiki na maganinta ko da ta ka iya kunno kai kasar.
A shekarar da ta wuce ne annobar cutar mai saurin kisa ta barke sosai a Jamhuriyar Dumokuradiyyar Kongo, kuma zuwa yanzu ta hallaka sama da mutane 1400, bayan wasu sama da 2000 da ta kama.
A yau Laraba ne za a yi wani zama na tattaunawa tsakanin jami'an Jamhuriyar Dumokuradiyyar Kongon da Uganda, domin yanke shawarar ko za a kai 'yan uwan yaron wadanda suke Uganda zuwa wata cibiya ta musamman kan cutar a Kongon  domin sanya ido a kansu.
Cutar Ebola dai tana haddasa zubar da jini a cikin mutum da zazzabi mai karfi da kuma amai.
</doc>
<doc docid='bbc_140926_ebola_figure_rises' lang='hau' type='mono' source_url='http://www.bbc.co.uk/hausa/news/2014/09/140926_ebola_figure_rises' term='ebola'>
Ebola: mutane sama da 3,000 sun mutu
Hukumar Lafiya ta Duniya, WHO, ta ce mutane sama da dubu 3000 ne suka mutu daga cutar Ebola a Yammacin Afrika, cikin mutane kusan mutane 6,500 da suka kamu da cutar.
Hukumar Lafiya ta Duniya, WHO, ta ce mutane sama da dubu 3000 ne suka mutu daga cutar Ebola a Yammacin Afrika, cikin mutane kusan mutane 6,500 da suka kamu da cutar.
Kasar Liberiya ce dai lamarin ya fi kamari, a cewar hukumar, inda mutane akalla 150 suka mutu cikin kwanaki biyu.
Hukumar ta WHO ta kara da cewa akwai yuwuwar mutanen da suka mutu cikin kwanakin biyun sun fi haka domin wasu da dama na tsoron su tunkari asibiti.
Wakilin BBC a yankin ya ce yanzu adadin mutanen da ke mutuwa daga cutar ta Ebola a kasar ta Liberiya, ya dara na ko ina.
Tuni dai Hukumar ba da lamuni ta duniya, IMF ta yi alkawarin bayar da tallafin dala miliyan 30 ga kasashen Liberiya da Guinea da kuma Saliy dom,in yaki da cutar ta Ebola mai saurin hallaka mutane.
</doc>
<doc docid='bbc_140921_nigeria_ebola_schools' lang='hau' type='mono' source_url='http://www.bbc.co.uk/hausa/news/2014/09/140921_nigeria_ebola_schools' term='ebola'>
Ebola: Ana son a jinkirta bude makarantu
A Najeriya, kungiyar malamai ta kasar ta bukaci gwamnati da ta kara jinkirta batun komawar dalibai makaranta saboda cutar Ebola.
A Najeriya, kungiyar malamai ta kasar ta bukaci gwamnati da ta kara jinkirta batun komawar dalibai makaranta saboda cutar Ebola.
A ranar Litinin ne dai aka tsara dalibai za su koma makaranta, bayan dogon zaman da suka yi a gida, don hana yaduwar Ebola, wadda ta bulla a kudancin kasar.
Shugaban kungiyar malaman ya ce babu wani tanadi kariya da aka yi a makarantun.
Sai dai Shugaban Najeriyar, Goodluck Jonathan, ya yi watsi da kiran da kungiyar malaman ke yi.
Amma wasu jihohin da kuma wasu makarantu masu zaman kansu a kasar sun ce za su jinkirta komawar daliban.
A da dai gwamnatin tarayya ta ce ba za a bude makarantun ba har sai tsakiyar watan Oktoba, amma daga baya ta takaita lokacin, ta ce a koma a ranar Litinin, 22 ga watan Satumba, bayan da ta lura cewa matsalar cutar Ebolar ta ragu sosai a kasar.
</doc>
<doc docid='bbc_140922_nigeria_ebola_senegal_who' lang='hau' type='mono' source_url='http://www.bbc.co.uk/hausa/news/2014/09/140922_nigeria_ebola_senegal_who' term='ebola'>
'An shawo kan Ebola a Nigeria da Senegal'
Hukumar lafiya ta duniya WHO ta ce an shawo kan barkewar cutar Ebola a kasashen Nigeria da Senegal cikin kasashe biyar da cutar ta bulla a yammacin Afirka.
Hukumar lafiya ta duniya WHO ta ce an shawo kan barkewar cutar Ebola a kasashen Nigeria da Senegal cikin kasashe biyar da cutar ta bulla a yammacin Afirka.
Amma WHO ta ce gabaki-dayan yawan mutanen da suka mutu sun karu zuwa kusan mutane 2,800.
A Kasar Saliyo, Shugaban cibiyar ayyukan gaggawa akan cutar Ebolan Stephen Gaojia ya ce an sami nasarar shawo kan cutar bayan da aka kawo karshen dokar hana fitar da aka sanya a Kasar a ranar Lahadi.
Hukumomin Kasar Saliyo sun sami mutane 130 dake dauke da cutar a lokacin da dokar ke aiki.
</doc>
<doc docid='bbc_150701_liberia_new_ebola_case' lang='hau' type='mono' source_url='http://www.bbc.com/hausa/news/2015/07/150701_liberia_new_ebola_case' term='ebola'>
Ebola ta sake bulla a Liberia
Cutar Ebola mai saurin kisa ta sake bulla a kasar Liberia bayan Hukumar lafiya ta duniya, WHO ta ayyana ta a matsayin kasar da ta yi nasarar yakar cutar.
Cutar Ebola mai saurin kisa ta sake bulla a kasar Liberia bayan Hukumar lafiya ta duniya, WHO ta ayyana ta a matsayin kasar da ta yi nasarar yakar cutar.
Gwamnatin kasar ta tabbatar da cewa wani matashi mai shekaru 17 ya kamu da cutar, har ta kashe shi, kuma har yanzu ba a gano yadda aka yi wannan saurayi ya kamu da kwayar cutar ba, da kuma wadanda ya yi mu'amala da su.
A yanzu cutar ta kama mutane biyu a kauyen Nedowein inda matashin nan ya rasu.
Hukumomin lafiya sun ce wadanda suka kamu da cutar sun yi ma'amala da matashin ciki hadda wani mai maganin gargajiya.
Cutar Ebola ta hallaka mutane da dama a kasashe Saliyo da Guinea da kuma Liberia.
</doc>
<doc docid='bbc_140626_who_ebola_spread' lang='hau' type='mono' source_url='http://www.bbc.co.uk/hausa/news/2014/06/140626_who_ebola_spread' term='ebola'>
Cutar Ebola na bukatar kwararan matakai
Ana bukatar daukar kwararan matakai domin hana bazuwar cutar Ebola mai saurin kisa a yammacin Africa, a cewar hukumar Lafiya ta duniya.
Ana bukatar daukar kwararan matakai domin hana bazuwar cutar Ebola mai saurin kisa a yammacin Africa, a cewar hukumar Lafiya ta duniya.
Kimanin mutane 400 ne suka rasa rayukansu tun bayan barkewar cutar a kasar Guinea da kuma bazuwarta zuwa kasashen Saliyo da Liberia da ke makwabtaka.
Barkewar cutar ne abu mafi girma idan aka yi la'akari da yawan wadanda suka kamu da wadanda kuma suka mutu da kuma yaduwarta.
Hukumar lafiya ta duniya ta ce "Ta damu matuka" game da yiwuwar kara bazuwar cutar.
A halin yanzu akwai mutane kimanin 600 da suka kamu da Ebola kuma kashi 60 cikin dari na mutanen sun mutu.
</doc>
<doc docid='bbc_44803837' lang='hau' type='mono' source_url='http://www.bbc.co.uk/hausa/44803837' term='ebola'>
Bincike: Masu cutar Ebola na samin tabin hankali
Masu bincike a kasar Saliyo sun gano cewa wadanda suka yi jinyar cutar Ebola na fama da wani ciwo da ya kan shafi kwakwalwa na lokaci mai tsawo bayan sun warke daga cutar.
Masu bincike a kasar Saliyo sun gano cewa wadanda suka yi jinyar cutar Ebola na fama da wani ciwo da ya kan shafi kwakwalwa na lokaci mai tsawo bayan sun warke daga cutar.
Akwai kuma shaida mai karfi da ke nuna cewa ba a warkewa gaba daya daga cutar.
An dai wallafa wannan binciken a mujallar Emerging Infectious Diseases.
A lokacin da ake gudanar da wannan binciken, an ware wadanda aka lura suna da alamun ciwon tabin hankali, wadanda a baya suna cikin 'yan kasar Saliyo da suka yi fama da cutar Ebola.
Masu bincike daga jami'ar Liverpool da makarantar Kings College ta birnin Landan sun gano cewa yawancinsu na fama da matsanancin ciwon kai da shayewar jiki kuma sun shiga wani halin damuwa mai zurfi.
Wadda ta jagoranci binciken mai suna Post Ebola Syndrome Project, Dokta Janet Scott ta yi kira da a horas da ma'aikatan jinya sosai akan yadda za su iya gano wannan matsalar.
Fiye da mutum 11,000 suka mutu daga cutar Ebola kuma akalla mutum 28,000 ne aka bayyana cewa sun kamu da cutar a Saliyo da Laberiya da kasar Guinea a tsakanin shekarun 2013 zuwa 2016.
Wannan binciken ya tabbatar da bukatar da ake da ita ta a fadada bincike akan tasirin cutar Ebola na lokaci mai tsawo saboda yawan wadanda suka warke daga cutar na da yawa a yankin Afirka ta Yamma.
</doc>
<doc docid='bbc_140821_au_ebola' lang='hau' type='mono' source_url='http://www.bbc.co.uk/hausa/news/2014/08/140821_au_ebola' term='ebola'>
Afirka ta Kudiri yaki da Ebola
Kungiyar Tarayyar Afirka za ta tura wani ayari na musamman zuwa kasashen Afirka hudu da ke fama da annobar cutar Ebola.
Kungiyar Tarayyar Afirka za ta tura wani ayari na musamman zuwa kasashen Afirka hudu da ke fama da annobar cutar Ebola.
Kwamitin Sulhu na Kungiyar ya ce wannan aiki da ayarin zai yi zai ci dala miliyon ashirin da biyar, kuma za su yi aiki ne tara da hadin-gwiwar Amurka da wasu.
Kwsamishina mai lura da walwala da jin dadin jama'a a kungiyar ta tarayyar Afirka Dr Mustapha Sidiki yace tawagar za ta kunshi dakarun soji da kuma jami'ai na farar hula da likitoci masu aikin sa kai da jami'n jinya da kuma sauran ma'aikatan asibiti.
A karshen wannan watan na Augusta ne tawagar za ta fara aiki wanda kuma ake sa ran za su dauki tsawon watanni shida suna yi.
Tun farko a wannan watan kungiyar tarayyar Afirkar ta ce za ta bayar da dala miliyan daya daga asusunta na taimakon jin kai domin tallafawa yunkurin da ake kan yi na shawo kan annobar cutar a kasashen Guinea da Saliyo da Liberia da kuma Najeriya.
</doc>
<doc docid='bbc_140626_ebolawho' lang='hau' type='mono' source_url='http://www.bbc.co.uk/hausa/news/2014/06/140626_ebolawho' term='ebola'>
Yaki da cutar Ebola a yammacin Afirka
Hukumar lafiya ta Duniya, WHO, ta ce akwai bukatar daukar kwararan matakai na yaki da yaduwar cutar Ebola mai hallakarwa a kasashen Guinea da Saliyo da kuma Liberia.
Hukumar lafiya ta Duniya, WHO, ta ce akwai bukatar daukar kwararan matakai na yaki da yaduwar cutar Ebola mai hallakarwa a kasashen Guinea da Saliyo da kuma Liberia.
Hukumar ta WHO ta ce an samu karuwar yawan mutanen da cutar ta hallaka da kuma wadanda suka kamu da ita a cikin makonni ukkun da suka wuce.
Hakan na faruwa duk da cewa an tura kwararrun ma'aikatan kiwon lafiya zuwa yankin.
Wata wakiliyar BBC ta ce watanni 4 bayan barkewar cutar, yawan mutanen da suka kamu da ita ya zarta 600, kuma kashi 60 daga cikin 100 na wadannan marasa lafiyar sun rasu.
Hakan dai ya nuna cewa wannan ita ce annobar Ebola mafi muni da aka samu ya zuwa yanzu.
Hukumar ta WHO ta kira wani taro na musamman na ministocin lafiya daga kasashe 11 na yammacin Afruka, wanda za a yi a farkon watan gobe a Ghana.
</doc>
<doc docid='bbc_140707_ebola_virus_case_ghana' lang='hau' type='mono' source_url='http://www.bbc.co.uk/hausa/news/2014/07/140707_ebola_virus_case_ghana' term='ebola'>
Zargin bullar cutar Ebola a Ghana
Ma'aikatar lafiya a kasar Ghana ta ce ma'aikatan lafiya na duba wani majinyaci da ake zargin ya kamu da mummunar cutar Ebola mai saurin kisa.
Ma'aikatar lafiya a kasar Ghana ta ce ma'aikatan lafiya na duba wani majinyaci da ake zargin ya kamu da mummunar cutar Ebola mai saurin kisa.
Sanarwar Ma'aikatar lafiyar ta ce an samu rahoton kamuwa da cutar ne a karamin asibitin Nyaho da ke Accra babban birnin kasar.
Ta ce an kebe marasa lafiya da ma'aikatan asibitin kuma an ba su tufafin kariya.
Cutar Ebola ya zuwa yanzu ta kashe mutane sama da 460 tun bayan bullar ta a kasar Guinea cikin watan Fabrairu, inda ta yadu zuwa makwabtan kasashe irinsu Liberia da Saliyo.
Ebola ita ce cuta mafi saurin hallaka mutane a duniya ya zuwa yanzu, kuma ba ta da riga-kafi ko magani.
Ma'aikatar lafiyar ta ce ta dauki matakan kariya don haka mutane su kwantar da hankalinsu.
</doc>
<doc docid='bbc_141113_ebola_drug_trail' lang='hau' type='mono' source_url='http://www.bbc.co.uk/hausa/news/2014/11/141113_ebola_drug_trail' term='ebola'>
Kungiyar likitoci za ta yi gwajin magajin Ebola
Kungiyar agajin likitoci ta Medicines Sans Frontiers, MSF, ta ce za ta jagoranci wasu gwaje-gwaje da za a yi a wasu asibitoci a yammacin Afrika, domin neman maganin cutar Ebola.
Kungiyar agajin likitoci ta Medicines Sans Frontiers, MSF, ta ce za ta jagoranci wasu gwaje-gwaje da za a yi a wasu asibitoci a yammacin Afrika, domin neman maganin cutar Ebola.
A cewar kungiyar, za ta yi amfani da wasu magungunan yaki da kwayoyin cututtuka guda biyu da kuma wani bangaren jinin wadanda suka warke daga cutar ta Ebola.
MSF ta kuma kara da cewa za ta gudanar da gwaje-gwajen ne domin ganin ko akwai yuwuwar a inganta lafiyar wadanda suka kamu da cutar.
Idan dai har wadannan gwaje-gwajen da za a yi makonni biyu ana yi ya yi tasiri, ana sa ran za a samar da magunguna ga masu fama da cutar.
</doc>
<doc docid='bbc_140812_nigeriaebola' lang='hau' type='mono' source_url='http://www.bbc.co.uk/hausa/news/2014/08/140812_nigeriaebola' term='ebola'>
Ebola: Mutum na uku ya mutu a Nigeria
Hukumar raya tattalin arzikin kasashen yammacin Afrika, watau ECOWAS ko CEDEAO, ta tabbatar da mutuwar wani jami'inta wanda shi ne mutum na uku da cutar Ebola ta hallaka a Najeriya.
Hukumar raya tattalin arzikin kasashen yammacin Afrika, watau ECOWAS ko CEDEAO, ta tabbatar da mutuwar wani jami'inta wanda shi ne mutum na uku da cutar Ebola ta hallaka a Najeriya.
Mutumin mai suna Jatto Asihu Abdulkadir, yana cikin wadanda suka taimaka wa ba-Amurken nan dan asalin kasar Liberia, Patrick Sawyer, lokacin da ya yanke jiki ya fadi sa'ilin da ya sauka a filin jirgin sama na Lagos.
Lamarin ya faru ne a watan da ya gabata kuma daga bisani Mista Sawyer ya mutu sakamakon kamuwa da cutar ta Ebola.
Daman a baya ma wata ma'aikaciyar jinya da ta kula da Mista Sawyer ta mutu, sakamakon kamuwa da ta yi da kwayar cutar, kuma wasu mutane da dama da suka kai wa mutumin dauki su ma sun harbu da cutar.
Lamarin na zuwa ne a daidai lokacin da gwamnatin Canada ta ce za ta bai wa Hukumar Lafiya ta Duniya tallafin maganin gwaji na cutar Ebola domin taimakawa wajen yaki da annobar.
Cutar Ebola ta hallaka mutane sama da dubu daya a yankin Yammacin Afrika.
</doc>
<doc docid='bbc_140424_guinea_ebola_confession' lang='hau' type='mono' source_url='http://www.bbc.co.uk/hausa/news/2014/04/140424_guinea_ebola_confession' term='ebola'>
Ebola ta kashe mutane 136 a Guinea
Hukumar kula da lafiya ta duniya (WHO) ta ce mutane 136 ne suka mutu daga cikin mutane 208 da suka kamu da cutar Ebola a kasar Guinea.
Hukumar kula da lafiya ta duniya (WHO) ta ce mutane 136 ne suka mutu daga cikin mutane 208 da suka kamu da cutar Ebola a kasar Guinea.
Cutar Ebola ba ta da magani, amma idan aka sha magani cikin gaggawa, jikin mara lafiya kan samar da kariya daga cutar.
Shaida
Wani wanda ya kubuta daga cutar, kuma ba a bayyana sunansa ba, ya yi wa BBC karin bayani.
Yace "Cutar na farawa da ciwon kai da gudawa, sai ciwon baya da kuma amai. "
"Likitan da na fara gani a kauyenmu ya gaya mini cewa zazzabi ne ke damu na, amma lokacin da aka kai ni wani asibiti dake Conakry na fahimci cewa na kamu da cutar Ebola ne." In ji mutumin
"Na sha jin labarin cutar, saboda haka lokacin da likita ya shaida mini ina dauke da Ebola, sai na shiga damuwa da kuma fargaba."
"Na yi tunanin mutuwa amma dai watakila lokaci ne bai yi ba, da haka dai na samu nasarar shawo kan ciwon da kuma tsoron dake damuna.
Yace,"Likitoci daga kungiyar Medecins Sans Frontiers (MSF) sun kara mini karfin gwiwa matuka ta hanyar taimakamin."
A wani lokaci can baya, na yi zaton zan mutu lokacin da wasu 'yan uwan mahaifa na biyu suka rasu na ga an fita da gawarsu.
A wannan daren ba wanda ya iya barci, munyi tsammanin ba zamu wayi gari ba.
Wasu likitoci daga MSF ne suka rufe gawawwakin tare da sanya magani a wurin. Duk wadannan al'amura sun faru a gaba na."
</doc>
<doc docid='bbc_150415_obama_meets_ebola' lang='hau' type='mono' source_url='http://www.bbc.co.uk/hausa/news/2015/04/150415_obama_meets_ebola' term='ebola'>
A kara kaimi don kawar da Ebola - Obama
Shugabanin kasashen Laberiya da Saliyo da kuma Guinea--kasashe uku wadanda cutar Ebola ta fi kamari, sun gana da shugaba Obama a fadar gwamnatin Amurka inda suka tattauna akan ci gabar da aka samu a kan kokarin da ake yi na kawar da bazuwar cutar.
Shugabanin kasashen Laberiya da Saliyo da kuma Guinea--kasashe uku wadanda cutar Ebola ta fi kamari, sun gana da shugaba Obama a fadar gwamnatin Amurka inda suka tattauna akan ci gabar da aka samu a kan kokarin da ake yi na kawar da bazuwar cutar.
Obama ya ce duk da dai cewar yawan yaduwar cutar ya ragu, dole ne kasashen duniya su cigaba da taimakawa kasashen uku har a kawar da cutar.
Shugaban na Amurka da sauran shuwagabanin kasashen Afrika uku sun kuma tattaunawa a kan hanyoyin da za a bi na kare bullar ta a nan gaba.
Sama da mutane dubu goma ne suka rasa rayukan su tun bayan bullar cutar a watan Disambar a 2013.
Shugabanin kasashen Afrikan guda uku suna Washington domin su halarci ganawar da za a yi da asusun lamuni na majalisar dinkin duniya da bankin duniya.
</doc>
<doc docid='bbc_141015_liberia_quarantine_minister' lang='hau' type='mono' source_url='http://www.bbc.co.uk/hausa/news/2014/10/141015_liberia_quarantine_minister' term='ebola'>
Cutar Ebola ta sa an killace minista
An killace Ministar sufurin kasar Liberiya, Angela Bush bayan mutuwar direbanta sakamakon cutar Ebola.
An killace Ministar sufurin kasar Liberiya, Angela Bush bayan mutuwar direbanta sakamakon cutar Ebola.
Ministar ta fada wa BBC cewa ta karbi wani rubutaccen sakon waya daga direban nata a karshen mako da ke shaida mata cewa ba shi da lafiya.
Jim kadan da faruwar wannan al'amari kuma sai aka shaida mata cewa ya mutu a wannan kasa da cutar Ebola ta fi muni.
Fiye da rabi na kimanin mutane dubu hudu da dari biyar da suka mutu sakamakon cutar Ebola sun mutu ne a kasar Liberiya.
</doc>
<doc docid='bbc_150721_legacy_ebola_sierra_leone' lang='hau' type='mono' source_url='http://www.bbc.com/hausa/news/2015/07/150721_legacy_ebola_sierra_leone' term='ebola'>
Ma'aikacin da ya rasu wajen ceton masu Ebola
Tulip Mazumdar, wakiliyar BBC ta fanin lafiya ta koma kasar Saliyo domin tantance gudunmowar Augustine Baker, ma'aikacin lafiya wanda ya mutu a yaki da cutar ta Ebola.
Tulip Mazumdar, wakiliyar BBC ta fanin lafiya ta koma kasar Saliyo domin tantance gudunmowar Augustine Baker, ma'aikacin lafiya wanda ya mutu a yaki da cutar ta Ebola.
Hukumar da ke kula da kananan yara ta Majalisar dinkin duniya ta ce, yara sama da dubu 18 sun rasa iyayensu a yammacin Afrika sanadiyar cutar Ebola.
Sama da 8,000 na yaran suna Saliyo, inda ake samun raguwar masu dauke da cutar a watannin baya-bayan nan.
Sai dai kuma suna fuskantar kalubale wajen sake hada wasu marayun al'umominsu, kamar yadda na gani da na koma gidan marayu na St George wanda 'yan kasar Ingila ke kula da shi a Freetown babban birnin kasar, watanni shida bayan da ta kai ziyarata ta farko.
Wannan gida mai fanti kallar ruwan kwai, ba boyayye bane, kuma an kula da daruruwan yara wadanda iyayensu suka rasu sakamakon cutar Ebola tun barkewar ta.
'Babban Rashi'
Ina shiga, sai ma'aikatan kula da harkar lafiya wadanda ban hadu da su ba a ziyarar da na yi a baya ba su ka gaishe ni.
Mutumin da na hadu da shi shi ne Augustine Baker.
Ya mutu sakamakon cutar Ebola da dadewa kuma cutar ta yi sanadiya mutuwar matarsa, Margaret.
Yanzu yaransu uku sun zama marayun Ebola.
Isatu Kamara wani ma'aikacin lafiya a gidan maru inda Augustine ya yi aiki ya ce "Ya sadaukar da rayuwarsa yana yiwa yara aiki."
"Mun ji wannan mutuwar sosai. Yanzu yaransa sun zama marayu. Muna cikin bakin ciki sosai."
Yaran Augustine, da karamin cikinsu mai shekara daya suna karkashin kulawar kakarsu.
Na hadu da mahaifiyar Augustine a gidan marayun. Mutuniyar kirki ce kuma mai kima, amma kuma kamannin ta sun nuna alamun rashin kuzari da gajiya.
Juliet ta ce " Duk sanda na tuno da dana, a ko da yaushe sai nayi kuka. Mutuwar ta zo ne kwatsam. "Mutumi ne kamili."
Augustine ya suma ne a loakcin da ake wata ganawa a offishin marayun a watan Fabrairu. Bayan ya mutu, sai da aka killace cibiyar na tsahon mako uku. Abin godiya shi ne babu wanda ya kamu da cutar ta Ebola.
Augustine Baker da barnar da Ebola ta yi wa mutane
'Kin Amincewa'
Hukumar da ke kula da kananan yara ta Majalisar dinkin duniya ta kiyasta cewa yara dubu 8,619 sun zama marayu sakamakon Ebola a Saliyo.
Ta ce yawancinsu sun iya komawa cikin al'ummominsu kuma 'yanuwa suna kula da su.
Mma kuma mafi yawancin wadannan iyalan, wadanda suke fama da rashi suna fafitikar yadda zasu ciyar da mutanen da suka karu a iyalin.
A lokacin da na kai ziyarar karshe gidan marayun, marayu 50 ne ake kula da su. Yanzu akwai kusan 20.
Yayinda aka samu raguwar masu dauke da cutar zuwa kusan 10 a mako a Saliyo, an mayar da hankali daga nemo marayun Ebola zuwa tabbatar da samun kyakkyawar kulawa ga wadanda aka mayar da su al'umominsu.
Sai dai har yanzu akwai zaman dardar tsakanin mutune da wadanda suka warke daga cutar ta Ebola, kamar yadda Isatu Kamara ta shaida min.
''Muna samun yara da yawa da 'yan uwansu ke gudun su, ana nuna musu kyama, musamman yaran da suka warke daga cutar Ebola''.
''Mutane na tsoronsu, ba su amince cewa yaran sun warke daga cutar ba, ba sa son taba su ko zama kus da su, dan haka su na nisantar yaran da inda suke''.
Irin wannan aiki shi ne abu na watannin karshe da Augustine Baker ya yi kafin mutuwarsa. Mahaifiyar augustine ta ce za ta tabbatar 'ya'yansa sun san jihadin da mahaifinsu ya yi wa kasar Saliyo.
'' Zan shaida musu abinda ya yi, za kuma su yi alfahari da shi''.
</doc>
<doc docid='bbc_labarai-51209804' lang='hau' type='mono' source_url='https://www.bbc.co.uk/hausa/labarai-51209804' term='ebola'>
Mece ce cutar Lassa, kuma wadanne matakai ne na kariya?
A ranar Laraba ne gwamnatin Kano da ke arewacin Najeriya ta tabbatar da bullar cutar zazzabin Lassa a jihar.
A ranar Laraba ne gwamnatin Kano da ke arewacin Najeriya ta tabbatar da bullar cutar zazzabin Lassa a jihar.
Tuni dai hukumomin lafiya a jihar suka ce sun dukufa wajen shawo kan barkewar annobar zazzabin Lassan.
Wasu majiyoyi a asibitin koyarwa na Malam Aminu Kano sun tabbatar da cewa gwaje-gwajen da aka yi sun nuna cewa zazzabin Lassa ne ake fama da shi a jihar.
Akalla jami'an lafiya biyu ne suka mutu a asibitin, yayin da wani kuma ke kwance yana jinya.
Baya ga jihar Kano ma akwai wasu jihohin kasar da ke fama da annobar zazzabin na Lassa.
Dakta Nasiru Sani Gwarzo, masani ne kan harkar lafiya, kuma a hirarsa da BBC ya ce cutar zazzabin Lassa wata kwayar cuta ce ta 'Virus', mai haddasa tsananin zazzabi mai bullar jini a jiki, wanda ake kira a Turance - 'viral heamorraghic fever'.
Ita wannan cuta tana zuwa wata sa'in da wasu alamomi da ba ayyanannu ba kamar mura da mashako da samun matsalar numfashi.
Asalin cutar ana samun ta ne daga wurin daga nau'in wasu beraye da ake kira 'multimammet rats' a Turance.
Ita wannan nau'in beran ana samunsu ne a dazuka ko wajen gari ko kuma a gonaki.
Tana da nonuwa a jere irin na kariya ba irin berayen gida ba. To amma idan suka kamu da cutar, suna yada wa berayen gida.
Yayin da mutum ya shaki kurar fitsarin wannan beran ko bahayansu ko ya taba wani danshi da ke fita daga jikin, ko kuma mutum ya ci wannan bera, sai ya kamu da wannan cutar.
Hakazalika idan akwai bera ko berayen da ke dauke da wannan cuta a cikin dakin ajiya wato 'store' sai masu sharar wurin suka shaki kurar, suna iya kamuwa da wannan cutar.
Tana shiga ta huhu da baki da makogwaro ko hanci. Haka kuma idan mutum ya kamu da cutar, wani ma ya zo ya taba shi, zai iya kamuwa shi ma da cutar.
Ana daukar cutar ne ta hanyar shakar iska mai dauke da cutar ko taba gumin jikin mutum ko fitsarinsa ko jininsa da dai wani danshi da zai fito a jikin mai dauke da ita.
Ba a cika ganin alamominsu da wuri ba, har sai cutar ta yi barna.
Ma'aikatan jinya ko na kiwon lafiya sun fi shiga hadarin kamuwa da wannan cuta saboda mu'amala da masu shi.
Latsa alamar lasifikar da ke kasa don sauraron hirar BBC Hausa da Dakta Nasiru Sani Gwarzo:
'Illolin cutar Lassa ga jikin dan adam'
Cutar Lassa na da illoli da daman gaske ga jikin dan adam. Duk wani wuri da ke da abinda ake kira a Turance 'Epithelial Lining' yana cutarwa.
Yana shiga kwakwalwa da koda da duk wani sashe na jikin dan adam. Illar cutar ya fi muni ga magudanan jini.
Idan mutum ya kamu da cutar Lassa, 'yan uwansa su yi hanzarin sanar da hukuma ta asibiti. Idan a gida yake, akwai dabarun da za a bi a dauke shi a kai shi asibiti ta hanyar da ba za a kamu da cutar ba.
Ana sa rigar kariya da safar hannu masu inganci kamar irin wadda ake amfani da ita idan mutum ya kamu da cutar 'ebola'.
Sai kuma a dora mai cutar a kan magani. Idan suka fara shan magani da wuri, sukan rayu su warke ba tare da cutar ta yi musu barna ba.
Danginsa su guji nacin cewa sai sun kai masa ziyara a asibiti, domin a nan ake dauko cutar.
Idan kuma an yi rashin sa'a ba a rayu ba rai ya yi halinsa, to nan ma, ka da danginsa suce sai dole an ba su gawar sun tafi da ita gida.
Domin kuwa ko ruwan wankar gawar kanta idan ta taba mutum, zai iya kamuwa da cutar Lassa.
</doc>
<doc docid='bbc_141226_guinea_eboladenial' lang='hau' type='mono' source_url='http://www.bbc.co.uk/hausa/news/2014/12/141226_guinea_eboladenial' term='ebola'>
Mutane na musanta cutar Ebola a Guinea
Shekara guda tun bayan da aka sami barkewar cutar Ebola na farko a Guinea, ma'aikatan lafiya a kasar na cewa har yanzu mutane da yawa su na musanta kasancewar cutar.
Shekara guda tun bayan da aka sami barkewar cutar Ebola na farko a Guinea, ma'aikatan lafiya a kasar na cewa har yanzu mutane da yawa su na musanta kasancewar cutar.
Shugaban kungiyar agajin likitoci ta Medicins Sans Frontiers a kasar, Jerome Mouton ya bayyana wa BBC cewa har yanzu akwai al'ummomi da dama da ke boye masu dauke da cutar, abin da ke sanya cutar kara yaduwa.
A kasar Guinea ne dai aka fara samun wani yaro dan shekara biyu mai dauke da cutar Ebola, wanda kuma ya mutu bayan kwana biyu da kamuwa da cutar.
Alkaluman da Hukumar lafiya ta duniya, WHO ta fitar ya nuna cewa kawo yanzu mutane 7,500 ne suka mutu sakamakon cutar a Afrika ta yamma.
</doc>
<doc docid='bbc_140814_nigeria_ebola_drug' lang='hau' type='mono' source_url='http://www.bbc.co.uk/hausa/news/2014/08/140814_nigeria_ebola_drug' term='ebola'>
Nigeria za ta fara amfani da maganin Ebola
Hukumomin lafiya a Najeriya sun cimma wata yarjejeniya da wani kwararre a fannin kimiyyar harhada magunguna da zai samar da wani magani, Nano Sylver domin yi wa mutanen da ke fama da cutar Ebola magani a kasar.
Hukumomin lafiya a Najeriya sun cimma wata yarjejeniya da wani kwararre a fannin kimiyyar harhada magunguna da zai samar da wani magani, Nano Sylver domin yi wa mutanen da ke fama da cutar Ebola magani a kasar.
Sai dai Ministan lafiya na kasar, Farfesa Onyebuchi Chukwu bai yi karin haske ba game da kasar da ta yi maganin, kuma wanene dan Najeriyar da zai samar da magungunan da ba a taba jarabashi a kan dan adam ba.
Hukumomin sun sanar da hakan ne kwanaki kadan bayan hukumar lafiya ta duniya ta ce babu laifi ayi amfani da magungunan da ba a taba gwada su a kan bil'adama ba, don yi wa masu cutar Ebola magani a yammacin Afrika.
Farfesa Onyebuchi Chukwu ya jaddada cewa kawo yanzu mutane 11 ne suka kamu da cutar Ebola, kuma uku daga ciki sun mutu wadanda suka hada da dan Liberiyan nan da ya kai cutar kasar, Patrick Sawyer.
</doc>
<doc docid='bbc_labarai-39897966' lang='hau' type='mono' source_url='http://www.bbc.co.uk/hausa/labarai-39897966' term='ebola'>
Ebola ta sake ɓarkewa a Jamhuriyyar Dimokraɗiyyar Congo
A ranar Juma'a ce Hukumar Lafiya Ta Duniya WHO, ta ayyana ɓarkewar annobar cutar Ebola a arewa maso gabashin Jamhuriyyar Dimokraɗiyyar Congo.
A ranar Juma'a ce Hukumar Lafiya Ta Duniya WHO, ta ayyana ɓarkewar annobar cutar Ebola a arewa maso gabashin Jamhuriyyar Dimokraɗiyyar Congo.
Cutar wadda ta bulla tun ranar 22 ga watan Afrilun da ya gabata, ta yi sanadiyyar mutuwar mutum uku.
An samu allurar rigakafin cutar Ebola
Gurbatacciyar iska ta fi HIV da Ebola illa ga dan adam
Ebola ta bar baya da kura
Kwayar Ebola kan dade a jikin mutum
WHO ta ce barkewar annobar ta shafi wani yanki da ke surƙuƙin daji a gundumar Bas-Ule, da ke kan iyakar Jamhuriyyar Tsakiyar Afirka.
An yi saurin shawo kan annobar cutar Ebola da ta barke a Jamhuriyyar Dimokraɗiyyar Congo a shekarar 2014, wacce ta kashe mutum 49 a kiyasin da jami'ai suka fitar.
Fiye da mutum dubu goma sha biyu ne suka mutu a kasashen da cutar Ebola ta fi kamari a yammacin Afirka, wato Guinea, da Laberia da Saliyo da kuma Jamhuriyyar Dimokraɗiyyar Congo a shekara ukun da ta gabata.
</doc>
<doc docid='bbc_140826_ebola_one_patient' lang='hau' type='mono' source_url='http://www.bbc.co.uk/hausa/news/2014/08/140826_ebola_one_patient' term='ebola'>
Ebola: Mutum daya ya rage a killace
Gwamnatin Nigeria ta ce mutum daya tal ne ya rage a cibiyar killace masu dauke da cutar Ebola bayan da aka sallami wasu daga cikin wadanda suka warke daga cutar.
Gwamnatin Nigeria ta ce mutum daya tal ne ya rage a cibiyar killace masu dauke da cutar Ebola bayan da aka sallami wasu daga cikin wadanda suka warke daga cutar.
Ministan Lafiya a kasar, Dr Onyebuchi Chukwu ya bayyana haka ne bayan da ya sanar da sallamar mutane biyu wadanda suka warke daga cutar.
A cewar sa, mutane 13 ne suka kamu da cutar Ebola a Nigeria, ciki hadda dan Liberia, Patrick Sawyer wanda ya shigo da cutar a cikin kasar a ranar 20 ga watan Yuli kuma ya rasu bayan kwanaki biyar.
Dr Chukwu ya kara da cewar a yanzu mutane bakwai ne suka warke daga cutar a yayinda cutar ta hallaka mutane biyar a cikin kasar.
Cutar Ebola ta kashe mutane 1,400 a kasashen Guinea da Liberia da kuma Saliyo.
</doc>
<doc docid='bbc_141222_ebola_cdc' lang='hau' type='mono' source_url='http://www.bbc.co.uk/hausa/news/2014/12/141222_ebola_cdc' term='ebola'>
Ana bukatar kara azama don yakar Ebola
Daraktan cibiyar yaki da cututtuka ta Amurka ya ce akwai bukatar a kara azama domin dakile yadda cutar Ebola ke cigaba da yaduwa a wasu kasashen yammacin Afrika.
Daraktan cibiyar yaki da cututtuka ta Amurka ya ce akwai bukatar a kara azama domin dakile yadda cutar Ebola ke cigaba da yaduwa a wasu kasashen yammacin Afrika.
Dr. Tom Frieden, ya sanar da hakan ne bayan ya kammala ziyarar da yakai karo na biyu a kasashen Laberiya, da Salio da Guinea masu fama da cutar Ebola.
Ya ce al'amuran da ya gani dangane da cutar a wani fannin suna da karfafa gwiwa, yayin da a wani fannin kuma, suke da tsoratarwa.
Daraktan ya ce abun ya na karfafa gwiwa idan aka yi lakari da yadda fafutukar yaki da cutar ta inganta a cikin watanni biyu da suka gabata.
Sai dai Dr. Frieden ya ce al'amarin yana da tsoratarwa idan aka yi dubi da yadda cutar Ebola ke cigaba da yaduwa ba kakkautawa a Saliyo, da kuma wasu sassan biranen Monrovia da Conakry.
Kimanin mutane dubu 7 da 533 ne cutar Ebola ta kashe tun bayan bullar ta bara a Guinea, inda ta yadu zuwa wasu kasashe.
</doc>
<doc docid='bbc_labarai-49333130' lang='hau' type='mono' source_url='https://www.bbc.co.uk/hausa/labarai-49333130' term='ebola'>
Mutum biyu sun warke daga cutar Ebola
An sallami mutum biyu da aka yi wa maganin cutar Ebola daga wata cibiyar gwaji a gabashin Jamhuriyar Dimokradiyyar Kongo, bayan sun warke daga cutar.
An sallami mutum biyu da aka yi wa maganin cutar Ebola daga wata cibiyar gwaji a gabashin Jamhuriyar Dimokradiyyar Kongo, bayan sun warke daga cutar.
Mutanen suna cikin mutanen da ke fama da cutar a garin Goma, wato garin da ya fi fama da annobar inda mutum 1,800 suka mutu.
Sai dai akwai wasu mutum biyu da aka yi gwajin a kansu kuma suka rasa ransu sanadiyyar cutar.
Masana kimiyya sun ce suna da kwarin gwiwar cewa ana gab da samun rigakafin cutar bayan samun nasarar da aka yi wajen gwajin maganin cutar nau'ika biyu, in ji Dokta Sabue Mulangu.
Har ila yau ya ce yana ganin zuwa gaba kaso 60 cikin mutum 681 da suka kamu da cutar za su tsira.
Masu binciken sun ce idan aka fara yin magani da wuri, kaso 90 cikin 100 ne na wadanda suka kamu da cutar za su tsira, idan suka yi amfani da magungunan REGN-EB3 da kuma mAb114.
An samar da magungunan ne daga kwayoyin yaki da cutar da aka samu a jikin wadanda suka tsira daga ita.
Hukumar Lafiya ta Duniya (WHO) ce ta jagoranci gwajin magungunan kuma yanzu masu binciken sun yarda a fara amfani da magungunan ga duk wani da ke fama da cutar.
</doc>
<doc docid='bbc_150305_liberia_last_ebola' lang='hau' type='mono' source_url='http://www.bbc.co.uk/hausa/news/2015/03/150305_liberia_last_ebola' term='ebola'>
An sallami mai cutar Ebola ta karshe a Liberia
Kasar Liberia ta sallami wata mata wadda ita ce ta karshe da ke dauke da cutar Ebola, bayan an shafe mako guda bata nuna wata alama ta cutar ba, a cewar hukumar lafiya ta duniya.
Kasar Liberia ta sallami wata mata wadda ita ce ta karshe da ke dauke da cutar Ebola, bayan an shafe mako guda bata nuna wata alama ta cutar ba, a cewar hukumar lafiya ta duniya.
Beatrice Yardolo mai shekaru 58 ta bar cibiyar kula da masu cutar Ebola ta 'yan kasar China da ke Monrovia, bayan makonni biyu tana samun kulawa.
Jami'ai sun ce wannan shi ne karon farko da ba a samu wani wanda ya kamu da cutar ba, tun a watan Mayun shekarar 2014.
Kimanin mutane 10,000 ne dai suka mutu sakamakon cutar mafi yawansu a kasashen Guinea da Liberia da kuma Saliyo.
</doc>
<doc docid='bbc_labarai-48160616' lang='hau' type='mono' source_url='https://www.bbc.co.uk/hausa/labarai-48160616' term='ebola'>
Ebola ta kashe mutum 1000 a Congo
Yawan mutanen da suka mutu sakamakon sake bullar cutar Ebola sun kai mutum 1000 kamar yadda ma'aikatar lafiya ta Jamhuriyar Dimokradiyar Congo ta bayyana.
Yawan mutanen da suka mutu sakamakon sake bullar cutar Ebola sun kai mutum 1000 kamar yadda ma'aikatar lafiya ta Jamhuriyar Dimokradiyar Congo ta bayyana.
Wannan ne karo na biyu na sake barkewar cutar wanda ya faru a Augustan bara kuma wannan barkewar ita ce ma fi muni a halin yanzu.
Mataimakin Daraktan Hukumar Lafiya Ta Duniya (WHO) Dakta Michael Ryan ya bayyana cewa rashin yarda da jama'a ke nunawa  ga ma'aikatan lafiya da kuma rashin zaman lafiya na cikin abubuwan da ke kawo tsaiko wajen dakile yaduwar cutar wanda a yanzu haka tana kara yaduwa zuwa gabashin kasar.
Mista Ryan ya shaida cewa sau 119 ana kai hare-hare ga cibiyoyi da ma'aikatan lafiya a kasar tun watan Junairu.
Ya bayyana cewa hukumar lafiyar ta yi hasashen cewa za a ci gaba da samun yaduwar cutar matuka a kasar Congo
Ma'aikatan lafiya a kasar sun bayyana cewa akwai rigakafin cutar da dama a kasar- tuni aka ba mutane dubu 100 magunguna. Amma ci gaba da samun rikici a gabashin kasar inda akwai 'yan tayar da kayar baya da kuma rashin yarda da likitoci na kara mayar da hannun agogo baya ta fuskar shawo kan matsalar.
Mista Ryan ya ce '' Har yanzu muna da matsala da al'ummomi wajen yarda da amincewa da mu.''
Baya ga cutar Ebola, Jamhuriyyar Dimokradiyar Congo na fama da barkewar cutar kyanda wacce ta yi sanadiyar mutuwar mutum 1000 da kuma masu fama da cutar kusan 50,000.
Ebola wata kwayar cutar virus ce wadda alamun kamuwa da ita na farko suka hada da zazzabi mai zafi da ya wuce kima da kasala mai karfi da ciwon gabobi da rikewar makogwaro a cewa Hukumar lafiya ta duniya.
Sai matakin cutar na gaba wato amai da gudawa da kuma a wasu lokuta, zubar jini a ciki da kuma jiki.
Cutar Ebola na yaduwa a tsakanin mutane ta hanyar ta'ammali da dabbobin da suka kamu da cutar irinsu gwaggon Biri da Jemage da Gada.
Daga nan sai ta yadu tsakanin mutane ta hanyar jini da danshin jiki ko na gabobin jiki ko kuma ta hanyar dauka daga muhallan da suka gurbata.
Hatta jana'izar gawar mai Ebola tana iya zama hatsari, idan masu makoki suka taba jikin mamacin.
Kwayoyin cutar kan dauki tsawon kwana biyu zuwa makonni uku kafin su kyankyashe, kuma kula da wadanda suka kamu da cutar abu ne mai wuya.
Ma'aikatan lafiya suna cikin hatsari idan suka duba lafiyar wanda ya kamu, ba tare da daukar matakan kariyan da suka dace ba.
An fara gano cutar ne a Jamhuriyar Dimokradiyyar Congo cikin shekarar 1976 tun lokacin ne ta ci gaba da yaduwa a tsakanin kasashen gabashin Afirka ciki har da Uganda da Sudan.
Cutar tana da bazata don kuwa ta bulla a kasar Guinea a watan Fabairu, wadda ba ta taba saninta ba a baya, inda take ci gaba da yaduwa a birane.
A Najeriya, cutar ta bulla ne a 2014, bayan an killace wani mutum dan Liberia da ya je Lagos a cikin watan Yulin shekarar, kuma daga bisani Ebola ta yi sanadin mutuwarsa.
Tun daga nan ne daya daga cikin likitoci da ma'aikatan jinyar da suka kula da shi suka kamu, hukumomin kasar sun kuma tabbatar da mutuwar wata jami'ar a cikinsu, wadda ita ce 'yar Najeriya ta farko da ta mutu sakamakon cutar, ya yin da kuma aka kebe wasu mutane takwas a jihar Lagos, kuma biyar daga cikinsu an tabbatar suna dauke da cutar.
</doc>
<doc docid='bbc_141017_newscastle_ebola' lang='hau' type='mono' source_url='http://www.bbc.co.uk/hausa/sport/2014/10/141017_newscastle_ebola' term='ebola'>
Newcastle  ta shirya a kan Ebola
Manajan Newcastle United Alan Pardew ya ce kulob din yana shiri sosai don yin rigakafin cutar ebola ko da 'yan kasashen Africa da ke yi masa wasa sun dawo daga kasashensu na asali.
Manajan Newcastle United Alan Pardew ya ce kulob din yana shiri sosai don yin rigakafin cutar ebola ko da 'yan kasashen Africa da ke yi masa wasa sun dawo daga kasashensu na asali.
Cheick Tiote da Papiss Cisse na cikin 'yan wasan kungiyar da suka buga wasannin cancantar shiga gasar cin kofin kasashen nahiyar Africa.
Alan Pardew ya ce ba za su yi sakaci game da batun na ebola ba.
Ya ce: " 'yan wasa ne masu matukar muhimmanci a gare mu, don haka likitanmu ya yi nazari sosai kan abubuwan da ka-je-su-komo idan suka dawo".
Pardew ya kara da cewa kulob din ya dauki dukkan matakan kiwon lafiyar da suka kamata domin kula da 'yan wasan da iyalansu da zarar sun dawo.
Tiote yana cikin 'yan wasan da suka bugawa Ivory Coast a fafatawar da suka yi da DR Congo, yayin da shi kuma dan kasar Senegal, Cisse ya buga a wasan da kasar ta yi da Tunisia.
</doc>
<doc docid='bbc_labarai-51414203' lang='hau' type='mono' source_url='https://www.bbc.co.uk/hausa/labarai-51414203' term='ebola'>
Wane irin shiri kasashen Afirka suka yi wa Coronavirus?
Nahiyar Afirka na daya daga cikin nahiyoyi biyu da har yanzu ba a samu bulla cutar coronavirus ba, to amma kuma kwararru sun yi gargadin cewa ba lallai ba ne a ja tsawon lokaci ba a samu bullar tata ba idan aka yi la'akari da irin dangantakar da ke tsakanin China da kasashen Afirkan.
Nahiyar Afirka na daya daga cikin nahiyoyi biyu da har yanzu ba a samu bulla cutar coronavirus ba, to amma kuma kwararru sun yi gargadin cewa ba lallai ba ne a ja tsawon lokaci ba a samu bullar tata ba idan aka yi la'akari da irin dangantakar da ke tsakanin China da kasashen Afirkan.
A kalla mutum 565 sun mutu yayin da aka tabbatar da kamuwar wasu dubu ashirin da takwas a fadin duniya, yawancinsu kuma a kasar China suke.
A makon da ya gabata, hukumar lafiya ta duniya, WHO, ta ayyana dokar ta baci a kan cutar, saboda fargabar bullar cutar a kasashen da ke fama da talauci.
Shugaban hukumar lafiyar Tedro Adhanom Ghebreyesus, ya ce " Babban dalilin da ya sa aka ayyana dokar ta baci a kan cutar shi ne, ba wai don abin da ke faruwa a China ba, a'a sai dai abin da ke faruwa a sauran kasashe."
Ya ce "Babban abin damuwar shi ne idan wannan cuta ta yadu a kasashen da ke da rauni a bangaren lafiya".
Tsarin kula da lafiya a yawancin kasashen Afirka na cikin wani yanayi tare da fama da wasu cutukan don haka ake ganin anya kuwa za su iya yaki da wata cutar idan ta bulla?
Michael Yao, shi ne shugaban agajin gaggawa na hukumar lafiyar a kasashen Afirka, ya ce wasu kasashen za su iya tunkarar duk wata cuta idan ta bulla.
Ko wadanne irin kayan aiki Afirka ke da shi a yanzu domin magance irin wannan cuta?
Tun kafin farkon makon da muka shiga, akwai manyan wuraren gwaje-gwaje guda biyu a Afirka, daya a Senegal da ya kuma a Afirka ta Kudu inda za a iya gwajin wannan cuta.
Daya daga cikin wuraren gwajin mai suna Institute Pasteur de Dakar, wanda ke kasar Senegal ya jima yana aiki a Afirka inda yake gwaje-gwajen cutuka da bincike a kansu.
A makon da muke ciki ne, kasashen Ghana da Madagascar da Najeriya da kuma Saliyo suka sanar da cewa su ma za su yi gwajin.
Hukumar Lafiya ta Duniyar ta aike da akwatunan kula da masu cutar coronavirus din ga wuraren gwaji ashirin da tara da ke nahiyar Afirka, domin tabbatar da cewa akwai abin da za a yi da zarar an samu wanda ya kamu da cutar.
Sannan kuma akwai fatan cewa, nan da zuwa karshen watan Fabrairun 2020, za a kai irin wannan akwatin ga kasashe 36 na Afirka, domin gwaji idan har an lura mutum na da alamomin cutar coronavirus din.
Dr Yao, ya ce "samun damar kasashen Afirka na gano cutar da wuri, ya danganta ne a kan kayan aikin da za a iya samu daga China da kuma kasashen Turai."
Kungiyar agaji ta Najeriya wato Nigerian Red Cross Society, ta ce ta sanya mutum miliyan daya da za su yi aikin sa kai wadanda za su kasance a cikin shirin ko-ta-kwana.
Sakatare janar na kungiyar, Abubakar Ahmed Kende, ya ce an dauki wannan mataki ne domin kare yiwuwar yaduwar wannan cuta a kasa.
A Tanzaniya, Ministar Lafiya ta kasar, Ummy Mwalimu, ta sanar da cewa, an samar da wasu cibiyoyi biyu da za a rinka kula da wadanda suka kamu da cutar idan har ta bullar a kasar a gabashi da kuma yammacin kasar.
Kazalika an samar da na'urar auna zafin jikin mutum fiye da 2,000 inda aka raba wa jami'an lafiyar da aka ba wa horo na musamman.
Kasashe da dama dasuka hada da Kenya da Habasha da Ivory Coast da kuma Botswana, sun yi maganin wadanda ake zargin sun kamu da cutar, inda suka kebe su a wani kebantaccen waje ana yi musu gwaje-gwaje daga bisani kuma aka tabbatar ba cutar coronavirus din ba ce.
Ma'aikatar lafiya ta Uganda ma, ta tabbatar da cewa, an kebe mutane fiye da 100 wadanda suka isa kasar ta filin jirgin saman Entebbe, inda aka kebe wasu a wasu asibitoci biyu da ke Entebbe da kuma Kamapala.
Yayin da sauran kuma aka ce musu su zauna a gida har sai an gama bincike da gwaje-gwaje.
Shin ko an samu wani darasi daga cutar Ebola?
Dr Yao na daga cikin wadanda suka taimaka wajen yaki da cutar Ebola a kasashen yammacin Afirka a shekarar 2014- 2016, dama inda aka yi yaki da cutar a gabashin Jamhuriyar Dimokradiyyar Congo a baya-bayan nan.
Ya ce yana da damuwa ganin cewa babu wasu kayan aikin da za a iya yakar mummunar cuta kamar coronavirus a Afirka.
Ya ce: "Muna shawartar kasashen Afirka da su rinka yin kokari wajen gano wadanda ke da alamun cutar coronavirus da wuri saboda gujewa yaduwarta".
Cutar Ebola ta sha bam-bam da cutar coronavirus, ita Ebola tana zama cuta ne idan har alamomin kamuwa da ita suka bayyana, ita kuwa coronavirus a kan kamu da ita ma ko da mai dauke da ita bai nuna wata alama ba".
Karuwar dangantakar kasuwanci a tsakanin China da kasashen Afirka na kara sanya damuwa kan yiwuwar yaduwar cutar zuwa Afirka.
China ita ce babbar abokiyar kasuwancin kasashen Afirka, kuma a yanzu haka akwai kamfanonin Chinan kusan 10,000 da suke aikinsu a nahiyar Afirka.
Kamfanin dillancin labaran Chinan ya ce akwai fiye da 'yan kasar miliyan daya da ke zaune a kasashen Afirka.
Kazalika akwai 'yan kasashen Afirka fiye da 80,000 da ke karatu a Chinar.
An rawaito cewa, wani dalibi dan kimanin shekara 21 da haihuwa dan kasar Kamaru ya kamu da cutar coronavirus bayan da ya je Wuhan inda yanzu haka ake masa magani.
Wata daliba 'yar kasar Zambiya Tisiliyani Salima, an kebe ta a wani waje fiye da mako biyu.
Ta ce a kullum idan ta tashi tana samun labarin cewa an kara samu wadanda suka mutu da wadanda suka kamu daga cutar coronavirus a Wuhan.
Duk da irin matakan da ake dauka a kan yaduwar cutar a birnin na Wuhan, har yanzu ana samun yaduwarta.
Daliban da suka fito daga kasashe kamar Najeriya da Zambiya da Tanzaniya da Kamaru da kuma Ivory Coast, sun fara cire rai a kan cewa gwamnatocin kasashensu za su aika a kwaso su.
Yawancin kamfanonin jiragen sama da ke sassan duniya sun dakatar da jiragensu daga zuwa China da ma tahowa daga China, abin da ya janyo ake matsawa kamfanonin jiragen saman Afirka da su ma su dauki irin wannan matakin.
Jiragen kasashen Masar da Kenya da Moroko da kuma Rwanda sun dakatar da jiragensu daga zuwa China, amma kuma kamfanin jirgin sama na Ethiopian Airlines, na ci gaba da zirga-zirgarsa.
Hukumar Lafiya ta Duniya ta bayar da shawarar takaita tafiye-tafiye, inda ta bayyana muhimman kasashe 13 a Afirka, saboda alakar da ke tsakaninsu da China da rinka taka tsan-tsan da su.
Kasashen su ne:
</doc>
<doc docid='bbc_141128_france_guinea_ebola' lang='hau' type='mono' source_url='http://www.bbc.co.uk/hausa/news/2014/11/141128_france_guinea_ebola' term='ebola'>
Ebola: Shugaban Faransa zai ziyarci Guinea
Shugaban kasar Faransa, Francois Hollande zai kai ziyara kasar Guinea a ranar Juma'a, inda ake sa ran zai sanar da taimakon kudi da kasarsa za ta bayar na yaki da cutar Ebola.
Shugaban kasar Faransa, Francois Hollande zai kai ziyara kasar Guinea a ranar Juma'a, inda ake sa ran zai sanar da taimakon kudi da kasarsa za ta bayar na yaki da cutar Ebola.
Hollande zai zamo shugaba daga yammcin duniya na farko da zai kai ziyara a daya daga cikin kasashen da ke fama da annobar cutar a yammacin Afrika.
Shugaban zai sanar da taimakon Euro miliyan 100 na bude cibiyoyin kula masu fama da cutar Ebola, a kasar da mutane 1200 suka mutu ta hanyar cutar.
A lokacin ziyarar tasa ta yini guda, Hollande zai ziyarci cibiyoyin kiwon lafiya na kasar ta Guinea tare da halartar tattaunawa kan yaki da cutar ta Ebola.
</doc>
<doc docid='bbc_150118_mali_ebola_free' lang='hau' type='mono' source_url='http://www.bbc.co.uk/hausa/news/2015/01/150118_mali_ebola_free' term='ebola'>
Babu sauran mai dauke da cutar Ebola a Mali
Gwamnatin kasar Mali ta ayyana kasar a matsayin wadda ba ta dauke da ko mutum guda mai cutar Ebola.
Gwamnatin kasar Mali ta ayyana kasar a matsayin wadda ba ta dauke da ko mutum guda mai cutar Ebola.
Ministan lafiyar kasar Ousmane Kone shi ne ya bayyana haka ya yin taron manema labarai.
Inda yace bayan shafe kwanaki 42 ana sanya idanu, ba a samu wani da aka ce ya na dauke da kwayar cutar Ebola ba kamar yadda shugabannin lafiya na kasashen duniya suka sanar.
A yau 18 watan junairu kasar Mali na daga cikin jerin kasashen da ta kakkabe kwayar cutar Ebola daga cikinta.
Akalla mutane shida ne suka rasa rayukansu sanadiyyar cutar Ebola a kasar Mali, wadda ta kasance daya daga cikin kassahe shida na yammacin Afurka da cutar ta bulla.
Majalisar Dinkin Duniya ta ce kawo yanzu cutar Ebola ta hallaka fiye da mutane 8000, yawancinsu a kasashen Guinea, da Liberia, da kuma Saliyo.
</doc>
<doc docid='bbc_141013_ebola_liberia_healthworkers_strike' lang='hau' type='mono' source_url='http://www.bbc.co.uk/hausa/news/2014/10/141013_ebola_liberia_healthworkers_strike' term='ebola'>
Ebola: Ma'aikatan lafiya na yajin aiki a Liberia
Wani yajin aikin kasa gaba daya da ma'aikatan lafiya suka shiga a kasar Liberia mai fama da cutar Ebola, bai yi tasiri ba.
Wani yajin aikin kasa gaba daya da ma'aikatan lafiya suka shiga a kasar Liberia mai fama da cutar Ebola, bai yi tasiri ba.
Ma'aikatan lafiyar na neman karin alawus ne da ya shafi hatsarin da ke tattare da jinyar masu cutar Ebola, da karin kayan kare-kai, da kuma Inshora.
Gwamnatin kasar ta ce yadda annobar ke ci gaba da yaduwa ta sa ba za ta iya biyan ma'aikata kudin da ta amince da su a baya ba.
Kungiyar ma'aikatan lafiyar ta bukaci a yi wa 'ya'yanta karin kudaden yiwuwar fada wa hatsari da ake biyansu lokacin da suke yi wa masu cutar Ebola magani.
Ta kuma bukaci a sama wa 'ya'yanta isassun kayyakin kariya daga cutar Ebola da kuma inshora.
Gwamnatin Liberiya ta dage cewa, ba za ta iya yin karin albashi ga ma'akatan jinyar ba ta kuma bukaci kada su yi watsi da marasa lafiya.
</doc>
<doc docid='bbc_140724_ebola' lang='hau' type='mono' source_url='http://www.bbc.co.uk/hausa/news/2014/07/140724_ebola' term='ebola'>
Ana fargabar bullar cutar Ebola a Lagos
Gwamnatin jihar Lagos ta nemi mazauna birnin da su kwantar da hankulansu tare da daukar matakan da suka kamata domin kare kansu bayan samun wata kwayar cuta da ake zargi mai kama da Ebola.
Gwamnatin jihar Lagos ta nemi mazauna birnin da su kwantar da hankulansu tare da daukar matakan da suka kamata domin kare kansu bayan samun wata kwayar cuta da ake zargi mai kama da Ebola.
Ma'aikatar lafiya a jihar ta Lagos ta tabbatar da ana gwaji kan wani mutum da aka kwantar a asibiti.
Mutumin da ake gwajin a kansa dan kasar Liberiya ne da ya isa Nijeriya ranar Lahadi.
Idan aka tabbatar cewa Ebola ce zai kasance karon farko da aka samu wani a Nijeriya dauke da kwayar cutar.
Daga watan Fabrairu mutane sama da dari shidda ne suka mutu a sakamakon cutar a wasu kasashen Afrika ta Yamma.
</doc>
<doc docid='bbc_141127_ebola_vaccines' lang='hau' type='mono' source_url='http://www.bbc.co.uk/hausa/news/2014/11/141127_ebola_vaccines' term='ebola'>
An samu rigakafin cutar Ebola a "matakin gwaji"
Hukumar da ke yaki da yaduwar cututtuka a Amurka ta yaba da samar da rigakafin cutar Ebola da aka yi a matakin gwaji, suna masu cewa ga dukkan alamu, allurar ba ta tattare da hadari.
Hukumar da ke yaki da yaduwar cututtuka a Amurka ta yaba da samar da rigakafin cutar Ebola da aka yi a matakin gwaji, suna masu cewa ga dukkan alamu, allurar ba ta tattare da hadari.
Masanan sun ce mai yiwuwa maganin ya taimakawa garkuwar jikin dan adam wajen yaki da cutar ta Ebola.
Sai dai masu bincike sun ce sakamakon da aka samu ba cikakkiyar hujja ba ce na cewa maganin zai yi aiki, har sai gwaje- gwajen da za a yi a nan gaba sun nuna sakamako mai kyau.
Yanzu haka an yi ma wasu mutane 20 'yan kasar Amurka da suka mika kansu allurar riga kafin a hanzarin da ake yi na fara gwada tasirin allurar a jikin dan adam.
</doc>
<doc docid='bbc_labarai-48659623' lang='hau' type='mono' source_url='https://www.bbc.co.uk/hausa/labarai-48659623' term='ebola'>
Najeriya ta yi shirin ko-ta-kwana kan cutar Ebola
Najeriya ta ce ta bullo da matakai don shirin ko-ta-kwana kan cutar Ebola wadda ke kara bazuwa tun bayan barkewarta a Jamhuriyar Dimokradiyya Kongo da kuma Angola a baya-bayan nan.
Najeriya ta ce ta bullo da matakai don shirin ko-ta-kwana kan cutar Ebola wadda ke kara bazuwa tun bayan barkewarta a Jamhuriyar Dimokradiyya Kongo da kuma Angola a baya-bayan nan.
Cibiyar takaita yaduwar cutuka ta ce kwamitin shirin tunkarar cutar ebola a Najeriya ya dauki matakai da dama ciki har da tabbatar da ganin cibiyar kai daukin gaggawa ta kasa na aiki kuma a yanzu haka tana cikin shirin ta-kwana.
Haka zalika, ayarin jami'an kai daukin farko na kasa suna nan a cikin shirin kai agaji cikin sa'a 24, idan bukatar haka ta taso.
Cibiyar takaita yaduwar cutuka ta ce matakan sun zo ne sakamakon aikin tantance hatsarin bazuwar cutar ebola daga kasashen Jamhuriyar Dimokradiyyar Kongo da Uganda zuwa Najeriya, wadda aka tabbatar kasadar 'yar kadan ce.
Cibiyar takaita yaduwar cutuka ta ce tana bibiyar bullar kwayar cutar ebola a kasashen biyu.
A ranar 11 ga wannan wata ne ma'aikatar lafiyar Uganda ta tabbatar da bullar cutar ebola a lardin Kasese kusa da kan iyakar Jamhuriyar Dimokradiyyar Kongo.
An gano cutar ce a jikin wani yaro dan shekara biyar bayan wata ziyara da ya kai yankin Mabalako a jamhuriyar Dimokradiyyar Kongo inda ya halarci jana'izar kakansa, wanda cutar ta yi ajalinsa a ranar 1 ga watan Yuni.
Hukumomi sun gano tare da tantance mutum takwas da yaron ya yi hulda da su kuma tuni aka fara bibiyarsu kut-da-kut.
Cibiyar takaita yaduwar cutuka a Najeriya ta ce jami'an lafiya a jihohin da ke manyan hanyoyin shigowa irinsu Lagos da Kano da Abuja da Fatakwal suna cikin shirin ta-kwana.
</doc>
<doc docid='bbc_150331_ebola_outbreak_nowork_nofootball' lang='hau' type='mono' source_url='http://www.bbc.co.uk/hausa/news/2015/03/150331_ebola_outbreak_nowork_nofootball' term='ebola'>
Barkewar cutar Ebola: Ba aiki, ba kwallo
Kasar Saliyo ta fi kowace kasa yawan mutanen da suka rasa rayukansu sakamakon cutar Ebola.
Kasar Saliyo ta fi kowace kasa yawan mutanen da suka rasa rayukansu sakamakon cutar Ebola.
Duk da dai cewar ana samun raguwar yaduwar cutar, makarantu suna rufe, sannan ana shawartar mutane su jinkirta yin aure kuma an hana wasan kwallon kafa.
Ga bayanai daga 'yan Saliyo a kan yadda cutar ta shafi rayuwarsu a halin yanzu.
Kanwar Alice Mansaray ta rasu a sanadiyyar cutar Ebola. Babanta ma ya kamu da cutar amma ya warke. An killace gidansu domin kula da su. Ta ce '' komai ya tsaya cik tun farkon yaduwar cutar Ebolan. Bama iya zuwa makaranta kuma yanzu ma ba zan iya ziyartar kawayena ba.''
Aminatta Grant ta na zaune ne a wurin da aka killace da wasu mutane fiye da hamsin da suka kamu da cutar. Mutane biyu sun mutu a sanadiyar cutar sannan wata matashiya tana kwance a asibiti. Ta ce, '' a da mutane da dama sun dogara da mu. Amma a yanzu, ba za ma su taba abincin gidan da aka killace mu ba. Suna kyamar mu, kuma suna kiran mu Ebola. Ko masallaci ma ba ma iya zuwa yanzu.''
Tamba Lebbie tana da mukamin kofir a rudunar sojin Saliyo, inda yanzu take sanya ido a kan gidajen da aka killace na masu cutar. Ta ce, ''ina zama fiye da sati biyu a kowana gida na wadanda aka killace kuma ina jin tattaunawa. Ina jin dadin wannan aiki, domin a da zama kawai nake yi a bariki.''
Haja Kargbo tana saye da sayarwa ne a kasuwa lokacin da ta kamu da cutar Ebola. A yanzu tana aikin sa kai ne da kungiyar agaji ta Red Cross, a inda ta ke taimakawa wajen gano wadanda suke nuna alamun cutar. Ta ce, ''ba zan iya biyan kungiyar Red Cross abin da suka yi min na maganin Ebola ba. Amma dai zan iya taimaka musu.''
Chernor Kamara dalibi ne mai nazarin harkokin kasuwanci a birnin Freetown. An rufe makarantarsu saboda haka yanzu yana aiki ne a matsayin wakilin al'umma a kungiyar agaji na Red Cross. Ya ce, ''yanzu babu lokacin karatu. Amma a wani bangaren kuma, rayuwa ta ta inganta. A da ba na yin komai bayan makaranta, amma a yanzu na samu wata kwarewa a wani fanni na daban inda nake ganawa da mutane.''
Sumaile Lamboi a da dalibi ne mai koyon aikin likita kafin bayyanar Ebola. Amma a yanzu yana aiki ne tare da masu binne wadanda suka rasu. Ya ce, ''ina so na taimakawa kasata a wannan lokaci na annoba. Nasan abu ne mai hadari amma kuma aikina ne.'' Ya ce, ''komai ya tsaya cik yanzu, a da ina kallon wasan kwallon kafa a duk karshen sati saboda ni dan Arsenal ne amma a yanzu ba za mu iya yin hakan ba.''
Mawa Kamara tana sayar da tufafi irin wadanda aka fi sani da 'lappa' a kasuwar Freetown amma ta ce ba a sayen kayan sosai yanzu saboda dokar hana fita da yamma da aka saka. Ni Musulma ce kuma bisa al'adarmu muna gaisawa da juna, amma a yanzu ba ma yi, ba a aure-aure da sauran taruka.''
Mohamed Bangura dalibi ne a fanin kasuwanci a Freetown. Ya ce, ''bana jin dadi saboda an rufe makaranta. Kuma babu damar walwala kamar wasanni. A da mukan taru da abokai muna hira da sauransu amma yanzu an hana taro, kuma ba zan iya zuwa wajen budurwata ba saboda babu abin hawa da dare kuma yan sanda sun tsananta aikin tsaro.''
A da Zainab Bangura tana sayar da garin flawa ne a kauyen Hamilton da ke bakin teku, amma yanzu sam-sam komai ya tsaya tun bayyanar cutar Ebola, da kyar ta ke iya ciyar 'ya'yanta uku. Ta ce, ''abubuwa sun yi tsanani yanzu, dole na dage na yi aiki sosai.''
</doc>
<doc docid='bbc_141102_ebola' lang='hau' type='mono' source_url='http://www.bbc.co.uk/hausa/news/2014/11/141102_ebola' term='ebola'>
Ebola na ci gaba da baraza a Saliyo
Kungiyar bada agaji ta kasashen duniya ta yi gargadin cewa yawan mutanen da suka kamu da cutar Ebola na karuwa a kasar Saliyo daya daga cikin kasashen yammacin Afurka da cutar ta fi kamari a ciki.
Kungiyar bada agaji ta kasashen duniya ta yi gargadin cewa yawan mutanen da suka kamu da cutar Ebola na karuwa a kasar Saliyo daya daga cikin kasashen yammacin Afurka da cutar ta fi kamari a ciki.
Babban jami'in hukumar tallafawa kananan yara ta Save The Children yace mutanen yankin na cikin firgici matuka.
Mr Forsyth wanda ke ziyara kasar Saliyo ya shaidawa BBC cewa har yanzu ba akai ga shawo kan matsalar yaduwar cutar ba.
Sai dai yace taimakon hukumar ya fara kawo wasu sauye-sauye, ya kuma yi kiran da a sake wayar da kan al'uma game da cutar Ebola, musamman ta fuskar wayar da kan mutane game da illar da ke tattare da wanke gawar mai cutar.
Hukumar lafiya ta duniya WHO ta bayyana cewar cutar Ebola ta hallaka fiye da mutane 5,000, ya yin da wasu fiye da 10,000 suka kamu da ita.
</doc>
<doc docid='bbc_49705723' lang='hau' type='mono' source_url='https://www.bbc.co.uk/hausa/49705723' term='ebola'>
Tanzania: Gwamnati ta musanta bullar Ebola
Gwamnatin kasar Tanzania ta sanar da cewa babu gaskiya a jita-jitar da ake yadawa kan cutar Ebola ta bulla a kasar.
Gwamnatin kasar Tanzania ta sanar da cewa babu gaskiya a jita-jitar da ake yadawa kan cutar Ebola ta bulla a kasar.
Ministar Lafiyar kasar Mis Ummy Mwalimu, ta shaidawa taron manema labarai cewa sam batun labarin kanzon kurege ne.
A dan tsakanin nan an yi ta yada jita-jitar Ebola da shiga kasar lamarin da ya sanya hankula suka tashi.
Wasu rahotanni na bogi sun ce tuni hukumar lafiya ta duniya WHO ta tura tawagar kwararru Tanzania domin gudanar da bincike, yayin da ofishin jakadancin Amurka ya sanar da jami'ansa su zauna cikin shiri.
An kuma yada shi a shafukan internet, da na sada zumunta.
Mis Mwalimu ta ce kasarta a shirye ta ke domin magance duk wata matsalar lafiya da ka iya tasowa, kuma tuni su ma su kayi shirin ko-ta-kwana, musamman a lokacin nan da Ebolar ke kara zama gagarumar matsala a wasu kasashen Afirka.
Ta kara da gargadin jama'a su daina yada labaran karya, musamman a shafukan sada zumunta wanda hakan na tada hankalin gwamnati da jama'a.
Ta ce tun da fari, an fara yada jita-jitar ne sakamakon wasu mutane biyu da aka kebe, da kuma ake zargin suna dauke da cutar.
Amma ta ce bayan ma'aikatar lafiya ta yi musu gwajin jini kamar yadda ya kamata an gano ba sa dauke da cutar Ebola.
</doc>
<doc docid='bbc_151123_ebola_who' lang='hau' type='mono' source_url='http://www.bbc.com/hausa/news/2015/11/151123_ebola_who' term='ebola'>
Kwararru sun soki WHO saboda ebola
Wani rahoto ya yi kakkausar suka ga irin martanin da kasashen duniya suka mayar a lokacin da cutar Ebola ta barke a yammacin Afirka-- wanda ya janyo mutuwar mutane fiye da dubu goma sha daya a kasashen Guinea, da Liberia da Saliyo.
Wani rahoto ya yi kakkausar suka ga irin martanin da kasashen duniya suka mayar a lokacin da cutar Ebola ta barke a yammacin Afirka-- wanda ya janyo mutuwar mutane fiye da dubu goma sha daya a kasashen Guinea, da Liberia da Saliyo.
Rahotan wanda wasu kwararru masu zaman kansu su ashirin suka fitar, ya yi kakkausar suka musamman akan irin rawar da hukumar lafiya ta duniya ta taka a lokacin da cutar ta barke
Rahotan ya yi kakkausar suka musamman akan hukumar lafiya ta duniya WHO, wanda yace saida ta dauki watanni Tara cur, kafin ta bayyana cutar a matsayin wata annoba
Do haka Kwararrun da suka wallafa rahotan suka ce wannan ya janyo kima da kuma girman hukumar ya ragu
</doc>
<doc docid='bbc_140816_ebola_najeriya' lang='hau' type='mono' source_url='http://www.bbc.co.uk/hausa/news/2014/08/140816_ebola_najeriya' term='ebola'>
Wata ta warke daga Ebola a Najeriya
Hukumomin lafiya a Najeriya sun tabbatar da warkewar daya daga cikin mutanen da su ka harbu da cutar Ebola a kasar.
Hukumomin lafiya a Najeriya sun tabbatar da warkewar daya daga cikin mutanen da su ka harbu da cutar Ebola a kasar.
Matar likita ce dake cikin wadanda ake yiwa magani a kasar saboda cutar.
Ta kasance ta farko da ta warke daga cutar ta Ebola a Naijeriya.
Ita wannan likita na daga ciki jami'an kiwon lafiya da suka duba dan kasar Laberiyan nan wanda cutar ta Ebola ta kashe bayan shigowar sa Naijeriya.
Dokta Nasiru Sani Gwarzo daya daga  manyan jami'an cibiyar yaki da cutuka ta Nijeriya ya ce "lamarin abun farin ciki ne dake basu kwarin gwiwa."
Najeriya dai na daga cikin kasashen yammacin Afrika da ake fama da Ebola.
Ya zuwa yanzu cutar ta kashe mutane hudu a kasar.
Wadanda suka mutu a yammacin Afrika zasu kai dubu daya a cewar Hukumar Lafiya ta Duniya, WHO.
</doc>
<doc docid='bbc_labarai-49704778' lang='hau' type='mono' source_url='https://www.bbc.co.uk/hausa/labarai-49704778' term='ebola'>
Tsohon minista ya karkatar da kudin kiwon lafiya
A Jamhuriyar Demokradiyyar Kongo, jami'an tsaro sun damke tsohon ministan lafiya na kasar a kan tuhumar da ake masa cewa ya aikata laifukan cin hanci da rashawa.
A Jamhuriyar Demokradiyyar Kongo, jami'an tsaro sun damke tsohon ministan lafiya na kasar a kan tuhumar da ake masa cewa ya aikata laifukan cin hanci da rashawa.
Oly Llunga ne ya jagoranci shirin yaki da annobar cutar Ebola na kasar na tsawon fiye da shekara guda.
Fiye da mutum 2000 sun rasa rayukansu tun da cutar ta bayyana a yankunan gabashin kasar na Ituri da Arewacin Kivu.
Tsohon ministan yayi farin jini a shekarun baya, amma yanzu ana tuhumarsa da karkatar da kudaden da aka ware domin yakar annobar Ebola.
Jami'an 'yan sandan Jamhuriyar Demokradiyyar Kongo sun fara gudanar da bincike kan batun kuma Oly Llunga ya sha tambayoyi a hannun su, sai dai ya musanta aikata wani laifi kan wannan batun.
A ranar Asabar, 'yan sanda sun ce suna da kwararan dalilai da suka tabbatar da tsohon ministan na shirin tserewa daga kasar.
Amma BBC ba ta iya tabbatar da ikirarin na jami'an tsaron ba.
Mista Lunga wanda ya ajiye aikinsa na minista ne a watan Yulin da ya gabata, jim kadan bayan an tube shi daga mukamin jagoran hukumar da ke yaki da cutar Ebola ta kasar, zai fuskanci shari'a.
A ranar Litinin a ke sa ran za a mika batun nasa ga ofishin mai shigar da kara domin gurfanar da shi a gaban kotu.
</doc>
<doc docid='bbc_160404_sierraleone_ebola_survivors_protest' lang='hau' type='mono' source_url='http://www.bbc.co.uk/hausa/news/2016/04/160404_sierraleone_ebola_survivors_protest' term='ebola'>
Wadanda suka sha fama da Ebola na zanga-zanga

Sun ce wadansu mutanen sun mutu ne sakamakon cutar saboda rashin samun kulawar lafiya daga gwamnayi.
Matan da suka rasa mazajensu sakamakon cutar sun ce gwamnati ta gaza wajen cika alkawarin da ta yi musu na basu tallafi, wanda hakan ke nufin 'ya'yansu ba za su iya komawa makaranta ba.
Har yanzu dau hukumomi basu ce komai kan wannan batu ba.
</doc>
<doc docid='bbc_140913_cuba_ebola_west_africa' lang='hau' type='mono' source_url='http://www.bbc.co.uk/hausa/news/2014/09/140913_cuba_ebola_west_africa' term='ebola'>
Cuba za ta taimaka wajen kawar da Ebola
A kokarin da Kasashen duniya ke yi na ganin an shawo kan ci gaba da yaduwar cutar Ebola a Afirka ta yamma, kungiyar hadin kan kasashen Afirka ta AU ta gudanar da wani taro a makon da ya gabata a birnin Addis Ababa na kasar Habasha inda kungiyar ta yi kira da babbar murya ga sauran kasashen Afirka da su ba wadannan kasashe uku da cutar tafi kamari taimako don dakatar da yaduwar cutar.
A kokarin da Kasashen duniya ke yi na ganin an shawo kan ci gaba da yaduwar cutar Ebola a Afirka ta yamma, kungiyar hadin kan kasashen Afirka ta AU ta gudanar da wani taro a makon da ya gabata a birnin Addis Ababa na kasar Habasha inda kungiyar ta yi kira da babbar murya ga sauran kasashen Afirka da su ba wadannan kasashe uku da cutar tafi kamari taimako don dakatar da yaduwar cutar.
A wannan karo kuma, Kasar Cuba ce ta yi shelar tura ma'aikatan kiwon lafiya fiye da dari da hamsin Afrika ta yamma don su taimaka wajen dakile yaduwar annobar cutar Ebola a Nahiyar.
Likitoci da ma'aikatan kiwon lafiya hade da wasu kwararru kan kawar da yaduwar cututtuka za su je kasar Saliyo inda za su yi aiki na tsawon watanni shidda.
</doc>
<doc docid='bbc_140809_nigeria_ebola_control_measures' lang='hau' type='mono' source_url='http://www.bbc.co.uk/hausa/news/2014/08/140809_nigeria_ebola_control_measures' term='ebola'>
Ebola: Nigeria na daukar matakan kariya
Hukumomin Nigeria na aiwatar da sabbin matakan hana yaduwar cutar Ebola bayan da shugaba kasar, Dr Goodluck Jonathan ya ce cutar wata babbar matsala ce da ke bukatar matakan gaggawa.
Hukumomin Nigeria na aiwatar da sabbin matakan hana yaduwar cutar Ebola bayan da shugaba kasar, Dr Goodluck Jonathan ya ce cutar wata babbar matsala ce da ke bukatar matakan gaggawa.
Wasu daga cikin matakan da kasar ke dauka sun hada da kafa sansanoni na musamman don kebe wadanda suka kamu da cutar da kuma tantance matafiya da ke shigowa da kuma fita daga kasar.
Baya ga ayyana dokar ta baci kan cutar Ebola, shugaban Nigeria ya amince da ware Naira biliyan daya da miliyan dari tara don daukar matakan hana yaduwar cutar a kasar.
Shugaba Jonathan ya kuma yi kira ga gwamnatocin jihohin kasar da makarantu masu zaman kansu da su duba yiwuwar kara hutun da dalibai ke yi a halin yanzu har sai bayan an tabbatar da cewa an kawar da barazanar da cutar ke yi a Nigeria.
</doc>
<doc docid='bbc_140816_nigeriaebola' lang='hau' type='mono' source_url='http://www.bbc.co.uk/hausa/news/2014/08/140816_nigeriaebola' term='ebola'>
Ebola: Maganin Nano Slyer zai taimaka inji Agwale
Mutumin daya kawo maganin Nano Slyver a Najeriya Dakta SimoN Agwale ya ce yana da yakinin maganin zai taimaka sosai wajen yaki da cutar.
Mutumin daya kawo maganin Nano Slyver a Najeriya Dakta SimoN Agwale ya ce yana da yakinin maganin zai taimaka sosai wajen yaki da cutar.
Hukumomin lafiya a Najeriya sun ce za su yi bincike kafin suyi amfani da maganin Nano-Sylver akan masu fama da cutar Ebola a kasar.
Dakta Agwale ya ce ko da yake ba a taba gwada maganin akan masu fama da cutar Ebola ba, maganin na Nano-Sylver ya dade ana amfani da shi akan wasu cututtuka da sukafi kwayar cutar Ebola karfi, kuma yayi tasiri.
Hukumar kula da abinci da magunguna ta kasar Amurka, ta yi gargadi akan hadarin amfani da ko wanne irin magani akan masu fama da cutar ta Ebola, a dai dai lokacin da gwamnatin Najeriyar ta ba da damar a kai mata Nano-Sylver.
</doc>
<doc docid='bbc_140919_sierrealoene_ebola_crackdown' lang='hau' type='mono' source_url='http://www.bbc.co.uk/hausa/news/2014/09/140919_sierrealoene_ebola_crackdown' term='ebola'>
Ebola: Saliyo ta kafa dokar hana fita
Kasar Saliyo ta sanya dokar hana fita na tsawon kwanaki uku a yunkurin da takeyi na kawo karshen yaduwar cutar Ebola.
Kasar Saliyo ta sanya dokar hana fita na tsawon kwanaki uku a yunkurin da takeyi na kawo karshen yaduwar cutar Ebola.
Dokar ta fara aiki ne a ranar Juma'a kuma za ta kare a ranar Lahadi mai zuwa, kuma a tsawon kwanakin jami'an sa kai za su bi gida-gida don gano masu dauke da cutar Ebola.
Haka kuma za a yi amfani da wannan dama wajen wayar da kan daukacin 'yan kasar miliyan shida a kan cutar, tare da raba musu sabulai.
Gwamnatin Saliyo ta ce akwai bukatar daukar kwararan matakai domin kawo karshen cutar ebola a kasar.
</doc>
<doc docid='bbc_160405_dambengargajiya_ebolavsmaitakwasara' lang='hau' type='mono' source_url='http://www.bbc.com/hausa/sport/2016/04/160405_dambengargajiya_ebolavsmaitakwasara' term='ebola'>
Ebola zai dambata da Mai Takwasara a Sokoto
Kungiyar wasan damben gargajiya ta kasa Nigeria, ta shirya gagarumin wasa da za a yi a Sokoto a cikin wannan watan.
Kungiyar wasan damben gargajiya ta kasa Nigeria, ta shirya gagarumin wasa da za a yi a Sokoto a cikin wannan watan.
Shugaban kungiyar Ali Zuma ya ce sun zabi yin wasa a Sotoko ne, bayan da aka kammala wadda aka yi a birnin Minna a watan jiya.
Ana sa ran Ebola dan damben Kudu zai halarci wasan, domin bai wa Mai Takwasara fansar kisa.
A cikin watan Fabrairu ne a birnin Zaria Ebola, ya buge Mai Takwasara, a turmi na biyu a lokacin Ajon Anas Dan Sarkin Fawa.
Tuni kungiyar dambe ta jihar Kano karkashin jagorancin Dan Liti ta ce za ta ziyarci wasannin ne tare da 'yan wasa Ebola da kuma Shamsu Kanin Emi.
</doc>
<doc docid='bbc_140820_ebola_westafrica_msf_yaduwa' lang='hau' type='mono' source_url='http://www.bbc.co.uk/hausa/news/2014/08/140820_ebola_westafrica_msf_yaduwa' term='ebola'>
MSF ta soki Hukumar lafiya a kan Ebola
Kungiyar Likitoci ta Médecins Sans Frontières ta soki lamirin matakin Majalisar Dinkin Duniya da hukumar lafiya ta duniya suka dauka kan cutar Ebola a yankin Afirka ta yamma.
Kungiyar Likitoci ta Médecins Sans Frontières ta soki lamirin matakin Majalisar Dinkin Duniya da hukumar lafiya ta duniya suka dauka kan cutar Ebola a yankin Afirka ta yamma.
Daraktan aikace-aikace na kungiyar, Brice de La Vigne ya kwatanta matakin da hukumomin suka dauka sakamakon yaduwar cutar ta Ebola da cewa bai taka kara ya karya ba.
Ya ce kusan an bar kungiyarsa da dawainiyar tunkarar barkewar cutar ita kadai a yankin.
Gwamnatoci a Afirka ta yamma na fafutukar dakile yaduwar Ebola da ya zuwa yanzu ta hallaka mutane fiye da 1,200 tun bayan barkewarta a watan Maris.
</doc>
<doc docid='bbc_141103_ebola_guinea' lang='hau' type='mono' source_url='http://www.bbc.co.uk/hausa/news/2014/11/141103_ebola_guinea' term='ebola'>
Shugaban Guinea ya soki AU kan Ebola
Shugaban kasar Guinea ya soki sauran kasashen yammacin Afurka kan yin shakulatun bangaro da kasarsa akan barkewar cutar Ebola.
Shugaban kasar Guinea ya soki sauran kasashen yammacin Afurka kan yin shakulatun bangaro da kasarsa akan barkewar cutar Ebola.
Shugaba Alpha Conde ya shaidawa BBC cewa gwiwarsa ta sare, akan matakin da kasashen da ke makotaka da Guinea da mambobin kungiyar tarayyar Afurka suka dauka na kulle iyakokin kasasahen.
Mr Conde ya yi marhabin da karin taimakon da ake samu na kasashen duniya dan magance yaduwar Cutar Ebolar, sai dai ya yi gargadin cewar wannan bala'i ya durkusar da tattalin arzikin kasar ta Guinea.
</doc>
<doc docid='bbc_141031_canada' lang='hau' type='mono' source_url='http://www.bbc.co.uk/hausa/news/2014/11/141031_canada' term='ebola'>
Canada ta dauki mataki kan Ebola
Kasar Canada ita ce kasa ta biyu da ta soke bawa dukkan mutanen da suka fito daga kasashen yammacin Afurka da cutar Ebola ta fi kamari Bisar shiga cikinta.
Kasar Canada ita ce kasa ta biyu da ta soke bawa dukkan mutanen da suka fito daga kasashen yammacin Afurka da cutar Ebola ta fi kamari Bisar shiga cikinta.
Gwamnatin kasar ta ce ba za a ba mazauna kasashen da 'yan kasar da Ebolar ta addaba damar shigowa Canadar ba.
Hukumar Lafiya ta Duniya WHO tace rufe iyakokin kasashe ba zai hana cutar Ebola yaduwa ba.
Har yanzu kasashen Guinea da Laberia da kuma Saliyo su ne inda Ebola tafi kamari.
</doc>
<doc docid='bbc_141209_ebola_westafrica_figures' lang='hau' type='mono' source_url='http://www.bbc.co.uk/hausa/news/2014/12/141209_ebola_westafrica_figures' term='ebola'>
Ebola: Saliyo ta sha gaban Liberia
Kasar Saliyo ta wuce makwabciyarta Liberia wajen yawan mutanen da suka kamu da cutar Ebola, a cewar wasu alkaluma da hukumar lafiya ta duniya ta fitar na baya-bayan nan.
Kasar Saliyo ta wuce makwabciyarta Liberia wajen yawan mutanen da suka kamu da cutar Ebola, a cewar wasu alkaluma da hukumar lafiya ta duniya ta fitar na baya-bayan nan.
Alkaluman sun ce tun lokacin da aka fara annobar a watan Maris na shekarar 2013, mutane 7,780 ne suka kamu da cutar Ebola a Saliyo, yayin da mutane 7,719 ne suka kamu da cutar a Liberia.
Ita kuwa kasar Guinea inda cutar ta fara bulla, alkaluman sun nuna cewa mutane 2,283 ne suka mutu ta hanyar Ebola.
Sai dai hukumar lafiyar ta ce fiye da rabin mutane fiye da  6,000 da suka mutu a kasar Liberia suke.
</doc>
<doc docid='bbc_140709_ecowas_ebola' lang='hau' type='mono' source_url='http://www.bbc.co.uk/hausa/news/2014/07/140709_ecowas_ebola' term='ebola'>
Taron ECOWAS zai tattauna cutar Ebola
A yau Alhamis , za a bude taron koli na kungiyar raya tattalin arzikin Kasashen Afrika ta Yamma wato ECOWAS a kasar Ghana.
A yau Alhamis , za a bude taron koli na kungiyar raya tattalin arzikin Kasashen Afrika ta Yamma wato ECOWAS a kasar Ghana.
Taron na kwana biyu, ana sa ran zai maida hankali ne kan batun annobar zazzabin nan mai kisa wato Ebola, wanda rahotanni suka ce cutar na neman mamaye kasashen yankin.
Kawo yanzu dai annobar na cigaba da yaduwa a kasashen Saliyo da Liberia da kuma Guinea
Rahotanni sun ce zazzabin Ebola ya hallaka kimanin mutane 467.
Har ila yau kuma, taron zai yi nazari kan matsalolin tsaro a wasu Kasashen Kungiyar.
</doc>
<doc docid='bbc_150509_liberia_who' lang='hau' type='mono' source_url='http://www.bbc.co.uk/hausa/news/2015/05/150509_liberia_who' term='ebola'>
Liberia ta rabu da Ebola
Hukumar Lafiya ta Duniya ta bayyana cewa babu sauran cutar Ebola a Liberia.
Hukumar Lafiya ta Duniya ta bayyana cewa babu sauran cutar Ebola a Liberia.
Jami'anta sun ce ba'a sami wani sabon bullar cutar ba a tsawon kwanaki 42, wanda ya ninka adadin kwanakin da kwayar cutar ke iya bayyana.
Shugabar Liberiar Ellen Johnson Sirleaf ta shaida wa BBC cewa tana farin ciki da aka ga bayan cutar a kasar baki daya.
Ta ce: "Ya al'ummar duniya a yau ina farin ciki tare da godiya cewa mun sami sanarwa a hukumance daga Hukumar Lafiya ta Duniya, an kakkabe cutar ebola a Liberia.
"Ga kasa da kuma jama'ar da suka sha wahalar wannan mugunyar cuta, wannan sanarwa muhimmiya ce ga daukacin 'yan Liberia."
</doc>
<doc docid='bbc_150119_afcon2015_ebola_control' lang='hau' type='mono' source_url='http://www.bbc.co.uk/hausa/sport/2015/01/150119_afcon2015_ebola_control' term='ebola'>
Ana daukar matakai kan Ebola a kofin Afirka
Hukumomi a Equatorial Guinea suna daukar matakan kaucewa yada cutar Ebola a filayen da ake gudanar da gasar cin kofin nahiyar Afirka.
Hukumomi a Equatorial Guinea suna daukar matakan kaucewa yada cutar Ebola a filayen da ake gudanar da gasar cin kofin nahiyar Afirka.
Shugaban hukumar kwallon kafar kasar ne Andres Jorge Mbombio ya sanar da hakan, a inda ya ce sai an gwada mutum sannan ya wanke hannuwansa kafin ya shiga kallon wasa.
'Yan sanda da magoya baya sun yi taho mu gama a karawar da aka yi tsakanin Zambia da Jamhuriyar Congo, sakamakon dogon layi da aka yi kafin 'yan kallo su samu shiga filin wasa.
Equatorial Guinea ce ta maye gurbin Morocco wacce ta bukaci hukumar kwallon kafar Afirka ta dage gasar sakamakon tsoron kamuwa da cutar Ebola.
</doc>
<doc docid='bbc_141023_mali' lang='hau' type='mono' source_url='http://www.bbc.co.uk/hausa/news/2014/10/141023_mali' term='ebola'>
An samu bullar cutar Ebola  a Mali
Gwamnatin Mali ta tabbatar da mutum na farko da ya kamu da cutar ebola.
Gwamnatin Mali ta tabbatar da mutum na farko da ya kamu da cutar ebola.
Gwamnatin kasar ta yi shelar cewa wata yarinya me shekara biyu na dauke da kwayar cutar ebola.
Wannan shi ne karo na farko da za'a samu wani da ya kamu da cutar a Mali, dake makwabtaka da Guinea, daya daga cikin kasashen da cutar ta fi kamari.
Ana duba lafiyar yarinyar a garin Kayes dake yammacin Mali.
Rahotani sun ce a baya bayanan ne ta dawo daga Guniea.
</doc>
<doc docid='bbc_140814_liberia' lang='hau' type='mono' source_url='http://www.bbc.co.uk/hausa/news/2014/08/140814_liberia' term='ebola'>
Ebola: Wasu magunguna gwaji sun isa Liberia
Wasu magunguna gwaji na cutar Ebola sun isa kasar Liberia domin yi wa wasu likitoci biyu da suka kamu da cutar magani.
Wasu magunguna gwaji na cutar Ebola sun isa kasar Liberia domin yi wa wasu likitoci biyu da suka kamu da cutar magani.
Hakan na faruwa ne a dai dai lokacin da Najeriya wacce ta shiga jerin kasashen da aka samu asarar rayuka sakamakon cutar, ke yin kira ga al'umar kasar da su dinga baiwa jami'an kiwon lafiya hadin kai.
Hakan ya biyo bayan  wata mata mai jinya a asibiti wacce kuma ake kyautata zaton ta kamu da cutar, ta tsere daga inda aka kebe ta.
Sai dai Kakakin ma'aikatar kiwon lafiyar kasar ta Liberiya, Tolbert Nyenswah, ya ce wannan mataki ba shi ne mafita ga annobar ta Ebola ba
Ya ce wannan  batu ne kawai na gwaji, akwai bukatar a ci gaba da tuntubar juna, da kuma yayata illar wannan cuta, saboda haka bayar da wannan magani na gwaji ba itace amsar ba.
</doc>
<doc docid='bbc_141122_ebola_guinea' lang='hau' type='mono' source_url='http://www.bbc.co.uk/hausa/news/2014/11/141122_ebola_guinea' term='ebola'>
An samu saukin yaduwar Cutar Ebola a Guinea
Babban jami'in Hukumar Lafiya ta duniya, wato WHO a kasar Guinea yace, yanzu an dan samu saukin yaduwar Cutar Ebola a fadin kasar.
Babban jami'in Hukumar Lafiya ta duniya, wato WHO a kasar Guinea yace, yanzu an dan samu saukin yaduwar Cutar Ebola a fadin kasar.
Sai dai kuma jami'in, Guenayel Rodiye ya ce, duk da haka ana samun barkewar cutar Ebolan jifa-jifa a yankin kudu maso gabashin kasar ta Guinea.
Ya kuma ce, ana bukatar kwararru daga kasashe daban-daban domin hana karuwar barkewar cutar.
Wakiliyar BBC da yanzu haka take Guinea ta ruwaito cewa watanni takwas bayan barkewar cutar Ebola har yanzu wasu a kasar ta Guinea ba su ma yarda cewa, Ebolan wata cuta ce ba.
</doc>
<doc docid='bbc_140916_obama_ebola' lang='hau' type='mono' source_url='http://www.bbc.co.uk/hausa/news/2014/09/140916_obama_ebola' term='ebola'>
Ebola: Obama ya roki kasashen duniya
Shugaba Obama ya yi kira ga kasashen duniya da su hanzarta daukar matakan da suka dace domin kare bazuwar annobar Ebola a Afrika ta Yamma.
Shugaba Obama ya yi kira ga kasashen duniya da su hanzarta daukar matakan da suka dace domin kare bazuwar annobar Ebola a Afrika ta Yamma.
A lokacin da ya ke jawabi a cibiyar hana yaduwar cututtuka ta Amurka a Atlanta, Obama ya ce idan ba a dakile cutar ba dubban jama'a za su iya kamuwa.
Haka kuma annobar daga nan za ta iya zama barazana ga duniya baki daya.
Wani janar na sojin Amurkan da zai jagoranci tawagar sojojin kasar a yankin na Yammacin Afrika.
Amurkan za ta kuma samar da hanya ta jiragen sama domin aikawa da ma'aikatan lafiya da kayayyaki Arfika ta Yamman cikin hanzari.
</doc>
<doc docid='bbc_140827_ebola_schools_nigeria' lang='hau' type='mono' source_url='http://www.bbc.co.uk/hausa/news/2014/08/140827_ebola_schools_nigeria' term='ebola'>
Ebola: An dage ranar komawa makaranta
Ma'aikatar ilimi a Najeriya ta dage ranar komawa makarantu ga daliban Firamare da na Sakandare na gwamnati da masu zaman kansu na kasar baki daya.
Ma'aikatar ilimi a Najeriya ta dage ranar komawa makarantu ga daliban Firamare da na Sakandare na gwamnati da masu zaman kansu na kasar baki daya.
An dai dage komawar zuwa ranar 13 ga watan Oktoba.
Ma'aikatar ilmin ta ce ta yi haka ne saboda daukar matakan kariya game da cutar Ebola.
Ministan lafiya na Najeriyai dai ya ce  a yanzu mutum daya ne kachal ya rage da kwayar cutar.
</doc>
<doc docid='bbc_141016_caf_uefa_ebolafear' lang='hau' type='mono' source_url='http://www.bbc.co.uk/hausa/sport/2014/10/141016_caf_uefa_ebolafear' term='ebola'>
Kungiyoyin Turai na tsoron kamuwa da Ebola
Kocin Borussia Dortmund Jurgen Klopp ya ce kungiyoyin Turai na tsoron kamuwa da Ebola daga 'yan wasan Afirka masu zuwa buga wa kasarsu wasanni.
Kocin Borussia Dortmund Jurgen Klopp ya ce kungiyoyin Turai na tsoron kamuwa da Ebola daga 'yan wasan Afirka masu zuwa buga wa kasarsu wasanni.
Klopp, na tararrabin yiwuwar buga gasar kofin Afirka a Morocco a Janairun badi, inda shugaban kulob din Lyon ya rubutawa FIFA hadarin dake tattare da buga gasar kofin Afirka saboda Ebola.
Wata kungiya a Spaniya ta hana dan wasan Guinea buga wa kasarsa wasan neman tikitin kofin Afirka, inda AC Milan ta karyata cewa Essien ya kamu da Ebola a karawar da ya buga wa Ghana tamaula a karshen mako.
Kimanin sama da mutane 4,500 ne suka mutu sakamakon cutar Ebola, inda Morocco ta bukaci CAF ta dage gasar zuwa wani lokaci.
CAF tace ba za ta dage gasar kamar yadda ta tsara yi daga 17 ga watan Januiru zuwa 8 ga watan Fabrairun badi ba.
</doc>
<doc docid='bbc_140528_ebola_sierra_leone' lang='hau' type='mono' source_url='http://www.bbc.co.uk/hausa/news/2014/05/140528_ebola_sierra_leone' term='ebola'>
Ebola: Likitoci sun isa Saliyo
Likitocin dake kan hanyarsu ta zuwa gabashin Saliyo sun fito ne daga hukumar lafiya ta majalisar dinkin duniya wato WHO da kuma kungiyar agajin likitoci ta Medicin San Frontiers.
Likitocin dake kan hanyarsu ta zuwa gabashin Saliyo sun fito ne daga hukumar lafiya ta majalisar dinkin duniya wato WHO da kuma kungiyar agajin likitoci ta Medicin San Frontiers.
Cutar Ebola dai tana wuyar sha'ani saboda saurin yaduwarta. Koda taba jikin wanda yake dauke da cutar, zai haddasa kamuwa da cutar cikin gaggawa.
Dan haka jami'an kiwon lafiya da zasu yi aikin shawo kan cutar sai sun lullube jikinsu daga sama har kasa, wanda lamari ne mai wuyar gaske saboda tsakanin zafi a irin wadannan kasashe.
Sai dai kuma jami'an kiwon lafiyar suna fuskantar wani babban kalubalen tun ma kafin su soma yin aikin.
Bayan cutar ta Ebola ta barke a Saliyo a farkon wannan makon dangin wasu mutane shida da suka kamu da suka kamu da cutar sun dauke 'yan uwan nasu daga asibiti.
</doc>
<doc docid='bbc_140814_ebola_africa_au' lang='hau' type='mono' source_url='http://www.bbc.co.uk/hausa/news/2014/08/140814_ebola_africa_au' term='ebola'>
Ebola: AU za ta bayar da tallafin kudi
Kungiyar tarayyar Afrika ta yi alkawarin bayar da gudunmawar dala miliyan daya dan dakile cutar Ebola a kasashen Guinea da Saliyo da Liberia da kuma Nijeriya.
Kungiyar tarayyar Afrika ta yi alkawarin bayar da gudunmawar dala miliyan daya dan dakile cutar Ebola a kasashen Guinea da Saliyo da Liberia da kuma Nijeriya.
Kungiyar ta ce ta dau wannan mataki ne domin tabbatar da cutar Ebola ba ta samu kafar yaduwa a nahiyar ta Africa ba.
Hukumar lafiya ta duniya ta ce, barkewar Ebola ta nuna bukatar bunkasa harkar kula da lafiya a Afrika domin tunkarar bala'oi a fannin lafiya.
Kungiyar ta Kasashen Afrika ta ce, yanzu tana sa ran kafa cibiyar yaki da bazuwar cutuka a nahiyar da za ta fara aiki a 2016.
A 2012, kungiyar ta AU ta kafa asusun gaggawa, karkashin hukumar lafiya ta duniya don yaki da Ebola.
A lokacin an kashe sama da dala dubu 700, inda Najeriya ta bayar da tallafi mafi yawa na mliyan uku da rabi.
</doc>
<doc docid='bbc_labarai-50511713' lang='hau' type='mono' source_url='https://www.bbc.co.uk/hausa/labarai-50511713' term='ebola'>
Jamhuriyar Dimokradiyyar Congo na fuskantar annobar kyanda mafi muni
Hukumomin lafiya sun ce cutar kyanda ta halaka kusan mutane 5,000 a Jamhuriyar Dimokradiyyar Congo a shekarar 2019, bayan da cutar ta yadu a dukkan gundumomin kasar.
Hukumomin lafiya sun ce cutar kyanda ta halaka kusan mutane 5,000 a Jamhuriyar Dimokradiyyar Congo a shekarar 2019, bayan da cutar ta yadu a dukkan gundumomin kasar.
Kusan kashi daya bisa uku na mutane da suka kai miliyan guda a kasar sun kamu da cutar a bana kadai.
Hukumar lafiya ta duniya WHO, ta ce wannan ita ce annoba mafi girma kuma mafi muni a duniya.
Cutar ta kyanda a yanzu haka, ta yi sanadiyyar mutuwar sama da ninki biyu na adadin mutanen da suka mutu sakamakon cutar Ebola a kasar cikin sama da shekara guda kawai.
Gwamnatin kasar ta Congo da WHO, sun kaddamar da wani shirin riga-kafin gaggawa a watan Satumba da nufin yi wa yara sama da 800,000 kandagarki.
Sai dai rashin wadatattun asibitoci da hare-haren da ake kai wa kan cibiyoyin kula da lafiya har ma da rashin samun kula da lafiya, na daga cikin abin da ke barazana ga yunkurin hana yaduwar cutar ta kyanda.
Yara miliyan hudu ne aka yi wa rigakafi, sai dai kwararru sun ce adadin na kasa da rabin jimullar adadin yara a kasar kuma akwai karancin allurar riga-kafi.
Akasarin wadanda suka kamu da cutar a kasar kananan yara ne.
Mecece cutar kyanda?
Kyanda cuta ce da ke haddasa yoyon majina daga hanci da atishawa da kuma zazzabi.
Daga nan kuma sai kuraje su fara fesowa a fuska sannan su yadu zuwa sauran sassan jiki.
Cutar dai tana sa garkuwar jikin dan adam ta yi rauni.
Mafi yawan mutane suna samun sauki, sai dai cutar ta kyanda tana iya haifar da lalura ta har abada.
Cutar na iya munana musamman idan ta haifar da ciwon hakarkari ko kuma kumburi a kwakwalwa.
An kiyasta cewa a duniya, kimanin mutum 110,000 ne suke mutuwa sakamakon cutar kyanda a kowace shekara.
</doc>
<doc docid='bbc_labarai-46148388' lang='hau' type='mono' source_url='https://www.bbc.co.uk/hausa/labarai-46148388' term='ebola'>
Cutar Ebola na ci gaba da zama barazana - WHO
Shugabannin hukumar lafiya ta duniya da hukumar agaji ta Majalisar Dinkin Duniya sun yi kira a girke sojoji a Jamhuriyar Dimukradiyyar Congo don bunkasa tsaro yayin da kasar ke fama da barazanar cutar Ebola.
Shugabannin hukumar lafiya ta duniya da hukumar agaji ta Majalisar Dinkin Duniya sun yi kira a girke sojoji a Jamhuriyar Dimukradiyyar Congo don bunkasa tsaro yayin da kasar ke fama da barazanar cutar Ebola.
Shugaban hukumar Tedros Adhanom Ghebreyesus, ya ce cutar na ci gaba da yin barazana ga rayuwar jama'a.
Shi ma babban mai kula da ayyukan jin kai da tabbatar da zaman lafiya na Majalisar Dinkin Duniya Jean-Pierre Lacroix, yana fatan za a shawo matsalar tsaro a kasar musamman birnin Beni wadda ita ce cibiyar cutar Ebola.
Sama da mutane 300 ne suka kamu da cutar, kuma kimanin 190 suka mutu, an kuma killace sama da 5000 a gabashin Congo bayan sake barkewar cutar.
</doc>
<doc docid='bbc_141002_ebola_britainseirraleone_conference' lang='hau' type='mono' source_url='http://www.bbc.co.uk/hausa/news/2014/10/141002_ebola_britainseirraleone_conference' term='ebola'>
Burtaniya ta nemi karin tallafi kan Ebola
Burtaniya ta yi kira ga kasashen duniya su tallafa wa yaki da cutar Ebola da ta addabi wasu kasashen Afirka ta yamma.
Burtaniya ta yi kira ga kasashen duniya su tallafa wa yaki da cutar Ebola da ta addabi wasu kasashen Afirka ta yamma.
Da yake jawabi a wani taron hadin gwiwar Burtaniya da Saliyo a kan Ebola, ministan harkokin wajen Burtaniya, Philip Hammond ya ce akwai bukatar karin kudade, likitoci da ma'aikatan jinya don shawo kan yaduwar cutar.
Rahotannin baya-bayan nan a Saliyo na cewa cutar Ebola tana yaduwa cikin hanzari tamkar wutar daji, kuma fiye da duk yadda ake tsammani.
Haka zalika, Jami'in majalisar Dinkin Duniya kan yaki da Ebola, Anthony Banbury ya ce cutar ta kai ga kusan kowanne yanki a kasar Liberiya.
</doc>
<doc docid='bbc_141122_un_ebola_mali' lang='hau' type='mono' source_url='http://www.bbc.co.uk/hausa/news/2014/11/141122_un_ebola_mali' term='ebola'>
WHO ta yi gargadin yaduwar Ebola a Mali
Shugabar hukumar lafiya ta duniya, Margaret Chan ta yi gargadi a game da yaduwar cutar Ebola a kasar Mali.
Shugabar hukumar lafiya ta duniya, Margaret Chan ta yi gargadi a game da yaduwar cutar Ebola a kasar Mali.
Dr. Margaret Chan ta shaida wa wani taron 'yan jarida a Washington cewa a kwai bukatar a dakile yaduwar cutar kafin ta faskara.
Ta ce mutane dari biyar da suka yi mu'amala da wani Malamin addinin musulunci da ya kamu da rashin lafiya, ana sa musu ido.
Dr. Margaret Chan ta ce wasu mutane da suka fada hadarin kamuwa da cutar saboda haduwa da wata yarinya karama da take dauke cutar Ebola a kasar, sun haura kwanaki 21 da yakamata cutar ta nuna jikin su idan suna dauke da ita, ba tare da alamunta ba.
</doc>
<doc docid='bbc_wasanni-51534884' lang='hau' type='mono' source_url='https://www.bbc.co.uk/hausa/wasanni-51534884' term='ebola'>
An bai wa dan dambe suna Coronavirus
An bai wa Abdullahi Ali matashin dan wasan damben gargajiya da ke dambatawa a jihar Kano da ke Najeriya suna ''Coronavirus''.
Latsa alamar hoton da ke sama domin kallon wannan bidiyo
An bai wa Abdullahi Ali matashin dan wasan damben gargajiya da ke dambatawa a jihar Kano da ke Najeriya suna ''Coronavirus''.
An haifi Abdullahi a Kurna babban layi da ke karamar hukumar Ungoggo, amma yana zaune a Kunya karamar hukumar Minjibir a jihar Kano.
Abdullahi ya fara wakiltar Kudu, a kuma bara ne sunansa ya kara fita a harkar damben gargajiya.
Hakan ya sa ya fara amsa sunan Autan Dan Alin bata isarka, wani shahararren dan damben Kudu wanda ke kan lokaci.
Autan Dan Ali ya nemi amincewar mahaifiya a wannan sana'ar da yake yi ta kuma amince masa tare da yi masa addu'ar samun nasara.
Matashin dan wasan mai shekara 20, ya gagari sa'anninsa a harkar damben gargajiya, suna jin tsoron yin wasa da shi.
Autan Ali yana daga cikin 'yan damben da ya yi kisa da yawa a filin wasa na Ado Bayero Square a bara.
Bayan Shagon Dan Aliyu da Bahagon Mai Takawasa, sai Autan Dan Ali da ya yi kan-kan-kan da yawan kisa tare da sarkin dambe Garkuwan Cindo.
Kwazon da yake yi ne Sarkin masu shirya wasan damben gargajiya na Najeriya, Mamman Bashar Danliti ya saka masa suna coronavirus.
Danliti shugaban kungiyar damben jihar Kano ya ce dan wasan jarimi ne zai kuma yi fice da suna a damben gargajiya.
Ya kara da cewar Abdullahi na zuwa makaranta da safe, sannan ya je filin dambe da yammaci, sannan ya wuce gida wajen iyaye.
Haka ma a lokacin da cutar Ebola ta addabi duniya, an bai wa Abdulrazak sunan cutar, dan damben Kudu wanda ya yi fice a wasan.
</doc>
<doc docid='bbc_151107_sierraleone_ebola' lang='hau' type='mono' source_url='http://www.bbc.com/hausa/news/2015/11/151107_sierraleone_ebola' term='ebola'>
WHO: Babu sauran Ebola a Saliyo
Hukumar lafiya ta duniya ta baiyana cewa an kakkabe cutar Ebola daga Saliyo bayan shafe tsawon kwanaki 42 ba tare da samun kwayar cutar ba.
Hukumar lafiya ta duniya ta baiyana cewa an kakkabe cutar Ebola daga Saliyo bayan shafe tsawon kwanaki 42 ba tare da samun kwayar cutar ba.
Mutane kusan 4000 ne suka rasu a sakamakon cutar a kasar Saliyo a watanni goma sha takwas da suka wuce.
A daren jiya jama'a sun yi ta shagulgulan murna a titunan Freetown babban birnin kasar domin murnar cigaban da aka samu na kawo karshen cutar da kuma tunawa da wadanda cutar ta hallaka.
Hukumar lafiya ta duniya WHO ta ce a yanzu kasar ta Saliyo za ta shiga wani sabon babi na kwanaki 90 domin kara sa ido sosai ko za a sami wasu sabbin kamu.
Tuni dai aka kawar da cutar daga Liberia amma an cigaba da samun bullar ta a kasar Guinea.
</doc>
<doc docid='bbc_140829_ebola_senegal_case' lang='hau' type='mono' source_url='http://www.bbc.co.uk/hausa/news/2014/08/140829_ebola_senegal_case' term='ebola'>
Cutar Ebola ta shiga kasar Senegal
Mahukunta a kasar Senegal sun tabbatar da bullar cutar Ebola a karon farko a kasar.
Mahukunta a kasar Senegal sun tabbatar da bullar cutar Ebola a karon farko a kasar.
Ministar lafiya ta kasar ta ce wani mutum ne ya shiga da kwayar cutar daga kasar Guinea.
Ta ce yanzu haka mutumin yana wani asibiti a Dakar babban birnin kasar.
A kasar Guinea, jami'an tsaro sun tarwatsa wata zanga-zanga kan jita-jitar cewa ma'aikatan kiwon lafiya na harbar mutane da kwayar cutar.
Kasar Senegal ita ce kasa ta biyar a Afirka ta Yamma da aka samu bullar cutar ta Ebola da ta hallaka mutane fiye da dubu daya da dari biyar.
</doc>
<doc docid='bbc_141021_britain_medics_ebola' lang='hau' type='mono' source_url='http://www.bbc.co.uk/hausa/news/2014/10/141021_britain_medics_ebola' term='ebola'>
Ebola: Burtaniya ta tura likitoci 100 zuwa Saliyo
Masana kiwon lafiya kimanin 100 daga rundunar sojin Burtaniya sun tashi zuwa kasar Saliyo a yammacin Africa domin taimakawa wajen yaki da  cutar Ebola.
Masana kiwon lafiya kimanin 100 daga rundunar sojin Burtaniya sun tashi zuwa kasar Saliyo a yammacin Africa domin taimakawa wajen yaki da  cutar Ebola.
Ana sa ran likitocin za su horas da dubban ma'aikatan kiwon lafiya na kasar ta Saliyo inda cutar ta yi kamari, bayan da cutar ta kashe mutane sama da 4000 a kasar ta Saliyo da Guinea da kuma Liberiya.
Ya zuwa yanzu dai shugaban Ghana, John Dramani Mahama, wanda shi ne ke jagorantar kungiyar ECOWAS ko kuma CEDEAO ta yankin, ya ce an fara samun isar kayayyakin agaji zuwa kasashen da cutar ta addaba.
Tuni dai masana a fannin tattalin arziki suka fara hasashen cewa annobar cutar ta Ebola za ta iya yin tasiri a kan ci gaban tattalin arzikin kasashen da ma yankin na yammacin Africa muddin ba tashi haikan ba.
</doc>
<doc docid='bbc_141016_ebola_who' lang='hau' type='mono' source_url='http://www.bbc.co.uk/hausa/news/2014/10/141016_ebola_who' term='ebola'>
Ebola: Hukumar Lafiyar Duniya ta tashi tsaye
Kungiyar lafiya ta duniya ta ce tana mayar da hankali a kan karin kasashen Afrika goma sha biyar a kokarinta na hana yaduwar cutar Ebola.
Kungiyar lafiya ta duniya ta ce tana mayar da hankali a kan karin kasashen Afrika goma sha biyar a kokarinta na hana yaduwar cutar Ebola.
Ta ce an zabe su ne saboda suna da kan iyaka daya tare da kasashe 3n da cutar ta fi shafa -- Liberia da Saliyo da kuma Guinea -- ko kuma suna da muhimmiyar alakar cinikayya da ta sufuri.
A Saliyo, an tabbatar da kamuwar wani mutum da cutar a gunduma dayar da ta rage ba a samu bullar cutar ta Ebola a cikinta ba -- don haka a halin yanzu cutar ta game daukacin kasar.
Alhassan Kemokai yana daya daga cikin wadanda suka warke daga cutar ta Ebola a Saliyo din, ya ce wadanda suka warke daga cutar nada rawar da za su taka wajen ilmantar da saura:
Ya ce, “Ga duk wanda ya haye daga wannan cuta, hakkinka ne ka kuma fadakar da al'umarka, ka kuma fadakar da wanda cutar ba ta kama ba ta yadda za su yi hattara, kar su kamu da cutar.”
</doc>
<doc docid='bbc_150103_ebola-birtish-nurse' lang='hau' type='mono' source_url='http://www.bbc.co.uk/hausa/news/2015/01/150103_ebola-birtish-nurse' term='ebola'>
Ebola: 'yar Birtaniya na mawuyacin hali
Wata Maka'aikaciyar Jinyar Birtaniya da ta kamu da Ebola a kasar Saliyo na cikin wani mawuyacin hali a cewar jami'an asibitin da aka kwantar da ita.
Wata Maka'aikaciyar Jinyar Birtaniya da ta kamu da Ebola a kasar Saliyo na cikin wani mawuyacin hali a cewar jami'an asibitin da aka kwantar da ita.
Wata sanawar daga Royal Free Hospital tace lafiyar Pauline Cafferkey na cigaba da tabarbarewa sannu a hankali a 'yan kwankin nan.
An baiwa Misis Cafferkey wasu magungunan gwaji biyu-- daya na zaburadda da garkuwar jiki, daya kuma ruwan jinin wadanda suka warke daga cutar.
A watan jiya ne dai ta kamu da cutar lokaicinda take aiki da kungiyar agaji ta Save The children
A wani sako da ya aike mata ta twitter, Fry minista David Cameroun ya ce yana taya Pauline Cafferkey da addu'a sakamakon mayuwaycin halin da ta shiga saboda cutar Ebola.
Sakataren kiwon lafiyar Birtaniya ma ya nuna damuwa akan halinda matar ta shiya, inda yace ya tabbata jami'an asibitin na iya kokarin su wajen kulawa da matar
Jirgin da matar ta hau daga Salio, ya bi ta Morocco kafun ya isa London.
Kuma ta fada wa ma'aikatan filin jirgin saman Heathrow cewa kamar tana fama da zazzabi.
Sun gwada zafin jikinta har so bawai a cikin sa'o'i 8 sai suka barta ta wuce Scotland bayan sun ga kamar babu wata matsala
Yanzu jami'an kiwon lafiya na sa alamar tambaya akan ingancin tsarin tantance mutane a filin jirgin saman bayan lamarin.
Da matar ta isa Scotland sai aka ga lafiyar ta ta tabarbare.
Daga nan ne sai aka maida ita London
Jami'ain kiwon lafiya a Scotland din sun ce sun yi magana da duk fasinjoji 71 da suka hau jirgi da matar daga London zuwa Glasgow
Haka nan kuma an tuntubi duk mutane dari-da-daya da suka yi tafiya da ita daga Cassablanca zuwa London.
Matar ita ce ta biyu da aka taba samu da Ebola a Birtaniya.
Mutum na farko shima wani mai aikin agaji ne - William Pooley - amma shi ya samu sauki kuma har an sallame shi a watan Satunban bara.
</doc>
<doc docid='bbc_150304_ebola_liberia' lang='hau' type='mono' source_url='http://www.bbc.co.uk/hausa/news/2015/03/150304_ebola_liberia' term='ebola'>
Cutar Ebola ta ragu a kasar Liberia
Hukumar lafiya ta duniya tace an samu raguwar wadanda suka kamu da cutar Ebola a kasar Liberia a makwan da ya wuce.
Hukumar lafiya ta duniya tace an samu raguwar wadanda suka kamu da cutar Ebola a kasar Liberia a makwan da ya wuce.
Sai dai an samu karuwar mutanen da suka kamu da cutar da 132 a kasashen Guinea da kuma Saliyo, adadin da ya rubanya wanda ake da shi sau hudu a makwannin da suka wuce.
A rahoto na baya-bayan nan da hukumar lafiya WHO ta fitar kan barkewar cutar Ebola a yammacin Afurka, tace an samu karuwa a adadin wadanda suka rasa rayukansu sanadiyyar kamuwa da cutar a kasashen Guinea da Saliyo.
WHO tace a wadannan kasashe ba a kebe wadanda suka kamu da cutar da gaggawa, haka kuma ba a fahimci yadda za a yi wa masu dauke da cutar magani ba.
Ya yin da hukumar bada agaji ta Majalisar Dinkin Duniya tace har yanzu ana ci gaba da binne gawawwakin wadanda suka mutu ba bisa ka'aida ba.
Cutar Ebola dai ta hallaka mutane fiye da 10,000 a yammacin Afurka, inda cutar ta fi kamari tare da yin barna a kasashen Liberia, da Guinea da kuma Saliyo.
Ya yin da kasashen Senegal da Nigeria da Mali suka kakkabe cutar daga cikinsu baki daya.
</doc>
<doc docid='bbc_140324_ebola_guinea_tests' lang='hau' type='mono' source_url='http://www.bbc.co.uk/hausa/news/2014/03/140324_ebola_guinea_tests' term='ebola'>
Yaduwar cutar Ebola a Guinea
Jami'an lafiya a Guinea sun ce gwajin da aka yi a kan mutane biyu wadanda aka yi zaton sun rasu ne a sakamakon kamuwa da kwayar cutar Ebola a Conakry babban birnin kasar, bincike ya tabbatar da cewa basu kamu da kwayar cutar ba.
Jami'an lafiya a Guinea sun ce gwajin da aka yi a kan mutane biyu wadanda aka yi zaton sun rasu ne a sakamakon kamuwa da kwayar cutar Ebola a Conakry babban birnin kasar, bincike ya tabbatar da cewa basu kamu da kwayar cutar ba.
Masana kimiyya a cibiyar Pasteur a Senegal suna ci gaba da kokarin gano ko wane irin nau'in kwayar cutar ce ta yi sanadiyar mutuwar mutanen.
A ranar Lahadi Majalisar Dinkin Duniya ta ce kwayar cutar Ebola wadda ta hallaka mutane kusan sittin a kudancin Guinea ta yadu zuwa babban birnin kasar.
Wata mai magana da yawun kungiyar likitoci ta Medicines San Frontiers, Gemma Dominguez ta ce annobar ta tsoratar da jama'a a babban birnin kasar ta Guinea
Tace "Matsalar ita ce abin da ke faruwa yanzu a Conakry hankula sun tashi sannan ga firgici. Ba abu ne mai sauki ba saboda cuta ce mai hadari."
</doc>
<doc docid='bbc_141017_nabarro_ebola' lang='hau' type='mono' source_url='http://www.bbc.co.uk/hausa/news/2014/10/141017_nabarro_ebola' term='ebola'>
Ebola: Nabarro ya kare yunkurin kasashen duniya
Jami'in Majalisar dinkin duniya akan cutar Ebola David Nabarro ya kare kokarin da kasashen duniya suke yi na dakile barkewar cutar a Yammacin Afirka.
Jami'in Majalisar dinkin duniya akan cutar Ebola David Nabarro ya kare kokarin da kasashen duniya suke yi na dakile barkewar cutar a Yammacin Afirka.
Jami'in na maida martani ne ga sukar da kungiyar Likitoci ta Medecins Sans Frontieres ta yi, na cewa alkawuran da kasashen duniya suka yi na kai agaji zuwa yankin bai yi tasiri ba tukuna akan annobar.
Mr, Nabaro ya fadawa BBC cewa shirye shirye sun yi nisa wajen samarda gadajen marasa lafiya guda 4,000 zuwa wata mai zuwa, idan aka kwatanta da guda dubu- ukun da aka samar a karshen watan Agusta.
Ebola ta kashe mutane fiye da 4,000 yanzu haka
</doc>
<doc docid='bbc_160410_ebola-dambe' lang='hau' type='mono' source_url='http://www.bbc.com/hausa/sport/2016/04/160410_ebola-dambe' term='ebola'>
Ebola zai dambata da Mai Takwasara
Da yammacin Lahadi ne Ebola da Mai Takwasara za su dambata a wasan damben gargajiya da ake yi a jihar Sokoto, Nigeria.
Da yammacin Lahadi ne Ebola da Mai Takwasara za su dambata a wasan damben gargajiya da ake yi a jihar Sokoto, Nigeria.
Tun da yammacin Asabar ‘yan wasan biyu suka so takawa a damben, amma cikar da filin ya yi da shigar ‘yan kallo cikin da’irar fili yasa suka kasa yin fafatawar.
Ebola ya kashe Mai Takwasara a Zaria a cikin watan Fabrairu, saboda haka Mai Takwasara fansar kisan zai nema
Wasu daga cikan wasannin da za a yi Cikan Guramada da Bahagon Balan Gada da kuma wasa tsakanin Shagon Aleka da Hagu na Duten Mari.
Kungiyar damben gargajiya ta Nigeria ce ta hada wasannnin domin farfado da wasan a kasa da duniya.
</doc>
<doc docid='bbc_150711_ebola_donors' lang='hau' type='mono' source_url='http://www.bbc.com/hausa/news/2015/07/150711_ebola_donors' term='ebola'>
Ebola: Za a  bayar da karin tallafi
Masu bayar da tallafi a taron majalisar dinkin duniya da akayi a New York sun yi alkawarin bayar da dala biliyan 3 da miliyan dubu dari 4 ga kasashen yammacin Afrika uku da ke fama da cutar Ebola.
Masu bayar da tallafi a taron majalisar dinkin duniya da akayi a New York sun yi alkawarin bayar da dala biliyan 3 da miliyan dubu dari 4 ga kasashen yammacin Afrika uku da ke fama da cutar Ebola.
Masu bayar da tallafin sun ce za su bayar da kudaden ne domin a samu damar shawo kan cutar a kasashen.
Shugabar shirin raya kasashe ta majalisar dinkin duniya Helen Clark ta kira wannan yunkuri a matsayin abin da ya dace.
Cutar ta Ebola wacce ta bulla a karshen shekarar 2013, ta yi sanadiyyar rasa rayukan mutane fiye da dubu goma 11 a kasashen Guinea da Liberia da kuma Saliyo.
Sakatare janar na majalisar dinkin duniya Ban- ki Moon ya ce har yanzu akwai bukatar taimakon kasashen duniya wajen yaki da cutar.
</doc>
<doc docid='bbc_141108_facebook_ebola' lang='hau' type='mono' source_url='http://www.bbc.co.uk/hausa/news/2014/11/141108_facebook_ebola' term='ebola'>
Facebook na tara kudaden yakar Ebola
Shafin sada zumunta da muhawara na Facebook ya kara madanni ga masu amfani da shafin wanda zai ba mutane damar bada gudummawarsu domin yakar cutar Ebola.
Shafin sada zumunta da muhawara na Facebook ya kara madanni ga masu amfani da shafin wanda zai ba mutane damar bada gudummawarsu domin yakar cutar Ebola.
Kudaden dai za su isa ne ga kungiyar likitocin kasa da kasa, da kuma kungiyoyin bada agaji na Red Cross da Red Crescent da kuma asusun kula da kananan yara na Save The Children.
Haka kuma Facebook zai biya wasu kudade domin karfafa shafukan Internet da wayar salula a nahiyar Afurka ta yamma.
Cutar ta Ebola dai ta hallaka kusan mutane 5,000 a kasashen Laberiya, Guinea da kuma Saliyo.
Wanda ya kirkiro shafin sada Zumunta da Muhawar na Facebook Mark Zuckerberg ya sanar da wannan sabon madanni ne a cikin wani hoton Bidiyo da ya wallafa a shafinsa mai taken '' Zan tabbatar da cewa shafin Facebook ya taka rawa wajen yaki da cutar Ebola.''
ko a watan da ya gabata ma Mark Zuckerberg ya bada tallafin dalar Amurka Miliyan 25 domin yaki da cutar.
Sai dai wasu na sukar lamirin Facebook na fito da wanann sabon madanni, a cewarsu ya yi hakan ne domin karawa shafin na sa kasuwa.
Wani mai sukar lamari Pepe Pepe Pepe ya wallafa shafin sa na Facebook cewar shi bai amince da wannan mataki da aka dauka ba, dan haka wannan wani sabon salon kasuwanci ne, in ba haka ba nawa shi Facebook ya bada a matsayin gudumma dan yakar cutar ta Ebola.
Inda nan take Zuckerberg ya maida masa martani da cewa '' Ni a kashin kaina na bada tallafin dala miliyan 25, kuma Facebook zai kashe miliyoyin daloli domin da Internet a kassahen da cutar ta fi kamarai.''
</doc>
<doc docid='bbc_150215_ebola_schools' lang='hau' type='mono' source_url='http://www.bbc.co.uk/hausa/news/2015/02/150215_ebola_schools' term='ebola'>
Ebola: Za a sake bude makarantu a Liberia
A yau ne ake saran sake bude makarantu a Liberia, watanni bakwai bayan an rufe su, a kokarin da akai na takaita yaduwar cutar Ebola
A yau ne ake saran sake bude makarantu a Liberia, watanni bakwai bayan an rufe su, a kokarin da akai na takaita yaduwar cutar Ebola
Yawan masu fama da cutar a kasar ya ragu sosai.
Ma'aikatar ilmi ta Liberia tace za'a takaita yawan daliban dake cikin aji zuwa mutum 50, domin samu saukin yaduwar duk wata cuta.
A watan da ya gabata ne ita ma kasar Guinea ta sake bude makarantun ta.
Saliyo kuma na shirin yin hakan a karshen watan gobe
</doc>
<doc docid='bbc_140730_ebola_uk_threat' lang='hau' type='mono' source_url='http://www.bbc.co.uk/hausa/news/2014/07/140730_ebola_uk_threat' term='ebola'>
Ebola na barazana ga Birtaniya - Hammond
Ministan harkokin wajen Birtaniya Philip Hammond ya ce gwamnatin kasar na nazarin annobar cutar Ebola da ta barke a shiyyar Afirka ta yamma, a matsayin wata babbar barazana ga Birtaniya.
Ministan harkokin wajen Birtaniya Philip Hammond ya ce gwamnatin kasar na nazarin annobar cutar Ebola da ta barke a shiyyar Afirka ta yamma, a matsayin wata babbar barazana ga Birtaniya.
Mr Hammond ya yi wani zama da babban kwamitin harkar tsaro don tattaunawa a kan lamarin.
Kungiyar tarayyar Turai dai ta kebe dala miliyon biyu da dubu dari bakwai don taimakawa wajen yaki da cutar.
Sai dai yayin da kasashen duniya da dama ke kokarin daukan matakan kariya, ciki har da yunkurin rufe iyakokinsu, kungiyar agajin likitocin kasa-da-kasa watau 'Doctor Without Borders' ta ce rufe mashigun kasashen ya fi bude su hadari.
Sandra Smiley jami'a ce a kungiyar," Hana wa mutane zirga-zirga za ta maida aiki baya ne a yaki da wannan annobar, saboda wasu mutanen za su koma neman barauniyar hanya, inda za a sha wahala wajen sa ido a kansu."
Mutane fiye da 670 ne suka rasu a Saliyo da Liberia da Guinea da kuma Nigeria tun bayan da cutar ta bulla a cikin watan Fabarairu.
</doc>
<doc docid='bbc_160115_ebola_sierraleone_death' lang='hau' type='mono' source_url='http://www.bbc.com/hausa/news/2016/01/160115_ebola_sierraleone_death' term='ebola'>
Ebola ta sake kunno kai a Saliyo
Jami'an lafiya a Saliyo sun tabbatar da mutuwar wani mutun da aka samu dauke da cutar Ebola, bayan 'yan wasu sa'o'i da hukumar lafiya ta duniya ta bayyana kasar a matsayin wacce ta kawar da cutar baki daya.
Jami'an lafiya a Saliyo sun tabbatar da mutuwar wani mutun da aka samu dauke da cutar Ebola, bayan 'yan wasu sa'o'i da hukumar lafiya ta duniya ta bayyana kasar a matsayin wacce ta kawar da cutar baki daya.
Hukumomi a Freetown babban birnin kasar sun ce bincike ya nuna cewa wani mara lafiya da ya mutu a arewacin gundumar Tonkolili, ya kamu da cutar Ebola.
Da ma a lokacin da hukumar lafiyar ta duniya ke sanar da kawo karshen cutar Ebolan a Saliyo ranar Alhamis, kwamishinan kula da cutar na Tarayyar Turai ya yi gargadin cewa akwai yiwuwar a sake samun barkewar cutar.
Cutar Ebola ta kashe fiye da mutane 11,000 a kasashen Laberiya da Guinea da Saliyo, tun bayan barkewar ta shekaru biyu da suka gabata.
</doc>
<doc docid='bbc_140331_liberia_ebola' lang='hau' type='mono' source_url='http://www.bbc.co.uk/hausa/news/2014/03/140331_liberia_ebola' term='ebola'>
An samu cutar Ebola a Liberia
Hukumar lafiya ta duniya, WHO ta ce mutane biyu sun kamu da cutar Ebola a kasar Liberia da ke Afrika ta Yamma.
Hukumar lafiya ta duniya, WHO ta ce mutane biyu sun kamu da cutar Ebola a kasar Liberia da ke Afrika ta Yamma.
Mutanen biyu na zaune ne a gundumar Foya da ke makwabtaka da kasashen Guinea da Saliyo.
A farkon watan nan ne aka tabbatar da bullar cutar ta Ebola mai sanya zazzabi da zubar jini a kudancin Guinea, inda fiye da mutane 70 suka rasu, ciki har da takwas a Conakry, babban birnin kasar.
A zaton cutar ta yadu zuwa Saliyo, abin da ya sa Senegal ta rufe iyakarta da Guinea, wacce 'yan kasuwa ke yawan shige da fice.
</doc>
<doc docid='bbc_150707_who_ebola' lang='hau' type='mono' source_url='http://www.bbc.com/hausa/news/2015/07/150707_who_ebola' term='ebola'>
An soki WHO da sakaci kan Ebola
Wani rahoto a kan bullar cutar Ebola a yankin yammacin Afrika ya soki hukumar lafiya ta duniya WHO kan jan kafa game da al'amuran lafiya.
Wani rahoto a kan bullar cutar Ebola a yankin yammacin Afrika ya soki hukumar lafiya ta duniya WHO kan jan kafa game da al'amuran lafiya.
Rahoton ya gano cewar martanin hukumar ta WHO din ya samu cikas ne sakamakon rashin kudi da kuma rashin kyawon hanyoyin sadarwa tare da hukumomin MDD.
Ya kuma yi kira da a gaggauta yiwa hukumar tankade da rairaya.
Amma kuma ta wani gefen rahoton ya yaba mata wajen taka muhimmiyar rawa a yukurin gano sabbin magungunan kwayar cutar ta Ebola.
A martaninta Hukumar ta WHO ta ce ta amince cewar dole ne a hada cibiyoyinta wuri guda yadda ya kamata domin tinkarar lamuran gaggawa na gaba.
Yanzu haka dai annobar cutar Ebolar ta hallaka mutane fiye da dubu goma sha daya a yankin Afirka ta Yamma--akasari kuma a kasashen Guinea da Saliyo da Liberia ne.
</doc>
<doc docid='bbc_150327_saliyo_lock_down' lang='hau' type='mono' source_url='http://www.bbc.co.uk/hausa/news/2015/03/150327_saliyo_lock_down' term='ebola'>
Ebola: Hukumomi sun killace jama'a a Saliyo
Hukumomi a Saliyo sun soma tilasta takaita zirga- zirgar mutane ta kwanaki uku, da nufin kawo karshen barkewar cutar ebola a cikin kasar.
Hukumomi a Saliyo sun soma tilasta takaita zirga- zirgar mutane ta kwanaki uku, da nufin kawo karshen barkewar cutar ebola a cikin kasar.
Kusan mutane miliyan shida ne aka nemi su zauna a gida har nan da kwanaki uku masu zuwa, yayinda masu aikin sa-kai ke bi gida-gida suna neman mutanen dake dauke da alamomin cutar, da kuma tunatarwa saura akan hanyoyin da zasu bi su kare kansu.
A wannan karon mutane nada damar su dan fita na 'yan sa'oi saboda sallar juma'a sannan kuma zuwa coci a ranar Lahadi
Har yanzu dai ana ci gaba da samun rahotannin samun barkewar cutar ebolan a arewaci da kuma yammacin Saliyo a kowanne mako.
Kasashen yammacin Afirka uku da cutar tayi wa illa da suka hada Saliyon da Liberia da Gini, na fatan ganin cewa ba a sake samun mai dauke da kwayar cutar ba, zuwa tsakiyar watan gobe
</doc>
<doc docid='bbc_140824_ebola_congo' lang='hau' type='mono' source_url='http://www.bbc.co.uk/hausa/news/2014/08/140824_ebola_congo' term='ebola'>
Ebola ta bulla a Jamhuriyar Congo
Hukumomi a Jumhuriyar Demokradiyyar Congo sun ce bayan wani bincike, an gano cewar wata annoba ta wani zazzabi da ta barke - Ebola ce.
Hukumomi a Jumhuriyar Demokradiyyar Congo sun ce bayan wani bincike, an gano cewar wata annoba ta wani zazzabi da ta barke - Ebola ce.
Ministan lafiya na kasar Felix Numbi ya gaya ma BBC cewar gwaje-gwajen da aka yi ma wasu mutane biyu sun tabbatar da cutar a lardin Equateur wurinda mutane goma sha-ukku suka rigaya suka mutu.
Zuwa yanzu, mutane goma sha-ukku sun mutu.
Akwai mutane goma sha-daya da yanzu haka suke kwance asibiti, kuma daga cikinsu 5 ma'aikatan lafiyar ne.
To, amma Ministan ya ce mutanen sun mutu ne a wani wuri dake kebe, akwai kuma alamun cewa ita wannan cutar na'uin ta ya bambanta da ta yammacin Afrika.
Dr Numbi yace an rigaya an killace wuraren da za a ajiye majityyata cutar don shawo kan ta.
</doc>
<doc docid='bbc_labarai-39182935' lang='hau' type='mono' source_url='http://www.bbc.co.uk/hausa/labarai-39182935' term='ebola'>
Gurbatacciyar iska ta fi HIV da Ebola illa ga dan adam
Babbar darakta a hukumar lafiya ta duniya WHO, ta yi gargadin cewa gurbacewar iska na daya daga cikin babbar barazana ga lafiyar al'ummar duniya.
Babbar darakta a hukumar lafiya ta duniya WHO, ta yi gargadin cewa gurbacewar iska na daya daga cikin babbar barazana ga lafiyar al'ummar duniya.
A wata hira da BBC, Margaret Chan, ta ce gurbatacciyar iskar da ake shaka ta fi illa ga lafiyar al'umma a kan cutar Ebola da cuta mai karya garkuwar jiki wato HIV, kuma sannan tafi illa ga matasa.
Dr Chan ta ce kididdigar da aka yi a baya-bayan nan ta nuna cewa yara 600,000 ne 'yan kasa shekara biyar suka mutu a duniya, sakamakon cututtukan da suka shafi numfashi kamar numoniya da asma.
Daga nan ta yi kira ga gwamnatocin kasashe da su dauki matakan gaggawa wajen magance wannan matsala ta gurbacewar iska.
Ya ya za a magance matsalar?
An samu ra'ayoyi mabanbanta kan hanyar da ya kamata a bi don rage dumamar yanayi, ciki akwai masu sauki, da masu tsauri.
Wani ma'aikacin sa kai mai suna Logan Eddy, ya fara nazari don lalubo hanyar da za a magance shakar gurbatacciyar iska.
Ya yi wata doguwar tafiya a hanyoyi daban-daban, da tituna manya da kanana, inda ya gano yadda motoci ke fitar da iska gurbatacciya wadda yawan shakar ta babbar illa ce ga lafiyar bil adam.
Tuni wasu biranen kasashe suka fara daukar matakai na kashin kansu, don rage gurbatacciya iskar.
Cutar mantuwa ta fi kama masu zama daf da titi — Bincike
Misali wata makarantar firamare a birnin Landan ta sanar da cewa watakila ta kafa dokar sanyawa dalibai abin rufe hanci, don kariya daga shakar gurbatacciyar iska.
Hukumomin yankin Cornwall sun ce za su kwashe mutanen da gidajensu ke bakin hanyoyin da ake yawan zirga-zirga.
Yayin da biranen Paris, da Mexico, da Madrid za su dauki matakin haramta amfani da man dizel daga shekarar 2025.
Kididdigar hukumar lafiya ta duniya WHO, ta gano kashi 92 cikin 100 na al'umar duniya na shakar gurbatacciyar iska.
Haka kuma gurbatacciyar iskar da masu karamin karfi ke shaka ta na samuwa ne daga itacen girki.
A kasashe masu tasowa, iskar da ababen hawa ke fitarwa da kuma ta masana'antu, su kan hadu sun bayar da gurbatacciyar iska.
A lokacin da Logan ya tsaya a wasu manyan tituna, sai ya gano illar gurbatacciyar iska ta fi wadda hukumar lafiya ta duniya ta bayyana.
Idan mutum na tsaye a bakin titi ko manyan hanyoyi a lokacin da ya ke jiran ketara hanya, iskar da yake shaka kadai a wurin cikin 'yan mintina kalilan ta isa haddasa matsala ga lafiyarsa.
Amma mutane za su iya kaucewa irin wannan matsala, ta hanyar daina tsayawa kusa da tashar mota da wurin da hada-hadar inijinan motoci ke da yawa.
A yankin Leicester na Ingila kuwa an samar da wata na'ura, da za ta nunawa mutane wuraren da hayaki gurbatacce ke fitowa da kuma lokutan da aka fi samu.
Wani farfesa a jami'ar Leicester ya ce gano lokutan da hayakin ya fi yawa, da wuraren da yake fitowa, wanda hakan zai taimaka matuka wajen rage shakar iskar da ke haddasawa dan adam illa ga lafiyarsa.
Farfesa Roland Leigh ya ce daya daga cikin hanyoyi mafi sauki da za a iya magance matsalar ita ce, mutane su inganta harkokin sufuri, saboda idan aka samu cunkuson ababen hawa a kusa da makarantu ko gidan tsofaffi, ba za a samu iskar da za ta yi musu illa ba.
'Gurbatacciyar iska ce babbar barazanar kiwon lafiya'
Bishiyoyi na rage gurbatar yanayi
Wanke injin mota
A kasashen Turai, fiye da shekara 10 kenan aka tilastawa mutane wanke injin mota, haka injinan motocin masana'antu, kuma hakan ya yi tasirin rage gurbataccen hayaki.
Kwararrun injiniyoyi na jami'ar sun dauki lokaci mai tsawo su na nazari, daga karshe sun amince idan har ana wanke ijinan motoci yadda ya kamata, za a rage yawan gurbatacciyar iska.
Wata karin matsalar da suka gano, ita ce har yanzu tsofaffin motocin da injinansu suka tashi daga aiki su na ci gaba da kaikawo a titunan birane.
Matakin sauya tsoffin motocin abu ne mai matukar wahala, saboda batu ne ake yi na kudi.
'Afirka bata hoɓɓasa raguwar gurɓatacciyar iska'
A yawancin kasashen nahiyar Afirka, babu wata alama da ta nuna ana kokarin samar da wata hanya don gano yawan hayakin da motoci ke fitarwa.
To amma kasar Ghana ta fara wani wani gangami a shafin sada zumunta na Twitter mai tambarin 'soicanbreath' domin fadakar da al'umma kan illar gurbatar mahalli sakamakon hayakin da ake shaka daga murhu.
Gurbatacciyar iska ta lahanta mutane a Kaduna
Wata kungiya mai zaman kanta a kasar mai suna, Global Alliance ta fara kokarin sauya tunanin mutane domin fara amfani da wani sabon tsari da ba shi da hadari ga lafiya.
Za a rage fitar da gurbatacciyar iska
Masana kimiyya dai sun ce dole iskar da ake fitarwa ta ragu sosai, domin a samu daidaito a yanayin muhalli.
Wannan ne makon da aka ware domin fadakarwa a kan illar gurbatacciyar iska ga al'umma.
</doc>
<doc docid='bbc_151124_liberia_ebola_is_back' lang='hau' type='mono' source_url='http://www.bbc.com/hausa/news/2015/11/151124_liberia_ebola_is_back' term='ebola'>
Ebola ta sake bulla a Liberia
Wani matashi da aka yi wa gwajin cutar Ebola aka kuma gano yana dauke da ita ya mutu a Laberiya.
Wani matashi da aka yi wa gwajin cutar Ebola aka kuma gano yana dauke da ita ya mutu a Laberiya.
Wannan ita ce mutuwa ta farko da aka yi sakamakon cutar tun bayan da aka ayyana cewa babu sauran cutar ta Ebola a Laberiya, a karo na biyu a watan Satumba.
Matashin mai shekara 15 ya mutu ne a wata cibiyar kula da lafiya da ke kusa da Monroviya babban birnin kasar.
A yanzu ana kula da mahaifinsa da dan'uwansa a cibiyar, wadanda su biyu ne kadai aka tabbatar sun kamu da cutar a halin yanzu a kasar.
Fiye da mutane 4,000 ne suka rasa rayukansu sakamakon cutar Ebola a Laberiya, tun farkon barkewarta a bara.
</doc>
<doc docid='bbc_labarai-44151712' lang='hau' type='mono' source_url='http://www.bbc.co.uk/hausa/labarai-44151712' term='ebola'>
Cutar Ebola ta yadu har zuwa birnin Mbandaka
Ma'aikatar lafiya a Jamhuriyar Demokradiyar Congo ta ce an sake samun masu dauke da cutar Ebola a birnin Mbandaka da ke arewa maso yammacin kasar.
Ma'aikatar lafiya a Jamhuriyar Demokradiyar Congo ta ce an sake samun masu dauke da cutar Ebola a birnin Mbandaka da ke arewa maso yammacin kasar.
Akwai miliyoyin mutane da ke rayuwa a yankin, kuma samun masu dauke da cutar na bayyana yadda ta ke yaduwa a wani sabon yanayi cikin gaggawa.
Mutum 23 aka bada rahotan mutuwarsu tun sake bullar cutar a farkon wannan watan na Mayu, a wani kauye mai nisan kilomita kusan 150 da garin na Mbandaka.
Wannan dai shi ne karo na 9 da ake samu bullar Ebola a Congo tun shekara ta 1967.
A cewar ministan lafiyar kasar, Oly Ilunga Kalenga tun a jiya Laraba, hukumar lafiya ta Majalisar Duniya Duniya ta  aike da dubban alluran rigakafi na gwaji zuwa kasar.
''Ya ce za ayi wa mutane da suka yi mu'ammala da masu dauke da cutar, da wadanda ma ba sa dauke da cutar allurar rigakafin, gida-gida za a bi domin gudanar da wannan aiki don ceto rayuka.''
'An sake samu bullar cutar Ebola a Congo'
Ebola: Nigeria na ɗaukar matakan riga-kafi
Ana dai yi nasara a gwajin alurar rigakafin da aka yi bayan yaduwar Ebolar a wasu kasashen yammacin Afirka daga shekara ta 2014.
Cutar dai ta kashe fiye da mutum dubu 11 a yammacin Afrikan a 2014.
</doc>
<doc docid='bbc_140701_ebola_accra_meeting' lang='hau' type='mono' source_url='http://www.bbc.co.uk/hausa/news/2014/07/140701_ebola_accra_meeting' term='ebola'>
Taron gaggawa kan cutar Ebola a Ghana
Hukumar lafiya ta duniya WHO ta kira wani taron gaggawa a Ghana, domin tattauna cutar Ebola da ministocin 11 na yammacin Afrika.
Hukumar lafiya ta duniya WHO ta kira wani taron gaggawa a Ghana, domin tattauna cutar Ebola da ministocin 11 na yammacin Afrika.
Taron na kwanaki biyu zai tattauna hanyoyin dakile kwayar cutar ta Ebola daga yaduwa zuwa sauran sassan Afrika ta Yamma.
Taron dai na zuwa ne bayan kiran da Hukumar Lafiya ta Duniya (WHO) ta yi ga kasashen na su hada gwiwa domin dakile bazuwar cutar ta kan iyakokinsu.
Cutar da ta fara bulla a Guinea ta bazu zuwa Liberia da Kuma Saliyo, kuma tuni cutar ta hallaka mutane kusan 400 a yankin.
</doc>
<doc docid='bbc_141022_ebola_stigma' lang='hau' type='mono' source_url='http://www.bbc.co.uk/hausa/news/2014/10/141022_ebola_stigma' term='ebola'>
Ebola: Ana tsangwamar bakaken fata a Amurka
Bakaken fata a Amurka sun koka da yadda ake tsangwamarsu tun bayan da aka samu barkewar cutar Ebola.
Bakaken fata a Amurka sun koka da yadda ake tsangwamarsu tun bayan da aka samu barkewar cutar Ebola.
Lamarin yayi kamari ne tun bayan mutuwar dan kasar Liberiyan nan Thomas Eric Duncan a birnin Dallas da ke jihar Texas a Amurka a ranar 8 ga watan Oktoba, bayan ya kamu da cutar ta Ebola, ta sa ana ci gaba da tsangwamar 'yan kasashen Afrika da ke zaune a Amurkan.
Wakiliyar BBC Leslie Goffe dake birnin New York ta ruwaito cewa lamarin ya kai ga har ana haramtawa wasu 'yan Afrika zuwa wuraren aiki tare da kyamar su a wasu wurare da jama'a kan taru.
Cutar ta Ebola yanzu haka ta kashe mutane sama da dubu 4500 a tsakanin kasashen Liberiya da Guinea da Saliyo da ma Nijeriya wacce ta shawo kan cutar nan ba da jimawa ba.
</doc>
<doc docid='bbc_150201_ebola_vaccine' lang='hau' type='mono' source_url='http://www.bbc.co.uk/hausa/news/2015/02/150201_ebola_vaccine' term='ebola'>
Za a fara gwajin riga-kafin Ebola a Liberia
A ranar Litinin ne za a fara gwaji mafi girma na riga-kafin cutar Ebola a kasar Liberia.
A ranar Litinin ne za a fara gwaji mafi girma na riga-kafin cutar Ebola a kasar Liberia.
An dai shigar da allurar riga-kafin cikin kasar cike da matakan tsaro, sannan aka kai su wurare na sirri.
Ana kuma sa ran kusan mutane 30,000 da suka sadaukar da kan su ne za a yi wannan gwajin riga kafin a kansu.
Kamfanonin GSK da Merck ne suka samar da allurar riga-kafin.
Masana kimiyya na Amurka da Liberia da ke cikin aikin yin riga-kafin sun ce za a yi wa ma'aikatan sa kan allurar 'yar mitsitsiyar kwayar cutar Ebola a jikinsu, kuma wani likita dan kasar da shi ma yake cikin wadanda za a yi wa allurar ya ce babu hadari idan aka yi hakan saboda sinadarin da yake cikin riga-kafin ba zai haifar da cutar Ebolar ba.
A cikin shekara guda da babbar annobar cutar Ebola ta barke, kusan mutane dubu tara ne suka rasa rayukansu, yawancinsu a kasashen Guinea da Liberia da kuma Saliyo.
</doc>
<doc docid='bbc_140930_ebola_children_stigmatized' lang='hau' type='mono' source_url='http://www.bbc.co.uk/hausa/news/2014/09/140930_ebola_children_stigmatized' term='ebola'>
Ebola: Marayu na shan tsangwama
Asusun kula da kananan yara na Majalisar Dinkin Duniya ya yi kiyasin cewa kimanin yara dubu biyar ne a Liberiya, Guinea da Saliyo ne suka rasa daya ko duka iyayensu.
Asusun kula da kananan yara na Majalisar Dinkin Duniya ya yi kiyasin cewa kimanin yara dubu biyar ne a Liberiya, Guinea da Saliyo ne suka rasa daya ko duka iyayensu.
Asusun ya ce bai wa yaran kulawa na kara zama mawuyacin abu saboda tsangwamar da suke fuskanta.
Ya ce wasu kananan yaran a wadannan kasashe na samun tallafin abinci daga makwabta, sai dai shi kenan abun da suke iya samu.
Daya daga cikin misalin wadannan yara, shi ne wani yaro dan shekaru hudu da ya rasa iyayensa.
Asusun ya ce an samu mutumin da zai kula da shi, sai dai lamarin bai yi nisa ba saboda al'ummar yankin sun kaurace masa.
</doc>
<doc docid='bbc_140815_ebola' lang='hau' type='mono' source_url='http://www.bbc.co.uk/hausa/news/2014/08/140815_ebola' term='ebola'>
Ebola: Mutum na hudu ya mutu a Nigeria
Ministna kiwon lafiya na Najeriya farfesa Onyebuchi Chukwu , ya ce ana kara tsaurara matakan dakile bazuwar cutar ebola bayan da aka samu mutum na hudu da ya hallaka daga cutar.
Ministna kiwon lafiya na Najeriya farfesa Onyebuchi Chukwu , ya ce ana kara tsaurara matakan dakile bazuwar cutar ebola bayan da aka samu mutum na hudu da ya hallaka daga cutar.
Ya ce "yanzu haka ana kula da mutane 177 a jihar Legas yayin da kuma da ake sa ido akan wasu mutane 21 a Enugu."
Ya zuwa yanzu dai cutar ta hallaka mutane 1,160, a kasashen da ta bayyana, lamarin da ya sa ta zama annoba mafi muni a tarihi, kuma hukumar lafiyar ta duniya na gargadi cewa har yanzu cutar na bazuwa.
Hukumar lafiya ta Duniya, WHO, ta ce da alamu ba a ma fahimci, ainahin girman annobar cutar Ebola da ta addabi, yankin yammacin Afrika ka ba, da hakan ya sa ake matukar takaita girmanta.
Hukumar ta ce, samar da bayanai kan wuraren da cutar ke yaduwa, abu ne mai muhimmanci, da zai taimaka kwarai, wajen tsara abin da ta kira matakai na musamman na yaki da annobar.
</doc>
<doc docid='bbc_141013_ebola_un_plan' lang='hau' type='mono' source_url='http://www.bbc.co.uk/hausa/news/2014/10/141013_ebola_un_plan' term='ebola'>
Masu kamuwa da Ebola na ninkawa - UN
Majalisar Dinkin Duniya ta ce adadin mutanen da ke kamuwa da cutar ebola a yammacin Africa na yin kamari, inda adadin ke ninkiwa a duk wata.
Majalisar Dinkin Duniya ta ce adadin mutanen da ke kamuwa da cutar ebola a yammacin Africa na yin kamari, inda adadin ke ninkiwa a duk wata.
Fiye da mutane 4000 ne dai suka mutu sakamakon kamuwa da cutar ya zuwa yanzu.
Majalisar ta Dinkin Duniya ta ce tana sake sabon shirin tunkarar cutar ta ebola mai saurin kisa.
Wani babban jami'in Majalisar, Tony Banbury, ya shaida wa manema labarai a Accra, babban birnin kasar Ghana cewa jami'an lafiya daga sassa daban-daban na duniya na yin tururuwa zuwa kasashen da ke fama da cutar domin ba da agaji kan yadda za a dakile ta.
</doc>
<doc docid='bbc_150603_ebola_survivor_liberia' lang='hau' type='mono' source_url='http://www.bbc.com/hausa/news/2015/06/150603_ebola_survivor_liberia' term='ebola'>
Kulle saboda cutar Ebola a Liberia
Siannie Beyan ta na tsaye cikin taron wadanda suka tsira daga cutar Ebola a wani dakin taro a Monrovia babban birnin Liberia, tana 'yar wake-wakenta da murmushin farin ciki.
Siannie Beyan ta na tsaye cikin taron wadanda suka tsira daga cutar Ebola a wani dakin taro a Monrovia babban birnin Liberia, tana 'yar wake-wakenta da murmushin farin ciki.
An yi nasarar dakile cutar a Liberia, ba a samu wanda ke dauke da kwayar cutar ba kwanaki 10 kenan, kuma mutane sun samu sauki sosai.
Wannan 'yar karamar kasar ta fara samun saukin halin wariya da karayar tattalin arziki da ta shiga a watanni da suka gabata.
Mutane na da kyakkyawar fata duk da halin ha'ula'i da kasar ta shiga.
"A firgice mu ke" In ji mataimakin Ministan kudi, James Kollie.
"Cutar Ebola ba ita ce kadai dalilin shiga wannan hali da muka yi ba, amma yaduwarta ta fito da gazawarmu da karayar tattalin arzikin da kasar ta shiga".
'Kadaici'
A bara, Siannie ta na aikin kasuwanci ne a Monrovia, inda take sayar da 'yan kayan kwadayi da man goge baki a cikin amalanke, ta na ribar kusan dala 160 a kowane wata.
Cikin rufin asiri ita da mijinta ke biyan kudin hayan gida kuma su biyan kudin makarantar yara.
An kwantar da Siannie a ranar 27 ga watan Agusta, a asibitin kula da masu cutar Ebola, watau ELWA 3 Ebola Treatment unit da ke garin, wanda ke karkashin kulawar Medecins Sans Frontieres.
Siannie ta samu sauki bayan wata daya, amma da ta dawo gida, maigidanta ya ce baya bukatar daga ita har yaran.
"Ya ce baya sona kuma don na kamu da Ebola. Baya bukatar "matar da ke da cutar Ebola". Na shiga wani hali na kadaici," In ji Siannie.

'Rayuwa a boye'
An sami Siannie a wani daki a garin Paynesville wanda ke wajen Monrovia.
Wannan shi ne wuri na uku da ita da yaranta suka canza tun watan Satumba.
A sassanyar murya Siannie ta ce, "Ina hijira idan mutanen da nake zaune da su suka gano na taba kamuwa da cutar Ebola. Sai su ce basu bukatar zama na a gidansu. Kullum cikin boyo nake."
Ta yi bayanin cewa "Ina yi wa yara na gargadi da: kar su gaya wa kowa cewa mahaifiyarsu ta kamu da cutar Ebola a da. 'idan kuka gaya masu toh dole mu sake canza wurin zama'.
"Toh yaran ba sa gaya wa kowa har yanzu. Ba na so in sake tashi domin bani da kudi".
</doc>
<doc docid='bbc_150108_ebola_kenya_sierra_leone' lang='hau' type='mono' source_url='http://www.bbc.co.uk/hausa/news/2015/01/150108_ebola_kenya_sierra_leone' term='ebola'>
Ebola: Kenya ta tura ma'aikatan lafiya 170
Kimanin ma'aikatan lafiya 170 na kasar Kenya za su isa kasashen Saliyo da Laberiya a yau Jumma'a.
Kimanin ma'aikatan lafiya 170 na kasar Kenya za su isa kasashen Saliyo da Laberiya a yau Jumma'a.
Wannan wani mataki ne na kokarin da kungiyar tarayyar Afirka wato AU ta ke yi, don shawo kan matsalar cutar Ebola a yankin Afirka ta yamma.
Ma'aikatan, za su hadu da sauran takwarorinsu na sa- kai da aka tattaro daga kasashe 47.
Ana kuma sa ran za su gudanar da ayyukan kiwon lafiya har na tsawon watanni shida a kasashen biyu.
</doc>
<doc docid='bbc_151009_nigeria_no_ebola_confirmed' lang='hau' type='mono' source_url='http://www.bbc.com/hausa/news/2015/10/151009_nigeria_no_ebola_confirmed' term='ebola'>
'An tabbatar babu cutar Ebola a Nigeria'
Hukumomin a Nigeria sun tabbatar da cewa babu cutar Ebola a cikin kasar, bayan da aka nuna fargaba game da yiwuwar bullar cutar a jihar Calabar da ke kudancin kasar.
Hukumomin a Nigeria sun tabbatar da cewa babu cutar Ebola a cikin kasar, bayan da aka nuna fargaba game da yiwuwar bullar cutar a jihar Calabar da ke kudancin kasar.
Babban jami'i a ma'aikatar lafiyar kasar, Dr Nasiru Sani Gwarzo shi ne ya tabbatar wa BBC hakan a hira ta wayar tarho.
A cewarsa, sakamakon gwajin da aka gudanar a kan wani matashi da ya rasu jim kadan bayan da aka kwantar da shi a asibiti, ya nuna cewar ba Ebola ba ce ta kashe shi.
Matashin ya rasu ne jim kadan bayan da aka kwantar da shi a asibiti sakamakon wata cutar mai alamomi kamar Ebola.
A ranar Laraba, hukumar lafiya ta duniya ta bayyana cewa kasashe uku da cutar Ebola ta fi yi wa illa watau Guinea da Saliyo da kuma Liberia -- sun shafe mako guda na farko ba tare da samun wani da ya kamu da cutar ba tun bayan bullar cutar a shekarar 2014.
</doc>
<doc docid='bbc_141015_texasebola' lang='hau' type='mono' source_url='http://www.bbc.co.uk/hausa/news/2014/10/141015_texasebola' term='ebola'>
Obama: Ana bukatar mataki mai karfi kan ebola
Shugaba Obama ya ce dole ne matakin da za'a dauka game da cutar Ebola a Amurka ya kasance mai karfi.
Shugaba Obama ya ce dole ne matakin da za'a dauka game da cutar Ebola a Amurka ya kasance mai karfi.
Yayinda yake magana bayan wata ganawa da ya yi tare da manyan jami'an fadar sa ta White House, Mr Obama ya ce kamata yayi tawaggar ma'aikatan kiwon lafiya na kasa su dauki mataki nan take, muddin aka sake samun bullar cutar cikin sa'oi 24.
Ya kuma ce yana da mahimmanci a taimakawa kasashen Afirka dake kokarin shawo kan annobar.
Mr Obama na magana be bayan da aka tabbatar da cewa wata ma'aikaciyar jinya a Texas ta kamu da kwayar cutar, bayan ta yi jinyar wani dan- kasar Liberia da ya mutu sakamakon kamuwa da cutar.
Hukumomin Amurka sun ce suna son su gudanar da gwaji akan dukkanin mutanen da suke cikin jirgin da ma'aikaciyar jinyar ta shiga
</doc>
<doc docid='bbc_140828_ebola_nigeria_portharcout' lang='hau' type='mono' source_url='http://www.bbc.co.uk/hausa/news/2014/08/140828_ebola_nigeria_portharcout' term='ebola'>
Karin mutane biyu sun kamu da Ebola
Wani likita a birnin Fatakwal na jihar Ribas a Nigeria ya rasu sakamakon kamuwa da cutar Ebola.
Wani likita a birnin Fatakwal na jihar Ribas a Nigeria ya rasu sakamakon kamuwa da cutar Ebola.
Wannan shi ne karo na farko da wani dan kasar ya rasu a wata jihar da ba Lagos ba sakamakon cutar Ebola da ta bulla a kasar a ranar 25 ga watan Yuli.
Ministan Lafiya a Nigeria, Onyebuchi Chukwu ne ya bayyana haka a taron maneman labarai a Abuja.
Ministan ya kara da cewar a kuma samu karin mutane biyu dauke da cutar ta Ebola a Nigeria, kenan adadin masu dauke da cutar a kasar sun zama mutane 15.
Likitan wanda ya rasu, ya na daga cikin wadanda suka yi wa wani jami'in ECOWAS magani bayan ya yi mu'amala da dan Liberia Patrick Sawyer wanda ya shigo da cutar Ebola a Nigeria.
A yanzu haka mutane shidda ne Ebola ta hallaka a Nigeria.
Hukumar lafiya ta duniya ta ce kawo yanzu mutane 1,552 ne suka mutu sakamakon kamuwa da cutar Ebola a kasashen Guinea da Liberia da Saliyo da kuma Nigeria.
</doc>
<doc docid='bbc_150630_liberia_ebola_new' lang='hau' type='mono' source_url='http://www.bbc.com/hausa/news/2015/06/150630_liberia_ebola_new' term='ebola'>
Cutar Ebola ta sake bulla a Liberia
Makonni bakwai bayan an bayyana Liberia a matsayin kasar da ta kawar da cutar Ebola, an bayar da rahoton wani da ya kamu da cutar a kasar.
Makonni bakwai bayan an bayyana Liberia a matsayin kasar da ta kawar da cutar Ebola, an bayar da rahoton wani da ya kamu da cutar a kasar.
Mataimakin ministan lafiya na kasar Tolbert Nyenswah ya ce wasu gwaje gwaje da aka gudanar sun tabbatar da wani matashi mai shekaru 17 ya mutu sakamakon kamuwa da cutar.
A ranar 24 ga watan Yunin nan ne matsahin ya mutu a garin Nedowein dake kusa da babban filin jirgin sama na Liberia, sannan aka birne shi a washe gari.
A ranar 9 ga watan Mayu ne hukumar lafiya ta Duniya ta bayyana Laberiya a matsayin kasar da ta kawar da cutar Ebola, bayan kasar ta shafe kwanaki 42 batare da ansamu rahoton wani da ya kamu da cutar ba.
Cutar Ebola wadda ta kashe fiye da mutane dubu 11 da dari daya, akasari a yammacin Afrika, har yanzu, ana fama da ita a kasashen Guinea da Saliyo.
</doc>
<doc docid='bbc_141129_who-ebola' lang='hau' type='mono' source_url='http://www.bbc.co.uk/hausa/news/2014/11/141129_who-ebola' term='ebola'>
Ebola ta kashe mutane 7000, inji WHO
Sabbin Al-kallumma daga Hukumar Lafiya ta Duniya, WHO, sun nuna cewa kusan mutane dubu bakwai ne Ebola ta hallaka, kuma yawancin su a yammacin Afrika suke.
Sabbin Al-kallumma daga Hukumar Lafiya ta Duniya, WHO, sun nuna cewa kusan mutane dubu bakwai ne Ebola ta hallaka, kuma yawancin su a yammacin Afrika suke.
Adadin yafi wanda hukumar ta ruwaito a makon jiya, inda ta ce kusan mutane dubu shidda ne suka mutu.
Cutar tafi hallaka mutane ne a kasar Laberia a cewar hukumar.
Ta kuma kara da cewa sama da mutane dubu 16 ne suka harbu da cutar kawo yanzu.
Cutar ta fi tsanani ne a kasashen yammacin Afrika da suka hada da Guinea, da Saliyo da kuma Laberiya.
Kasashe dadama na kai taimakon ma'aikata da kayan aiki zuwa kasashen da fama da cutar.
</doc>
<doc docid='bbc_labarai-43111810' lang='hau' type='mono' source_url='http://www.bbc.co.uk/hausa/labarai-43111810' term='ebola'>
Hotunan yadda ake rayuwa bayan annobar Ebola
Shekara hudu kenan tun bayan da aka ba da rahoton barkewar cutar Ebola a kasashen Liberia, Guinea da Saliyo da ke Yammacin Afirka.
Shekara hudu kenan tun bayan da aka ba da rahoton barkewar cutar Ebola a kasashen Liberia, Guinea da Saliyo da ke Yammacin Afirka.
Mai daukar hotuna Hugh Kinsella Cunningham ya koma kasar domin duba rayuwar mutanen da wannan annoba ta shafa.
Mutane da cutar ta kashe lokacin da ta barke a 2014 sun zarce mutanen da ta kashe tun lokacin da ta soma barkewar a 1976.
Cutar ta fi yin tasiri a yankunan talakawa irinsu yankin Liberia, inda, ga mutane da dama, samun abincin da mutum zai sa a bakin sallati ma ba karamin aiki ba ne.
West Point wani yanki ne mai cike da jama'a a birnin Monrovia. An gudanar da tarzoma lokacin da gwamnati ta rufe yankin sannan ta killace mutane da suka kamu da cutar.
'Yan sanda sun kashe jikan Eva Nah lokacin da yake zanga-zanga saboda killace mutane da gwamnati ta yi. "Babu abin da yake son yi kamar buga tamaula da kuma zaman makanike,"  in ji ta. "Mahaifi da mahaifiyarsa sun mutu don haka ni kadai ce danginsa."
Shekaru bayan mutuwar tasa, an bai wa Eva diyyar kisansa abin da ya ba ta damar tura sauran yara hudu na danginta makaranta.
'Yar uwar Rita Carol na cikin wadanda Ebola ta kashe. Ta taba sayar da abinci a kan wata hanya da ke West Point sai dai ta tara kudin da ta sayi firinji sannan ta soma kasuwancin kankara, inda take fatan rayuarta za ta inganta.
Etta Roberts ma'aikaciyar jinya ce a asibitin Kahweh da ke gabashin Monrovia. Akasari tana duba marasa lafiya 10 wadanda ke fama da zazzabi da kuraje.
Mutumin da ya bude asibitin, Reginald Kahweh, ya bude cibiyar kula da masu cutar Ebola bayan ya mahaifansa sun mutu sakamakon cutar, yana mai cewa: "Dole kowa ya dauki matakin da zai inganta al'uma… an gina wannan waje ne domin tunawa da wadanda suka mutu."
Annobar ta Ebola ta ggirgiza tsarin kiwon lafiyar Liberia inda kayan aiki suka kare. Dama dai kasar ba ta da ingantaccen tsarin kiwon lafiya saboda yakin basarar da aka kwashe shekara 14 ana yi.
Don haka ne ake sanya ido sosai kan yankuna kamar West Point inda ma'aikatan cibiyar kula da lafiya ta kasar  ke sa ido ba dare ba rana ko da wani abu zai faru.
J Roberts na zaune a yankin na West Point wanda ke fama da zaizayar kasa. Ya soma kasuwanci bayan matarsa ta mutu sakamakon Ebola. "An kona gawar matata, ba binne ta aka yi ba  don haka ji nake kamar ba zan sake ganinta ba. Na yanke shawarar ba da kulawa ga 'ya'yanmu hudu," in ji shi.
Yana sayar da ruwan zafi. Wannan sana'a na da matukar muhimmanci saboda rashin tsaftar da ake fama da ita a cikin al'umarsu.
Duk da tagomashin da tsarin kiwon lafiyar kasar ya samu da kuma fatan mutanen da lamarin ya shafa ke da shi na ci gaba da gudanar da rayuwa, da dama daga cikin ma'aikatan da suka rika binne gawarwaki na cikin tsaka mai wuya.
Akasarin ma'aikatan talakawa ne  shi ya sa suka yi murnar da aka ba su aikin.
Gwamnati ta dauki Mohammed Kanu a matsayin mutumin da zai rika binne gawarwakin ba tare da matsala ba. Bai sake samun wani aiki ba shi ya sa ya koma kulka da tsirrai.
Bukukuwan da aka rika yi lokutan binne gawarwakin sun taimaka wurin yada cutar kuma an rika tsangwamar mutane da dama suka yi aikin binne gawarwaki.
Morla Kargbo, wani tsohon ma'aikacin binne gawa, ya yi bayani: "Mutane ba sa son ba mu hayar gida saboda sun san mun yi aikin binne mutanen da suka kamu da Ebola."
Dukkan hotunan nan na Hugh Kinsella Cunningham ne.
</doc>
<doc docid='bbc_141009_ebola_australia' lang='hau' type='mono' source_url='http://www.bbc.co.uk/hausa/news/2014/10/141009_ebola_australia' term='ebola'>
Ebola: An killace ma'aikaciyar jinya a Australia
An killace Wata ma'aikaciyar Jinya 'yar Kasar Australia a wani asibiti dake arewacin garin Cairns saboda fargabar maiyiwuwa ta harbu da kwayar cutar Ebola yayinda take aiki a Saliyo.
An killace Wata ma'aikaciyar Jinya 'yar Kasar Australia a wani asibiti dake arewacin garin Cairns saboda fargabar maiyiwuwa ta harbu da kwayar cutar Ebola yayinda take aiki a Saliyo.
Bayan komawar Ma'aikaciyar Jinyar gida ne a karshen mako, ta kama zazzabi,
Ana dai saran samun sakamakon gwaje- gwajen da aka yi mata a 'yan sa'oi masu zuwa.
An ruwaito cewa ta fadawa Likitoci cewa ta sanya rigar kariya a dukkanin lokutan da tai aiki a Saliyo, kuma bata saba duk wata ka'ida ba
Wannan shine na'uin cutar na baya- bayan nan a wajen yankin Afirka
Yanzu haka ma dai ana yiwa wata ma'aikaciyar jinyar magani a Spain saboda cutar da kuma wasu karin ma'aikatan lafiya uku
</doc>
<doc docid='bbc_140922_schools_reeopen_nigeria' lang='hau' type='mono' source_url='http://www.bbc.co.uk/hausa/news/2014/09/140922_schools_reeopen_nigeria' term='ebola'>
Ebola: An sake bude makarantu a Nigeria
An sake bude makarantu a Nigeria a hukumance bayan dogon hutun da aka karawa dalibai saboda fargabar cutar Ebola.
An sake bude makarantu a Nigeria a hukumance bayan dogon hutun da aka karawa dalibai saboda fargabar cutar Ebola.
Daliban makarantun Firamare da na Sakandare a jihohi da dama a Nigeriar sun koma karatu a ranar Litinin.
Rahotanni sun nuna cewa galibin makarantun kudi a kasar sun dauki matakai na kariya daga cutar ebola.
Sai dai wasu jihohi a Nigeriar da suka hada da Lagos inda cutar ta soma bulla da Rivers da Kano da kuma Zamfara sun dage komawa makarantar har zuwa wata mai zuwa.
Irin wadannan jihohi sun bayyana cewa za su kara kintsawa ne sosai na daukar matakan kariya daga cutar ta Ebola.
Batun sake bude makarantun kasar ya haifar da cece-kuce a Kasar.
</doc>
<doc docid='bbc_141215_ebola_bashi' lang='hau' type='mono' source_url='http://www.bbc.co.uk/hausa/news/2014/12/141215_ebola_bashi' term='ebola'>
An bukaci a yafe ma kasashe masu ebola bashi.
Wani rahoto na majalisar dinkin duniya ya yi kira ga masu bin bashi na duniya da su soke basussukan da suke bin kasashen nan guda uku da cutar Ebola ta yi wa mummunan barna.
Wani rahoto na majalisar dinkin duniya ya yi kira ga masu bin bashi na duniya da su soke basussukan da suke bin kasashen nan guda uku da cutar Ebola ta yi wa mummunan barna.
Rahoton, wanda ya fito daga hukumar tattalin arziki na Afrika a majalisar dinkin duniya UNECA ya kara da cewa annobar ta yi gagarumin tasiri kwarai kan tattalin arziki, da durkusar da harkokin yawon bude ido da bangaren zuba jari, da harkokin jama'a da kuma samar da ayyukan yi.
Mr Dimitri Sanga, daya daga cikin wadanda suka yi aiki a kan rahoton na hukumar ta UNECA, ya ce sauke nauyin bashin zai saukakawa kasashe ukun tare da basu damar sake tsayawa da kafafunsu. Ya ce hakan zai ba su damar amfani da kudaden da suke kashewa wajen yaki da cutar ta ebola domin ayyukan ci gaban kasa.
</doc>
<doc docid='bbc_140811_ebola_drug' lang='hau' type='mono' source_url='http://www.bbc.co.uk/hausa/news/2014/08/140811_ebola_drug' term='ebola'>
Gwajin kan maganin cutar Ebola
Anya ana iya gudanar da binciken da ya dace akan ingancin magani a lokacin da ake tsakiyar annoba?
Anya ana iya gudanar da binciken da ya dace akan ingancin magani a lokacin da ake tsakiyar annoba?
Yayin da kwararru kan harkar kiwon lafiya ke kokarin samun amsar wannan tambayar, Najeriya ta isa misali kan sarkakiyar da ka iya biyo bayan gwajin magani.
A shekarar 1996 kamfanin harhada magunguna na Pfizer wanda ke da mazauninsa a Amurka ya gudanar da gwaji a lokacin tsakiyar annobar sankarau. Mutane kimanin 12,000 suka rasu cikin watanni shida a sakamakon cutar a jihar Kano dake arewacin kasar.
Kawo yanzu babu wani tabbaci da aka samu kan maganin ebola.
Tasirin da illar gwaji zai yi idan aka sami kuskure yana iya daukar shekaru masu yawa.
Hasali dai gwajin Trovan ya kara sanya shakku kan maganin bature da kuma haifar da nakasu ga kokarin yin allurar rigakafi ga kananan yara a arewacin Najeriya.
</doc>
<doc docid='bbc_160317_new_ebola_case_in_guinea' lang='hau' type='mono' source_url='http://www.bbc.com/hausa/news/2016/03/160317_new_ebola_case_in_guinea' term='ebola'>
Ebola ta sake bulla a Guinea
A kasar Guinea, an samu mutum biyu da suka kamu da cutar Ebola, bayan kusan watanni uku da ayyana kasar a matsayin wadda ta yi nasarar yakar cutar.
A kasar Guinea, an samu mutum biyu da suka kamu da cutar Ebola, bayan kusan watanni uku da ayyana kasar a matsayin wadda ta yi nasarar yakar cutar.
An dai gano cewa wasu mutum uku su ma sun mutu bayan wasu alamu irin na cutar sun bayyana a jikinsu, kuma an fahimci cewa dangin mutum biyun da suka kamu da cutar Ebolar ne.
An dai samu labarin bullar cutar ne 'yan sa'o'i bayan Hukumar lafiya ta duniya ta sanar da bullar ta a kasar Saliyo da ke makwabtaka da Guinea.
Kodayake, da ma Hukumar lafiyar ta yi gargadin cewar cutar za ta iya sake bulla a kowane lokaci.
Annobar Ebola dai ta barke a kasar Guinea ne a shekara ta 2013, kuma cutar ta halaka sama da mutum 11000 a shiyyar Afirka ta yamma.
</doc>
<doc docid='bbc_140413_ebola_gambia' lang='hau' type='mono' source_url='http://www.bbc.co.uk/hausa/news/2014/04/140413_ebola_gambia' term='ebola'>
Ebola: An hana mutane shiga Gambia
Jami'ai a kasar Gambia sun sanar da komfanonin jiragen sama cewa kada su dauki fasinjoji daga kasashen Guinea da Liberia da Sierra Leone zuwa kasar su saboda gudun yada cutar Ebola.
Jami'ai a kasar Gambia sun sanar da komfanonin jiragen sama cewa kada su dauki fasinjoji daga kasashen Guinea da Liberia da Sierra Leone zuwa kasar su saboda gudun yada cutar Ebola.
Da yake magana akan sanarwar, ministan harkokin wajen Sierra Leone Samoura Kamara yace Gambiyar nada ikon tsare kasar ta da jama'ar ta.
Senegal ma ta rufe iyakar ta da Guinea saboda tsoron cutar Ebola.
Fiye da mutane dari ne cutar ta hallaka a Guinea da Liberia
</doc>
<doc docid='bbc_140829_liberia_ebola_ban' lang='hau' type='mono' source_url='http://www.bbc.co.uk/hausa/news/2014/08/140829_liberia_ebola_ban' term='ebola'>
Ebola: Liberia za ta dage takunkumi
Gwamnatin Liberia ta ce, za ta dage takunkumin hana shiga da fita da ta sanya wa al'ummar wata unguwar talakawa da ta rufe, domin hana yaduwar cutar Ebola.
Gwamnatin Liberia ta ce, za ta dage takunkumin hana shiga da fita da ta sanya wa al'ummar wata unguwar talakawa da ta rufe, domin hana yaduwar cutar Ebola.
Ministan watsa labarai na kasar, ya ce za a bude unguwar ta West Point ne, saboda kwarin guiwar da suke da shi yanzu cewa za a iya yaki da bazuwar cutar yadda ya kamata.
Can kuma a Senegal, ministar lafiya ta kasar, Awa Marie Coll Seck, ta tabbatar da samun wani mutum da ke dauke da kwayar cutar ta Ebola, a karon farko a kasar.
Ta ce, '' wani matashin dalibi ne dan Guinea na wata jami'ar Conakry, wanda ya zo a duba lafiyarsa a asibiti, dauke da kwayoyin cutar amma bai yi tsanani ba.''
A halin da ake ciki kuma, masana kimiyya, sun ce sun gano cewa maganin cutar na gwaji mai suna Zee-Mapp, ya yi tasiri kashi dari bisa dari a jikin wasu birrai 18.
Sai dai har yanzu ba a kai ga tantance tasirinsa a jikin dan adam ba.
</doc>
<doc docid='bbc_labarai-49783226' lang='hau' type='mono' source_url='https://www.bbc.co.uk/hausa/labarai-49783226' term='ebola'>
Congo za ta fitar da sabuwar rigakafin Ebola
Hukumomi a Jamhuriyyar Dimokuradiyyar Congo na shirin fara amfani da rigakafi ta biyu domin dakile cutar Ebola da ta kashe sama da mutum 2100.
Hukumomi a Jamhuriyyar Dimokuradiyyar Congo na shirin fara amfani da rigakafi ta biyu domin dakile cutar Ebola da ta kashe sama da mutum 2100.
A watan Yuli, tsohon Ministan Lafiya na kasar Oly Ilunga ya ki amincewa da amfani da rigakafin, inda ya ce ba a tabbatar da ko rigakafin za ta yi aiki ba.
Sai dai jami'an lafiya a kasar sun bayyana cewa rigakafin, wadda kamfanin samar da magunguna na Johnson & Johnson suka hada, ba ta da wata illa.
Barkewar cutar Ebola a gabashin kasar ita ce ta biyu mafi girma.
Barkewar cutar da ta fi grima ta faru ne tsakanin 2015 zuwa 2016 a yammacin Afirka, inda ta kashe sama da mutum 11,000.
Rigakafin da Johnson & Johnson suka samar, za ta tamaka wa rigakafin da kamfanin Merck suka samar wadda tuni aka bai wa mutum 225,000 a bara, kamar yadda gwamnatin kasar ta sanar.
Sai dai jami'an da ke kula da bullar cutar ba su bayyana takamaiman lokacin da za a fara amfani da rigakafin ba.
Rigakafin da ake amfani da ita yanzu a kasar ba ta da yawa, an bayyana cewa ma'aikatan lafiya ne kadai ke amfani da ita sai kuma mutanen da ake ganin suna da yiwuwar kamuwa da cutar sakamakon cudanya da masu dauke da ita.
Ana sa ran sabuwar rigakafin za ta samar da kariya matuka, inda har wadanda ke wurin da cutar ta barke za su samu rigakafin.
</doc>
<doc docid='bbc_labarai-44051879' lang='hau' type='mono' source_url='http://www.bbc.co.uk/hausa/labarai-44051879' term='ebola'>
'An sake samu bullar cutar Ebola a Congo'
Jamhuriyar Dimokradiyar Congo ta ce an samu barkewar annobar Ebola a kasar, da kawo yanzu ta haddasa mutuwar mutane da dama.
Jamhuriyar Dimokradiyar Congo ta ce an samu barkewar annobar Ebola a kasar, da kawo yanzu ta haddasa mutuwar mutane da dama.
Ma'aikatar kiwon lafiyar kasar ta ce mutum 17 sun mutu a garin Bikoro da ke arewa maso yammacin kasar, kuma gwaje-gwajen da aka aiwatar na nuna cewa biyu daga cikinsu Ebola ce ta kashesu.
Kafin sanar da bular Cutar, jami'an kiwon lafiya a yankin sun ce sun samu mutum  21 da ke fama da zazzabin da ke janyo zub da jini.
Hukumar lafiya ta Majalisar Dinkin Duniya ta ce tawagar kwararu na kan hanyar zuwa yankin.
Wannan dai shi ne karo na 9 da ake samu bullar Ebola a Congo tun shekara ta 1967.
Cutar Ebola dai ta kashe fiye da mutum dubu 11 a yammacin Afrika a shekarar 2014.
</doc>
<doc docid='bbc_140828_ebolawestafrica' lang='hau' type='mono' source_url='http://www.bbc.co.uk/hausa/news/2014/08/140828_ebolawestafrica' term='ebola'>
Ebola: kasashe za su bude iyakokinsu
Ministocin lafiya na kasashen yammacin Afrika da suke taro a Ghana, sun amince da a dage matakin takaita zirga-zirga da aka dauka akan kasashen da annobar cutar Ebola ta afka wa.
Ministocin lafiya na kasashen yammacin Afrika da suke taro a Ghana, sun amince da a dage matakin takaita zirga-zirga da aka dauka akan kasashen da annobar cutar Ebola ta afka wa.
Ministocin sun dauki wannan mataki ne sakamakon shawarar da hukumar lafiya ta duniya ta bayar, cewa takaita zirga-zirga ya haifar da karancin abinci da muhimman abubuwan, wanda hakan ta ce yana kawo nakasu ga kokarin yaki da cutar.
Hukumar ta ce maimakon takaita zirga-zirgar, kamata ya yi, kasashen da cutar ta fadawa, su rika gudanar da bincike kan lafiyar masu shiga da fita daga cikinsu.
Babban darektan hukumar lafiya ta kasashen yammacin Afrikan Xavier Crespin , ya ce manufar taron nasu ita ce, musayar fahimta da ilimi a tsakaninsu.
Hukumar lafiyar ta duniya ta yi gargadin cewa, fiye da mutane dubu 20 za su iya kamuwa ta cutar ta Ebola, kafin a iya magance ta.
</doc>
<doc docid='bbc_140819_ebola_fifth_death' lang='hau' type='mono' source_url='http://www.bbc.co.uk/hausa/news/2014/08/140819_ebola_fifth_death' term='ebola'>
Ebola: Babbar Likita ta mutu a Najeriya
Wata sanarwa data fito daga ma'aikatar lafiya a Najeriya na cewa wata kwararriyar Likita ta rasu sakamakon kamuwa da cutar Ebola.
Wata sanarwa data fito daga ma'aikatar lafiya a Najeriya na cewa wata kwararriyar Likita ta rasu sakamakon kamuwa da cutar Ebola.
Dr. Ameyoh Adadevoh ita ce ta jagoranci likitocin da suka duba lafiyar dan Liberiyan nan marigayi Patrick Sawyer.
Ma'aikatar lafiyar ta ce mutane biyar ne ke nan yanzu haka suka mutu a Najeriya sakamakon kamuwa da cutar.
A ranar Litinin ne dai ma'aikatar lafiyar Najeriyar ta bayyana cewa wasu mutane 4 sun warke daga cutar Ebolan.
Mutuwar Dr. Adadevoh na zuwa ne daidai lokacin da hukumar lafiya ta duniya WHO ke yabawa matakan da Nigeria take dauka wajen hana yaduwar cutar
</doc>
<doc docid='bbc_45095670' lang='hau' type='mono' source_url='https://www.bbc.co.uk/hausa/45095670' term='ebola'>
Ebola ta zama alakakai a Congo
Hukomomin lafiya a jamhuriyyar demokuradiyyar Congo sun fara shirin tunkarar yaki da cutar Ebola wacce ta sake bulla a kasar kuma yanzu ke ci gaba da barazana ga rayukan jama'a.
Hukomomin lafiya a jamhuriyyar demokuradiyyar Congo sun fara shirin tunkarar yaki da cutar Ebola wacce ta sake bulla a kasar kuma yanzu ke ci gaba da barazana ga rayukan jama'a.
Mutune sama da 43 aka ruwaito sun kamu da cutar yayin da alkalumman farko na ma'aikatar lafiya a kasar suka ce  mutane 30 sun mutu.
Ma'aikatar lafiya ta kasar ta ce za ta tura tawagar likitoci zuwa yankin arewa maso gabashi kusa da iyaka da Uganda inda cutar ta sake bulla.
Jami'an lafiya  sun fara sanya allurar riga-kafin cutar  a cikin firji domin sanyaya maganin.
Ma'aikatar lafiyar ta ce a ranar laraba take fatan jami'anta za su fara aikin yaki da cutar.
An dai yi nasarar gwajin rigakafin maganin wanda wani kamfanin hada magunguna na Macrk ya samar.
Kuma gwamnatin kasar ta ce tana da sama da 3000 na rigakafin maganin da ta ajiye a Kinshasa, wanda ke bukatar a jiye shi wuri mai sanyi  da kankaara
Babbar matsalar da jami'an lafiya ke kokawa shi ne makwanni kalilan allurar ke yi a ajiye ba tare da an yi amfani da ita ba.
</doc>
<doc docid='bbc_141105_ebola_journalist_arrest' lang='hau' type='mono' source_url='http://www.bbc.co.uk/hausa/news/2014/11/141105_ebola_journalist_arrest' term='ebola'>
Ebola: An kama dan jarida a Saliyau
An kama wani dan jarida a Saliyo saboda sukan shugaban kasar Ernest Bai Koroma da gwamnatinsa kan yadda suke tafiyar da yaki da cutar Ebola.
An kama wani dan jarida a Saliyo saboda sukan shugaban kasar Ernest Bai Koroma da gwamnatinsa kan yadda suke tafiyar da yaki da cutar Ebola.
Dan jaridar, David Tam Baryoh, ya yi wata hira ne da wani mai magana da yawun 'yan adawa, wanda ya soki shugaban da jamiyya mai mulki.
Kungiyar kare 'yan jarida, ta, Committee to Protect Journalists, ta yi allawadai da kamun nasa.
A halin da ake ciki kuma sabuwar darektar Afrika da Hukumar Lafiya ta Duniya ta nada sakamakon sukar da ake yi wa hukumar kan yadda take sakaci da batun yaki da cutar Ebola, Dr Matshidiso Rebecca Moéti 'yar Botswana, ta yi gargadi ga kasashen da cutar ta shafa da su zauna da shirin sake bullarta a gaba...........Clip
Ta ce, ''Dole ne mu yarda cewa, bayan wannan mummunar annoba, lamarin zai ci gaba da zama abin damuwa ga lafiyar jama'a, a yankin har zuwa wani lokaci, ko da kuwa an shawo kanta.''
</doc>
<doc docid='bbc_150127_oxfam_post_ebola' lang='hau' type='mono' source_url='http://www.bbc.co.uk/hausa/news/2015/01/150127_oxfam_post_ebola' term='ebola'>
Oxfam ta nemi a tallafa bayan kawar da Ebola
Kungiyar agaji ta Oxfam ta yi kira da a yi wani gagarumin shiri domin farfado da kasashen da cutar Ebola ta shafa, bayan an kawar da cutar.
Kungiyar agaji ta Oxfam ta yi kira da a yi wani gagarumin shiri domin farfado da kasashen da cutar Ebola ta shafa, bayan an kawar da cutar.
Shugaban Oxfam, Mark Goldring, ya ce sai da lokaci ya kure sannan duniya ta farga da cutar ta Ebola.
Amma a cewarsa a yanzu babu wani uzuri da zai sa ba za a taimaka wa mutanen da cutar ta gurgunta rayuwarsu ba, tare kuma da farfado da tattalin arzikin kasashen.
Kungiyar dai na bukatar a yi wani taro domin tara miliyoyin daloli da za a yi amfani da su a shirin, tana mai yin hannunka-mai-sanda ga irin shirin agajin da nahiyar Turai ta yi bayan yakin duniya na biyu.
</doc>
<doc docid='bbc_141006_ebola_spain' lang='hau' type='mono' source_url='http://www.bbc.co.uk/hausa/news/2014/10/141006_ebola_spain' term='ebola'>
Ebola ta bayyana a Spain
Ministar lafiya ta Spain ta tabbatar cewa wata ma'aikaciyar jinya a wani asibiti a babban birnin kasar Madrid, wadda ta kula da wani malamin kirista da Ebola ta hallaka, ita ma ta harbu da kwayar cutar.
Ministar lafiya ta Spain ta tabbatar cewa wata ma'aikaciyar jinya a wani asibiti a babban birnin kasar Madrid, wadda ta kula da wani malamin kirista da Ebola ta hallaka, ita ma ta harbu da kwayar cutar.
Ma'aikaciyar jiyyar ita ce ta farko a wajen nahiyar Afrika da ta kamu da wannan cuta da ta zama annoba.
Ministar, Ana Mato, ta ce, maaikaciyar tana daga cikin wadanda suka kula da Manuel Garcia Viejo mai wa'azin kirista, wanda ya mutu a watan Satumba bayan ya je Saliyo.
Ta kuma kula da Miguel Pajare da shi ma malamin kiristan ne, da shi kuma ya mutu a watan Agusta sakamakon kamuwa da cutar Ebola.
A makon da ya gabata ne Ma'aikaciyar wadda ba a bayyana sunanta ba ta fara rashin lafiya a lokacin da take hutu.
Ministar ta ce yanayin da matar take ciki bai yi tsanani ba, yayin da ake kula da mutane da dama da suka yi mu'amulla da ita da kuma sauran abokan aikinta.
</doc>
<doc docid='bbc_150707_who_lacks_capacity_emergencies' lang='hau' type='mono' source_url='http://www.bbc.com/hausa/news/2015/07/150707_who_lacks_capacity_emergencies' term='ebola'>
Ebola: WHO ta gaza shawo kan cutar
Wani rahoto a kan bullar cutar Ebola a yankin yammacin Afrika ya nuna cewar Hukumar lafiya ta duniya ba ta da karfin tinkarar lamuran lafiya na gaggawa a duniya.
Wani rahoto a kan bullar cutar Ebola a yankin yammacin Afrika ya nuna cewar Hukumar lafiya ta duniya ba ta da karfin tinkarar lamuran lafiya na gaggawa a duniya.
Mutane fiye da dubu 11 ne suka mutu, kusan dukaninsu a Guinea da Saliyo da kuma Liberia sakamakon kamuwa da cutar Ebola.
Rahoton mai zaman kansa, wanda tsohuwar shugabar kungiyar bayar da agaji ta Oxfam ta hada, ya gano cewar martanin hukumar lafiyar ta duniya ya samu cikas ne sakamakon rashin kudi da kuma rashin samun isassun bayanai tare da hukumomin Majalisar Dinkin Duniya.
Sai dai rahoton ya ce, ba hukumar ce kadai za a dora wa laifi ba, inda ya kara haske a kan gazawar a cikin daukacin tsarin jin kai na Majalisar Dinkin Duniya.
</doc>
<doc docid='bbc_141222_imf_ebola' lang='hau' type='mono' source_url='http://www.bbc.co.uk/hausa/news/2014/12/141222_imf_ebola' term='ebola'>
Ebola: IMF na kawo cikas wajen yaki da cutar
Masu bincike a Burtaniya sun ce akwai yuwuwar cewa wasu sauye sauye da hukumar ba da lamuni ta IMF ta yi, sun taimaka wajen yaduwar cutar Ebola a Yammacin Afrika.
Masu bincike a Burtaniya sun ce akwai yuwuwar cewa wasu sauye sauye da hukumar ba da lamuni ta IMF ta yi, sun taimaka wajen yaduwar cutar Ebola a Yammacin Afrika.
Masu bincike wadanda suka fito daga jami'o'in Cambaridge da Oxford sun ce wasu tsare-tsare hukumar ta IMF, sun durkusar da bangaren kiwon lafiyan kasashen Saliyo da Guine da kuma Liberia, bayan da gwamnatocin kasashen suka tsuke bakin aljihunsu.
Wakilin BBC ya ruwaito cewa "hakan ne kuma ya sa kasashen suka kasa daukan ma'aikatan kiwon lafiya."
Sai dai wani mai magana da yawun hukumar ta IMF, ya musanta wannan zargi, inda ya ce babu alaka tsakanin yaduwar cutar ta Ebola a kasashen da tsare-tsaren hukumar.
</doc>
<doc docid='bbc_140911_bill_nd_mellinda' lang='hau' type='mono' source_url='http://www.bbc.co.uk/hausa/news/2014/09/140911_bill_nd_mellinda' term='ebola'>
Bill da Melinda sun ba da tallafin Ebola
Gidauniyar Bill da Melinda Gates ta ce za ta ba da tallafin dala miliyan hamsin domin yakar cutar Ebola da ta barke a yammacin Afurka.
Gidauniyar Bill da Melinda Gates ta ce za ta ba da tallafin dala miliyan hamsin domin yakar cutar Ebola da ta barke a yammacin Afurka.
Gidauniyar ta shahararren attajirin nan Bill Gates ta ce za ta ba da kudaden ba tare da bata lokaci ba ga kungiyoyin kasashen waje domin magance matsalar da ta kira ta gaggawa.
Dr David Nabarro wanda ke jagorantar kokarin da Majalisar Dinkin Duniya ke yi na dakile cutar ya shaida wa BBC cewa Cutar Ebola na kara kamari fiye da tunanin dan adam.
Susan Desmond- Hellman ita ce babbar jami'ar shirin tallafin ta kuma shaida wa BBC cewa ana bukatar karin kudade dan yakar cutar.
Inda ta ce ya kamata kasar Amurka da Tarayyar Turai da sauran kassahen duniya, su ma su ba da tallafi dan yakar wannan babbar annoba da ke barazana ga duniya ba ki daya.
</doc>
<doc docid='bbc_150224_saliyo_lesson_ebola' lang='hau' type='mono' source_url='http://www.bbc.co.uk/hausa/news/2015/02/150224_saliyo_lesson_ebola' term='ebola'>
Ebola: Saliyo ta ce ta koyi babban darasi
Ministan harkokin wajen Saliyo ya ce ba za a jira aikin sake gina tattalin arzikin kasar ba, har sai lokacin da annobar Ebola ta kau.
Ministan harkokin wajen Saliyo ya ce ba za a jira aikin sake gina tattalin arzikin kasar ba, har sai lokacin da annobar Ebola ta kau.
Samura Kamara ya fadawa BBC cewa bunkasa ci gaba, zai taimaka wajen samun kudaden da ake bukata domin samar da kayayyakin da ake bukata a bangaren kiwon lafiya.
Ya ce 'babban darasin da aka koya game da annobar Ebola shine Saliyo na bukatar ta kara zuba jari akan tsarin kiwon lafiyarta'.
Ministan na magana ne a London gabanin wani babban Taro da zai tattauna yadda za'a sake gina tattalin arzikin Saliyon--- wanda har ya zuwa lokacin da Ebola ta shiga ke farfadowa daga yakin basasar kasar
</doc>
<doc docid='bbc_141002_ebola_britain_sierra_leone' lang='hau' type='mono' source_url='http://www.bbc.co.uk/hausa/news/2014/10/141002_ebola_britain_sierra_leone' term='ebola'>
Za a bude taro kan Ebola a Burtaniya
A yau ne jami'an gwamnatin Burtaniya da na Saliyo za su fara wani taro a London don tattauna yadda za a shawo kan yaduwar cutar Ebola a yammacin Afrika.
A yau ne jami'an gwamnatin Burtaniya da na Saliyo za su fara wani taro a London don tattauna yadda za a shawo kan yaduwar cutar Ebola a yammacin Afrika.
Burtaniya dai ta yi alkawarin taimakawa Saliyo da kayayyakin yaki da cutar a wani asibitin mai gadaje 700.
Daya daga cikin manufofin taron na yau shi ne a janyo hankalin sauran kasashen duniya masu arziki su taimaka wajen yaki da cutar a yankin yammacin Afrika.
A wani labarin kuma, hukumomi a Amurka sun ce sunan Ba Amurken da ya kamau da cutar Ebola a Texas Thomas Eric Duncan.
Wasu iyaye a Amurkan sun fara hana 'ya'yan zuwa makaranta saboda ance Thomas Eric Duncan ya yi mu'amala da wasu dalibai.
</doc>
<doc docid='bbc_150221_liberia_curfew' lang='hau' type='mono' source_url='http://www.bbc.co.uk/hausa/news/2015/02/150221_liberia_curfew' term='ebola'>
Ebola: Za a dage dokar hana fita a Liberia
Gwamnatin Liberia ta ce zata dage dokar hana fita daga gidaje daga dare zuwa wayewar gari da aka sanya a fadin kasar saboda cutar Ebola.
Gwamnatin Liberia ta ce zata dage dokar hana fita daga gidaje daga dare zuwa wayewar gari da aka sanya a fadin kasar saboda cutar Ebola.
A cikin watan Agustan bara ne gwamnatin kasar ta sanya dokar, farko daga karfe 9 na dare zuwa karfe 6 na safe, amma daga baya aka mayar da dokar ta fara aiki daga karfe 12 na dare.
Dokar daya ce daga cikin tsauraran matakan da gwamnatin Liberiya ta dauka domin dakile yaduwar cutar Ebola a kasar a bara.
Shugabar kasar Ellen Johnson Sirleaf ta bayar da umurnin a bude manyan iyakokin kasar da suma aka rufe lokacin da cutar ke ganiyar yaduwa.
Makarantu sun fara bude wa da kadan kadan, bayan sun shafe watanni 6 suna rufe a kokarin kawar da annobar.
Fiye da mutane dubu 9 ne cutar Ebola ta kashe a yammacin Afrika.
</doc>
<doc docid='bbc_wasanni-37401770' lang='hau' type='mono' source_url='http://www.bbc.co.uk/hausa/wasanni-37401770' term='ebola'>
Ebola da Shamsu sun buga canjaras a dambe

Shamsu kanin Emi da Ebola sun tashi wasan damben gargajiya babu ci a fafatawar da suka yi a gidan dambe na Ali Zuma da ke Dei-Dei a Abuja Nigeria.
Ebola dan damben Kudu da Shamsu daga Arewa sai da suka yi turmi uku babu wanda ya je kasa, daga nan ne Tirabula ya raba karawar.
Gumurzu da aka yi tsakanin Dogon Bunza daga Arewa da Shagon Aleka daga Kudu, turmi uku suka yi, amma babu wanda ya dafa kasa aka raba su.
Damben Nura Dogon Sani daga Arewa da Bahagon Sani Mai Maciji ma turmi uku suka yi babu kisa, haka ma karawa tsakanin Audu Autan Fillo daga Arewa da Bahagon Sisko daga Kudu canjaras suka yi.
Sai dai kuma Shagon Autan Faya daga Kudu ya buge Shagon Shagon Alhazai daga Arewa a Turmin farko.
Shi kuwa Shagon Lawwalin Gusau daga Arewa buge Shagon Shagon Dan Sharif daga Kudu ya yi.
Wasan karshe da aka rufe filin tsakanin Autan Faya daga Kudu da Bahagon Abba daga Arewa tashi suka yi babu wanda ya samu nasara a turmi biyun da suka dambata.
</doc>
<doc docid='bbc_150212_ebola_rise_week' lang='hau' type='mono' source_url='http://www.bbc.co.uk/hausa/news/2015/02/150212_ebola_rise_week' term='ebola'>
Ebola na kara yaduwa a yammacin Afrika
Hukumar lafiya ta duniya - WHO ta ce an samu karuwar mutanen da ke kamuwa da cutar Ebola a mako na biyu a jere a kasashen da ke fama da cutar.
Hukumar lafiya ta duniya - WHO ta ce an samu karuwar mutanen da ke kamuwa da cutar Ebola a mako na biyu a jere a kasashen da ke fama da cutar.
Hukumar ta WHO ta ce a ranar Laraba mutane 76 a kasar Saliyo sun kamu da cutar, sai kuma wasu 65 a Guinea a yayin da mutane uku suka kamu da cutar a Liberia.
Mutane fiye da 9,000 ne suka mutu sakamakon kamuwa da cutar Ebola tun daga watan Disambar 2013.
Hukumar ta WHO ta ce karuwar mutanen wata alama ce da ke nuna cewa "akwai kalubale " sosai a yunkurin kawo karshen annobar Ebola.
</doc>
<doc docid='bbc_140807_ebola_nigeria_diplomacy' lang='hau' type='mono' source_url='http://www.bbc.co.uk/hausa/news/2014/08/140807_ebola_nigeria_diplomacy' term='ebola'>
Ebola: Nigeria ta yi taro da jakadu
Jami'an gwamnatin Nigeria sun yi taro da dukkanin Jakadu da jami'an diflomasiyyar da ke kasar domin sanar da su halin da ake ciki game da bullar cutar Ebola a kasar.
Jami'an gwamnatin Nigeria sun yi taro da dukkanin Jakadu da jami'an diflomasiyyar da ke kasar domin sanar da su halin da ake ciki game da bullar cutar Ebola a kasar.
Ana yi wa taron kallon wani mataki na kwantar da hankalin al'ummar kasashen waje da ke Najeriyar.
Wasu kasashen dai tuni suka fara ba 'yan kasarsu shawarar kaurace wa Najeriyar.
Wata jami'ar lafiyar da ta mutu a Lagos ce 'yar kasar ta farko da ta mutu a sanadiyyar cutar, yayin aka tabbatar da wasu mutanen biyar sun harbu da cutar ta Ebola.
</doc>
<doc docid='bbc_151014_ebola' lang='hau' type='mono' source_url='http://www.bbc.com/hausa/news/2015/10/151014_ebola' term='ebola'>
Kwayar Ebola kan dade a  jikin mutum
Wani sabon bincike ya gano cewa kwayar cutar Ebola kan iya dadewa a cikin jikin namiji da ke dauke da ita har tsawon watanni tara fiye da yadda aka yi tsammani.
Wani sabon bincike ya gano cewa kwayar cutar Ebola kan iya dadewa a cikin jikin namiji da ke dauke da ita har tsawon watanni tara fiye da yadda aka yi tsammani.
Masu binciken sun yin nazarin a kan maniyin wasu maza su kusan 100 daga kasar Saliyo wadda ta farfado daga cutar ta Ebola.
Kashi daya bisa uku daga ciki suna dauke da kwayar cutar ta Ebola, kuma bayan watanni bakwai zuwa  tara suka soma rashin lafiya.
Sai dai babu cikakken bayani a kan ko za su iya baza cutar.
</doc>
<doc docid='bbc_141107_ecowas_summit_ends' lang='hau' type='mono' source_url='http://www.bbc.co.uk/hausa/news/2014/11/141107_ecowas_summit_ends' term='ebola'>
ECOWAS ta tara kudaden yaki da cutar Ebola
A birnin Accra na kasar Ghana cikin daren jiya shugabannin kasashen kungiyar Kasuwancin yammacin Afrika wato Ecowas suka kammala wani taron gaggawa na yini guda da suka gudanar a can.
A birnin Accra na kasar Ghana cikin daren jiya shugabannin kasashen kungiyar Kasuwancin yammacin Afrika wato Ecowas suka kammala wani taron gaggawa na yini guda da suka gudanar a can.
Sun dai gudanar da taron ne kan batutuwa biyu wato da matsalar cutar Ebola da yadda za'a shawo kanta da kuma alamarin Burkina Faso, inda sojoji suka kifar da gwamnatin Blaise Campaore.
Shugabannin kasashen guda takwas ne dai suka halarci taron ciki har da shugabannnin kasashen Mali da Niger da Ivory Coast sauran kuma suka turo wakilai.
Mallam Haruna Warkani Mataimakin Direkton Sadarwa na kungiyar ta Ecowas ya bayyana cewa Shugabannin sun ba da taimakon kudade da na'urori a kokarin da ake yi na ciwo na cutar Ebola.
An kuma daidaita batun maida mulki ga farar hula dangane da batun juyin mulkin da aka yi a Burkina Faso.
</doc>
<doc docid='bbc_141202_ebola_impact_economy' lang='hau' type='mono' source_url='http://www.bbc.co.uk/hausa/news/2014/12/141202_ebola_impact_economy' term='ebola'>
Ebola na dakile tattalin arzikin kasashe
Wani sabon rahoton da bankin duniya ya fitar ranar Talatar nan, ya nuna cewa annobar Ebola tana dakile cigaba da kuma tattalin arzikin kasashen da cutar ta fi kamari.
Wani sabon rahoton da bankin duniya ya fitar ranar Talatar nan, ya nuna cewa annobar Ebola tana dakile cigaba da kuma tattalin arzikin kasashen da cutar ta fi kamari.
Rahoton ya nuna cewa hakan zai shafi cigaban kasashen na Guinea da Liberia da kuma Saliyo, a shekara mai zuwa yayin da suke kokarin kawar da cutar.
Alkaluman rahoton sun nuna cewa kasashen uku za su rasa kudin da ya kai sama da dala miliyan dubu biyu daga abin da aka yi hasashe za su samu a 2014 zuwa 2015 a sanadiyyar  cutar.
Haka kuma rahoton ya gano cewa tasirin annobar a kan kasafin kudin kasashena ta fi ta sama dala mliyan dari biyar a wannan shekara ta 2014 kadai.
An fitar da wannan rahoto ne yayin da shugaban Bankin duniyar Jim Yong Kim, zai fara ziyarar kwanaki biyu a yankin Afrika ta Yamma, domin duba tasirin annobar ta Ebola.
Haka kuma zai tattauna da gwamnatoci da hukumomi na duniya kan matakan da ya kamata a dauka don kawo karshen cutar cikin hanzari.
</doc>
<doc docid='bbc_140818_ebola_nigeria_discharged' lang='hau' type='mono' source_url='http://www.bbc.co.uk/hausa/news/2014/08/140818_ebola_nigeria_discharged' term='ebola'>
Ebola: Mutane 4 sun warke a Nigeria
Ma'aikatar lafiya ta Najeriya ta ba da tabbacin cewa mutane hudu sun warke daga cutar nan mai kisa ta Ebola, yayinda ake cigaba da killace mutane uku da har yanzu ke jiyyar cutar
Ma'aikatar lafiya ta Najeriya ta ba da tabbacin cewa mutane hudu sun warke daga cutar nan mai kisa ta Ebola, yayinda ake cigaba da killace mutane uku da har yanzu ke jiyyar cutar
Ma'aikatar lafiyar tace, an sallami mutanen ne bayan kwararrun masana kiwon lafiya na ciki da kasashen waje suka tabbatar da cewa sun cika sharuddan da aka tsara na warkewa daga cutar.
Mutanen sun hada da Likitoci maza guda biyu da kuma ma'aikaciyar jinya daya.
Wannan ya sa yanzu haka adadin mutanen da suka kamu da cutar kuma suka warke ya kai mutane biyar
Cutar Ebolan dai ta hallaka mutane hudu a Najeriyar
</doc>
<doc docid='bbc_140811_who_ebola_countries' lang='hau' type='mono' source_url='http://www.bbc.co.uk/hausa/news/2014/08/140811_who_ebola_countries' term='ebola'>
Ebola: WHO ta nemi a binciki matafiya
Hukumar lafiya ta duniya - WHO, ta bukaci kasashen da aka samu bullar cutar Ebola a cikinsu da su binciki dukanin matafiyan dake barin kasashen don gano alamomin cutar.
Hukumar lafiya ta duniya - WHO, ta bukaci kasashen da aka samu bullar cutar Ebola a cikinsu da su binciki dukanin matafiyan dake barin kasashen don gano alamomin cutar.
Ta ce dole ne a samu wuraren bincike a manyan filayen jiragen sama da tashoshin ruwa da kuma manyan wuraren fita daga kasashen ta kasa, tare da hana duk wani da ya nuna alamomin yana dauke da cutar daga tafiya.
A halin yanzu kasar Kamaru ta rufe kan iyalolkinta na kasa da ruwa da kuma ta sama tare da Najeriya a wani kokari na taimakawa ga dakile watsa cutar ta Ebola.
Cutar dai ta kashe mutane fiye da dubu daya a yammacin Afrika, tare da mutuwar wasu mutanen a Najeriya.
Wani Ministan Kamaru, Issa Tchiroma Bakary, ya ce riga kafi ya fi magani.
</doc>
<doc docid='bbc_140729_ebola_likita' lang='hau' type='mono' source_url='http://www.bbc.co.uk/hausa/news/2014/07/140729_ebola_likita' term='ebola'>
Likitan Ebola ya mutu a Saliyo
A kasar Saliyo, cutar Ebola ta yi ajalin wani likitan da ke jagorantar yakin da annobar cutar a kasar, 'yan kwanaki kadan bayan harbuwarsa da cutar ta Ebola.
A kasar Saliyo, cutar Ebola ta yi ajalin wani likitan da ke jagorantar yakin da annobar cutar a kasar, 'yan kwanaki kadan bayan harbuwarsa da cutar ta Ebola.
Likitan mai suna Sheik Umar Khan ya kamu da cutar ne lokacin da yake jinyar wasu da ke fama da cutar a garin Kenema, garin da ke fama da annobar cutar.
Ministar lafiyar kasar Saliyo, Miatta Kargbo ta jinjina wa marigayin, tana cewa ya isa Gwarzo, lokacin da ta samu labarin cewa ya harbu da cutar.
</doc>
<doc docid='bbc_141029_liberia_ebola_who' lang='hau' type='mono' source_url='http://www.bbc.co.uk/hausa/news/2014/10/141029_liberia_ebola_who' term='ebola'>
An rage saurin yaduwar Ebola a Liberia
Hukumar Lafiya ta Duniya ta ce mai yiwuwa an sami ragi a saurin da cutar Ebola ke bazuwa a Liberia - amma ta yi gargadin cewa zai zama azarbabi idan aka ce an shawo kanta ke nan.
Hukumar Lafiya ta Duniya ta ce mai yiwuwa an sami ragi a saurin da cutar Ebola ke bazuwa a Liberia - amma ta yi gargadin cewa zai zama azarbabi idan aka ce an shawo kanta ke nan.
Mataimakin Babban Magatakardan Hukumar, Bruce Aylward, ya sheda ma taron manema labarai cewa karuwar da ake samu ta tsaya a kan adadi guda.
Mr Aylward ya ce,akwai dalilai da ake ganin su suka haddasa hakan.
Ya ce, ''A tuna cewa Liberia ta dade tana fama da wannan cuta zuwa yanzu.
Akwai gagarumin kokarin fadakar da jama'a a kan cutar, domin su sauya dabi'un da ke jefa su cikin hadarin kamuwa da ita.''
Sai dai kuma, Mataimakin Babban Magatakardan na Hukumar Lafiya ta Duniya, ya ce kwararru na gudanar da bincike akan alkaluman, yana gargadin cewa 'yar raguwar da ake gani ba tana nufin an dakile annobar ta Ebola ba ke nan.
</doc>
<doc docid='bbc_140406_ghana_ebola' lang='hau' type='mono' source_url='http://www.bbc.co.uk/hausa/news/2014/04/140406_ghana_ebola' term='ebola'>
Ghana na gwaji kan cutar Ebola
Hukumomin lafiya a Ghana na gwajin jinin wata yarinya 'yar shekaru goma sha biyu, wacce ta mutu sanadiyyar zazzabi da zubar jini.
Hukumomin lafiya a Ghana na gwajin jinin wata yarinya 'yar shekaru goma sha biyu, wacce ta mutu sanadiyyar zazzabi da zubar jini.
Ana dai fargabar cewa zai iya zama cutar Ebola ta farko a kasar.
Shugaban sashen kula da lafiyar al'umma na asibitin koyarwa da ke Accra, babban birnin Ghana, Dennis Laryea ya shaidawa kamfanin dillancin labarai na Reuters cewa an debo samfurin jinin yarinyar ne daga babban asibitin Kumasi.
Fiye da mutane casa'in ne dai suka mutu sanadiyyar zazzabin Ebola a kasashen Guinea da Liberia, kuma an samu bayanin bullar cutar a kasar Mali.
Kungiyar ba da agajin lafiya ta Medicins sans Frontiers ta yi gargadin cewa akwai yiwuwar barkewar annobar Ebola a yankin Yammacin Afrika mai fama da raunin kiwon lafiya.
</doc>
<doc docid='bbc_151008_nigeria_ebola_scare' lang='hau' type='mono' source_url='http://www.bbc.com/hausa/news/2015/10/151008_nigeria_ebola_scare' term='ebola'>
Ana fargabar bullar cutar Ebola a Nigeria
Mazauna birnin Calabar na jihar Cross Rivers da ke Najeriya sun fada cikin zulumi bayan wani mutumin da ake tsammani na dauke da cutar Ebola ya mutu.
Mazauna birnin Calabar na jihar Cross Rivers da ke Najeriya sun fada cikin zulumi bayan wani mutumin da ake tsammani na dauke da cutar Ebola ya mutu.
Rahotanni sun ambato hukumar samar da agaji gaggawa ta kasar na cewa an kebe wasu mutane goma, bayan huldar da suka yi da wani mutumin da alamomin cutar suka bayyana a jikinsa.
Sun kuma ce mutumin ya rasu ne jim kadan bayan da aka kwantar da shi a asibiti.
Shugaban hukumar kula da cututtuka ta kasar, Farfesa Abdussalam Nasidi, ya shaida wa BBC cewa sai an yi gwajin jinin mutanen kafin a tabbatar ko ebola ce ta kama su.
A ranar Laraba, hukumar lafiya ta duniya ta bayyana cewa kasashe uku da cutar ebola ta fi yi wa illa -- Guinea da Saliyo da kuma Liberia -- sun shafe mako guda na farko ba tare da samun wani da ya kamu da cutar ba tun bayan bullar cutar a shekarar 2014.
</doc>
<doc docid='bbc_160330_who_calls_for_sanctions_lift_on_africa' lang='hau' type='mono' source_url='http://www.bbc.co.uk/hausa/news/2016/03/160330_who_calls_for_sanctions_lift_on_africa' term='ebola'>
Ebola: A cire wa kasashen Afrika takunkumi - WHO
Hukumar lafiya ta duniya WHO ta bukaci kasashen duniya da su dage takunkumin hana tafiye-tafiye da kasuwancin da aka sanyawa kasashen Guinea da Liberia da kuma Saliyo.
Hukumar lafiya ta duniya WHO ta bukaci kasashen duniya da su dage takunkumin hana tafiye-tafiye da kasuwancin da aka sanyawa kasashen Guinea da Liberia da kuma Saliyo.
Hukumar ta ce barazanar da aka fuskanta ta yaduwar cutar Ebola ta ragu sosai.
A baya ne dai aka ayyana kawar da annobar cutar ta Ebola daga yammacin Afrika, sai dai an gano wasu sabbin mutane dauke da kwayar cutar a Guinea, inda mutane 4 suka mutu a kudu maso gabashin kasar.
Babbar direktan hukumar ta W-H-O, Dr Margaret Chan, ta ce tana da kwarin guiwar cewa za'a iya shawo kan duk wani burbushin cutar, inda ta bukaci a rika sa ido sosai don hana sake bullar cutar.
An dai shafe watanni ba tare da samun bullar cutar ba a kasashen Saliyo da Liberia.
</doc>
<doc docid='bbc_140728_arikair_suspends_liberia_flights' lang='hau' type='mono' source_url='http://www.bbc.co.uk/hausa/news/2014/07/140728_arikair_suspends_liberia_flights' term='ebola'>
Ebola: Arik Air ya takaita zirga-zirga
Kamfanin jirgin saman Arik Air a Nigeria ya dakatar da zirga-zirgar jiragensa zuwa Liberia da Saliyo sakamakon barkewar cutar Ebola mai saurin kisa.
Kamfanin jirgin saman Arik Air a Nigeria ya dakatar da zirga-zirgar jiragensa zuwa Liberia da Saliyo sakamakon barkewar cutar Ebola mai saurin kisa.
A cewar kamfanin Arik Air ya dakatar da shiga kasashen biyu ne a wani mataki na rigakafi.
Kamfanin ya bukaci gwamnatin Nigeria da ta hana fasinjoji daga wadannan kasashen shiga cikin kasarta.
Tuni Nigeriar ta bullo da tsauraran matakan bincike kan masu shiga cikin kasar bayan rasuwar wani dan Liberia a Lagos a ranar Juma'ar da ta gabata.
Fiye da mutane 660 sun rasu tun daga watan Fabrairu sakamakon barkewar cutar Ebola a wasu kasashe na yammacin Afrika.
</doc>
<doc docid='bbc_160718_ebola_damechampion' lang='hau' type='mono' source_url='http://www.bbc.co.uk/hausa/sport/2016/07/160718_ebola_damechampion' term='ebola'>
Ebola ya lashe gasar dambe ta Kano
Ebola ne ya zama zakara a gasar damben gargajiya ta jihar Kano ta Ganduje National Dambe Championship.
Ebola ne ya zama zakara a gasar damben gargajiya ta jihar Kano ta Ganduje National Dambe Championship.
Ebola dan damben Kudu ya samu nasarar ne, bayan da ya doke Bahagon Sanin Kurna daga Arewa a turmin farko a wasan karshe da suka yi a ranar Lahadi.
Inda dan damben Arewa ne ya yi na uku, bayan da ya buge Habu Bahagon Na Dutsen Mari na Guramada a turmin farko.
Ebola wanda ya lashe gasar ya karbi motar hawa da kofi da kuma lambar zinare.
Shi kuwa Bahagon Sanin Kurna wanda ya yi na biyu a wasannin an ba shi babur da kofi da lambar azurfa.
Yayin da Inda da ya kare gasar a mataki na uku ya karbi kudi naira dubu hamsin da lambar yabo ta tagulla.
Habu na Dutsen Mari ya karbi kudi naira 20,000 bayan da ya kare gasar a matsayi na hudu.
</doc>
<doc docid='bbc_labarai-51235158' lang='hau' type='mono' source_url='https://www.bbc.co.uk/hausa/labarai-51235158' term='ebola'>
Sarkin Kano Muhammadu Sanusi II ya bayar da shawara kan cutar Lassa
Sarkin Kano, Muhammadu Sanusi na biyu, ya yi kira ga jama'a da su kula da tsaftar muhallinsu sannan su sanar da ma'aikatan lafiya rahoton alamomin bullar cutar Lassa da aka samu farkon makon nan a jihar.
Sarkin Kano, Muhammadu Sanusi na biyu, ya yi kira ga jama'a da su kula da tsaftar muhallinsu sannan su sanar da ma'aikatan lafiya rahoton alamomin bullar cutar Lassa da aka samu farkon makon nan a jihar.
Sarki Sanusi ya yi wannan kira ne a fadarsa a ranar Alhamis, yayin da yake jawabi game da rahoton bullar cutar mai saurin kisa, a jihar Kanon da ke arewa maso yammacin Najeriya.
Ya kuma ja hankalin mutane ga bukatar killace abinci da abin sha da kuma wanke hannu a ko da yaushe, a wani mataki na ganin an magance kamuwa da cutar.
"Ya zama wajibi mu yi kira ga jama'a da su tabbatar sun sanar da ma'aikatan lafiya rahoton alamomin bullar wannan cuta, kuma su guji amfani da duk wani magani ko wata hanya ta gargajiya domin magance wannan cuta," a cewar Sarki Sanusi.
Sarkin Kanon ya kuma yi addu'ar samun sauki ga mutanen da suka kamu da cutar da kuma addu'ar rahama ga wadanda suka mutu sakamakon kamuwa da cutar.
Tun bayan da Lassa ta bulla a Kano, akalla mutum 300 ne ake sa wa ido bayan da aka yi zargin sun kamu da cutar.
Dakta Nasiru Sani Gwarzo, masani ne kan harkar lafiya, kuma a hirarsa da BBC ya ce cutar zazzabin Lassa wata kwayar cuta ce ta 'Virus', mai haddasa tsananin zazzabi mai bullar jini a jiki, wanda ake kira a Turance - 'viral heamorraghic fever'.
Ita wannan cuta tana zuwa wata sa'in da wasu alamomi da ba ayyanannu ba kamar mura da mashako da samun matsalar numfashi.
Asalin cutar ana samun ta ne daga wurin daga nau'in wasu beraye da ake kira 'multimammet rats' a Turance.
Ita wannan nau'in beran ana samunsu ne a dazuka ko wajen gari ko kuma a gonaki.
Tana da nonuwa a jere irin na kariya ba irin berayen gida ba. To amma idan suka kamu da cutar, suna yada wa berayen gida.
Yayin da mutum ya shaki kurar fitsarin wannan beran ko bahayansu ko ya taba wani danshi da ke fita daga jikin, ko kuma mutum ya ci wannan bera, sai ya kamu da wannan cutar.
Hakazalika idan akwai bera ko berayen da ke dauke da wannan cuta a cikin dakin ajiya wato 'store' sai masu sharar wurin suka shaki kurar, suna iya kamuwa da wannan cutar.
Tana shiga ta huhu da baki da makogwaro ko hanci. Haka kuma idan mutum ya kamu da cutar, wani ma ya zo ya taba shi, zai iya kamuwa shi ma da cutar.
Ana daukar cutar ne ta hanyar shakar iska mai dauke da cutar ko taba gumin jikin mutum ko fitsarinsa ko jininsa da dai wani danshi da zai fito a jikin mai dauke da ita.
Ba a cika ganin alamominsu da wuri ba, har sai cutar ta yi barna.
Ma'aikatan jinya ko na kiwon lafiya sun fi shiga hadarin kamuwa da wannan cuta saboda mu'amala da masu shi.
Latsa alamar lasifikar da ke kasa don sauraron hirar BBC Hausa da Dakta Nasiru Sani Gwarzo:
'Illolin cutar Lassa ga jikin dan adam'
Cutar Lassa na da illoli da daman gaske ga jikin dan adam. Duk wani wuri da ke da abinda ake kira a Turance 'Epithelial Lining' yana cutarwa.
Yana shiga kwakwalwa da koda da duk wani sashe na jikin dan adam. Illar cutar ya fi muni ga magudanan jini.
Idan mutum ya kamu da cutar Lassa, 'yan uwansa su yi hanzarin sanar da hukuma ta asibiti. Idan a gida yake, akwai dabarun da za a bi a dauke shi a kai shi asibiti ta hanyar da ba za a kamu da cutar ba.
Ana sa rigar kariya da safar hannu masu inganci kamar irin wadda ake amfani da ita idan mutum ya kamu da cutar 'ebola'.
Sai kuma a dora mai cutar a kan magani. Idan suka fara shan magani da wuri, sukan rayu su warke ba tare da cutar ta yi musu barna ba.
Danginsa su guji nacin cewa sai sun kai masa ziyara a asibiti, domin a nan ake dauko cutar.
Idan kuma an yi rashin sa'a ba a rayu ba rai ya yi halinsa, to nan ma, ka da danginsa suce sai dole an ba su gawar sun tafi da ita gida.
Domin kuwa ko ruwan wankar gawar kanta idan ta taba mutum, zai iya kamuwa da cutar Lassa.
</doc>
<doc docid='bbc_150213_redcross_ebola_attacks' lang='hau' type='mono' source_url='http://www.bbc.co.uk/hausa/news/2015/02/150213_redcross_ebola_attacks' term='ebola'>
Ebola: Ana kai wa ma'aikatan agaji  hari a Guinea
Kungiyar agaji ta Red Cross ta ce ma'aikatan agaji na fuskantar barazana a fafutukar da suke na yaki da cutar Ebola a kasar Guinea.
Kungiyar agaji ta Red Cross ta ce ma'aikatan agaji na fuskantar barazana a fafutukar da suke na yaki da cutar Ebola a kasar Guinea.
Inda ta ce akalla ana kai wa ma'aikatan agaji hari sau goma a duk wata.
Harin baya-bayan nan ya auku ne a ranar Lahadi, inda wasu mutane suka yi wa wasu ma'aikatan sa kai biyu na kungiyar duka, a yayin da suke kokarin binne wata gawa.
A wata sanarwa da shugaban Red Cross a Guinea ya fitar, Youssouf Troare, ya ce ba za a iya dakatar da cutar Ebola ba har sai mutane sun sauya tunaninsu a kasar.
Inda ya kara da cewa ba za su lamunci yadda ake yiwa ma'aikatan agaji ba.
Lamarin na zuwa ne a yayin da Amurka ke shirin janye dakarunta daka Liberia, wadanda aka tura domin yaki da cutar ta Ebola.
Kasar dai ta tura dakaru 2,800 Afrika ta Yamma ne a lokacin da cutar ta yi kamari, amma ta janye 1,500 daga yankin.
Ko da yake Mr. Obama ya ce fararen hula 10,000 za su ci gaba da taimaka wa wajen kawo karshen cutar a Yammacin Afrikan.
</doc>
<doc docid='bbc_141011_ebola_fund_world_bank' lang='hau' type='mono' source_url='http://www.bbc.co.uk/hausa/news/2014/10/141011_ebola_fund_world_bank' term='ebola'>
Ebola: 'A kafa asusun duniya'
Shugaban bankin duniya Mr Jim Yong Kimya yi kiran ne da a samar da asusu na musamman da za a yi amfani da shi wajen tunkarar manyan-manyan kalubalen matsaloliln lafiya da suka addabi duniya, musamman cutar Ebola.
Shugaban bankin duniya Mr Jim Yong Kimya yi kiran ne da a samar da asusu na musamman da za a yi amfani da shi wajen tunkarar manyan-manyan kalubalen matsaloliln lafiya da suka addabi duniya, musamman cutar Ebola.
Mr Jim Yong Kim yayi rokon ne a wurin taron shekara-shekara na bankin na duniya a Washington.
Rokon dai ya biyo bayan sukan da ake yi ne cewa kasashen duniya ba sa daukar matakan da suka dace na yaki da annobar ta Ebola.
Shugaban bankin na duniya ya ce kudin da za a samar a asusun za a rika taimaka wa kasashen da suka samu kansu cikin duk wata matsala ne ta cuta.
Kiran nasa dai maimaici ne na abin da kasashen Yammacin Afrika uku da cutar ta Ebola ta fi yi wa banna, wato Liberia da Saliyo da kuma Guinea, da suke kokawa cewa matakan da kasashen duniya ke dauka na dakile cutar sun yi kadan matuka.
</doc>
<doc docid='bbc_141224_ebola_piot' lang='hau' type='mono' source_url='http://www.bbc.co.uk/hausa/news/2014/12/141224_ebola_piot' term='ebola'>
Yaki da cutar Ebola zai iya faskara
Shugaban kwamitin yaki da cutar Ebola na Hukumar Lafiya ta Duniya ya ce mai yiwuwa, cutar Ebola ta cigaba da yaduwa a yammacin Afrika na tsawon lokaci.
Shugaban kwamitin yaki da cutar Ebola na Hukumar Lafiya ta Duniya ya ce mai yiwuwa, cutar Ebola ta cigaba da yaduwa a yammacin Afrika na tsawon lokaci.
Farfesa Peter Piot ya ce mawuyaci ne a iya magance cutar kwata-kwata a cikin shekara daya.
Ya shaida wa BBC hakan ne bayan ya dawo daga kasar Saliyo, inda ya ce ya samu kwarin gwiwa da jin alkawarin samar da sabbin magungunan cutar wadanda ya yi amanna zasu samu a cikin watanni 3.
Cutar Ebola ta kashe fiye da mutane 7500, akasarinsu a yammacin Afrika, kuma a 'yan kwanakin nan, kasar Saliyo, ta shiga gaban Laberiya a yawan masu kamuwa da cutar.
</doc>
<doc docid='bbc_150129_who_ebola_reduced' lang='hau' type='mono' source_url='http://www.bbc.co.uk/hausa/news/2015/01/150129_who_ebola_reduced' term='ebola'>
Ebola ta ragu a Yammacin Afrika - WHO
Hukumar lafiya ta duniya ta ce yawan sababbin mutanen da suka kamu da cutar Ebola ya ragu zuwa kasa da 100 a makon jiya.
Hukumar lafiya ta duniya ta ce yawan sababbin mutanen da suka kamu da cutar Ebola ya ragu zuwa kasa da 100 a makon jiya.
Alkaluman mutanen da aka tabbatar sun kamu da cutar su ne mafi karancin da aka samu tun a watan Yuni.
A cewar hukumar matakan da ake dauka yanzu sun zama na dakile cutar a maimakon rage yaduwarta a yammacin Afrika.
Masana kimiyya da ke bibiyar yadda cutar ta ke a kasar Guinea sun ce kwayoyin cutar sun rikida tun bayan gano cutar a watan Maris din shekarar 2014.
</doc>
<doc docid='bbc_140803_ebola_us' lang='hau' type='mono' source_url='http://www.bbc.co.uk/hausa/news/2014/08/140803_ebola_us' term='ebola'>
Ebola: Amurka za ta taimakawa Afirka
Wani babban jami'in lafiya na Amurka yace Amurkar za ta tura jami'an kiwon lafiya akalla hamsin zuwa yammacin Afirka nan da wata daya domin taimakawa wajen shawo kan annobar Ebola mafi muni da ta barke.
Wani babban jami'in lafiya na Amurka yace Amurkar za ta tura jami'an kiwon lafiya akalla hamsin zuwa yammacin Afirka nan da wata daya domin taimakawa wajen shawo kan annobar Ebola mafi muni da ta barke.
Thomas Frieden daraktan cibiyar kare cutattuka masu yaduwa yace a yanzu cutar ta Ebola ta na nema ta gagari kundila sai dai yace ana iya tsayar da ita ta hanyar matakan lafiya daga tushe.
Yace cibiyar kare cutattuka masu yaduwa ta dukufa wajen habaka matakan martani ga cutar.
Jami'in yace Amurka za ta tura kwararrun jami'an kiwon lafiya akalla hamsin zuwa kasashe uku da cutar ta bulla wadanda suka hada da Guinea da Liberia da kuma Saliyo nan da kwanaki talatin masu zuwa.
Cutar ta Ebola dai ta hallaka mutane fiye da 700 ya zuwa yanzu a kasashen Guinea da Liberia da kuma Saliyo.
</doc>
<doc docid='bbc_150107_ebola_drug_liberia' lang='hau' type='mono' source_url='http://www.bbc.co.uk/hausa/news/2015/01/150107_ebola_drug_liberia' term='ebola'>
An fara jarraba maganin Ebola a Liberia
An fara jarraba wani maganin cutar Ebola a wata cibiya ta Doctors without Boarders a Monrovia.
An fara jarraba wani maganin cutar Ebola a wata cibiya ta Doctors without Boarders a Monrovia.
Ana dai jarraba maganin ne a kan wasu majinyata bisa amincewarsu, yayin da ake ba wadanda suka ki amincewa da gwajin kyakkyawar kula.
Masu jagorancin binciken, wadanda masana ne daga jami'ar Oxford sun bayyana cewa za a samu sakamakon binciken nan da wasu watanni kalilan.
A watan Disamba ne aka fara nazarin wani maganin irin wannan mai suna Faviravir a kasar Guinea.
Cutar Ebola dai ta halaka sama da mutum 8000 bayan barkewarta a kasashen Liberia da Guinea da kuma Saliyo.
</doc>
<doc docid='bbc_140808_who_ebola_measures' lang='hau' type='mono' source_url='http://www.bbc.co.uk/hausa/news/2014/08/140808_who_ebola_measures' term='ebola'>
Ebola: WHO ta ayyana dokar ta-baci
Hukumar lafiya ta duniya, WHO, ta ayyana bazuwar cutar Ebola a Afrika ta Yamma a matsayin lamarin da ke bukatar matakin gaggawa na kasa da kasa.
Hukumar lafiya ta duniya, WHO, ta ayyana bazuwar cutar Ebola a Afrika ta Yamma a matsayin lamarin da ke bukatar matakin gaggawa na kasa da kasa.
Kungiyar ta fitar da wannan sanarwa ne bayan taron kwanaki biyu da ta yi a Geneva.
A taron ta tabbatar da cewa yanayin cutar ta Ebola a yankin Afrika ta Yamma babbar barazana ce kuma hadari ne ga sauran kasashe.
Hukumar ta kuma gabatar da shawarwarin da za a bi domin yaki da cutar a kasashen da ta bulla.
Hukumar lafiya ta duniya ta bukaci Shugaban kowace kasa, ya ayyana dokar ta-baci, da gabatar da jawabi da kansa, inda zai bayar da bayanai kan matakan da ake dauka da kuma yadda jama'a za su ba da gudummawarsu na hana bazuwarta.
Kasashe su farfado da cibiyoyinsu na bayar da kulawar gaggawa ta lafiya da kuma tafiyar da aiki tare tsakanin dukkanin hukumomi da kungiyoyi masu nasaba da yaki da cutar.
Kasashe su tabbatar da sun shigar da shugabannin jama'a, na addini da gargajiya da sauransu domin kowa ya taka rawa wajen yakin, ta hanyar gano mai alamun cutar, don ba shi kulawar gaggawa.
Kasahe su tabbatar sun samar da cibiyoyin tantance masu fita daga kasar a filayen jirgin sama da tashoshin jiragen ruwa da iyakoki na kasa.
Hukumar ta kuma bayar da shawarar hana tafiye-tafiye zuwa kasashen da cutar ta bulla, indai ba na ma'aikatan lafiya ba domin yaki da cutar.
Hukumomin gwamnati su tabbatar kwararru ne ke aikin binne gawa, amma da tanadin al'ada da kuma na 'yan uwa.
Su kuma kasashen da cutar ba ta bulla ba, hukumar ta duniya ta shawarce su da su dauki matakan da suka hada da;
Kasancewa cikin shirin ko-ta-kwana na hana shigowa da kuma yada cutar.
Hukumomi su rika bai wa jama'a cikakkun bayanai kan kauce wa kamuwa da cutar da bazata.
Gwamnati ta bai wa masu tafiye-tafiye zuwa kasashen da ke da hadarin cutar cikakkun bayanai kan hadarin annobar.
</doc>
<doc docid='bbc_140806_ebola_nations_westafrica' lang='hau' type='mono' source_url='http://www.bbc.co.uk/hausa/news/2014/08/140806_ebola_nations_westafrica' term='ebola'>
Ebola: Kasashe na daukar matakan kariya
Kasar Girka ta bai wa 'yan kasarta shawarar kada su yi tafiya zuwa kasashen Najeriya da Saliyo da Liberia da kuma Guinea, kasashen da aka tabbatar da bullar cutar a Afirka.
Kasar Girka ta bai wa 'yan kasarta shawarar kada su yi tafiya zuwa kasashen Najeriya da Saliyo da Liberia da kuma Guinea, kasashen da aka tabbatar da bullar cutar a Afirka.
Kasar Girka dai babbar hanya ce ta shiga kasashen Turai ga 'yan ci-rani daga Afirka da Asiya, ta ce za ta dauki karin matakai a kafofin shigarta sakamakon barkewar wannan cuta a Afirka ta yamma.
Ita ma Jamus wadda ta bayyana wa 'yan kasarta cewa babu shamaki ga wannan cuta mai saurin yaduwa ta ba su shawarar su guji tafiya zuwa kasashen Guinea, Liberiya da Saliyo saboda cutar ta Ebola,
Indiya ma ta dauki matakan tantancewa tare da bankado Fasinjojin jiragen sama da suka fito daga kasashen da ke fama da cutar, kana ta shawarci 'yan kasarta su raba kansu da zuwa yankin da cutar ta barke.
A cewar Hukumar lafiya ta duniya mutane 932 ne ya zuwa yanzu suka mutu sakamakon Ebola a Afirka ta yamma, kuma wasu mutanen 1,711 suka kamu da ita, tun lokacin da ta fara yaduwa a kasar Guinea cikin watan Fabrairu da ya wuce.
</doc>
<doc docid='bbc_140819_liberia_ebola' lang='hau' type='mono' source_url='http://www.bbc.co.uk/hausa/news/2014/08/140819_liberia_ebola' term='ebola'>
Ebola: An gano mutanen da suka bace
Gwamnatin Laberiya ta ce ya zuwa yanzu ta gano dukkanin mutane 17 da ake zargin suna dauke da cutar Ebola amma suka kubuce bayan hari da aka kai wata Cibiya da aka killace su a karshen mako.
Gwamnatin Laberiya ta ce ya zuwa yanzu ta gano dukkanin mutane 17 da ake zargin suna dauke da cutar Ebola amma suka kubuce bayan hari da aka kai wata Cibiya da aka killace su a karshen mako.
Ministan yada labaran Kasar Lewis Brown ya fada wa BBC cewa an kai mutanen zuwa wata cibiyar lafiya ta kwararru.
An dai tsaurara tsaro a cibiyoyin killace masu Ebola bayan an kai wa cibiyar hari lamarin da ya sanya fargabar cewa cutar ka iya ci gaba da yaduwa a kasar.
Alkaluman Hukumar lafiya ta duniya na baya-bayan nan sun ce kimanin mutane 1,229 ne ya zuwa yanzu suka mutu sakamakon cutar Ebola, kuma mafi yawancinsu daga Laberiya.
Hukumar lafiya ta duniya ta ce tana kokarin shirya kai agajin abinci ga mutanen da ke
</doc>
<doc docid='bbc_wasanni-49704902' lang='hau' type='mono' source_url='https://www.bbc.co.uk/hausa/wasanni-49704902' term='ebola'>
Shagon Ali bai ji dadin wasa da Taufik ba
An dambata a wasanni da dama a gidan wasa na Ali Zuma da ke Dei-Dei Abuja, Nigeria a safiyar Lahadi.
Latsa alamar hoton da ke sama domin kallon wannan bidiyon
An dambata a wasanni da dama a gidan wasa na Ali Zuma da ke Dei-Dei Abuja, Nigeria a safiyar Lahadi.
Tun da fari an sa ran zuwan Sarkin dambe Garkuwan Cindo da Shagon Bahagon 'Yansanda, domin su yi wasa na naira 150,000 a tsakaninsu, amma ba a gansu a gidan ba.
Na kuma tambayi Ali Zuma shugaban kungiyar damben Abuja, kan dalilin rashin zuwan 'yan damben Dei-Dei? inda ya ce ''lokaci ne na damuna, kuma 'yan wasan biyu suna jihar Katsina buga damben mota.''
Ya kara da cewar ''zai yi iya kokarinsa domin ganin ya kawo 'yan wasan su dambata a Abuja, kamar yadda masu sha'awar kallon dambe suka bukata''.
Sai dai an dambata a wasanni da yawa ciki har da wanda Taufik Dogon Ebola ya buge Shagon Ali Kanin Bello.
Wasannin da aka yi kisa a damben safiyar Lahadi a Abuja:
Wasannin da aka yi canjaras kuwa:
</doc>
<doc docid='bbc_150313_who_ebola_africa' lang='hau' type='mono' source_url='http://www.bbc.co.uk/hausa/news/2015/03/150313_who_ebola_africa' term='ebola'>
WHO: Ebola ta hallaka mutane sama da 10,000 a Afrika
Hukumar lafiya ta duniya WHO ta ce ya zuwa yanzu annobar cutar Ebola da ta barke a yammacin Afrika ta hallaka mutane sama da 10,000 a kasashe uku da cutar ta fi kamari.
Hukumar lafiya ta duniya WHO ta ce ya zuwa yanzu annobar cutar Ebola da ta barke a yammacin Afrika ta hallaka mutane sama da 10,000 a kasashe uku da cutar ta fi kamari.
Hukumar tace yakin da ake yi da cutar yana tafiya yadda ya kamata, amma kuma ta yi gargadin cewa akwai bukatar kara tashi tsaye don kawar da annobar da duniya ba ta taba shaida kamar ta ba.
Za a kwantar da wani ma'aikacin lafiya na Amurka da ya kamu da cutar a Saliyo a wata cibiya ta musamman dake Maryland bayan an mayar da shi kasar ta Amurka.
Akwai kuma wani ma'aikacin lafiyar dan Biritaniyar da ya kamu da cutar a Saliyo wanda shi ma aka kwasa zuwa wata cibiya dake London.
Annobar cutar ebola dai ta bullo ne daga kasar Guinea in da ta yadu zuwa Liberiya da Saliyo, an kuma samu bullarta a Nigeria da Mali amma ba ta yi kamari ba.
</doc>
<doc docid='bbc_140822_ebola_who_warning' lang='hau' type='mono' source_url='http://www.bbc.co.uk/hausa/news/2014/08/140822_ebola_who_warning' term='ebola'>
Ebola: 'za ta dauki watanni a kasashe'
Hukumar lafiya ta duniya, WHO, ta ce yadda cutar Ebola ke bazuwa a Yammacin Afrika, abu ne da ba a taba gani ba, kuma za a dauki watanni na aiki tukuru kafin a shawokan annobar.
Hukumar lafiya ta duniya, WHO, ta ce yadda cutar Ebola ke bazuwa a Yammacin Afrika, abu ne da ba a taba gani ba, kuma za a dauki watanni na aiki tukuru kafin a shawokan annobar.
Hukumar ta kuma kara da gargadin cewa, ana takaita girman bannar da cutar ke yi, saboda dalilai da dama, kamar, yadda, wasu iyalai ke boye 'yan uwansu da suka kamu da cutar a gidajensu.
Ministan watsa labarai na Liberia daya daga cikin kasashen da cutar ta addaba a Yammacin Afrika, Lewis Brown, ya ce, yaki da cutar har yanzu ya dogara ne a kan daukar matakan hana bazuwarta.
kuma ya gargadi mutane da su ka da su saki jiki cewa ana kan hanyar samun maganinta.
Ya ce, '' ba ma son mutane su yi watsi da matakan rigakafi daga cutar, da zummar cewa, yanzu muna da maganinta, har yanzu ba mu da cikakken sani a kanta.''
</doc>
<doc docid='bbc_141016_appeal_fund_ebola' lang='hau' type='mono' source_url='http://www.bbc.co.uk/hausa/news/2014/10/141016_appeal_fund_ebola' term='ebola'>
Ebola: An kaddamar da asusun neman taimako
Babban sakataren Majalisar dinkin duniya Ban Ki Moon ya kaddamar da wani asusun neman taimakon kudade na gaggawa domin taimakawa wajen yaki da cutar ebola
Babban sakataren Majalisar dinkin duniya Ban Ki Moon ya kaddamar da wani asusun neman taimakon kudade na gaggawa domin taimakawa wajen yaki da cutar ebola
Ban Ki Moon ya ce an samu dala dubu dari ne kachal a asusun dala biliyan gudar daya kaddamar a watan Satumba.
Wadanda suka bayar-da gudummuwar kudaden sun bada kusan dala miliyan dari hudu ne ga wasu hukumomin Majalisar dinkin duniyar da kuma kungiyoyin bayarda agaji.
Amma assusn kansa ya samu alkawuran dala miliyan ashirin ne kawai, kuma ya zuwa yanzu kasar Colombia ce kadai ta bayar da gudummuwarta
</doc>
<doc docid='bbc_49214312' lang='hau' type='mono' source_url='https://www.bbc.co.uk/hausa/49214312' term='ebola'>
Rabin masu cutar Ebola aka san da zamansu
Kimanin kashi 50 ikin 100 na wadanda suka kamu da cutar Ebola ne a Jamhuriyar Demokradiyyar Kongo aka iya ganowa inji jami'in gwamnatin kasar mai kula da yadda ake tunkarar matsalar da cutar ta haifar.
Kimanin kashi 50 ikin 100 na wadanda suka kamu da cutar Ebola ne a Jamhuriyar Demokradiyyar Kongo aka iya ganowa inji jami'in gwamnatin kasar mai kula da yadda ake tunkarar matsalar da cutar ta haifar.
Jami'in mai suna Jean-Jacques Muyembe ya gargadi jama'ar kasar cewa barkewar cutar da ke faruwa a yanzu na iya kai wa shekara uku kafin a iya shayo kanta.
Ya kuma ce wani mutumin garin Goma da ya mutu a cikin makon nan a kusa da iyakar kasar da Rwanda na da 'ya'ya 10, kuma wasu mutanen daban sun kamu da cutar daga gareshi kafin mutuwarsa.
Annobar cutar Ebola ta kashe fiye da mutum 1,800 a shekarar da ta gabata.
Rikicin siyasa da ke ruruwa a yankin ya kara dagula kokarin magance annobar.
A farkon wannan makon, kasar Rwanda ta rufe iyakarta da Jamhuriyar Demokradiyyar Kongon na wani takaitaccen lokaci saboda fargabar da ake yi cewa cutar na iya bazuwa zuwa cikin kasar.
Ebola wata cuta ce da a farko shigarta jikin dan Adam ke sa masa zazzabi farad daya da kasala mai tsanani da ciwon gabobin jiki da kuma kaushi a makogwaro.
Akwai rigakafin cutar Ebola. Rigakafin na iya bayar da kariya cikin kashi 99 cikin 100, kuma an bai wa kimanin mutum 161,000 rigakafin.
Amma ba kowa ne akan bai wa wannan rigakafin ba - akasari akan ba wadanda aka san sun taba wadanda ke fama da cutar ne kai tsaye, da kuma wadanda suma suka taba su. Abin damuwa shi ne wasu mutanen sun ki amincewa su karbi allurar rigakafin.
Wasu mutanen sun ce suna da dalilai da suka hana su karabar allurar rigakafin, ciki har da:
Kamfanin hada magunguna na Merck ne ya samar da allurar rigakafin a yayin da cutar ta barke a yankin Afirka ta Yamma.
Amma saboda karancinsa, hukumar lafiya ta Majalisar Dinkin Duniya ta umarci da arika amfani da wata allurar rigakafin da kamfanin Johnson & Johnson suke samarwa.
</doc>
<doc docid='bbc_151203_ebola_liberia_pateints' lang='hau' type='mono' source_url='http://www.bbc.com/hausa/news/2015/12/151203_ebola_liberia_pateints' term='ebola'>
Ba sauran masu Ebola a Liberiya
A kasar Liberiya, mutane biyu na karshe da ke fama da cutar Ebola sun warke.
A kasar Liberiya, mutane biyu na karshe da ke fama da cutar Ebola sun warke.
Mutanen sun kamu da cutar ne, a barkewar da ta sake yi a kasar.
Kasashen Liberiya da Guinea da Sierra Leone sun shafe shekaru biyu suna fama da cutar ta Ebola, inda ta yi sanadiyyar mutuwar dubban mutane.
Cutar ta sanya mata da yara da dama cikin halin maraici da takaba a kasashen.
A watan Yulin bana ne dai hukumar kula da lafiya ta duniya WHO, ta ayyana kasar Liberiya a matsayin kasar da ba ta da Ebola, amma daga bisani kuma cutar ta sake bulla a kasar.
</doc>
<doc docid='bbc_140904_ebola_who_death' lang='hau' type='mono' source_url='http://www.bbc.co.uk/hausa/news/2014/09/140904_ebola_who_death' term='ebola'>
Ebola: Mutane fiye da 1900 ne suka mutu
Shugabar kungiyar lafiya ta duniya WHO Margaret Chan, tace mutane fiye da 1,900 ne a yanzu aka san sun mutu bayan barkewar cutar ebola a yammacin Afirka.
Shugabar kungiyar lafiya ta duniya WHO Margaret Chan, tace mutane fiye da 1,900 ne a yanzu aka san sun mutu bayan barkewar cutar ebola a yammacin Afirka.
Kungiyar WHO tace kashi 40 cikin 100 na mace -macen da aka samu sun auku ne a makonni ukun da suka gabata.
An bada rahotan cewa mutane kusan 3,500 ne suka kamu da cutar ta ebola a kasashen Guinea da Saliyo da kuma Liberia.
Don haka Kungiyar WHO tace ana bukatar akalla dala miliyan dari -shida domin yaki da annobar
</doc>
<doc docid='bbc_141225_sierra_leone_ebola_lockdawn' lang='hau' type='mono' source_url='http://www.bbc.co.uk/hausa/news/2014/12/141225_sierra_leone_ebola_lockdawn' term='ebola'>
Ebola: Saliyo ta kafa dokar hana fita
Gwamnatin Saliyo ta sanar da dokar hana fita na tsawon kwanaki uku a arewacin kasar, yayin da ake kara kokarin dakile bazuwar cutar Ebola.
Gwamnatin Saliyo ta sanar da dokar hana fita na tsawon kwanaki uku a arewacin kasar, yayin da ake kara kokarin dakile bazuwar cutar Ebola.
Wani kakakin gwamnati ya ce za a rufe shaguna da kasuwanni kuma babu zirga-zirgar baki dayan ababen hawa baya ga na hukumomi a kan tituna.
Haka kuma an haramta tarukan addini duk da cewa an amince cewa Kiristoci su yi shagulgulan Kirisimeti.
Hukumar lafiya ta duniya ta bayyana cewa fiye da mutane dubu tara ne suka kamu da cutar a yankin Afrika ta yamma kuma har yanzu cutar na kara bazuwa.
</doc>
<doc docid='bbc_140407_nigeria_ebola' lang='hau' type='mono' source_url='http://www.bbc.co.uk/hausa/news/2014/04/140407_nigeria_ebola' term='ebola'>
Matakan kariya daga Ebola a Nigeria
Kungiyar likitoci ta Nigeria ta bukaci hukumomin kasar su kula da kan iyakoki da kyau domin hana cutar Ebola bulla a kasar.
Kungiyar likitoci ta Nigeria ta bukaci hukumomin kasar su kula da kan iyakoki da kyau domin hana cutar Ebola bulla a kasar.
Shugaban kungiayar, Dr Osahon Enabulele ya shaida wa BBC cewa kamata ya yi a horar da jami'an shige da fice kan yadda za su tantance masu dauke da cutar Ebola.
Ya ce duk wanda ke da alamar zazzabi bai kamata a bar shi ya shiga Nigeria ba har sai an tabbatar da cewa ba cutar Ebola ba ce.
Cutar ta Ebola dai ta kashe akalla mutane 70 a Guinea da Liberia, ta kuma bulla a Mali, kuma ana zargin bullarta a Ghana.
</doc>
<doc docid='bbc_141028_ebola_paper_test' lang='hau' type='mono' source_url='http://www.bbc.co.uk/hausa/news/2014/10/141028_ebola_paper_test' term='ebola'>
Za a samar da takardar gwajin Ebola
Masu bincike na shirin samar da wata hanya ta yin amfani da takarda mai dauke da wasu sinadarai wajen gwajin cutar Ebola.
Masu bincike na shirin samar da wata hanya ta yin amfani da takarda mai dauke da wasu sinadarai wajen gwajin cutar Ebola.
Takardar wacce ke da shafin baki a wani bangarenta da kuma dugo-dugo, a cewar masu bunciken za a iya amfani da ita wajen gano wanda ke dauke da cutar ta Ebola a cikin mintina 30.
Masu binciken sun kara da cewa da kudi kalilan za a samu wannan nau'in takarda.
A cewar masanan, har ila yau za a iya amfani da takadar wacce ke dauke da burbudin hoda a lokuta da dama koda a baya an taba amfani da ita.
Sun kara da cewa ruwa kadan za a zuba akan takardar sai a farfado da garin hodar da yake bayar da ddamar gudanar da gwajin cutar ta Ebola.
"Muna matukar mamakin yadda ake iya farfado da garin dake jikin takardar bayan an yi amfani da ita takardar." In ji Tim Collins dake Boston da kuma Havard jami'ar Havard.
Masu binciken dai sun ce samar da wannan nau'in takarda zai taimaka kwarai da gaske wajen yakin da ake yi da cutar.
Cutar Ebola a yanzu ta kashe mutane sama 4,500 a yammacin Afrika, musamman a Guinea, Saliyo da Liberiya inda cutar ta fi kamari.
A baya bayan nan an samu bullar cutar a kasar Spain da Amurka inda mutum guda ya mutu a Amurka.
</doc>
<doc docid='bbc_140925_ebola_map' lang='hau' type='mono' source_url='http://www.bbc.co.uk/hausa/news/2014/09/140925_ebola_map' term='ebola'>
Ebola: Taswirar yaduwar cutar
Cutar Ebola da ta barke a yammacin Afrika ta fito fili ne a watan Maris, kuma ta gawurta ta kasance mafi kisa tun lokacin da cutar ta fara bulla a shekarar 1976.
Cutar Ebola da ta barke a yammacin Afrika ta fito fili ne a watan Maris, kuma ta gawurta ta kasance mafi kisa tun lokacin da cutar ta fara bulla a shekarar 1976.
Cutar da ta bulla a wannan karon ita ce mafi muni a tarihi, domin ta kashe adadin da suka zarta dukkan mutanen da ta taba kashewa a baya jimlatan.
I zuwa 20 ga watan Satumba, cutar ta kashe mutane 2,811 a kasashe hudu; Laberiya da Guinea da Saliyo da Nigeria.
Mutanan da suka kamu da ita kuma sun zarta 5,800.
Hukumar Lafiya ta Duniya ta tabbatar da cewa wannan adadin hasashe ne, bai kai hakikanin adadin mutanen da cutar ta shafa ba, domin za a iya samun kusan mutane 20,000 da cutar ta kama nan da watan Nuwamba mai zuwa idan ba a dada inganta daukar matakan magance cutar ba.
Wuraren da Cutar ta barke a yanzu

Wuraren da cutar ta barke a baya

</doc>
<doc docid='bbc_140827_ebola_ecowas_health_ministers' lang='hau' type='mono' source_url='http://www.bbc.co.uk/hausa/news/2014/08/140827_ebola_ecowas_health_ministers' term='ebola'>
Ebola: Ministocin lafiya za su yi taro
A birnin Accra na kasar Ghana, ministotin lafiya daga kasashen kungiyar kasuwancin yammacin Afrika wato ECOWAS zasu gudanar da wani taro a ranar Alhamis domin duba yadda za su shawo kan bazuwar da cutar nan ta Ebola ke yi da sauri a yankin.
A birnin Accra na kasar Ghana, ministotin lafiya daga kasashen kungiyar kasuwancin yammacin Afrika wato ECOWAS zasu gudanar da wani taro a ranar Alhamis domin duba yadda za su shawo kan bazuwar da cutar nan ta Ebola ke yi da sauri a yankin.
Shugaban kasar Ghana John Mahamma wanda kuma shine shugaban kungiyar ta Ecowas ne ya kira taron mako guda bayan da gwmnatinsa ta hana gudanar da duk wani taron kasa da kasa a cikin kasar ta Ghana don kauce wa shigar cutar a cikin kasa.
Wannan taro na zuwa ne daidai lokacin da kasashen yankin ke cigaba da daukar matakan kariya daga yaduwar cutar.
Matakin baya bayan nan da Najeriya ta dauka na hana yaduwar cutar shine na kara hutun makarantun firamare da kuma na Sakandare.
</doc>
<doc docid='bbc_141113_mali_ebola' lang='hau' type='mono' source_url='http://www.bbc.co.uk/hausa/news/2014/11/141113_mali_ebola' term='ebola'>
WHO ta damu da karuwar Ebola a Mali
Hukumar lafiya ta duniya WHO ta ce ta damu da karuwar masu kamuwa da cutar Ebola kasar Mali bayan mutuwar mutum na uku.
Hukumar lafiya ta duniya WHO ta ce ta damu da karuwar masu kamuwa da cutar Ebola kasar Mali bayan mutuwar mutum na uku.
Hukumar ta ce har yanzu adadin mutanen da ke kamuwa da cutar na karuwa a makwabciyar kasar Mali wato Saliyo.
Kawo yanzu dai cutar a cewar hukumar ta kashe mutane 5160 a yankin Yammacin Afrika.
Ko da ya ke hukumar tace adadin mutanen da ke mutuwa yana raguwa yanzu a Guinea da Liberia abin da ya sa hukumar ta yi amanna cewar yakin da ake yi da cutar na yin tasiri.
</doc>
<doc docid='bbc_150616_ghana-ebola' lang='hau' type='mono' source_url='http://www.bbc.com/hausa/news/2015/06/150616_ghana-ebola' term='ebola'>
Ghana ta dakatar da gwajin allurar Ebola
Majalisar dokokin kasar Ghana ta ce ba za ta yarda a ci gaba da gwajin allura- riga kafin cutar Ebola a cikin kasar ba sai an samu amincewar masana ilimin kimiyya a ciki da wajen kasar da kuma majalisar dokokin da kanta.
Majalisar dokokin kasar Ghana ta ce ba za ta yarda a ci gaba da gwajin allura- riga kafin cutar Ebola a cikin kasar ba sai an samu amincewar masana ilimin kimiyya a ciki da wajen kasar da kuma majalisar dokokin da kanta.
Majalisar dai ta yanke wannan shawara ne bayan da Ministan lafiyar kasar wato Mr. Alex Segbefia ya bayyana a gabanta don yin bayani a kan shirin gudanar da gwajin allurar-riga kafin cutar ta Ebola a kasar.
A makon jiya ne dai majalisar dokokin, tare da Ma'aikatar lafiyar kasar suka dakatar da yunkurin gwajin.
Cutar ta Ebola dai ta hallaka dubban mutane a yammacin Afrika.
A Kasashen Salio, da Guinea, da Liberia ne cutar ta fi illa.
Sai dai yanzu a shawo kan cutar.
Kasar ta Ghana ta kasance cibiyar yaki da cutar a watannin baya
</doc>
<doc docid='bbc_150105_ebola_liberia_schools' lang='hau' type='mono' source_url='http://www.bbc.co.uk/hausa/news/2015/01/150105_ebola_liberia_schools' term='ebola'>
Ebola: Liberia za ta bude makarantu
Gwamnatin kasar Liberia ta ce za a bude makarantun kasar a watan Fabrairu mai zuwa.
Gwamnatin kasar Liberia ta ce za a bude makarantun kasar a watan Fabrairu mai zuwa.
Wata shida kenan bayan rufe makarantun sakamakon barkewar annobar Ebola.
Wani jami'in gwamnatin kasar ya ce ana shirin rarraba wa makarantun na'urorin auna zafin jiki da kuma bokatai don wanke hannu.
Sama da mutum dubu uku ne cutar Ebola ta halaka a kasar Liberia.
Adadin mutanen da ke harbuwa da cutar na raguwa a cikin 'yan makwannin nan, duk da cewa ana samun bullar cutar a wasu sababbin wurare a yankunan karkara.
</doc>
<doc docid='bbc_151105_saliyo_ebola' lang='hau' type='mono' source_url='http://www.bbc.com/hausa/news/2015/11/151105_saliyo_ebola' term='ebola'>
An soma bukukuwan kawo karshen Ebola a Saliyo
Kasar Saliyo ta soma bukukuwa gabanin ranar Asabar da ake shirin ayyana kasar a matsayin kasar da babu cutar ebola a cikinta.
Kasar Saliyo ta soma bukukuwa gabanin ranar Asabar da ake shirin ayyana kasar a matsayin kasar da babu cutar ebola a cikinta.
Amma kungiyar Likitoci ta Medecins Sans Frontieres ta ce kimanin kashi tamanin cikin dari na mutanen da suka warke daga cutar na fama da wasu matsaloli kamar ciwon gabobi da kuma rashin karfin jiki.
Sauran mutanen da suka warke sun ce sun daina gani, sai dai masu bincike na kokarin gano  dalilin hakan.
Kungiyoyin mutanen da suka warke daga cutar sun ce babbar matsalar da suke fuskanta ita ce ta kyamar da ake nuna musu, da kuma jin damuwar cewa sun warke yayin da wasu suka mutu.
</doc>
<doc docid='bbc_150611_ebola_guinea_new_cases' lang='hau' type='mono' source_url='http://www.bbc.com/hausa/news/2015/06/150611_ebola_guinea_new_cases' term='ebola'>
Cutar Ebola na sake yaduwa a Guinea
Hukumar lafiya ta duniya ta ce an samu karuwar wadanda suka kamu da cutar Ebola a kasashen Guinea da Saliyo cikin makonni uku a jere.
Hukumar lafiya ta duniya ta ce an samu karuwar wadanda suka kamu da cutar Ebola a kasashen Guinea da Saliyo cikin makonni uku a jere.
Mai aikowa BBC rahotanni kan harkar lafiya ya ce an kuma samu yaduwar cutar a wasu yankuna da dama fiye da makonnin da suka gabata.
Masu bincike sun gano cewa hanyar da ake bi wajen yin jana'iza ba tare da daukar matakin kariya ba shi ne babban abin da ke jawo kara yaduwar cutar a Guinea.
Tun kimanin wata guda da ya gabata ne kasar Laberiya ta fita daga sahun kasashe masu fama da cutar ta Ebola.
</doc>
<doc docid='bbc_140831_ebola_woman_nigeria' lang='hau' type='mono' source_url='http://www.bbc.co.uk/hausa/news/2014/09/140831_ebola_woman_nigeria' term='ebola'>
Nigeria: matar likita ta kamu da Ebola
Matar wani likita da Ebola ta kashe a Fatakwal ta jihar Rivers a Najeriya ta kamu da kwayar cutar.
Matar wani likita da Ebola ta kashe a Fatakwal ta jihar Rivers a Najeriya ta kamu da kwayar cutar.
Kwamishinan lafiya na jihar Sampson Parker, ya ce, bincike ya nuna matar wadda mijinta dakta Ike Enemo ya rasu ranar 22 ga watan Agusta sakamakon kamuwa da Ebola, ta harbu da cutar.
Mijin nata ya kamu da cutar ne bayan da ya yi jiyyar wani ma'aikacin kungiyar ECOWAS, wanda yayi mu'amulla da Patrick Sawyer dan Liberia da ya kawo cutar Najeriya.
Sai dai ma'aikatar lafiya ta jihar Lagos, ta ce an dawo da matar Lagos, ana kula da ita a wata cibiya ta masu fama da cutar.
Hukumomi sun binciki mutane sama da 200 da suka yi mu'amulla da matar.
Wannan shi ne karon farko da cutar ta Ebola ta yadu a wajen jihar Lagos.
</doc>
<doc docid='bbc_160322_guinea_ebola' lang='hau' type='mono' source_url='http://www.bbc.co.uk/hausa/news/2016/03/160322_guinea_ebola' term='ebola'>
Ebola ta sake bulla a  Guinea
Hukumomin kiwon lafiya a kasar Guinea sun ce sun gano wasu daruruwan mutane wadanda mai yiwuwa suka yi mu'amala da wasu da suka kamu da kwayar cutar Ebola bayan da aka sake samun bullar cutar da ta hallaka mutane 4 a kudu masu gabashin kasar.
Hukumomin kiwon lafiya a kasar Guinea sun ce sun gano wasu daruruwan mutane wadanda mai yiwuwa suka yi mu'amala da wasu da suka kamu da kwayar cutar Ebola bayan da aka sake samun bullar cutar da ta hallaka mutane 4 a kudu masu gabashin kasar.
Wani kakakin cibiyar da ke kula da yaduwar cutar, Fode Tass Sylla ya ce sun gano mutane 816 daga iyalai 117 tun a ranar asabar.
Ya kara da cewa za'a killace mutanen har na tsawon makonni uku.
Fiye da mutane dubu goma sha daya suka mutu sakamakon bullar cutar a kasashen Guinea, da Liberia da kuma Sierra Leone tun daga karshen shekarar 2013.
</doc>
<doc docid='bbc_160401_liberia_ebola_kills_woman' lang='hau' type='mono' source_url='http://www.bbc.co.uk/hausa/news/2016/04/160401_liberia_ebola_kills_woman' term='ebola'>
Liberia: Ebola ta kashe wata mata
Jami'an kiwon lafiya a Liberia sun ce wata mata ta mutu sakamakon cutar Ebola, watanni bayan an bayyana kawo karshen cutar a kasar.
Jami'an kiwon lafiya a Liberia sun ce wata mata ta mutu sakamakon cutar Ebola, watanni bayan an bayyana kawo karshen cutar a kasar.
Matar mai shekaru 30 ta mutu ne a Asibitin Redemption, da ke garin New Kru mai cunkoson jama'a a Monrovia babban birnin kasar.
A watan Janairu ne aka bayyana cewa babu sauran cutar Ebola a Liberia, amma an samu cutar a 'yan wasu wurare a yankin.
A 'yan makwanin da suka wuce an samu mutane da dama da ke dauke da cutar a kasar Guinea mai makwabtaka.
Sama da mutane dubu 11 da 300 ne suka mutu sakamakon cutar ta Ebola cikin shekaru biyun da suka wuce, yawanci dukkansu a kasashen Liberia da Saliyo da Guinea.
</doc>
<doc docid='bbc_140806_ebola_nurse_nigeria_death' lang='hau' type='mono' source_url='http://www.bbc.co.uk/hausa/news/2014/08/140806_ebola_nurse_nigeria_death' term='ebola'>
Ebola ta kashe jami'ar lafiya a Lagos
Hukumomi a Najeriya sun tabbatar da mutuwar wata jami'ar lafiya a sanadiyar kamuwa da cutar Ebola a jihar Lagos.
Hukumomi a Najeriya sun tabbatar da mutuwar wata jami'ar lafiya a sanadiyar kamuwa da cutar Ebola a jihar Lagos.
Ministan lafiya na kasar, Onyebuchi Chukwu ya ce ma'aikaciyar ita ce 'yar Najeriya ta farko da cutar ta kashe.
Ma'aikaciyar na daga cikin jami'an lafiyar da suka kula da dan Liberiyan da ya kawo cutar Najeriya, Patrick Sawyer wanda shi ma ya mutu a jihar ta Lagos.
Jami'an lafiya sun tabbatar da karin wasu mutane biyar da ke dauke da cutar ta ebola kuma dukkansu ma'aikatan lafiya ne da suka kula da dan Liberiyan.
A halin yanzu dai mutane bakwai kenan aka tabbatar da sun harbu da cutar ebola, ciki har da jami'ar lafiyar da ta mutu da kuma Patrick Sawyer.
Ma'aikatar lafiya ta kasar dai ta ce akwai mutane 70 da ake sa ido a kansu, saboda mu'amalar da suka yi da wadanda ake zato ko aka tabbatar sun kamu da cutar ta Ebola.
</doc>
<doc docid='bbc_140910_lagos_ebola_stigma' lang='hau' type='mono' source_url='http://www.bbc.co.uk/hausa/news/2014/09/140910_lagos_ebola_stigma' term='ebola'>
Ebola: Gwamnati za ta gurfanar da masu tsangwama
Gwamnatin jihar Lagos ta umarci ma'aikatar shari'a ta jihar ta gurfanar da duk wanda ya tsangwami wadanda suka warke daga cutar Ebola.
Gwamnatin jihar Lagos ta umarci ma'aikatar shari'a ta jihar ta gurfanar da duk wanda ya tsangwami wadanda suka warke daga cutar Ebola.
Kwamishinan lafiya na jihar Dr. Jide Idris ya bayyana hakan ne a wani taron manema labarai a Lagos, inda ya nemi duk wanda aka tsangwama ya mika kokensa ga ma'aikatar shari'ar.
Hakan ya biyo bayan rahotannin da ke nuna cewa wasu mutane biyu da suka warke daga cutar Ebola na fuskantar tsangwama duk da cewa an tabbatar da koshin lafiyarsu.
Inda ya kara da cewa matakin kandagarki ne na kawar da yiwuwar boye masu cutar, abin da ka iya jefa iyalai da kuma al'umma cikin hatsarin harbuwa da cutar.
An kori daya daga cikin mutanen da suka warke ne daga gidan da yake haya, yayin da dayan kuma aka sallame shi daga aiki.
</doc>
<doc docid='bbc_160713_ebolavsshago_dambe' lang='hau' type='mono' source_url='http://www.bbc.co.uk/hausa/sport/2016/07/160713_ebolavsshago_dambe' term='ebola'>
Ebola zai dambata da Shagon Buhari
Bayan da Mai Takwasara ya doke Shagon Sawun Kura ranar Laraba, an raba Jadawalin zagaye na biyu a gasar mota ta jihar Kano.
Bayan da Mai Takwasara ya doke Shagon Sawun Kura ranar Laraba, an raba Jadawalin zagaye na biyu a gasar mota ta jihar Kano.
'Yan damben Arewa hudu ne ke tsaye da suka hada da Shagon Buhari da Dan Bunza da Inda da Bahagon Sanin Kurna.
'Yan damben Kudawa biyu ne suka rage a gasar da suka hada da Shagon Mada da Ebola.
Guramada ma 'yan wasa biyu ne suka kai zagayen gaba a gasar.
Hakan ya sa aka kiya 'yan damben Arewa su yi zabe, nan ne Shagon Buhari ya dauko dambe da Ebola.
Danbunza kuwa da Habu Na Dutsen Mari ya zabo su dambata, yayin da Inda ya dauko Dogo Mai Takwasara.
Shi kuwa Bahagon Sanin Kurna da Shagon Mada zai dambata.
Mahukuntan gasar sun ce wasa biyu za a buga a ranar Alhamis tsakanin Shagon Buhari da Ebola da kece raini tsakanin Dan Bunza da Habu Na Dutsen Mari.
Sai kuma a ranar Asabar za a ci gaba da dambatawa tsakanin Inda da Mai Takwasara da kece raini tsakanin Bahagon Sanin Kurna da Shagon Mada.
A ranar Lahadi ake sa ran yin wasan karshe a kuma bai wa zakara motar hawa.
</doc>
<doc docid='bbc_141016_ebola_us_europe' lang='hau' type='mono' source_url='http://www.bbc.co.uk/hausa/news/2014/10/141016_ebola_us_europe' term='ebola'>
'Amurka da Turai ba sa fuskantar mummunar ebola'
Hukumar lafiya ta duniya, WHO ta ce tana da yakinin cewa zai yi matukar wuya a samu mummunar barkewar annobar cutar Ebola a Amurka ta arewa da kuma a yammacin Turai, inda ake da tsarin kiwon lafiya mai karfin gaske.
Hukumar lafiya ta duniya, WHO ta ce tana da yakinin cewa zai yi matukar wuya a samu mummunar barkewar annobar cutar Ebola a Amurka ta arewa da kuma a yammacin Turai, inda ake da tsarin kiwon lafiya mai karfin gaske.
Wani babban jami'in hukumar ya ce duk da kasancewa bullar cutar a yammacin duniya babban abin damuwa ne, amma kasashen za su iya daukar matakan kariya.
Faransa ta bayyana cewar zata soma bincike a kan fasinjojin da ke isa kasar daga Guinea, daya daga cikin kasashen da cutar ta Ebola ta shafa ainun.
Ranar Alhamis ne dai ministocin lafiya na kasashen tarayyar Turai ke wani taro domin tattaunawa kan matsalar.
</doc>
<doc docid='bbc_140923_ebola' lang='hau' type='mono' source_url='http://www.bbc.co.uk/hausa/news/2014/09/140923_ebola' term='ebola'>
An rufe iyakokin Saliyo saboda Ebola
Wani kakakin rundunar soji a Saliyo ya ce an rufe dukkanin iyakoki tsakanin Liberia da kasar Guinea a wani mataki na dakile yaduwar ebola.
Wani kakakin rundunar soji a Saliyo ya ce an rufe dukkanin iyakoki tsakanin Liberia da kasar Guinea a wani mataki na dakile yaduwar ebola.
An jibge sojoji a dukkan wata mashiga dake kan iyakokin.
Tun farko shugaban kasar Saliyon Ernest Bai Koroma ya ce kasarsa na nazarin sake sanya wata dokar hana shiga da fita domin dakile yaduwar kwayar cutar a fadin kasar.
Cibiyar yaki da cutattuka masu yaduwa ta Amurka ta yi gargadin cewa idan lamarin ya yi kamari, mutane fiye da miliyan daya a yammacin Afirka ka iya kamuwa da cutar.
Sai dai cibiyar ta ce gangamin kasashen duniya na iya taimakawa wajen rage yaduwar cutar.
</doc>
<doc docid='bbc_140822_nigeria_ebola_new_case' lang='hau' type='mono' source_url='http://www.bbc.co.uk/hausa/news/2014/08/140822_nigeria_ebola_new_case' term='ebola'>
Ebola ta kama karin mutane biyu a Nigeria
Ministan Lafiya a Nigeria, Dr Onyebuchi Chukwu ya sanar da cewa an samu karin mutane biyu da ke dauke da kwayar cutar Ebola a kasar.
Ministan Lafiya a Nigeria, Dr Onyebuchi Chukwu ya sanar da cewa an samu karin mutane biyu da ke dauke da kwayar cutar Ebola a kasar.
A cewarsa, mutane biyun da suka kamu da cutar, iyalan wadanda suka kamu da cutar ce sakamakon kusantar dan Liberia, Patrick Sawyer wanda ya shigo da cutar Ebolar Nigeria.
Ministan ya ce wadannan mutane biyu su ne na farko wadanda suka kamu da cutar sakamakon mu'amala da mutanen da suka kamu da cutar kai tsaye ta hanyar dan kasar ta Liberia.
Kawo yanzu dai cutar ta Ebola ta kashe mutane biyar a Nigeria.
Nigeria dai na daukar matakan hana yaduwar cutar Ebola, musamman ta hanyar killace mutanen da ake tunanin suna dauke da kwayar cutar.
Sama da mutane 1,300 ne cutar Ebola ta hallaka a Afrika ta yamma kawo yanzu, galibinsu a Liberia da Guinea da kuma Saliyo.
</doc>
<doc docid='bbc_141113_liberia_emergency' lang='hau' type='mono' source_url='http://www.bbc.co.uk/hausa/news/2014/11/141113_liberia_emergency' term='ebola'>
Ebola: An dage dokar ta baci a Liberia
Shugabar kasar Liberiya, Ellen Johnson Sirleaf ta dage dokar-ta-bacin da aka saka a kasar domin dakile yaduwar cutar Ebola.
Shugabar kasar Liberiya, Ellen Johnson Sirleaf ta dage dokar-ta-bacin da aka saka a kasar domin dakile yaduwar cutar Ebola.
A wani jawabi da ta yi wa 'yan kasar, Shugabar ta ce wannan mataki da aka dauka na cire dokar ba yana nufin cewa an kammala yaki da cutar ba ne.
Sai dai ta ce hakan na nuna irin ci gaban da kasar ta samu ne wajen rage cutar, inda ta kara yin kira ga 'yan kasar da su kara himmatuwa wajen ganin kasar ta shawo kan cutar ta Ebola.
Ta ce "Laberiya ba za ta taba zama kasar da ta shawo cutar Ebola ba har sai makwabtanmu sun magance wannan cutar, hakan kuma na nufin ba za mu yi sakaci wajen yaki da cutar ba muddin muna so mu shawo kanta."
Adadin masu kamuwa da cutar ta Ebola dai tana cigaba da karuwa a kasashen da ke makwabtaka da Liberiyar, wato Guinea da Saliyo.
</doc>
<doc docid='bbc_140822_ebola_economic_impact' lang='hau' type='mono' source_url='http://www.bbc.co.uk/hausa/news/2014/08/140822_ebola_economic_impact' term='ebola'>
Ebola ta shafi harkokin tattalin arziki
Duk da mace-macen mutane fiye da 1,300 sakamakon cutar Ebola a Afirka ta Yamma, kwayoyin cutar ba kawai ci gaba da barazana ga tsarin lafiya cikin gaggawa suke yi ba, har kuma suna yin nakasu ga tattalin arzikin kasashen
Duk da mace-macen mutane fiye da 1,300 sakamakon cutar Ebola a Afirka ta Yamma, kwayoyin cutar ba kawai ci gaba da barazana ga tsarin lafiya cikin gaggawa suke yi ba, har kuma suna yin nakasu ga tattalin arzikin kasashen
Guinea, Liberia da kuma Saliyo.
Ministan Noma a Saliyo, Joseph Sam Sesay ya fada wa BBC cewa tattalin arzikin kasar ya ragu da kaso 30 cikin 100, ya ce shugaba Ernest Bai Koroma ne ya bayyana a wani taro na musammam da Ministocinsa labarin mai sanyaya zuciya.
Mr. Sesay ya kara da cewa bangaren noma ne cutar Ebolar ta fi shafa, don kuwa mafi yawan al'ummar Saliyo Manoma ne.
A yanzu cutar ta addabi sha biyu cikin 13 na lardunan Saliyo, ko da yake cutar ta fi muni a yankin gabashi, kusa da kan iyakarta da Laberiya da kuma Guinea.
'Yan sanda da dakarun soji sun sanya shingaye a kan tituna don hana zirga-zirgar manoma da ma'aikatan kwadago, gami da safarar kayayyaki da nufin hana mutane guduwa daga inda cutar ta fi shafa zuwa wasu yankuna.
Babban jami'in shirin raya kasashe na Majalisar Dinkin Duniya, David McLachlan-Karr, na ganin cewa kafa shingayen na da matukar muhimmanci wajen shawo kan cutar, ko da yake ya yarda cewa an kassara harkokin noma a Saliyo.
Tasirin cutar kan tattalin arzikin Guinea da Laberiya, ka iya zama mara muni sosai, sai dai har yanzu akwai fargaba.
Babban Bankin duniya ya ce ana sa ran faduwar alkaluman ababen da kasar Guinea ke samarwa a cikin gida daga kaso 4.5 zuwa kaso 3.5 cikin 100.
Babban kamfanin mulmula karfe a Duniya ArcelorMittal ya fuskanci cikas a yunkurinsa na fadada wata mahakar tamarsa a Laberiya, bayan 'yan kwangilar da ke aikin sun fice daga kasar.
Haka zalika, kamfanin hakar kuza na Vale ya kwashe wasu manyan ma'aikatansa shida daga dajin Simandou da ke gabashin Guinea, ya kuma bai wa saura hutu.
Shi ma kamfanin London Mining ya kwashe wasu ma'aikata da aikinsu bai zama dole ba daga Saliyo, wadda ta dogaro kacokam kan ma'adanai don bunkasar tattalin arzikinta.
A Saliyo, Bankuna sun rage lokacin budewa da sa'a biyu don rage ta'ammali da abokan hulda, yayin da mutane musamman baki masu yawon shakatawa suka gujewa gidajen otel.
Rufe kan iyakoki a Afirka ta yamma da dakatar da jigilar jiragen sama ya yi nakasu ga harkokin kasuwanci, lamarin da ya takaita fiton kayayyaki tsakanin wasu kasashe.
Batu na baya-bayan nan shi ne doguwar iyaka tsakanin Najeriya da Kamaru ta rufe, sai kuma dakatar da sufuri da kamfanin jiragen sama na Kenya Airways ya yi zuwa kasashen Saliyo da Laberiya.
Da ma duk kasashen uku na Afrika ta Yamma matalauta ne, sai dai barazanar Ebola ka iya kara talauta su, Laberiya da Saliyo sun fara murmurewa daga munanan yake-yaken basasa, inda suke kokarin sake gina tattalin arzikinsu.
A lokaci guda kuma, masu zuba jari na duniya cikin kosawa sun zuba ido don ganin karshen wannan lamari, babbar jami'ar kamfanin ayyukan tuntuba a Africa@Work da ke birnin Johannesburgh, Dianna Games, ta ce fargaba game da cutar ka iya bata yunkurin farfado da tattalin arzikin Afrika a baya-bayan nan.
</doc>
<doc docid='bbc_150508_liberia_ebola' lang='hau' type='mono' source_url='http://www.bbc.co.uk/hausa/news/2015/05/150508_liberia_ebola' term='ebola'>
WHO za ta ayyana Liberia ta rabu da Ebola
Nan gaba a yau Asabar ne ake sa ran Hukumar Lafiya ta Duniya, WHO, za ta bayyana cewa babu sauran cutar Ebola a Liberia, bayan an tabbatar da cewa ba a samu wani wanda ya kamu da cutar ba a kwanaki 42.
Nan gaba a yau Asabar ne ake sa ran Hukumar Lafiya ta Duniya, WHO, za ta bayyana cewa babu sauran cutar Ebola a Liberia, bayan an tabbatar da cewa ba a samu wani wanda ya kamu da cutar ba a kwanaki 42.
Sai dai WHO ta ce yanzu ba lokaci ne da za a sakankance ba; don kuwa har yanzu akwai cutar ta Ebola a makwabtan kasar ta Liberia, Guinea da Saliyo.
Fiye da shekara guda da ta wuce ne kasar ta Liberia ta ba da rahoton kamuwa da cutar a karo na farko bayan cutar ta yadu daga Guinea.
Cutar ta Ebola dai ta kashe mutane fiye da dubu goma sha daya a Yammacin Afirka.
</doc>
<doc docid='bbc_141011_caf_morocco_ebola' lang='hau' type='mono' source_url='http://www.bbc.co.uk/hausa/sport/2014/10/141011_caf_morocco_ebola' term='ebola'>
Ebola: CAF ta ki amince wa Morocco
Hukumar kwallon kafa ta Afrika CAF ta ki amincewa da bukatar Morocco da za ta karbi bakuncin gasar cin kofin Afrika ta 2015 ta neman dage ranakun gasar saboda fargabar yada wa jama'ar kasarta cutar Ebola.
Hukumar kwallon kafa ta Afrika CAF ta ki amincewa da bukatar Morocco da za ta karbi bakuncin gasar cin kofin Afrika ta 2015 ta neman dage ranakun gasar saboda fargabar yada wa jama'ar kasarta cutar Ebola.
CAF ta ce za a gudanar da gasar ta makwanni uku tsakanin ranakun 17 ga watan Janairu zuwa 8 ga watan Fabrairu kamar yadda aka tsara a MOroccon.
A ranar Asabar aka cigaba da wasannin rukuni-rukuni na neman cancantar zuwa gasar inda Sudan ta kara jefa Najeriya mai rike da kofi tsaka-mai-wuya da ci daya mai ban haushi a Sudan din.
Algeria kuwa ta bi Malawi gida ne ta ci ta 2-0 kamar yadda Afrika ta Kudu ta ci Congo Brazaville.
Kasar Ivory Coast kuwa ta bi Jamhuriyar Dumokradiyyar Congo ne har gida ta lallasa ta 2-1, yayin da Saliyo ta ba da mamaki inda ta bi Kamaru har Yaounde suka tashi canjaras ba ci (0-0).
Togo kuwa ta rikita wa Uganda lissafi ne da ta bita har Kampla ta yi mata daya mai ban haushi.
A ranar Laraba 15 ga watan Oktoba za a yi karo na biyu na wasannin.
</doc>
<doc docid='bbc_141010_ebola' lang='hau' type='mono' source_url='http://www.bbc.co.uk/hausa/news/2014/10/141010_ebola' term='ebola'>
Ebola ta kara kamari a yammacin Afrika
Hukumar lafiya ta duniya ta yi gargadin cewa yanayin da ake ciki a kasashe uku da cutar ebola ta fi kamari ya yi kara muni a cikin kwanaki goma sha biyu da suka wuce.
Hukumar lafiya ta duniya ta yi gargadin cewa yanayin da ake ciki a kasashe uku da cutar ebola ta fi kamari ya yi kara muni a cikin kwanaki goma sha biyu da suka wuce.
Mataimakin shugaban hukumar Bruce Aylward ya ce kusan kashi sabain cikin dari na wadanda suka kamu da cutar a manyan biranen Liberia da Guinea da kuma saliyo na mutuwa kuma cutar na yaduwa fiye da yadda ake tsammani.
Ita ma kungiyar liktoci  ta ce dole ne duniya ta dauki mataki nan take, domin kare aukuwar wani babban bala'i.
Shugabar Kungiyar Likitoci ta Medecins Sans Frontieres, ta ce ta kasa fahimtar mai-yasa za a ce watanni bakwai bayan barkewar cutar Ebolar, har yanzu ba a kaiga jibge dimbin ma'aikatan da zasu kai -dauki a yankin Afirka ta Yamma ba
Shi ma Shugaba Alpha Conde na Gini inda cutar ta soma barkewa, yace da- a ce duniya ta maida hankali da gaske, da tuni an shawo kan cutar.
</doc>
<doc docid='bbc_151117_guinea-ebola' lang='hau' type='mono' source_url='http://www.bbc.com/hausa/news/2015/11/151117_guinea-ebola' term='ebola'>
An sallami jaririn da ya kamu da Ebola
Jami'an lafiya a Guinea sun ce wani jariri wanda shi ne mutum na karshe mai dauke da cutar Ebola ya warke kuma an sallame shi daga wurin da ake kula da shi, a Conakry, babban birnin kasar.
Jami'an lafiya a Guinea sun ce wani jariri wanda shi ne mutum na karshe mai dauke da cutar Ebola ya warke kuma an sallame shi daga wurin da ake kula da shi, a Conakry, babban birnin kasar.
Mai magana da yawun cibiyar kula da masu cutar ta Ebola ya ce gwaje-gwajen da aka yi guda biyu akan jaririn sun nuna ba ya dauke da cutar.
Za a dai a ayyana kasar ta Guinea a matsayin wadda mutanenta ba sa dauke da cutar Ebola idan har ba a kara samun mai dauke da cutar ba nan da makwanni 6.
Tuni dai aka ayyana kasashen Saliyo da Laberiya masu makwabtaka da Guinin a matsayin wadanda ba su da cutar.
</doc>
<doc docid='bbc_141217_sierraleone_ebola_search' lang='hau' type='mono' source_url='http://www.bbc.co.uk/hausa/news/2014/12/141217_sierraleone_ebola_search' term='ebola'>
Ebola: Saliyo za ta yi bincike gida-gida
Hukumomi a kasar Saliyo sun sanar da shirin bi gida-gida a babban birnin kasar Freetown domin zakulo wadanda suka kamu da cutar Ebola.
Hukumomi a kasar Saliyo sun sanar da shirin bi gida-gida a babban birnin kasar Freetown domin zakulo wadanda suka kamu da cutar Ebola.
Shugaba Ernest Bai Koroma ya kuma sanar da cewa za a daina kasuwanci ranar Lahadi, haka kuma za a takaita zirga-zirga tsakanin gundumomi.
Hakan ya zo ne bayan hukumomi a kasar sun haramta taron jama'a domin bukukuwan Kiristimeti da kuma na sabuwar shekara.
Wata sanarwar da shugaban ya fitar ta ce ana fatan binciken zai taimaka wajen karya lagon yadda cutar ke yaduwa.
</doc>
<doc docid='bbc_140903_msf_ebola_failure' lang='hau' type='mono' source_url='http://www.bbc.co.uk/hausa/news/2014/09/140903_msf_ebola_failure' term='ebola'>
Ebola: Kasashen duniya sun gaza in ji Likitoci
Shugabar kungiyar Likitoci ta MSF ta fadawa Majalisar dinkin duniya cewa ba' a samun nasara a yakin da ake yi da cutar ebola a yammacin Afirka.
Shugabar kungiyar Likitoci ta MSF ta fadawa Majalisar dinkin duniya cewa ba' a samun nasara a yakin da ake yi da cutar ebola a yammacin Afirka.
Joann Yu tace shugabannin Kasashen duniya na nuna gazawa wajen magance annobar, wacce ita ce mafi muni a tarihi.
Shugabar tace akwai karancin ma'aikata yanzu haka ,abinda yasa tace wasu cibiyoyin da ake bayarda magani a yanzu, suka koma wuraren da marasa lafiyar suke zuwa suna mutuwa.
Mutane fiye da 1,500 ne suka mutu sakamakon kamuwa da cutar, kuma kwararru na gargadin cewa wasu dubban mutanen zasu sake kamuwa da kwayar cutar a makonni masu zuwa
</doc>
<doc docid='bbc_140704_ebola_funding' lang='hau' type='mono' source_url='http://www.bbc.co.uk/hausa/news/2014/07/140704_ebola_funding' term='ebola'>
Yakar Ebola: Ana bukatar dala miliyan 10
Hukumar Lafiya ta Duniya, wato WHO, ta ce ana bukatar wasu makudan kudi don tunkarar cutar Ebola a yankin yammacin Afirka.
Hukumar Lafiya ta Duniya, wato WHO, ta ce ana bukatar wasu makudan kudi don tunkarar cutar Ebola a yankin yammacin Afirka.
Daraktan hukumar ta WHO mai kula da nahiyar Afirka, Dokta Luis Gomes Sambo, ya fadi hakan a karshen taron da ministocin lafiya na kasashen Afirka 11 suka kammala ranar Alhamis a Accra, babban birnin kasar Ghana.
"Mun kiyasta cewa ana bukatar dala miliyan goma nan take don tunkarar wannan matsala a watanni shida masu zuwa", inji Dokta Sambo.
Jami'in na WHO ya kuma bayyana cewa ministocin kasashen Afirka sun kawo shawarar kafa wani asusun kula da lafiyar al'umma cikin gaggawa.
"Taron shugabannin kasashen nahiyar ya amince da wannan shawara; kuma ko da yake kudin da aka samu bai taka kara ya karya ba, tuni muka fara amfani da abin da ke asusun don tallafawa kasashen da abin ya shafa", inji shi.
Zuwa yanzu dai cutar ta Ebola ta haddasa mutuwar mutane fiye da 450 a kasashen Guinea, da Saliyo, da Liberia.
</doc>
<doc docid='bbc_160114_who_declares_ebola_free' lang='hau' type='mono' source_url='http://www.bbc.com/hausa/news/2016/01/160114_who_declares_ebola_free' term='ebola'>
An kawar da Ebola daga yammacin Afirka
Hukumar kula da lafiya ta duniya, WHO ta ayyana yammacin Afirka a matsayin yankin da ya kubuta daga cutar Ebola.
Hukumar kula da lafiya ta duniya, WHO ta ayyana yammacin Afirka a matsayin yankin da ya kubuta daga cutar Ebola.
Hukumar, wacce ta bayar da sanarwar ranar Alhamis, ta kara da cewa Laberiya, wacce ita ce kasa ta karshe da ta kawar da cutar, ta tsira daga sharrin Ebola.
Sai dai WHO ta ce ya kamata a sanya idanu sosai domin ganin cutar ba ta sake barkewa a yankin ba.
Laberiya ce kasa ta farko da aka ayyana a matsayin wacce ta kawar da cutar a watan Mayu na shekarar 2015, sai dai tun daga wancan lokacin mutane biyu sun sake kamuwa da ita.
Sai dai sanarwar ta yau ta biyo bayan kwashe kwana 42 da aka yi a kasar ba tare da an samu wanda ya kamu da cutar ba.
Babban jam'in WHO a Laberiya, Dr Alex Gasasira, ya ce "Muna bai wa mutane shawara da su kula sosai da lafiyarsu sannan su yi gaggawar sanar da hukumomin lafiya idan suka ga alamun cutar".
Ebola dai ta fi yin barna a kasashen Laberiya da Saliyo da Guinea, inda ta kashe mutane da dama.
</doc>
<doc docid='bbc_141019_ebola_spain_first_test' lang='hau' type='mono' source_url='http://www.bbc.co.uk/hausa/news/2014/10/141019_ebola_spain_first_test' term='ebola'>
Ebola: Ma'aikaciyar jinyar Spain ta ci gwajin farko
Gwajin farko da aka gudanar akan ma'aikaciyar jinyar nan 'yar kasar Spain da ta kamu da cutar Ebola ya nuna ba ta dauke da kwayar cutar.
Gwajin farko da aka gudanar akan ma'aikaciyar jinyar nan 'yar kasar Spain da ta kamu da cutar Ebola ya nuna ba ta dauke da kwayar cutar.
Amma bayanai na nuna cewa har sai an gudanar da gwaji a karo na biyu kamin a tabbatar da cewa Teresa Romero ta warke daga cutar.
Gwamnatin kasar ta Spain ta ce an yi amfani ne da wani ruwan jikin wadanda suka warke daga cutar da kuma wani magani da ba ta bayyana sunansa ba wajen warkar da matar.
Romero ta kamu da cutar ne a wani asibiti dake Madrid bayan da ta kula da wasu limaman coci su biyu da suma suka kamu da Ebolan.
Ita ce kuma mutum ta farko da ta kamu da cutar daga wajen Afrika a wannan annobar da ta barke.
</doc>
<doc docid='bbc_151229_guinea_ebola_free_' lang='hau' type='mono' source_url='http://www.bbc.com/hausa/news/2015/12/151229_guinea_ebola_free_' term='ebola'>
WHO: Ebola ta bar kasar Guinea
'Yan kasar Guinea dai sun gudanar da shagulgulan kawo karshen wannan cuta mai halaka jama'a tare da yin kade-kade da raye-raye.
'Yan kasar Guinea dai sun gudanar da shagulgulan kawo karshen wannan cuta mai halaka jama'a tare da yin kade-kade da raye-raye.
Da dama daga ciki su na ganin cewa wannan wani farko ne na aza sabon tubali ga kasar, a daidai lokacin da ake fuskantar shiga sabuwar shekara da kuma soma waadi na biyu kan kujerar mulkin shugaban kasar Alpha Conde .
To sai dai duk yadda lamarin ya kasance,da akwai wuya 'yan kasar ta Guinea su manta da mutane 2083 maza da mata da suka mutu sanadiyar kamuwa da cutar Ebola, da kuma irin tasirin da cutar ta yi kan rayuwar al'ummar kasar da ma tattalin arzikin ta.
A cewar asusun tallafi ga yara na majalasar dinkin duniya wato UNICEF a kasar ta Guinea, yara 6220 ne su ka kasance marayu ,ko dai sun rasa daya kuma duka biyu daga cikin mahaifansu sanadiyar Ebolar.
Wadanda suka tsira da cutar na rayuwa cikin fargaba da tsoro da kuma zulumi na dogon lokaci game da cutar.
Wani malamin jami'a da na sadu da shi a watan Janairu a Conakry, a gaggauce ya dora laifi game da wannan lamari na Ebola a kasar ta Guinea kan kasashen yammacin duniya da gwamantin kasar.
</doc>
<doc docid='bbc_150817_ebola_sierraleone_no_case' lang='hau' type='mono' source_url='http://www.bbc.com/hausa/news/2015/08/150817_ebola_sierraleone_no_case' term='ebola'>
Ebola ba ta sake bulla a Saliyo ba
Hukumar Lafiya ta Duniya, WHO, ta ce a karon farko tun bullar cutar Ebola a Saliyo, babu wanda ya kamu da cutar a makon da ya gabata a kasar.
Hukumar Lafiya ta Duniya, WHO, ta ce a karon farko tun bullar cutar Ebola a Saliyo, babu wanda ya kamu da cutar a makon da ya gabata a kasar.
Sai dai duk da haka, hukumomi a kasar, suna gargadin mutane da su yi taka-tsan-tsan don kaucewa ci gaba da yaduwar cutar.
Za dai a iya bayyana cewa an kawo karshen cutar ne idan aka shafe makwanni shidda babu wanda ya kamu da cutar a kasashe ukun da ta bulla.
Kasashen su ne Liberia, da Saliyo da Guinea.
Babu alamun cutar a Liberiya tun watan da ya gabata, sai dai an samu rahoton cutar ta shafi mutane uku a kasar Guinea.
</doc>
<doc docid='bbc_141220_liberia_election' lang='hau' type='mono' source_url='http://www.bbc.co.uk/hausa/news/2014/12/141220_liberia_election' term='ebola'>
Liberia na zabe duk da fargabar Ebola
Yan takarar da ke fafatawa a zaben sun hada da tsohon dan wasan kwallon kafar nan George Weah da kuma Robert Sirleaf dan shugabar kasar ta yanzu wadanda ke fafatawa ta neman kujerar majalisar dattijan ta gundumar Monrovia.
Yan takarar da ke fafatawa a zaben sun hada da tsohon dan wasan kwallon kafar nan George Weah da kuma Robert Sirleaf dan shugabar kasar ta yanzu wadanda ke fafatawa ta neman kujerar majalisar dattijan ta gundumar Monrovia.
A waje guda dai hukumomin lafiya sun kai jami'ai da kuma naurar auna zafin jikin dan Adam a mazabu a fadin kasar.
Mataimakin Ministan lafiya na kasar Tolbert Nyenswah wanda ke jagorantar yaki da cutar ebola a Liberia yace duk mai kada kuri'ar da aka samu zafin jikinsa ya haura maki 37 a maunin Celcius za'a janye shi daga kan layi domin kai shi cibiyar kula da lafiya ta musammman don kara duba lafiyarsa.
Yace lafiyar jama'a a lokacin yakin neman zabe da kada kuri'a yana da muhimmanci sosai.
Mr Nyenswah yace babban abin farin ciki shine yadda ake samun raguwar masu cutar a cibiyar kula da masu ebolar a Liberia yana mai cewa a kullum cutar raguwa take.
</doc>
<doc docid='bbc_140830_ebola_sierra_leone' lang='hau' type='mono' source_url='http://www.bbc.co.uk/hausa/news/2014/08/140830_ebola_sierra_leone' term='ebola'>
Ebola: Likita ya kara mutuwa a Saliyo
Rahotanni daga Saliyo sun ce an kara samun wani likita da ya mutu sakamakon kamuwa da cutar Ebola a kasar.
Rahotanni daga Saliyo sun ce an kara samun wani likita da ya mutu sakamakon kamuwa da cutar Ebola a kasar.
Likitan ya kamu da cutar ne lokacin da ya ke yi wa wasu da suke fama da ita magani.
Kawo yanzu, fiye da ma'aikatan lafiya 20 ne cutar ta kashe a kasar ta Saliyo, kuma yawancin ma'aikatan sun shiga yajin aiki saboda rashin biyan su kudaden alawus din su.
Tun da farko dai, kasar Liberia ta dage takunkumin killacewa da ta sanya akan wata unguwar talakawa sama da mako daya da ya gabata, don hana cigaba da yaduwar cutar.
Fiye da mutane 1500 ne cutar ta Ebola ta kashe a yammacin Afika tun bayan barkewarta a cikin watan Maris.
</doc>
<doc docid='bbc_38411807' lang='hau' type='mono' source_url='http://www.bbc.co.uk/hausa/38411807' term='ebola'>
An samu allurar rigakafin cutar Ebola
An samu wata allurar rigakafi da ake saran za ta yi tasirin kashe kwayar cutar Ebola.
An samu wata allurar rigakafi da ake saran za ta yi tasirin kashe kwayar cutar Ebola.
An dai yin gwajin allurar ne a daya daga cikin kasashen yammacin Afurka da cutar Ebola ta yi wa mummunar illa, wato kasar Guinea kasar da sai a shekarar nan aka kakkabe cutar daga ciki.
Sakamako na karshe da aka wallafa a mujallar Lancet ta Birtaniya, ya nuna dukkan mutane kusan sittin da aka yi musu allurar, bayan kwana 10 da aka sake gwada su sai aka ga babu wannan cutar a jikinsu.
Ya yin da wasu sittin da ba a yi musu riga-kafin ba, kusan ashirin da uku sun kamu da cutar.
Daraktan cibiyar bincike a Birtaniya the Wellcome Trust, ya ce samar da riga-kafin cutar Ebola abu ne da ya kamata a yaba da shi.
Fiye da mutane dubu goma sha biyu ne suka mutu a kasashen da cutar Ebola ta fi kamari a yammacin Afurka, wato Guinea, da Laberia da kuma Saliyo.
</doc>
<doc docid='bbc_140805_us_ebola_vaccine' lang='hau' type='mono' source_url='http://www.bbc.co.uk/hausa/news/2014/08/140805_us_ebola_vaccine' term='ebola'>
'An kusa samun riga-kafin cutar Ebola'
Daya daga cikin manyan likitoci na duniya da suka kware kan samar da riga-kafi ya shaida wa BBC cewa yana fatan samar da rigakin cutar Ebola.
Daya daga cikin manyan likitoci na duniya da suka kware kan samar da riga-kafi ya shaida wa BBC cewa yana fatan samar da rigakin cutar Ebola.
Dokta Anthony Fauci na cibiyar yaki da cututtuka masu yaduwa na Amurka ya ce yana fatan samar da riga-kafin a tsakiyar wannan shekarar zuwa karshen shekarar da muke ciki.
A cewarsa a watan Satumba mai zuwa ne za a fara gwajin maganin, wanda ya nuna alamun nasara a gwajin da aka yi a kan dabbobi.
Jami'an lafiya na Amurka sun ce likitan nan Ba'amurke, Kent Brantly da ya kamu da cutar na samun sauki, bayan an fara bashi wani maganin da ake gwajinsa a wani asibiti a Amurka.
</doc>
<doc docid='bbc_141021_ecowas_ebola_eradication' lang='hau' type='mono' source_url='http://www.bbc.co.uk/hausa/news/2014/10/141021_ecowas_ebola_eradication' term='ebola'>
Kayan aiki da jinyar ebola sun samu
Shugaban kasar Ghana John Mahama ya ce a yanzu kayayyakin aiki da kuma na jinya sun fara isa kasashen da cutar Ebola tafi kamari a yankin yammacin Afrika.
Shugaban kasar Ghana John Mahama ya ce a yanzu kayayyakin aiki da kuma na jinya sun fara isa kasashen da cutar Ebola tafi kamari a yankin yammacin Afrika.
Shugaban kasar ta Ghana wanda kuma shine shugaban kungiyar Kasuwancin Yammacin Afrika wato ECOWAS ko kuma CEDEAO, ya ce abinda ya rage a yanzu shine yadda kungiyoyi da kasashen da ke tura kayayyakin za su hada kai don ganin abubuwan da suke aikawa ba su kasance iri daya ba.
A daidai lokacinda kuma Shugaban Kungiyar ta ECOWAS ke wannan sheila, Kwararru masana kiwon lafiya kimanin dari daya daga rundunar sojan Brittaniya na kan hanyar su ta zuwa kasar Saliyo a yammacin Afrika don taimakawa wajen yaki da annobar cutar Ebola.
Adadin mutane dubu da dari biyar ne aka bayar da rahoton sun mutu sakamakon cutar ta Ebola a kasashen na Saliyo da makwabciyar ta Guninea da Liberia.
Ma'aikatan agaji sun ce, a halin da ake ciki yanzu haka an gaza ciwo kan annobar.
</doc>
<doc docid='bbc_140813_jonathan_governors_ebolameeting' lang='hau' type='mono' source_url='http://www.bbc.co.uk/hausa/news/2014/08/140813_jonathan_governors_ebolameeting' term='ebola'>
Ebola: Shugaba Jonathan na ganawa da gwamnoni
Shugaban Nigeria Goodluck Jonathan na yin wata ganawa da gwamnonin jihohi da kwamishinonin lafiya a kan cutar Ebola.
Shugaban Nigeria Goodluck Jonathan na yin wata ganawa da gwamnonin jihohi da kwamishinonin lafiya a kan cutar Ebola.
Taron zai maida hankali ne kan matakan da suka dace a dauka domin kara dakile bazuwar cutar a kasar.
Hakan na zuwa ne bayan mutuwar mutum na uku kuma daya daga cikin wadanda suka taimaka wa dan Liberiyan nan Patrict Sawyer da ya kawo cutar Najeriya.
Tuni dai gwamnatin Najeriyar ta kafa wata cibiyar yaki da cutar da ke da zama a Lagos, wadda ke aiki ba dare ba rana wajen kauce wa cutar a kasar
</doc>
<doc docid='bbc_151115_traditionalboxing_aminulangalanga_ebola' lang='hau' type='mono' source_url='http://www.bbc.com/hausa/sport/2015/11/151115_traditionalboxing_aminulangalanga_ebola' term='ebola'>
Ebola da Langa-Langa sun dambata a Dambe
Turmi uku aka dambata tsakanin Ebola da Langa-Langa a wasan Lahadi da safe a gidan damben Ali Zuma dake Dei-Dei a Abuja, Nigeria.
Turmi uku aka dambata tsakanin Ebola da Langa-Langa a wasan Lahadi da safe a gidan damben Ali Zuma dake Dei-Dei a Abuja, Nigeria.
Wasan ya kayatar yadda ya kamata ganin cewa Ebola dan wasan Kudu dogo ne kuma karfaffa, shi kuwa Aminu Langa-Langa daga Arewa bai kai Ebola tswo da jiki ba.
Amma kuma turmi uku suka taka babu kisa alkalin wasa Shagon Shagon Amadi ya raba wasan.
Shi ma wasan Aleka daga Kudu da Bahagon Balan Kada daga Arewa an biya 'yan kallo, illa dai fafatawar babu kisa a tsakaninsu.
Shi kuwa Bahagon Musan Kaduna daga Arewa kashe Dakakin Dakaka ya yi daga Arewa, Bahagon dai ya kuma kashe Garkuwan Dan Digiri daga Kudu a cikin kankanin lokaci.
Damben Nura Dan Karami daga Arewa da Shagon Dan Digiri babu kisa a turmi uku da suka yi, wasan Bahagon Musan Kaduna daga Arewa da Shagon Sikido shi ma babu kisa.
Sa zare ma tsakanin Shamsu Kanin Emi daga Arewa da Shagon Abata Mai daga Kudu turmi biyu suka yi babu wanda ya dafa kasa.
</doc>
<doc docid='bbc_141001_ebola_america_cdc' lang='hau' type='mono' source_url='http://www.bbc.co.uk/hausa/news/2014/10/141001_ebola_america_cdc' term='ebola'>
Cutar Ebola ta bulla a Amurka
Cibiyar kawar da cututtuka da kare lafiyar jama'a ta Amurka ta tabbatar da cewa an samu wani Ba Amurke a Texas da ya kamu da cutar Ebola.
Cibiyar kawar da cututtuka da kare lafiyar jama'a ta Amurka ta tabbatar da cewa an samu wani Ba Amurke a Texas da ya kamu da cutar Ebola.
Daraktan cibiyar, Tom Frieden ya ce cutar ta shiga jikin mutumin ne a Liberia, amma bai nuna alamunta ba sai da ya koma Amurka.
A ranar 19 ga watan satumba mutumin ya koma Amurka wajen iyalinsa, amma a lokacin babu wata alama da cutar ta nuna a jikinsa sai a ranar 24.
Wannan ne karo na farko da da aka samu Ba- Amurke dauke da cutar Ebola a cikin kasar, amma a baya wasu 'yan kasar biyu sun kamu da cutar a yammacin Afrika.
Jami'an Amurka sun ce suna da yakinin za su hana cutar yaduwa a kasar.
A jihar Texas din, ana kokarin cimma duk mutanen da sukayi mu'amala da mutumin da kuma wasu a ake tunanin suna cikin hadarin kamuwa da cutar.
</doc>
<doc docid='bbc_49520604' lang='hau' type='mono' source_url='https://www.bbc.co.uk/hausa/49520604' term='ebola'>
Cutar Ebola ta sake bullowa a yammacin Uganda
Ma'aikatar lafiya a Uganda ta tabbatar da sake bullar cutar Ebola a yammacin garin Kasese.
Ma'aikatar lafiya a Uganda ta tabbatar da sake bullar cutar Ebola a yammacin garin Kasese.
An gano cutar ne bayan an gwada jinin wata karamar yarinya 'yar shekara 9, da ta taho daga Jamhuriyyar Dimokradiyyar Congo, inda aka ga tabbas tana dauke da cutar.
Cutar na saka masassara mai zafi da kuma zubda jini.
Tuni dai aka kebe yarinyar inda aka ajiye ta a cibiyar kula da kuma shan magani ta Ebola a kasar.
Kasar ta Uganda tana matsa kaimi wajen tantancewa da kuma gwaje-gwaje ga mutanen da ke shiga kasar ta kan iyakarta, da jamhuriyyar dimokradiyyar Kongo sakamakon yadda cutar ta kashe kusan mutum dubu 2 a Kongon.
</doc>
<doc docid='bbc_140711_ghana_ecowas_summit_ends' lang='hau' type='mono' source_url='http://www.bbc.co.uk/hausa/news/2014/07/140711_ghana_ecowas_summit_ends' term='ebola'>
ECOWAS ta kafa gidauniya kan Ebola
Shugabannin kasashen kungiyar raya tattalin arzikin yammacin Afrika wato Ecowas su 15, sun tashi daga wani taro a birnin Accra na kasar Ghana da yammacin ranar Alhamis da kafa wata gidauniya kan cutar Ebola.
Shugabannin kasashen kungiyar raya tattalin arzikin yammacin Afrika wato Ecowas su 15, sun tashi daga wani taro a birnin Accra na kasar Ghana da yammacin ranar Alhamis da kafa wata gidauniya kan cutar Ebola.
Shugabannin sun tattauna ne kan yadda zasu tunkari cutar mai kisa ta Ebola da ta barke a wasu kasashen yankin da kuma matsalar tsaro da kawo zaman lafiya a yankin.
Kafa gidauniyar dai shi ne sakamakon tattaunawar da shugabanin suka yi kan cutar ta Ebola a wajen taron, sai dai ya zuwa yanzu shugaban Najeriya ne kawai ya bayar da gudunmuwa gare ta.
Shugaban Najeriya Goodluck Jonathan ya ba da gudunmuwar dala miliyan uku na Amurka ga gidauniyar yaki da cutar ta Ebola a kasashen Guinea da Laberiya da Saliyo inda cutar ta kashe daruruwan mutane ya zuwa yanzu.
</doc>
<doc docid='bbc_labarai-41593234' lang='hau' type='mono' source_url='http://www.bbc.co.uk/hausa/labarai-41593234' term='ebola'>
An samu rigakafin 'cutar Ebola'
Sakamakon farko na gwajin alluran rigakafin cutar Ebola har iri biyu, ya nuna cewa duka biyun na iya kare mutane daga daukar cutar tsawon akalla shekara guda.
Sakamakon farko na gwajin alluran rigakafin cutar Ebola har iri biyu, ya nuna cewa duka biyun na iya kare mutane daga daukar cutar tsawon akalla shekara guda.
An gudanar da binciken ne a kasar Liberia inda aka gwada rigakafin kan marasa lafiya dubu daya da dari biyar.
Wadanda aka yi wa rigakafin sun samu kariya daga daukar cutar tsawon shekara guda.
Gwajin ya nuna cewa ana iya amfani da rigakafin wurin ceto rayukan al'umma duk lokacin da annobar Ebola ta sake barkewa nan gaba.
Cutar Ebola dai ta kashe fiye da mutum dubu 11 a yammacin Afrika a shekarar 2014.
</doc>
<doc docid='bbc_labarai-39918034' lang='hau' type='mono' source_url='http://www.bbc.co.uk/hausa/labarai-39918034' term='ebola'>
Ebola: Nigeria na ɗaukar matakan riga-kafi
Nijeriya ta ce ta fara ɗaukar matakan da suka dace a ƙoƙarinta na riga-kafin cutar Ebola, bayan samun ɓullarta a Jamhuriyar Dimokraɗiyyar Kongo a baya-bayan nan.
Nijeriya ta ce ta fara ɗaukar matakan da suka dace a ƙoƙarinta na riga-kafin cutar Ebola, bayan samun ɓullarta a Jamhuriyar Dimokraɗiyyar Kongo a baya-bayan nan.
Ƙasar dai na ɗaya daga cikin ƙasashen yankin Afirka ta yamma da suka yi fama da cutar Ebola  a shekara ta 2014, lokacin da ƙwayar cutar ta harbi mutum 20 daga ciki kuma 9 suka mutu.
Ministan lafiya na Nijeriya, Farfesa Isaac Adewole ya ce ya ba da umarnin daukar matakan da suka dace don kare al'ummar ƙasar daga duk wata barazana da za a iya fuskanta nan gaba.
Matakan dai za su bayar da dukkan bayanan da mutane ke buƙatar sani game da cutar Ebola ta yadda za su iya farga da zarar wata alama ta bayyana da nufin sanar da hukumomi nan take.
Haka zalika, duk wasu alamu da aka gani game da cutar za a dauki mataki take-yanke na yin gwaji domin a hakikance lamarin.
Ma'aikatar lafiyar ta kuma yi kira ga al'ummar kasar su kwantar da hankula kuma kada su razana game da sake ɓullar Ebola a Jamhuriyar Dimokradiyar Kongo da Hukumar Lafiya ta Duniya ta sanar.
Ta ce cibiyar kula ɓarkewar annoba ta Nijeriya na da kayan aiki da ma'aikata domin bai wa al'umma kariya.
Ta kuma buƙaci mutane da kada su yi wata-wata wajen sanar da duk wasu alamomi da za su gani na bayyane a tsakanin al'umma kan wannan cuta .
Ma'aikatan lafiya za su binciki duk wani da ya nuna wasu alamomi na irin wanda ke dauke da cutar ta Ebola.
Alamun dai sun hada da zazzabi da gajiya da kasala da jiri da ciwon gabobi da kuma tsattsafowar jini daga fata ko ta baki da kunne.
A ranar 11 ga wannan wata ne Ministan lafiya na Jamhuriyar Dimokaradiyyar Kwango ya sanar da Hukumar Lafiya ta Duniya cewa wasu marasa lafiyan da aka bincika a kasar sun nuna alamun kwayoyin cutar  Ebola.
Bayan wannan kuma sai reshen Afirka na Hukumar Lafiya ya ba da shelar cewa mutum tara sun kamu da cutar kuma uku daga cikinsu sun mutu a yankin Likati na Jamhuriyar Dimokradiyyar Kwango.
</doc>
