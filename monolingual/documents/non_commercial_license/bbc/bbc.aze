<doc docid='bbc_international-51995407' lang='aze' type='mono' source_url='https://www.bbc.co.uk/azeri/international-51995407' term='COVID'>
Koronavirus rekordu: İtaliyada bir gün ərzində virusa yoluxan 793 nəfər ölüb
İtaliyada son bir gün ərzində koronavirus infeksiyası səbəbiylə  793 xəstə ölüb.
İtaliyada son bir gün ərzində koronavirus infeksiyası səbəbiylə  793 xəstə ölüb.
Nəticədə koronavirusdan İtaliyada ölənlərin ümumi sayı ötən gün 4 825 nəfərə çatıb.
Ümumdünya Səhiyyə Təşkilatının məlumatına görə, dünyada gündə koronavirus infeksiyası hallarının ümumi sayı 32000 nəfər artaraq 266000  nəfərə çatıb, 11 mindən çox xəstə koronavirusdan ölüb.
Johns Hopkins Universiteti dünyada koronavirus hallarının sayının artıq 300 mini keçdiyini bildirib.
Cümə axşamı İtaliya koronavirus qurbanlarının sayına görə hətta Çini də geridə qoyub.
Hazırda İtaliya sakinlərinin 53 578 nəfərində Covid-19 diaqnozu təsdiqlənib.
Koronavirusun ən geniş miqyasda yayıldığı Lombardiya bölgəsində infeksiyanın yayılmasına qarşı daha sərt tədbirlər tətbiq edilib.
Şənbə günü axşamdan tətbiq edilən yeni qaydalara görə, küçədə idmanla məşğul olmaq və digər növ fiziki fəaliyyətlə məşğul olmaq qadağandır.
Satış avtomatlarından istifadəyə də qadağa qoyulub.Mühüm tədarük əməliyyatları istisna olmaqla, bütün biznes əməliyyatlarını dayandırmaq əmri verilir.
Tikinti işləri (xəstəxanalar istisna olmaqla), eləcə də açıq havada fəaliyyət göstərən bütün market və bazarların işi dayandırılıb.
Lombardiyada koronavirusdan 3095 ölüm halı qeydə alınıb.
</doc>
<doc docid='bbc_magazine-51727302' lang='aze' type='mono' source_url='https://www.bbc.co.uk/azeri/magazine-51727302' term='COVID'>
Arbidol, iynəyarpaq və biyan kökü. Koronavirusu necə müalicə edirlər?
Koronavirus 11 ölkədə 3000-dən çox insanın həyatına son qoyub. Çinlə yanaşı ölüm halları Avstraliya, İran, İspaniya, İtaliya, ABŞ, Tailand, Tayvan, Fransa, Cənubi Koreya, Yaponiya və Filippində qeydə alınıb.
Koronavirus 11 ölkədə 3000-dən çox insanın həyatına son qoyub. Çinlə yanaşı ölüm halları Avstraliya, İran, İspaniya, İtaliya, ABŞ, Tailand, Tayvan, Fransa, Cənubi Koreya, Yaponiya və Filippində qeydə alınıb.
Bununla yanaşı, koronavirusa yoluxmuş təxminən 50 min insanı müalicə etmək mümkün olub.
İki həftədən artıqdır ki, sağalmış xəstələrin sayı yeni qeydə alınan hadisələrin sayını üstələyir.
Lakin alimlərin səylərinə rəğmən, virusa qarşı vaksin hazırlamaq cəhdləri hələ ki, nəticə verməyib və ən azı növbəti bir neçə ay ərzində onun hazır olacağını gözləmirlər.
ABŞ-la yanaşı bir sıra ölkədə siçan və dəniz donuzcuqları üzərində sınaqlar davam etdirilir. Hərçənd ki, aprel ayına kimi insanlar üzərində vaksin testləri keçirilməyəcək. Yeni peyvəndin təsdiqi və bürokratik nizamlanma ilə bağlı işlər isə ilin sonunadək uzana bilər.
Bəs xəstələri necə müalicə edirlər?
Koronavirus epidemiyası başlayandan bəri onun müalicəsi üçün müxtəlif dərmanlardan istifadə olunub. Onların çoxu xəstəliyin özünü deyil, onun tipik simptomlarını aradan qaldırmaq üçün tətbiq olunur.
Buradaca qeyd etmək lazımdır ki, Covid-19-da heç bir xüsusi simptom olmur - bu cəhətdən o, soyuqdəymə və respirator virus infeksiyalarından o qədər də fərqlənmir. Bənzər şəkildə inkişaf edən xəstəlik, adi hallarda olduğu kimi sətəlcəmlə nəticələnə bilər.
Demək olar ki, xəstələrin hamısında qızdırma, ümumi zəiflik və halların 60 faizində quru öskürək müşahidə olunur.
Xəstələrin təxminən üçdə biri əzələ ağrısı və nəfəs darlığından şikayətlənir. Belə simptomlara xəstəliyin beşinci günündə rast gəlmək olar.
Baş və boğaz ağrıları cəmi bir neçə xəstədə müşahidə olunub.
Çin həkimləri öskürək, üşütmə və ya boğaz ağrısından şikayətlənən xəstələrin xüsusi müalicə alqoritmini hazırlayıblar. Bu üsulun təfərrüatları fevral ayının ortalarında Lancet tibb jurnalında dərc olunub.
Alqoritmə əsasən, qan analizləri və döş qəfəsinin kompüter tomoqrafiyasından sonra viruslu sətəlcəm və ya koronovirus infeksiyası ilə bağlı müayinə aparılmalıdır.
Nəticə mənfi olarsa, xəstəyə standart antibiotiklər təyin olunur - azitromisin və ya amoksisillin. Müsbət olduğu halda isə, xəstə təcrid olunur və müalicəni respirator ftorxinolon və arbidolla davam etdirirlər.
Mürəkkəbləşmə nəticəsində qandakı oksigenin səviyyəsi 93 faizdən aşağı düşərsə, müqavimət göstərən (rezistent) infeksiyaların müalicəsində olduğu kimi, nemonoksasin və sintetik linezolid antibiotikləri təyin olunur.
Bu dərmanların hamısı xəstəliyin ümumi simptomlarını aradan qaldırmaq məqsədiylə istifadə olunur. Covid-19-a aid xüsusi bir müalicə üsulu mövcud deyil, lakin bu istiqamətdə işlər aparılmaqdadır.
Fevral ayının ortalarında Çin həkimləri malyariyaya qarşı istifadə olunan xloroxinin koronavirusa qarşı da effektiv olduğunu aşkar ediblər. Buna görə xloroxin rəsmi tövsiyələrə əlavə edilə bilər.
Hazırda klinik sınaqlardan daha bir neçə dərmanın keçdiyi məlumdur. Onlardan biri umifenovirdir (arbidol). Həkimlər onun məhz koronavirus infeksiyası ilə mübarizədə nə qədər təsirli olduğunu başa düşməyə çalışırlar.
Koronavirusa qarşı daha iki potensial dərman mövcuddur  - adətən İnsan İmmunçatışmazlığı Virusuna (İİV) qarşı istifadə olunan Lopinavir və Ebola qızdırması ilə Marburg virusunun müalicəsi üçün hazırlanan Remdesivir.
"Ümidsiz xəstələri" xilas etmək üçün Çin həkimlərinin istifadə etdiyi son vasitə, sağalmış xəstələrdən alınan qan plazmasının köçürülməsini nəzərdə tutur.  Bu üsul 2003-cü ildə atipik sətəlcəmin (SARS) ağır hallarının müalicəsi vaxtı öz effektivliyini göstərib.
2014-cü ildə Ümümdünya Səhiyyə Təşkilatı (ÜST) plazma inyeksiyalarını Ebola və daha sonra Orta Şərq (MERS) virusunun müalicəsində tövsiyə edib.
Təsdiqlənmiş koronavirus hallarının 85 faizindən çoxu Çində qeydə alınıb.
Xəstəxanaya yerləşdirilən şəxslərin hamısına adi müalicə ilə yanaşı, Çin təbabətinin ənənəvi üsulları da tövsiyə olunub. Çin Elm və Texnologiya Nazirliyi koronavirusa yoluxan 60 mindən çox insana ənənəvi təbabət vasitələrinin təyin olunduğunu bildirir.
Yerli mediaya əsasən, hər iki növlə müalicə olunan xəstələr yalnız "adi" dərman alan pasiyentlərə nisbətən daha tez sağalıblar. Misal üçün, Hançjou xəstəxanasına ağır vəziyyətdə çatdırılan 88 yaşlı qadını məhz qarışıq üsulla müalicə etmək mümkün olub.
Ənənəvi  üsullarla müalicə formulu Hançjou şəhərinin Səkkizinci Xalq Xəstəxanasında hazırlanıb. Regional hakimiyyətin təsdiqindən keçən bu formul Quandun əyalətinin Elm və Texnologiya Nazirliyi tərəfindən rəsmən tanınıb.
Hançjou Yoluxucu Xəstəliklər Xəstəxanasında Xalq Təbabəti şöbəsinin müdiri Yu Dzənhua xəstələrə iki ənənəvi vasitənin yazıldığını bildirir - biri bəlğəmə görə, digəri isə iltihaba qarşı təyin olunur.
Bu səpkidə Qingfei Paidu dərmanının xüsusilə yüksək müalicəvi təsiri qeyd olunur. Bu barədə məlumat yayan Sinhua Agentliyi pekinli baş həkim Van Ronbinin sözlərinə istinad edir.
Bu ənənəvi dərman iynəyarpaq və biyan kökü də daxil, müalicəvi bitkilər əsasında hazırlanır.
</doc>
<doc docid='bbc_international-52388662' lang='aze' type='mono' source_url='https://www.bbc.co.uk/azeri/international-52388662' term='COVID'>
Koronavirusun müalicəsi: onu müalicə etmək üçün dərman nə vaxt olacaq?
Covid-19 infeksiyasından 150 000-dən çox adam ölüb, lakin hələ də həkimlərin bu xəstəliyi müalicə etməsinə kömək edəcək təsdiqləniş dərmanlar yoxdur.
Covid-19 infeksiyasından 150 000-dən çox adam ölüb, lakin hələ də həkimlərin bu xəstəliyi müalicə etməsinə kömək edəcək təsdiqləniş dərmanlar yoxdur.
Görəsən, belə xilasedici dərmanın yaradılmasına çoxmu qalıb? Müalicə üsullarını axtarıb tapmaq üçün hansı işlər görülür?
Dünya boyu 150-dən çox müxtəlif dərmanlar üzərində araşdırmalar aparılır. Onların əksəriyyəti artıq mövcud olan dərmanlardır və hazırda onlar virusa qarşı sınaqdan keçirilir.
Hansı dərman növləri gözlənilən nəticəni verə bilər?
Hazırda üç geniş yanaşma tədqiq olunur:
Koronavirusun müalicəsi üçün ən perspektivli dərman hansıdır?
Ümumdünya Səhiyyə Təşkilatından doktor Bruce Aylward deyir ki, Çində səfərdə olduqdan sonra effektivlik əlamətini göstərən yeganə dərman remdesivir olub.
Bu antivirus dərmanından əvvəlcə ebola xəstəliyinin müalicəsi üçün istifadə etmək nəzərdə tutulmuşdu, lakin digər üsullar daha təsirli olduğunu göstərdi.
O vaxtdan bəri bu dərmanın digər ölümcül koronavirusların (Yaxın Şərq respirator sindromu və ağır kəskin respirator sindromu) müalicəsində təsirli olduğu göstərilib. Bu isə həmin dərmanın Covid-19-a qarşı da təsirli olacağına ümid etməyə imkan verir.
Chicago Universiteti tərəfindən aparılan araşdırmalar barədə sızan məlumatlar da həmin dərmanın effektiv olduğuna dəlalət edir.
Bu dərman ÜST-ün Həmrəylik tədqiqatında sınaqdan keçən dörd dərmandan biridir və onu istehsal edən Gilead şirkəti də testlər keçirməkdədir.
Çox söz-söhbət gəzirdi ki, İİV infeksiyasının müalicəsində istifadə olunan lopinavir və ritonavir adlı dərmanlar koronavirusun müalicəsində effektiv ola bilərlər, lakin bunu təsdiqləyən sübut yoxdur.
Laboratoriya şəraitində bəzi nəticələr ümidverici olsa da, insanlar üzərində onların sınağı ürəkaçan olmayıb.
Bu dərmanların kombinasiyası ağır vəziyyətdə olan Covid-19 xəstələrində virusun səviyyəsini aşağı salmayıb, onların sağalma prosesini yaxşılaşdırmayıb, ölüm hallarının sayını azaltmayıb.
Lakin, tədqiqat olduqca ağır xəstələr (onların təxminən dörddə biri ölüb) arasında keçirildiyindən, istisna deyil ki, həmin dərmanları bu cür xəstələrə vermək artıq çox gecikmiş addım olub.
Malyariya əleyhinə dərmanlar koronavirusu dayandıra bilərmi?
Malyariya dərmanları həm Həmrəylik, həm də Bərpa proqramları çərçivəsində testlərdən keçirilir.
Xloroxin və onun yaxın törəməsi olan hidroksixloroxin dərmanlarının - antivirus və immun sistemi üçün sakitləşdirici xüsusiyyətləri ola bilər.
Bu preparatlar əsasən Prezident Trump-ın bəyanatlarına görə koronavirusun potensial müalicə üsulu kimi diqqət mərkəzinə keçib, lakin onların effektivliyinə dair sübutlar hələ çox azdır.
Hidroksixloroxin həm də revmatoid artritinin müalicəsi üçün də istifadə olunur, çünki immunitet sistemini tənzimləməyə kömək edə bilər.
Laboratoriya araşdırmaları bu maddənin koronavirusu durudurmağa qadir olduğunu göstərib, bəzi həkimlərin dediyinə görə, bu preparat koronavirus xəstələrinə kömək edib.
Lakin ÜST deyir ki, bu dərmanın effektivliyinə dair heç bir inandırıcı sübut yoxdur.
Bəs immun preparatları necə?
İmmun sistemi virusa çox kəskin reaksiya verirsə, o zaman bütün orqanizmdə iltihaba səbəb ola bilər.
Bu, infeksiya ilə mübarizə aparmaq üçün immunitet sisteminin səfərbər edilməsi baxımından faydalı olsa da, həddindən çox iltihab orqanizm üçün ümumilikdə zərərli ola bilər və bu, nəticədə, xəstənin ölümünə gətirib çıxara bilər.
Həmrəylik tədqiqatında interferon beta sınaqdan keçirilir. Bu preparatdan çoxsaylı sklerozların müalicəsi üçün istifadə olunur və o, eləcə də iltihabı azaldır.
İnterferonlar virusun hücumuna məruz qaldığı zaman orqanizmdə əmələ gələn kimyəvi maddələr qrupuna deyilir.
Britaniyadakı Bərpa tədqiqatı çərçivəsində deksametazon adlı dərman sınaqdan keçirilir. Deksametazon iltihabı azaltmaq üçün istifadə olunan steroid növünə deyilir.
Sağ qalanların qanı koronavirusu müalicə edə bilərmi?
İnfeksiyaya yoluxmuş və sağ qalan insanların qanında virusa hücum edə bilən antitellər olmalıdır.
İdeya ondan ibarətdir ki, qan plazmasını (antitellər içində olan qanın maye hissəsi) götürülüb müalicə olunan xəstəyə dərman kimi vurulur.
ABŞ-da artıq 500 xəstəni koronovirusdan "sağalanların plazması ilə" müalicə ediblər və digər ölkələr də bu üsulu tətbiq etməyə başlayır.
Koronavirusu müalicə edə biləcək bir dərmanı nə vaxt nə vaxt əldə edə biləcəyimizdən danışmaq hələ çox tezdir.
Ancaq yaxın bir neçə ayda keçirilən sınaqların nəticələri məlum olmağa başlamalıdır. Bu, peyvəndin effektiv olub-olmadığını öyrənəcəyimizdən xeyli əvvəl olacaq. Peyvənd orqanizmi müalicə etməkdən daha çox onu infeksiyadan qoruyur.
Bələ durum ona görə yaranır ki, həkimlər artıq hazır olan və istifadəsi kifayət qədər təhlükəsiz olduğu məlum olan dərmanları sınaqdan keçirir, tədqiqatçılar isə peyvəndləri sıfırdan başlayaraq işləyib hazırlayırlar.
Bəzi tamamilə yeni eksperimental koronavirus preparatları da laboratoriya testlərindən keçirilir, lakin onlar insan üzərində sınaqdan keçməyə hələ hazır deyil .
Müalicə bizə niyə lazımdır?
Müalicə istəməyin ən başadüşülən səbəbi insan həyatlarını xilas etməkdir, bu, həm də bəzi təcrid rejimi tədbirlərini ləğv etməyə imkan verə bilər.
Effektiv müalicə, əslində, koronavirusu daha yüngül keçən bir xəstəlik halına çevirə bilər.
Əgər bu, xəstəxanaya daxil olan insanların ventilyasiya cihazlarına ehtiyacı olmasının qarşısını alarsa, onda intensiv terapiya şöbələrinin həddən artıq xəstələrlə dolu olması riski azalardı və bu halda, ola bilsin ki, insanların həyatına nəzarət etmək ehtiyacı bu qədər ciddi olmazdı.
Bəs, həkimlər indi xəstələri necə müalicə edirlər?
Koronavirusa yoluxan insanların əksəriyyəti üçün bu xəstəlik yüngül formada keçir və ev şəraitində yataq rejimini gözləməklə, parasetamol və çoxlu maye qəbul etməklə müalicə edilə bilər.
Ancaq bəzi insanların ağciyər ventilyasiyası kimi oksigen dəstəyini nəzərdə tutan daha ciddi bir stasionar rejimli müalicəyə ehtiyacı ola bilər.
</doc>
<doc docid='bbc_region-51655411' lang='aze' type='mono' source_url='https://www.bbc.co.uk/azeri/region-51655411' term='COVID'>
Azərbaycanda daha 3 nəfərdə koronavirus aşkarlandı
Azərbaycana İrandan gələn daha 3 şəxsdə koronavirus infeksiyasına yoluxma faktı qeydə alınıb, Nazirlər Kabineti yanında operativ qərargah açıqlayıb.
Azərbaycana İrandan gələn daha 3 şəxsdə koronavirus infeksiyasına yoluxma faktı qeydə alınıb, Nazirlər Kabineti yanında operativ qərargah açıqlayıb.
"Hazırda pasiyentlərin vəziyyəti kafidir, hərarətləri normaldır, şikayətləri yoxdur. Onların müalicəsi ilə bağlı müvafiq tədbirlər həyata keçirilir", - məlumatda deyilir.
Qərargah virusa yoluxanların ikisinin İranın Qum şəhərində təhsil alan Azərbaycan vətəndaşı, birinin isə Almaniya vətəndaşı olduğunu bildirib.
Çərşənbə günü İranda olan 276 nəfər Azərbaycan vətəndaşı Azərbaycana keçib, Nazirlər Kabinetinin yanında operativ qərargah bildirib.
Azərbaycan vətəndaşlarının İrandan təxliyəsi koronavirus infeksiyasının Azərbaycanda yarada biləcəyi təhlükənin qarşısının alınması məqsədilə həyata keçirilir.
Azərbaycan Xarici İşlər Nazirliyinin sözçüsü Leyla Abdullayeva BBC News Azərbaycancaya deyib ki, "İrandan Azərbaycan vətəndaşlarının təxliyəsi könüllü müraciət əsasında həyata keçirilir".
Qərargahın məlumatına görə, İrandakı Azərbaycan vətəndaşlarının Azərbaycanın Tehrandakı səfirliyi və Təbrizdəki Baş Konsulluğunun qaynar xəttlərinə daxil olan müraciətləri qeydiyyata götürülür.
"Vətəndaşlarımızın qayıdışı sərhəd keçid məntəqəsində əvvəlcədən müəyyən edilmiş vaxtlarda fəaliyyət göstərən xüsusi dəhliz vasitəsilə həyata keçirilir. Bu məqsədlə İrandan Astara sərhəd-keçid məntəqəsinə gələn vətəndaşlar müvəqqəti qalma yerləri və zəruri şəraitlə təmin edilib".
Qərargah sözügedən vətəndaşların xüsusi ayrılmış avtobuslarla karantin zonalarına aparıldığını bildirib.
İrandan qayıdan vətəndaşlar mütləq şəkildə 14-29 gün müddətinə karantin rejiminə yerləşdirilir.
Bundan əvvəl Azərbaycanda 224 nəfərin koronavirus şübhəsi ilə həkim nəzarəti altında olduğu bildirilmişdi.
Nazirlər Kabineti yanında Operativ Qərargahın üzvü, "Tibbi Ərazi Bölmələrini İdarəetmə Birliyi"nin (TƏBİB) yoluxucu xəstəliklər işçi qrupunun rəhbəri Vasif Əliyev cümə axşamı günü keçirilən müşavirədə bildirib ki, Azərbaycanda hazırda ümumilikdə karantində 500-dək adam var.
Martın 4-də Səhiyyə Nazirliyində koronavirusla bağlı müşavirə keçirilib.
Nazirlər Kabineti yanında operativ qərargah məlumat verir ki, müşavirədə "epidemiya təhlükəsinə qarşı tədbirlərin Ümumdünya Səhiyyə Təşkilatının tövsiyələri nəzərə alınmaqla, birgə səylərlə davam etdirilməli" olduğu bildirilib.
Müşavirədə Azərbaycanda koronavirus infeksiyasının yoxlanılması ilə bağlı "kifayət qədər test ehtiyatının olduğu" bildirilərək ehtiyac yarandığı təqdirdə ölkəyə əlavə testlərin gətirilməsi məsələləri müzakirə olunub.
Nazirlər Kabineti yanında operativ qərargah bundan əvvəl bildirmişdi ki, ölkədə koronavirusa yoluxma hallarının müəyyənləşdirilməsi ilə əlaqədar müvafiq xəstəxanalar ayrılıb və karantin zonaları yaradılıb.
"İran İslam Respublikası ilə sərhəddə profilaktik tədbirlərin həyata keçirilməsi məqsədilə səyyar çadırlar qurulub", - Nazirlər Kabineti bildirmişdi.
Çin, Almaniya və digər ölkələrlə aparılan danışıqlar nəticəsində lazımi avadanlıqların, preparatlarının, mütəxəssislərin Azərbaycana gətirilməsi üçün müvafiq razılaşma əldə olunub, Azərbaycan Nazirlər Kabinetinin yanında operativ qərargahın məlumatında qeyd olunub.
Bir müddət əvvəl sosial mediada yayılan videoda aralarında uşaq və hamilə qadının da olduğu deyilən 10-dan çox adamın xəstəxanada gözlədildiyi, lakin hər hansı müayinənin aparılmadığı iddia olunurdu.
Videoda danışan şəxs deyir ki, onlara bir saat ərzində müayinə olunacaqları deyilsə də, 6 saatdır ki, saxlanılırlar. O həmçinin palatalarda qalmaq üçün lazımi əşyaların, eləcə də gigiyenik vasitələrin olmadığını, su və qida ilə təmin olunmadıqlarını bildirir.
Görüntülərdə xəstəxananın həkimi saxlanılan adamların "yuxarıdan əmr gələndə buraxılacağını" deyir.
TƏBİB xəstəxanadakı çatışmazlıqların "aradan qaldırıldığını", videomaterialda adamların çarpayılarda mələfə və yastıqların olmamasını barədə şikayətinə isə çəkilişin "yataq dəstlərinin dəyişdirildiyi zaman aparıldığını" bildirib.
Məlumatda deyilirdi ki, Astara Rayon Mərkəzi Xəstəxanası gömrük-keçid məntəqəsinə yaxın olduğu üçün "karantin bölgəsi kimi istifadə olunur".
Qurum xəstəxanada "şəraitin yaxşılaşdırılması və lazımi vasitələrlə təmin olunması" yönündə işlərin davam etdiyini, gün ərzində "karantində olan vətəndaşların ehtiyaclarının təmin olunacağını" bildirib.
TƏBİB qurum rəhbərliyinin bir neçə gün öncə Astara Rayon Mərkəzi Xəstəxanasındakı şəraitlə tanış olduğunu və işində yol verdiyi nöqsanlara görə xəstəxananın baş həkimi Əlövsət Əliyevin işdən azad edildiyini qeyd edib.
Gürcüstanın səhiyyə naziri Yekaterina Tixaradze çərşənbə günü bildirib ki, İrandan Azərbaycandan keçməklə yenicə qayıdan 50 yaşlarında olan Gürcüstan vətəndaşında virus aşkar edilib.
Həmin şəxs bir həftə İranda qalıb və Azərbaycanın Astara gömrük-keçid məntəqəsindən keçməklə Gürcüstana daxil olub.
Yerli mətbuatın yazdığına görə, Yekaterina Tixaradze xəstənin tibbi vəziyyətinin qənaətbəxş olduğunu və Tbilisi Yoluxucu Xəstəliklər Xəstəxanasında karantində saxlanıldığını deyib.
Nazir bildirib ki, virusa yoluxmuş şəxs çərşənbə axşamı günü marşrut taksidə olmuş digər 12 nəfərlə birgə Gürcüstana Azərbaycanla sərhəddən daxil olub. Həmin şəxslərin hamısı xəstəxanaya yerləşdirilib, Reuters xəbər verir.
"Koronavirus yalnız bir nəfərdə tapılıb," - Yekaterina Tixaradze deyib.
Nazir əlavə edib ki, Gürcüstanda hazırda epidemiya təhlükəsi yoxdur.
Gürcüstanın Daxili İşlər Nazirliyinin Patrul Polis Xidmətindən BBC News Azərbaycancaya deyilib ki, "hazırda Azərbaycan-Gürcüstan sərhədi bağlanmayıb və məhdudlaşdırılmayıb".
Bundan başqa, daha 4 Azərbaycan vətəndaşı Gürcüstanda xəstəxanaya yerləşdirilib, - Gürcüstanın Rustavi-2 Tv-si xəbər verib.
Gürcüstan vətəndaşının olduğu marşrut taksinin Azərbaycana, yoxsa Gürcüstana məxsus olması, sürücünün Azərbaycanaya qayıdıb-qayıtmaması, Astaradan Gürcüstan sərhədinə qədər yolda bu maşına minib-düşənlərin olub-olmadığı bəlli deyil.
Azərbaycanın Səhiyyə Nazirliyi (SN) çərşənbə günü İrandan Azərbaycana gələrək, daha sonra Gürcüstana getmiş şəxsdə Covid-19-un aşkarlanması ilə bağlı BBC News Azərbaycancaya bildirib ki, "həmin şəxs Astara gömrük-keçid məntəqəsində yoxlanıb və onda virus əlamətləri aşkarlanmayıb".
"Araşdırma zamanı həmin şəxsin gömrük nəzarətindən keçməsini əks etdirən kadrlar ciddi təhlil edilib və Astara gömrük-keçid məntəqəsindəki yoxlama anında onun hərarətinin norma daxilində olduğu müəyyənləşdirilib.
Mümkündür ki, xəstəliyin xarakterinə uyğun olaraq, Astara gömrük-keçid məntəqəsindən Gürcüstan sərhədinə qədər məsafənin qət edildiyi 10-12 saat ərzində xəstəliyin əlamətləri üzə çıxıb. Beləki, virusun inkubasiya dövrü 14 günə qədərdir və həmin müddətdə xəstəliyin simptomları gizli qala bilər," - Səhiyyə Nazirliyindən bildiriblər.
Qurumdan, həmçinin "göstərilən faktla bağlı bütün tədbirlərin görüldüyünü, dövlət sərhədini keçmiş Gürcüstan vətəndaşları ilə təmasda olan şəxslərin, o cümlədən gömrük, sərhəd, tibb işçilərinin şəxsiyyəti müəyyənləşdirilib və onların tibbi nəzarətdə olduğu" bildirilib.
Fevralın 29-da Azərbaycan koronavirusa görə İranla sərhədini bağladı. Şənbə günü İrandan Azərbaycana qayıdan iki Azərbaycan vətəndaşında koronavirus aşkar edilib. Bununla da xəstələrin ümumi sayı 3-ə çatıb.
"Ümumdünya Səhiyyə Təşkilatının tövsiyələrini və digər dövlətlərin təcrübələrini nəzərə alaraq, koronavirus riskinin yayılması ilə əlaqədar 29 fevral 2020-ci il tarixindən saat 16.00-dan etibarən iki həftəlik müvəqqəti dövr ərzində Azərbaycan Respublikası və İran İslam Respublikası arasında dövlət sərhədlərinin məhdudlaşdırıcı rejim əsasında bağlanması barədə qərar qəbul olunmuşdur", - şənbə günü yayımlanan Nazirlər Kabinetinin qərarında deyilir.
Prezident İlham Əliyev martın 3-də Azərbaycanda koronavirusla mübarizədə "lazımi tədbirlərin daha sürətli görülməsi üçün" 10 milyon manat vəsait ayırıb.
Azərbaycanda indiyədək 3 nəfərdə koronavirusun aşkarlandığı, 224 nəfərin isə koronavirus şübhəsi ilə həkim nəzarətində olduğu bildirilirdi.
Nazirlər Kabineti yanında Operativ Qərargahın üzvü, "Tibbi Ərazi Bölmələrini İdarəetmə Birliyi"nin (TƏBİB) yoluxucu xəstəliklər işçi qrupunun rəhbəri Vasif Əliyev cümə axşamı günü keçirilən müşavirədə bildirib ki, Azərbaycanda hazırda ümumilikdə karantində 500-dək adam var.
</doc>
<doc docid='bbc_international-52448757' lang='aze' type='mono' source_url='https://www.bbc.co.uk/azeri/international-52448757' term='COVID'>
Karantində Ramazan ayı necə keçir?
Dünya boyu milyonlarla insan bu il Ramazan "müqəddəs ayını" karantin rejimində keçirəcək.
Dünya boyu milyonlarla insan bu il Ramazan "müqəddəs ayını" karantin rejimində keçirəcək.
Hər il bir çox mömin müsəlmanlar bütün Ramazan ayı müddətində səhər açılandan hava qaralana qədər oruc tutur.
Oruc tutmaq susuz-yeməksiz gününü normal keçirə bilən yetkin yaşına çatmış müsəlman dindarlar üçün mütləq şərtdir.
Lakin pandemiya zamanı oruc tutmağın fərqli məqamları diqqəti çəkir.
İnfeksiya ilə mübarizə böyük həcmdə enerji tələb edir, Sussex Universitetinin immunoloqu doktor Jenna Macciochi deyir.
Uzun müddət susuz-yeməksiz qalmaq immun sistemini zəiflədə bilər.
Buna görə də, iftar saatlarında aşağıda sadalananlar da daxil, kifayət miqdarda kalori əldə etdiyinizə əmin olmaq vacibdir:
Bu müddətdə müxtəlif rəngli tərəvəz, meyvə, paxlalı və dənli bitkilər daxil olmaqla çeşidli yeməklər yemək məsləhətdir.
Doktor Macciochi  qeyd edir ki, həm normadan az, həm də normadan çox yemək immun sisteminə təsir edə bilər, odur ki, "enerji balansınızda" qalmaqla özünüzə kömək edə bilərsiniz.
Orqanizmin kifayət miqdarda su almaması susuzluğa gətirib çıxara bilər, bu isə insanın tənəffüs yollarını örtən və qoruyucu maneə kimi çıxış edən selikli qişaya təsir göstərə bilər.
Kifayət qədər yuxu almaq, idman etmək və imkan dairəsində stress altına düşməmək də immun sisteminin funksionallığını qorumağa kömək edə bilər.
Amma sağlamlığınızı qorumağın ən yaxşı yolu sadəcə özünüzü virusdan qorumağınızdır.
Əlləri yumağın köməyi ilə və kim bacarırsa, evdə qalmaqla riskin çox hissəsinin qarşısını almaq olar.
Sağlamlıq problemləri olan insanlar necə olsun?
Covid-19 da daxil, xəstəliyi olan insanlar oruc tutmaqdan azaddır.
O cümlədən, fəsadlar verən diabet kimi uzun çəkən xəstəlikləri olanlar üçün orucluq məsləhət görülmür.
Britaniyanın Diabet təşkilatının rəsmisi Daniel Howarth bildirir ki, bu qərar "tamamilə fərdi mülahizə əsasında qəbul edilsə də" oruc tutmaq istəyən və xəstəliyinin gedişini nəzarət altında saxlaya bilənlər müəyyən ehtiyat tədbirləri görə bilərlər.
Onlar çovdar çörək və düyü kimi məhsullar daxil, uzun müddət həzm olunan karbohidratlar istifadə etməli və qanda şəkərin səviyyəsini tez-ez yoxlamalıdırlar.
Bəs tibb işçiləri necə?
Britaniyanın Müsəlman Şurası təlimat dərc edərək bildirib ki, Covid-19 pasiyentlərinə yardım edən, PPE [şəxsi qoruma vasitələrindən] istifadə etdiklərinə görə və uzun iş günü səbəbindən susuzlaşma və kliniki səhvlər buraxmaq riskinə məruz qalan tibbi işçiləri oruc tutmaqdan azaddırlar.
Oruc sağlamlıq üçün faydalı ola bilərmi?
Gün ərzində kifayət qədər kalorinin qəbul edilməməsi immun sisteminin cavabını zəiflədə bilsə də,  oruc tutmağın insan immunitetinə təsiri birbaşa baş vermir.
İmmun sistemini yandırılıb-söndürülən bir cihaza bənzətmək düz olmaz. Bu, tarazlıqda saxlanılmalı olan mexanizmlərin mürrəkkəb kompleksidir.
Oruc tutlan zaman orqanizmdə stresli vəziyyətlərə təsadüf edən kortizol hormonu əmələ gəlir, bu hormon immunitet reaksiyalarından bəzilərini boğa bilər.
Ancaq siçanlar üzərində aparılmış araşdırmalardan çıxarılan nəticələr güman etməyə əsas verir ki, Ramazan ayında olduğu qaydada qismən çəkilən aclıq köhnə hüceyrələri öldürüb yeniləri ilə əvəz edərək bədənin regenerasiyası prosesini sürətləndirə bilər.
Ancaq bu effektin insan orqanizmində də eyni nəticəni verdiyini demək çətindir.
Və qeyd olunan nəticənin əldə olunması üçün hansı müddət ərzində ac qalmağın lazım olduğu da aydın deyil.
</doc>
<doc docid='bbc_international-52116740' lang='aze' type='mono' source_url='https://www.bbc.co.uk/azeri/international-52116740' term='COVID'>
Koronavirus peyvəndi nə vaxt hazır olacaq?
Bu ilin yanvarında Çin alimləri Hubeydə xaos yaradan COVID-19 koronavirusunun genomunu açıqladılar.
BBC News Azərbaycanca tərəfindən edilən  nömrəli YouTube paylaşımın sonu
Video açılmırsa, YouTube-dan izləyin.
Bu ilin yanvarında Çin alimləri Hubeydə xaos yaradan COVID-19 koronavirusunun genomunu açıqladılar.
Bununla da, əczaçılıq şirkətləri, eləcə də hökumət laboratoriyaları dərman axtarışına başladı.
O vaxtdan bəri hamını demək olar ki, bir sual maraqlandırır:
COVID-19 koronovirus peyvəndi nə vaxt hazır olacaq?
Koronavirusla bağlı digər videolarımızı da izləyin:
</doc>
<doc docid='bbc_other-news-52165042' lang='aze' type='mono' source_url='https://www.bbc.co.uk/azeri/other-news-52165042' term='COVID'>
Covid-19 və ibuprofen: koronavirusa qarşı dərmanlarla bağlı mif və həqiqətlər
Son zamanlar internetdə yayılan məlumatlarda iddia olunur ki, koronavirus simptomları vaxtı ibuprofen, nurofen və iltihab əleyhinə olan digər dərmanları qəbul etmək olmaz.
Son zamanlar internetdə yayılan məlumatlarda iddia olunur ki, koronavirus simptomları vaxtı ibuprofen, nurofen və iltihab əleyhinə olan digər dərmanları qəbul etmək olmaz.
Həkimlərin tövsiyələriylə yanaşı bir çox saxta məlumatlar da ortaya çıxıb. Bəs görəsən nə baş verir və hansı xəbərlərə etibar etmək olar?
BBC-yə danışan həkimlər, koronavirusla bağlı şübhələr yaranarsa, ibuprofenin tövsiyə olunmadığını təsdiqləyiblər. Hərçənd ki, bu dərman başqa səbəblərə görə təyin olunubsa, həkimlə məsləhətləşmədən onun qəbulunu dayandırmayın.
İbuprofen barədə mübahisənin mahiyyəti nədən ibarətdir?
İbuprofen, qeyri-steroid iltihab əleyhinə dərmanlar qrupuna aiddir.
O, temperaturu azaltmağa, qrip və digər virus infeksiyalarının simptomlarını aradan qaldırmağa kömək edir. Lakin ibuprofenin qəbulu yan fəsadlara da səbəb ola bilər, xüsusən də astma, ürək problemləri və zəif qan dövranı olan insanlarda.
Covid-19 simptomları ilə bağlı ibuprofenin xüsusiyyətlərinə dair tədqiqatlar aparılmayıb. Lakin onun digər tənəffüs xəstəliklərinə təsiri araşdırılarkən məlum olub ki, bəzi hallarda dərmanın qəbulu xəstənin vəziyyətini ağırlaşdıra bilər.
Mütəxəssislərin gəldiyi əsas nəticə budur ki, ibuprofenin iltihab əleyhinə komponenti virusla mübarizədə immunitet sisteminin effektivliyini azalda bilər.
İngiltərə Milli Səhiyyə Sisteminin (NHS) saytında yerləşdirilmiş son məlumatda deyilir ki, koronavirusa qarşı ibuprofenin zərərli olduğu tam təsdiqlənməsə də, onun istifadəsindən çəkinmək məsləhətdir. Buna qədər NHS, iltihab əleyhinə preparatlarla bağlı səsləndirilən narahatlıqları bölüşmürdü.
"Qızdırmanız varsa, parasetamol qəbul edin. Əgər başqa səbəbə görə iltihab əleyhinə dərman qəbul edirsinizsə və ya nə edəcəyinizi bimirsinizsə, həkimə müraciət edin", - nevroloqiya üzrə mütəxəssis, Fransanın Səhiyyə Naziri Olivier Veran bildirib.
Britaniydakı Liverpool Tropik Tibb Məktəbinin professoru və elmi məsləhətçisi Tom Wingfield, yan fəsadları daha az olan parasetamolu tövsiyə edir.
"Ibuprofen kimi qeyri-steroid dərmanlar, xüsusilə də uzun müddət qəbul ediləndə böyrəklərə yükü artırır. O, mədənin qıcıqlanmasına da səbəb ola bilər. Bu, mədə və böyrək xəstəliklərinə meylli pasiyentlər üçün təhlükəlidir", - Tom Wingfield deyib.
"Hazırda qızdırma və boğaz ağrısı kimi simptomları aradan qaldırmaq üçün ən yaxşı vasitə  parasetamoldur", - epidemiologiya üzrə mütəxəssis, Londondakı Gigiyena və Tropik Tibb Məktəbinin professoru Charlotte Warren-Gash deyir.
Ümumdünya Səhiyyə Təşkilatı (ÜST) öz tövsiyəsində bildirir ki, Covid-19 simptomları olan insanlar ibuprofeni istifadə etməkdən çəkinməlidirlər.
Həkimlər həmçinin internetdəki məlumatlara tənqidi yanaşmağı və informasiyanı mötəbər mənbələrdən almağı tövsiyə edirlər.
</doc>
<doc docid='bbc_international-52125956' lang='aze' type='mono' source_url='https://www.bbc.co.uk/azeri/international-52125956' term='COVID'>
Koronavirus: Səudiyyə Ərəbistanı müsəlmanlardan Həcc ziyarətlərini təxirə salmağı xahiş edir
Səudiyyə Ərəbistanı koronavirus pandemiyası ilə bağlı yaranmış qeyri-müəyyənliyə görə Həcc ziyarətinə getməyi planlaşdıran müsəlmanlardan ziyarətlərini təxirə salmağı xahiş edib.
Səudiyyə Ərəbistanı koronavirus pandemiyası ilə bağlı yaranmış qeyri-müəyyənliyə görə Həcc ziyarətinə getməyi planlaşdıran müsəlmanlardan ziyarətlərini təxirə salmağı xahiş edib.
Həcc naziri Məhəmməd Bəntən deyib ki, krallıq zəvvarların təhlükəsizliyindən narahatdır və insanları "ziyarət müqavilələrini bağlamaqdan əvvəl gözləməyə" çağırıb.
Bu ilin iyul və avqust aylarında təxminən iki milyon insanın Məkkə və Mədinəyə həcc ziyarətinə gedəcəyi gözlənilir.
İslam dininə görə, imkanı olan hər bir müsəlman ömrü boyu azı bir dəfə Həcc ziyarətinə çıxmalıdır.
Ümrə deyilən kiçik ziyarət koronavirusa görə artıq qadağan edilib.
Bundan başqa, Məkkə, Mədinəyə və paytaxt Ər-Riyad şəhərinə daxil olmaq qadağan edilib.
Səudiyyə hökuməti Covid-19 epidemiyasının qarşısını almağa çalışdığını və artıq ölkədə azı 1563 nəfərin virusa yoluxduğunu və 10 nəfərin öldüyünü bildirib.
"Səudiyyə Ərəbistanı hər zaman Həcc və Ümrə zəvvarlarına xidmət etməyə tam hazırdır", - cənab Bəntən dövlət televiziyasında bildirib.
"Amma indiki şəraitdə, qlobal pandemiyanı nəzərə alaraq, krallıq müsəlmanların və vətəndaşların sağlamlığını qorumağa çalışır”.
"Ona görə də biz bütün ölkələrdə müsəlman qardaşlarımızdan xahiş etdik ki, vəziyyət düzələnədək  [turoperatorlarla] müqavilə bağlamaqdan əvvəl gözləsinlər".
O əlavə edib ki, Həcc və Səhiyyə nazirlikləri hazırda müqavilələrin dayandırılmasından əvvəl Ümrə ziyarətinə çıxanların yerləşdirildiyi otelləri yoxlamaqdadır.
Həmin ziyarətçilərə özlərini təcrid etmək söylənilib. Onların bəziləri vətənlərinə geri dönə bilməyənlərdir.
Nazir həmçinin bildirib ki, Ümrə ziyarəti üçün viza alan şəxslərin viza xərcləri geri ödəniləcək.
</doc>
<doc docid='bbc_international-52264568' lang='aze' type='mono' source_url='https://www.bbc.co.uk/azeri/international-52264568' term='COVID'>
Koronavirus pandemiyası insanların psixi sağlamlığına "dərin" təsir göstərə bilər
Koronavirus pandemiyası insanların psixi sağlamlığına "dərin" təsir göstərə bilər -  indi və gələcəkdə. Bunu deyən psixiatrlar və psixoloqlar təcili tədqiqatlar aparılmasına çağırırlar.
Koronavirus pandemiyası insanların psixi sağlamlığına "dərin" təsir göstərə bilər -  indi və gələcəkdə. Bunu deyən psixiatrlar və psixoloqlar təcili tədqiqatlar aparılmasına çağırırlar.
Lancet Psychiatry nəşrində dərc olunmuş məqalədə onlar real vaxt rejimində psixi sağlamlığın monitorinqi üçün smartfonlardan istifadə etməyə çağırıblar.
Onların qənaətincə, uşaqlar və cəmiyyətin ön cərgəsində koronavirusla mübarizə aparan səhiyyə işçiləri üçün də xüsusi dəstək proqramları hazırlanmalıdır.
Keçirilmiş sorğular göstərir ki, qorxu hissi və təcrid rejimi artıq insanlara təsir göstərməyə başlayıb.
Psixi sağlamlıq məsələləriylə məşğul olan Mind xeyriyyə fondu bildirib ki, insanların onlara lazım olan dəstəyi almaq üçün artıq mübarizə aparmalı olublar.
Psixi sağlamlıq sahəsində 24 aparıcı ekspert evdə qalan insanlara kömək etmək üçün effektiv alətlər və dəstək proqramları hazırlamaq məqsədiylə əhalinin psixi sağlamlığının "anbaan" monitorinqinin geniş tətbiqinə başlamağa çağırıblar.
"Artan sosial izolyasiya, tənhalıq, sağlamlıqla bağlı narahatlıq, stress və iqtisadi tənəzzül, zehni sağlamlığa və insanların rifahına zərər vura biləcək güclü bir təsir mənbəyidir,"- məqalənin müəlliflərindən biri olan Glasgow Universitetinin professoru Rori O'Connor bildirib.
Onun sözlərinə görə, heç bir tədbir görülməyəcəyi təqdirdə həyəcan və depressiya kimi halların, eləcə də spirtli içkilər, narkotik və qumar oyunlarına müraciət edənlərin və evsiz qalanların sayının və bu kimi digər fəsadların sayının çoxalması riski artacaq.
Məqalənin müəllifləri bildiriblər ki, narahatlıq, depressiya, özünə xəsarət yetirmə, intihar və digər psixi sağlamlıq problemlərinin səviyyəsinin monitorinqinin təmin edilməsi prioritet vəzifədir.
Tibb Elmləri Akademiyası tərəfindən martın sonunda keçirilmiş iki onlayn sorğu insanların psixi sağlamlığının cari vəziyyəti haqqında təsəvvür yaratmağa imkan verib.
Britaniyanın MQ xeyriyyə təşkilatı tərəfindən keçirilmiş və psixi pozğunluqları olan bir çoxları da daxil olmaqla, 2100-dən çox insanı əhatə etmiş sorğulardan birində pandemiya dövründə dəstək və xidmətlərə daxil olmaq barədə respondentlərin ifadə etdiyi narahatlıqları və mövcud sağlamlıq problemlərinin pisləşə biləcəyindən təşviş keçirdiyi vurğulanıb.
İctimaiyyəti təmsil edən digər daha 1099 respondent isə sosial təcridin fəsadları və böhrana qarşı reaksiyanın yaratdığı maliyyə çətinlikləri ilə bağlı narahatlıqlarını ifadə ediblər.
Pandemiya zamanı narahatlıq və stressin artması gözlənilsə də, sənəddə deyilir ki, depressiyaya düşən, özlərinə xəsarət yetirən və ya intihar edənlərin sayının artması riski var.
Məqalədə qeyd olunub ki, məsələn, 2003-cü ilin Sars epidemiyası zamanı 65 yaşdan yuxarı insanlar arasında intiharların sayı 30 faiz artmışdı.
Eləcə də deyilib ki, bu pandemiyaya qarşı görülən tədbirlər son nəticədə qaçılmaz sürətdə "işsizliyin, maliyyə çatışmazlığının və yoxsulluğun artması nəticəsində psixi sağlamlığa ciddi təsir edəcək".
Əhalinin ən həssas qrupları kimlərdir?
Sənəddə əhalinin digərləri ilə müqayisədə pandemiyadan fərqli təsirlənə biləcək səkkiz qrupu sadalanır:
Psixi sağlamlıq xeyriyyə cəmiyyətinin mövqeyi
"Zərərin miqyasını görmək hələ çox erkən olsa da, biz insanların lazım olan dəstəyi almaq üçün mübarizə apardıqlarını eşidirik," - Mind-ın baş icraçı direktoru Paul Farmer deyir.
O bildirib ki, insanlar NHS səhiyyə sisteminin psixi sağlamlıq xidmətlərindən çıxarılır, uşaq və yeniyetmə psixi sağlamlıq və psixoloji terapiya xidmətlərinə müraciətlərin sayı isə azalıb.
"Hökumət və xidmətlər indi insanları düzgün şəkildə necə dəstəkləməklə yanaşı, həm də uzunmüddətli nəticələri proqnozlaşdıra bilməyi və insanların həyatını bərpa etmək üçün hansı xidmətlərə ehtiyacın yaranacağını müəyyənləşdirməlidirlər".
Cənab Farmer deyib ki, insanlar müalicə və dəstək olmadan nə qədər davam etsələr, özlərini o qədər də daha pis hiss edəcəklər.
"Bu, son nəticədə intiharların və özünə xəsarət yetirmə hallarının sayının artmasına gətirib çıxaracaq".
Zehni sağlamlığa və insanların rifahına nə kömək edir?
Rəyi soruşulanların sözlərinə görə:
Beyinə təsir necədir?
Bu məqaləni dəstəkləyən ekspertlər koronavirusun (SARS-CoV-2) insan sinir sisteminə təsiri haqqında demək olar ki, heç bir məlumatın olmadığını qeyd edirlər.
Lakin digər koronavirusların mərkəzi sinir sisteminə yol tapması mümkün olduğuna görə, məqalədə Covid-19-un da bu sahələrə təsirini öyrənmək üçün əlavə tədqiqatların aparılması tövsiyə olunur.
Bu infeksiyaya yoluxan insanlarda beyin ilə əlaqəli simptomlar arasında digərləri ilə yanaşı o cümlədən baş ağrısı, başgicəllənmə, qoxu və dadbilmə hissiyyatının korşalması, əzələ ağrısı və zəiflik kimi əlamətlər qeyd olunub.
Tədqiqatçılar deyirlər ki, Covid-19-un hər hansı bir psixoloji və ya beyinlə əlaqəli təsirini izləmək üçün məlumat bazası yaradılmalıdır.
</doc>
<doc docid='bbc_international-52451767' lang='aze' type='mono' source_url='https://www.bbc.co.uk/azeri/international-52451767' term='COVID'>
Diametri 1,5 km olan asteroid Yerə yaxınlaşır. Deyəsən, o da maska taxıb
Diametri 1,5 km olan "1998 OR2" asteroidi Yerə yaxınlaşır. Alimlər zarafatla deyirlər ki, planetdə koronavirus olduğu üçün o da maskalıdır.
Diametri 1,5 km olan "1998 OR2" asteroidi Yerə yaxınlaşır. Alimlər zarafatla deyirlər ki, planetdə koronavirus olduğu üçün o da maskalıdır.
NASA 1998-ci ildə kəşf edilmiş və mütəmadi olaraq Yerə yaxınlaşan bu asteroidin potensial təhlükə mənbəyi olduğunu bildirir. Qurumun xəbərinə görə, bu dəfə o, Yerin yaxınlığından 29 apreldə, 6,2 milyon km məsafədən keçəcək.
Puerto-Rikodakı Aresibo rəsədxanasının astronomları kosmosda uçan bu göy cisminin şəklini çəkə biliblər. Onlar zarafatla qeyd edirlər ki, pandemiyadan xəbər tutan asteroid qoruyucu maska taxıb.
"Asteroidin bir tərəfində təpələr və silsilələr var və onlar bizi çox maraqlandırır. Ancaq bu gün bütün diqqətimiz "Covid-19"-a yönəlib və deyəsən, asteroid də özünə maska tədarük edib" - rəsədxananın mütəxəssisi Anni Virkki yaydığı pres-relizdə belə yazıb.
Rəsədxananın ekspertləri Yerə yaxın məsafədən keçən asteroidləri müşahidə edir və topladıqları məlumatlar sayəsində planetimiz üçün təhlükəli olan göy cisimlərinin trayektoriyalarını modelləşdirirlər.
"1998 OR2" bu dəfə Yer üçün təhlükəsiz məsafədən keçib gedəcək, ancaq alimlər gələn dəfə bu "görüşün" daha yaxından baş tutacağını deyirlər. Belə təhlükələri neytrallaşdıra biləcək texnologiyaların hazırlanması üçün göy cisimlərini öyrənmək lazımdır.
"2079-cu ildə "1998 OR2" asteroidi indikindən 3,5 dəfə yaxın məsafədən keçəcək, ona görə də onun dəqiq orbitini bilmək vacibdir" - rəsədxananın mütəxəssisi Flaviana Vendetti "Huffington Post" nəşrinə açıqlamasında belə deyib.
</doc>
<doc docid='bbc_azerbaijan-52507726' lang='aze' type='mono' source_url='https://www.bbc.co.uk/azeri/azerbaijan-52507726' term='COVID'>
Karantin rejimi uzadıldı: bu, mənim üçün nə deməkdir?
Bu gündən Azərbaycanda xüsusi karantin rejimi mərhələli şəkildə yumşaldılır.
Bu gündən Azərbaycanda xüsusi karantin rejimi mərhələli şəkildə yumşaldılır.
Lakin koronavirusla əlaqədar olaraq xüsusi karantin rejimi mayın 31-dək uzadılıb, Nazirlər Kabineti yanında operativ qərargah bildirib.
Bəs, bundan sonra nə dəyişəcək? Dərslər dayandırılır, yoxsa bərpa olunur? Sms icazə ləğv olunurmu? Bu və digər suallara cavablar topladıq:
Küçəyə çıxmaq üçün SMS icazə və ya arayış lazımdırmı?
Bakı, Sumqayıt, Gəncə, Lənkəran şəhərləri və Abşeron rayonunda yaşayırsınızsa, bəli. Küçəyə çıxmaq üçün SMS icazə almalısınız, başqa sözlə, 8103 nömrəsinə görüləcək işin məqsədinə uyğun kod göndərilməlisiniz.
Yox, əgər respublikanın yuxarıda sadalanan ərazilərdən fərqli rayon və ya şəhərindəsinizsə, 4 may, saat 00:00-dan etibarən küçəyə çıxmaq üçün SMS icazə almağınız tələb olunmur. Bu qayda Naxçıvan Muxtar Respublikasında olanlara da aiddir. Bu yerlərdə SMS icazədən başqa,“icaze.e-gov.az” portalında qeydiyyatdan keçməklə, xidməti vəsiqə və ya iş yeri barədə arayış əsasında tərk etmək sistemi də ləğv edilir.
Kimlərin iş fəaliyyəti bərpa olunur?
Bakı, Sumqayıt, Gəncə, Lənkəran şəhərləri və Abşeron rayonlarında dövlət qurumlarında çalışırsınızsa, siz və həmkarlarınız ola bilsin ki, 4 may, saat 00:00-dan etibarən işə başlaya bilər. Amma neçə işçinin işə başlayacağı, başqa sözlə, dövlət qurumlarının işçilərinin say həddi Nazirlər Kabinetinin müvafiq qərarı ilə müəyyən ediləcək.
Operativ qərargah bildirib ki, Bakı, Sumqayıt, Gəncə, Lənkəran şəhərləri və Abşeron rayonunda məhdudiyyətlər aradan qaldırılan sahələrdə işləyən şəxslər barədə məlumatlar işəgötürən tərəfindən elektron imzadan istifadə edilməklə “icaze.e-gov.az” portalına daxil edildikdən sonra onların hərəkətinə yol veriləcək.
Başqa rayon və şəhərdəsinizsə və dövlət qurumlarında işləyirsinizsə, sizin fəaliyyətinizə tam sayda tam icazə verilir.
Eləcə də, bütün respublika üzrə “DOST” mərkəzləri xidmət göstərdikləri ərazilər üzrə ünvanlı dövlət sosial yardımı və sosial sahə üzrə bank kartlarının təqdim olunması istiqamətlərində fəaliyyətini bərpa edəcək.
Bütün respublika üzrə xüsusi rejimi dövründə fəaliyyətinə məhdudiyyət qoyulmuş müxtəlif sahələrdə digər sahibkarlıq subyektlərinə iş və xidmətlər təqdim edən hüquqi və fiziki şəxslərin də fəaliyyəti bərpa edilir.
Bərbərxana, gözəlllik salonları açılırmı?
Bütün respublika üzrə 4 may, 00:00-dan etibarən bütün sahələr üzrə fərdi ticarət obyektlərinin fəaliyyəti bərpa olunur.
Bundan başqa, bərbərxanalar, gözəllik salonları və kosmetik xidmətlər üzrə fəaliyyətinə icazə verilir.
Restoran və kafelər açılırmı?
Bakı, Sumqayıt, Gəncə, Lənkəran şəhərləri və Abşeron rayonundan başqa, respublikanın digər rayon və şəhərlərində 4 maydan etibarən restoran, kafe və çay evlərində müştərilərə yerində xidmətlər bərpa olunur.
Bura Naxçıvan Muxtar Respublikası da aiddir.
Lakin ictimai iaşə obyektlərində qəlyan avadanlıqlarından istifadə qadağası qüvvədə qalır.
Bulvar, park və istirahət məkanlarına girişə tətbiq olunan məhdudiyyət də götürülür.
Qeyd olunan ərazilərdə rayonlar və şəhərlərarası gediş-gəliş bərpa olunur. Lakin ictimai nəqliyyatla sərnişindaşıma xidməti istisna kimi qalır.
Bir yerə toplaşmaq olarmı?
Nazirlər Kabineti yanında Operativ Qərargah insanların bir yerə toplaşması barədə xüsusi qeyd edib.
Məlumatda deyilir ki, xüsusi karantin rejimində respublika üzrə ictimai yerlərdə, bulvarlarda və parklarda, eyni zamanda ictimai iaşə obyektlərində bir yerdə insanların 10 nəfərdən artıq qruplarda cəmləşməsi qadağandır.
Dərslər bərpa olunurmu?
Nazirlər Kabineti bildirib ki, respublika üzrə bütün təhsil müəssisələrində tədris, təlim tərbiyə prosesinin dayandırılması 31 may 2020-ci il tarixinədək uzadılır. Dərslərin nə vaxt bərpa olunacağı barədə məlumat verilmir.
Karantin rejimi sərtləşdirilə bilərmi?
Bəli. Nazirlər Kabineti yanında Operativ Qərargah bildirib ki, ölkədə Covid-19 virusuna yoluxma dinamikası zərurət yaradarsa, xüsusi karantin rejiminin yenidən sərtləşdirilməsi mümkündür.
Hazırda isə Azərbaycandakı mövcud sanitar-epidemioloji vəziyyət, digər dövlətlərdə tətbiq olunan preventiv tədbirlər, eləcə də Ümumdünya Səhiyyə Təşkilatının tövsiyələr nəzərə alınaraq ölkədə xüsusi karantin rejimi uzadılıb və tətbiq edilən bir sıra məhdudiyyətlərin yumşaldılmasına dair qərar verilib.

Azərbaycanda ilk koronavirusa yoluxma halı 28 fevralda qeydə alınıb.
Azərbaycanda koronavirusa yoluxanların sayı 1804 nəfərə çatıb. Onlardan 1325 nəfəri müalicə olunaraq sağalıb. 24 nəfər ölüb.
Martın 24-dən aprelin 20-dək ölkədə xüsusi karantin rejimi elan edilib. Aprelin 4-dən isə xüsusi ehtiyaclar məqsədilə küçəyə çıxmaq üçün sms icazə tələb olunurdu.
</doc>
<doc docid='bbc_azerbaijan-51655417' lang='aze' type='mono' source_url='https://www.bbc.co.uk/azeri/azerbaijan-51655417' term='COVID'>
Koronavirus: Azərbaycan və İran sərhədi daha 2 həftə bağlı qalacaq
Azərbaycan və İran sərhədi daha iki həftə bağlı qalacaq.
Azərbaycan və İran sərhədi daha iki həftə bağlı qalacaq.
Nazirlər Kabinetinin məlumatına görə, qərar Ümumdünya Səhiyyə Təşkilatı tərəfindən COVİD-19 koronavirus infeksiyasının qlobal pandemiya elan olunduğunu nəzərə alaraq verilib.
Azərbaycan və İran arasında sərhədin müvəqqəti bağlanması ilə ilk qərar fevralın 29-da verilib.
Bundan sonra  oronavirus infeksiyasının Azərbaycan ərazisində yarada biləcəyi təhlükənin qarşısının alınması məqsədilə qonşu İranda olan Azərbaycan vətəndaşlarının təxliyyəsinə başlanılıb.
"Hazırda İranda olan Azərbaycan vətəndaşlarının ölkəyə qayıtmasını təmin etmək üçün martın 4-də İrandan Azərbaycana uçuş reysi təşkil olunacaq və xüsusi dəhliz vasitəsilə vətəndaşların ölkəyə qayıtması təmin olunacaqdır", Nazirlər Kabineti yanında operativ qərargahın məlumatında deyilib.
"Azərbaycana gəlmək istəyən vətəndaşların ölkəmizin Tehrandakı Səfirliyi və Təbrizdəki Baş konsulluğu ilə əlaqə saxlayaraq qeydiyyatdan keçmələri xahiş olunur".
İrandan təxliyyə olunacaq vətəndaşlar müvafiq müayinə aparılması məqsədilə karantinə yerləşdiriləcəklər.
Nazirlər Kabineti xatırladıb ki, Ümumdünya Səhiyyə Təşkilatının tələblərinə əsasən, koronavirus infeksiyasının aşkarlanması üçün karantin 14-29 gün müddətinə müəyyən edilib.
Nazirlər Kabineti eləcə də qeyd edib ki, ölkədə koronavirusa yoluxma hallarının müəyyənləşdirilməsi ilə əlaqədar müvafiq xəstəxanalar ayrılıb və karantin zonaları yaradılıb.
"İran İslam Respublikası ilə sərhəddə profilaktik tədbirlərin həyata keçirilməsi məqsədilə səyyar çadırlar qurulub".
Çin, Almaniya və digər ölkələrlə aparılan danışıqlar nəticəsində lazımi avadanlıqların, preparatlarının, mütəxəssislərin Azərbaycana gətirilməsi üçün müvafiq razılaşma əldə olunub, Azərbaycan Nazirlər Kabinetinin yanında operativ qərargahın məlumatında qeyd olunub.
İranla sərhəd bağlanıb
Fevralın 29-da Azərbaycan koronavirusa görə İranla sərhədini bağlayıb.
"Ümumdünya Səhiyyə Təşkilatının tövsiyələrini və digər dövlətlərin təcrübələrini nəzərə alaraq, koronavirus riskinin yayılması ilə əlaqədar 29 fevral 2020-ci il tarixindən saat 16.00-dan etibarən iki həftəlik müvəqqəti dövr ərzində Azərbaycan Respublikası və İran İslam Respublikası arasında dövlət sərhədlərinin məhdudlaşdırıcı rejim əsasında bağlanması barədə qərar qəbul olunmuşdur", - şənbə günü yayımlanan Nazirlər Kabinetinin qərarında deyilir.
Məlumata əsasən, Azərbaycanda olan İran vətəndaşlarının ölkədən çıxması və İranda olan Azərbaycan vətəndaşlarının ölkəyə gəlməsini təşkil etmək üçün zəruri dəhliz təmin olunacaqdır. "Zəruri hallarda, İran İslam Respublikası vətəndaşlarına humanitar əsaslarla vizaların rəsmiləşdirilməsi həyata keçiriləcəkdir".
Fevralın 28-dək Azərbaycanda 224 nəfərin koronavirus şübhəsilə həkim nəzarəti altında olduğu bildirilib.
Həmçinin oxuyun:
</doc>
<doc docid='bbc_azerbaijan-52299553' lang='aze' type='mono' source_url='https://www.bbc.co.uk/azeri/azerbaijan-52299553' term='COVID'>
Bu gündən Azərbaycanın bəzi bölgələrində SMS icazə sistemi ləğv edilib
Bu gündən etibarən Azərbaycanın bəzi bölgələrində Bakı, Sumqayıt, Gəncə, Lənkəran şəhərləri və Abşeron rayonu istisna olmaqla respublikanın digər rayon və şəhərlərində və Naxçıvan MR-də SMS icazə ləğv edilib.
Bu gündən etibarən Azərbaycanın bəzi bölgələrində Bakı, Sumqayıt, Gəncə, Lənkəran şəhərləri və Abşeron rayonu istisna olmaqla respublikanın digər rayon və şəhərlərində və Naxçıvan MR-də SMS icazə ləğv edilib.
Bu qərar Nazirlər Kabineti yanında Operativ Qərargah tərəfindən mayın birində qəbul olunub.
Qərara əsasən Azərbaycanda koronavirusla əlaqədar olaraq karantin rejimi may ayının 31-dək uzadılıb.
Məhdudiyyətlərin yumşaldılması Bakı, Sumqayıt, Gəncə, Lənkəran şəhərləri, Abşeron rayonu və digər regionlar üzrə mərhələ ilə həyata keçiriləcək.
Martın 24-dən aprelin 20-dək Azərbaycanda xüsusi karantin rejimi elan olunub və sonradan bu müddət mayın 4-dək uzadılıb. Aprelin 4-dən ölkə ərazisində xüsusi icazə ilə hərəkət edilir.
Bundan əvvəl, aprelin 27-dən bəzi ticarət sahələrinin fəaliyyətinə icazə verilmişdi, eləcə də küçəyə çıxmaq üçün SMS icazənin zamanları uzadılmışdı.
Mayın üçünə olan məlumata görə, Azərbaycanda koronavirus infeksiyasına yoluxanların sayı 1900-ü keçib.
Azərbaycanda ilk koronavirusa yoluxma halı 28 fevralda qeydə alınıb.

Bakı, Sumqayıt, Gəncə, Lənkəran şəhərləri və Abşeron rayonu üzrə 4 may, saat 00:00-dan etibarən:
Xüsusi karantin rejimində respublika üzrə ictimai yerlərdə, bulvarlarda və parklarda, eyni zamanda ictimai iaşə obyektlərində bir yerdə insanların 10 nəfərdən artıq qruplarda cəmləşməsi qadağandır.
Respublika üzrə bütün təhsil müəssisələrində tədris, təlim tərbiyə prosesinin dayandırılması 31 may 2020-ci il tarixinədək uzadılır.
Bakı, Sumqayıt, Gəncə, Lənkəran şəhərləri və Abşeron rayonunda məhdudiyyətlər aradan qaldırılan sahələrdə işləyən şəxslər barədə məlumatlar işəgötürən tərəfindən elektron imzadan istifadə edilməklə "icaze.e-gov.az" portalına daxil edildikdən sonra onların hərəkətinə yol verilir.
Pandemiya dövründə ölkə ərazisində müvafiq strukturların, habelə ticarət və xidmət sahələrinin fəaliyyəti Azərbaycan Respublikası Nazirlər Kabineti yanında Operativ Qərargah tərəfindən təqdim olunan zəruri sosial davranış və sanitar-epidemioloji qaydalara uyğun həyata keçirilməlidir.
Xüsusi karantin rejiminin uzadılması ilə bağlı qərar Azərbaycandakı mövcud sanitar-epidemioloji vəziyyət, digər dövlətlərdə tətbiq olunan preventiv tədbirlər, eləcə də Ümumdünya Səhiyyə Təşkilatının tövsiyələri təhlil edildikdən sonra verilib.
Bununla yanaşı, Operativ Qərargah qeyd edir ki, ölkədə Covid-19 virusuna yoluxma dinamikası zərurət yaradarsa, xüsusi karantin rejiminin yenidən sərtləşdirilməsi mümkündür.
</doc>
<doc docid='bbc_international-51897954' lang='aze' type='mono' source_url='https://www.bbc.co.uk/azeri/international-51897954' term='COVID'>
Koronavirus bədənə necə təsir göstərir?
Koronavirus yalnız keçən ilin dekabrında peyda olub, lakin indi artıq bütün dünya bu virusun pandemiyası və onun yaratdığı Covid-19 xəstəliyinin öhdəsindən gəlməyə çalışır.
Koronavirus yalnız keçən ilin dekabrında peyda olub, lakin indi artıq bütün dünya bu virusun pandemiyası və onun yaratdığı Covid-19 xəstəliyinin öhdəsindən gəlməyə çalışır.
Əksəriyyət üçün bu xəstəlik yüngül keçir, lakin bəzi insanları bu xəstəlik öldürür.
Görəsən, virus bədənə necə hücum edir, niyə bəzi insanlar bu virusdan ölür və bu virusa yoluxanlar necə müalicə olunur?
Bu zaman virus özünü göstərməyə başlayır.
Viruslar bədən hüceyrələrinin içərisinə işləyəndən sonra onları nəzarət altına götürür.
Rəsmi olaraq Sars-CoV-2 adlanan koronavirus onu nəfəslə içəri aldığınız zaman (kimsə yaxında öskürəndən sonra) və ya üstündə virus olan əşyaya və sonra da üzünüzə toxunduğunuz zaman bədəninizə keçə bilər.
Bu virus ilk növbədə boğaz, tənəffüs yolları və ciyərlərdə yerləşən hüceyrələrə yoluxur və onları daha çox sayda hüceyrəyə yoluxmaqda davam edən böyük miqdarda yeni virus massivi istehsal edən "koronavirus fabriklərinə" çevirir.
Bu erkən mərhələdə insanda xəstəlik simptomları olmur və bəzi insanlarda həmin simptomlar heç vaxt olmaya da bilər.İnkubasiya müddəti, yəni infeksiyanın yoluxması ilə və ilk simptomların özünü göstərməsi arasındakı vaxt geniş diapazonda dəyişir, lakin orta hesabla təxminən beş gün çəkir.
İnsanların əksəriyyətində xəstəlik bu cür keçir.
Covid-19 virusuna yoluxanların 10 nəfərdən səkkizində infeksiya yüngül formada keçir və əsas simptomlar yalnız qızdırma və öskürək kimi özünü göstərir.
Bədən, boğaz və baş ağrısı - bütün bunlar mümkündür, lakin mütləq deyil.Qızdırma və ümumiyyətlə, naxoşluq hissi immunitet sisteminin infeksiyaya reaksiya verməsinin nəticəsidir. İmmun sistemi virusu aşkar edilən kimi bədənin qalan hissələrinə xəbərdarlıq siqnalları göndərir və bu proses sitokinlər adlanan kimyəvi maddələrin əmələ gəlməsi və ifrazı yoluyla vaş verir.
Onlar immunitet sistemini toparlayır, amma eyni zamanda bədəndə narahtlıq hissi, ağrı və qızdırmaya səbəb olur.Koronavirusa görə əmələ gələn öskürək ilk öncə quru olur və bunun səbəbi infeksiyaya yoluxmuş hüceyrələrin qıcıqlanması ilə bağlıdır.
Bəzi insanlarda quru öskürək nəhayət bəlğəm gətirən öskürəyə çevrilir, bəlğəmin tərkibi virusun öldürdüyü ciyər hüceyrələrinin qarışığı olan qalın selikdən ibarətdir.
Bu simptomlar yataq rejimi, bol miqdarda maye  və parasetamol qəbul edilməsi ilə müalicə olunur. Bu halda ixtisaslaşdırılmış xəstəxanaya yatmaq ehtiyacı yaranmır.
Bu mərhələ təxminən bir həftə davam edir və bu zaman bu cür xəstələrin əksəriyyəti sağalır, çünki onların immun sistemi virusa qarşı mübarizədə üstün gəlir.Ancaq xəstələnənlərin bəzilərində Covid-19 virusunun daha ciddi forması inkişaf edə bilər.Bəzi tədqiqatlara əsasən, bu mərhələdə xəstəlik özünü burunaxma kimi soyuqdəymə simptomlarıyla da göstərə bilər.
Xəstəliyin ağır forması
Xəstəlik ağırlaşırsa, bu, immun sisteminin virusa aşırı reaksiya tərziylə bağlı ola bilər.
Bədənin qalan hissəsinə ötürülən kimyəvi siqnallar iltihaba səbəb olur, lakin bu həssas şəkildə balanslaşdırılmalıdır. Çox güclü iltihab bütün orqanizmin əlavə zədələnməsinə səbəb ola bilər.
London Kral kollecindən doktor Nathalie MacDermott deyir ki, "virus immun sisteminin cavabında bir tarazlığın pozulmasına səbəb olur, bunu necə baş verdiyinmi bilmirik". Ciyərlərin iltihabına pnevmoniya (sətəlcəm) deyilir.
Ciyərin aşağı hissəsində kiçik hava kisələri yerləşir.
Burada oksigen qana daxil olur və karbon qazı xaricə çıxır, lakin pnevmoniya xəstəliyi zamanı həmin kisəciklər su ilə dolmağa başlayır və nəticədə nəfəs darlığı yaranır, tənəffüs çətinləşir.
Bu zaman bəzi xəstələri süni tənəffüs aparatına qoşmaq lazım gəlir.Çində koronavirus xəstələrinin statistikasına əsasən, xəstəliyin ağır formasına virusa yoluxanların 14 faizi məruz qala bilər.
Xəstələrin təxminən 6%-nin ağır xəstə olduğu təxmin edilir.
Bu məqamda, bədənin fəaliyyəti pozulmağa başlayır və ölüm ehtimalı kəskin artır.Bu mərhələdə immun sistemi nəzarətdən çıxır və bədənin fəaliyyətini pozur.
Bu, qan təzyiqinin təhlükəli dərəcədə aşağı düşməsi və orqanların fəaliyyətinin düzgün işləməməsi və ya tamamilə pozulması ilə müşayiət olunan septik şoka gətirib çıxara bilər.
Ciyərlərdə intensiv iltihaba görə yaranan kəskin tənəffüs çətinliyi sindromu bədənin fəaliyyət göstərməsi üçün lazım olan kifayət qədər oksigen alınmasına imkan vermir. Bu, böyrəklərdə qan təmizləməsi prosesini poza və bağırsağın selikli qişasını zədələyə bilər.
"Virus elə güclü iltihab əmələ gətirir ki, nəticədə, siz ölürsünüz... bu, daxili orqanların fəaliyyətinin pozulmasına gətirib çıxarır", - doktor Bharat Pankhania deyib.
İmmunitet sistemi virusun öhdəsindən gələ bilmirsə, virus bu halda son nəticədə bədənin bütün nöqtələrinə yayılacaq və orqanizmə daha ağır zərbələr vuracaq.
Bu mərhələdə yüksək dərəcədə invaziv müalicə yer alır, bu müalicə bədəni süni yolla oksigenləşdirilməsini də nəzərdə tuta bilər.
Bu zaman qalın borular vasitəsilə bədəndən qan çıxarılaraq oksigenləşdirilir və  geri ötürlür, yəni sistem süni ciyər kimi işləyir.
Amma orqanizmə dəyən zərər kritik həddə çatanda, bədən artıq həyatı davam etdirmək funksiyasının öhdəsindən gələ bilmədiyi üçün xəstə ölür.
Həkimlər bütün göstərilən səylərə baxmayaraq, bəzi xəstələrin necə öldüyünü təsvir etdilər.
Lancet tibb jurnalında qeyd olunur ki, Çində Uhan şəhərinin Cinyintan xəstəxanasında vəfat edən ilk iki xəstə onlara virus yoluxana qədər, görünür sağlam olublar, amma bu da var ki, onlar uzun müddət siqaret çəkən olublar və bu, onların ağciyərlərini zəiflədə bilərdi.
Birinci xəstənin, 61 yaşlı kişinin xəstəxanaya çatdırıldığı vaxt ağır pnevmoniyası var idi.
O, kəskin respirator çatışmazlığından əziyyət çəkirdi və ciyərlərinin süni ventilyasiyasına baxmayaraq, ciyərlərinin funksiyasını bərpa etmək mümkün olmamışdı və nəticədə, onun ürəyi dayanmışdı.
O, xəstəxanaya yerləşdirildikdən 11 gün sonra ölüb.
İkinci xəstə, 69 yaşlı kişi də kəskin respirator çatışmazlığı sindromundan əziyyət çəkib.
Onu da süni nəfəs aparatına qoşdular, amma bu, kömək etmədi. O, qan təzyiqinin düşməsiylə müşayiət olunan kəskin pnevmoniya və septik şokdan vəfat edib.
</doc>
<doc docid='bbc_other-news-52165045' lang='aze' type='mono' source_url='https://www.bbc.co.uk/azeri/other-news-52165045' term='COVID'>
Gürcüstanda koronovirus: ilk ölüm halı qeydə alınıb
Gürcüstanda Covid-19-la əlaqədar ilk ölüm halı qeydə alınıb. Bu barədə jurnalistlərə Tbilisidəki Birinci universitet klinikasının rəhbəri Levan Ratiani məlumat verib.
Gürcüstanda Covid-19-la əlaqədar ilk ölüm halı qeydə alınıb. Bu barədə jurnalistlərə Tbilisidəki Birinci universitet klinikasının rəhbəri Levan Ratiani məlumat verib.
Rəsmi məlumata görə, həyatını itirən 79 yaşlı qadındır. Onun Kvemo Kartli bölgəsindən olduğu bildirilir.
Həkimlər mərhumun xroniki xəstəliklərdən əziyyət çəkdiyini bildirirlər.
Kvemo Kartlidəki Marneuli və onunla qonşu Bolnisi rayounu karantinə alınan ilk Gürcüstan bölgələridir.
Gürcüstanda ilk koronovirus hadisəsi fevral ayının sonunda qeydə alınıb.
Ondan bəri yoluxma hallarının sayı 156-ya çatıb. Covid-19 diaqnozu qoyulan 28 nəfərin sağaldığı bildirilir.
</doc>
<doc docid='bbc_magazine-52264572' lang='aze' type='mono' source_url='https://www.bbc.co.uk/azeri/magazine-52264572' term='COVID'>
Koronavirus: Covid-19 insanların robotlarla əvəzlənməsini sürətləndirəcəkmi?
Pandemiya dünyanı bürüyərkən bəşəriyyətin həyat tərzi üçün ayrı bir təhlükə olan robotların baş qaldırmasını insanların unutması başadüşülən görünə bilər.
Pandemiya dünyanı bürüyərkən bəşəriyyətin həyat tərzi üçün ayrı bir təhlükə olan robotların baş qaldırmasını insanların unutması başadüşülən görünə bilər.
Təhlilçilərin qeyd etdiyi kimi, robotlar getdikcə daha böyük miqyasda insanı onun iş yerində əvəzləyir, indiki koronavirus pandemiyası isə bu prosesi qat-qat sürətləndirir.
"İnsanlar adətən qarşılıqlı əlaqələrdə insan elementinin olmasını arzuladıqlarını söyləyirlər, amma Covid-19 bunu dəyişdirdi", - robotların yaxın onilliklərdə iqtisadiyyata necə inteqrasiya edəcəyindən yazan futurist Martin Ford deyir.
"[Covid-19] istehlakçı seçimini dəyişdirməyə və avtomatlaşdırma üçün yeni imkanlar açmağa qadirdir", - o qeyd edir.
Böyük və kiçik şirkətlər sosial məsafənin gözlənilməsi tələbinə əməl etmək üçün robotlardan daha geniş istifadə etməyə başlayır və işə gələrək iş yerlərində fiziki olaraq çalışmalı olan işçilərinin sayını azaltmağa çalışır. Robotlardan işçilərin evdə yetirə bilmədiyi vəzifələri yerinə yetirmək üçün də istifadə olunur.
Amerikanın ən böyük pərakəndə satış şəbəkəsi Walmart öz döşəmələrini təmizləmək üçün üçün robotlardan istifadə edir.
Cənubi Koreyada robotlardan temperaturu ölçmək və əl təmizləyici dezinfeksiya geli paylamaq üçün istifadə olunur.
Səhiyyə ekspertlərinin fikrincə, bəzi hallarda sosial məsafə tutmaq tələbi və tədbirlərinin 2021-ci ilə qədər qüvvədə qalmasına ehtiyac ola bilər, bu halda iş yerlərində robotların tətbiqinə tələbat daha da arta bilər.
Sanitariya və təmizləmə məhsulları sahəsində ixtisaslaşmış şirkətlər istehkçılar tərəfindən tələbatın artımıyla üzləşib.
Danimarkada ultrabənövşəyi işıq dezinfeksiyası robotlarının istehsalçısı olan UVD Robots şirkəti yüzlərlə maşınını Çin və Avropadakı xəstəxanalara göndərib.
Sifarişi müştəriyə çatdırma qaydası əsasında işləyən ərzaq dükanları və restoranların da bu texnologiyadan getdikcə daha geniş istifadə edirlrər.
Ekspertlərə görə, daha çox müəssisə yenidən açıldıqca bu texnologiyadan daha da geniş miqyasda, o cümlədən xəstəxanalarda və məktəblərdə istifadə ediləcəyini gözləmək olar.
"Müştərilər indi öz təhlükəsizliyi və işçilərin təhlükəsizliyi və sağlamlığı haqqında daha çox düşünürlər, - Gələcəyin Müştərisi adlı kitabın müəllifi Blake Morgan deyir. -Avtomatlaşdırmanən daha geniş tətbiqi onların hamısının sağlamlığını qoruya bilər və müştərilər bunu edən şirkətləri mükafatlandıracaqlar."
Amma hələ müəyyən məhdudiyyətlər də var. Blake Morgan qeyd edir ki, supermarketlərdə avtomatlaşdırılmış kassalar insanlar arasında təması azaltmalı olduğu halda, bəzən sistemin işləməməsi və ya sıradan çıxması səbəbindən müştərilər həmin maşınların əvəzinə insanın çalışdırdığı kassalardan istifadə etməyə üstünlük verirlər.
Sağlamlıqla bağlı tədbirlərin gücləndirildiyi və narahatlığın artdığına görə robotlardan daha geniş istifadə edilən daha bir sahə yemək xidmətləridir.
McDonald's və digər bu kimi hazır yemək şəbəkələri aşpaz və ofisiantların yerinə robotlardan istifadə etməyi planlaşdırır və bu məqsədlə həmin vəzifələrin öhdəsindən gələ bilən maşınların sınağına başlanıb.
Amazon və Walmart şirkətləri öz anbarlarında robotlardan uzun müddətdir ki istifadə edir və burada məqsəd - məhsuldarlığı artırmaqdır.
Covid-19 epidemiyası başlayandan sonra hər iki şirkət malların çeşidlənməsi, göndərilməsi və qablaşdırılması üçün robotlardan daha geniş istifadə etmək yollarını arayır.
Bu, mövcud şəraitdə həmkarlarından sosial məsafənin gözlənilməsini təmin edə bilmədiklərini söyləyən anbar işçilərinin şikayətlərinin sayını azalda bilər. Ancaq texnologiya mütəxəssislərinin fikrincə, bu tendensiya son nəticədə, işçilərin bir qismini işdən kənarda qoyacaq.
Bir şirkət bir işçini robotla əvəz etmək üçün sərmayə qoyduqdan sonra həmin vəzifəyə bir daha işçi götürüləcəyi ehtimalı xeyli azalır. Robotları yaratmaq və müəssisələrə inteqrasiya etmək bahalı işdir, lakin işə düşdükdən sonra robotlar adətən insan işçilərindən şirkət üçün daha ucuz başa gəlir.
Futurist Martin Ford-un fikrincə, Covid-19-dan sonrakı dünyada obotlardan istifadə bir sıra marketinq üstünlükləri də təmin edə edir.
"İnsanlar daha az işçisi və daha çox robotu olan bir yerə getməyi üstün tutacaqlar, çünki həmin maşınların ümumi riskləri aşağı sala biləcəyini hiss edirlər", - o izah edir.
Bəs görəsən, bir insanın dərs və ya təlimat verməsi üçün lazım xidmət rolları haqqında nə demək olar?
Məktəb müəllimləri, idman məşqçiləri və maliyyə məsləhətçilərini əvəz edə biləcək süni intellektin inkişaf etdirilməsi işləri hazırda həyata keçirilməkdədir.
Böyük texnologiya şirkətləri süni intellektdən istifadəni genişləndirirlər. Həm Facebook, həm də Google şirkətində moderatırlar evdən işləməyə başladıqdan, bəzi məzmunları görə bilmədiklərinə görə,  yersiz və ya qaydaları pozan postların silinməsi vəzifəsi süni intellektə malik olan robotlara tapşırılıb.
Robot skeptikləri insanların bu işlərdə həmişə öndə olacaqlarını düşünür. Amma bu vəziyyət dəyişə bilər, çünki karantin rejimi insanları məsafədən işləmək variantına daha rahat baxmaq halına gətirib. Ekrandakı təlimatçı və ya məsləhətçinin isə gerçək bir şəxs olmasına ehtiyac yoxdur, sadəcə süni intellektin real şəxs kimi düşünməsi və davranması gərəkdir.
Qlobal proqnozlar üzrə ixtisaslaşan McKinsey şirkətinin 2017-ci ildəki hesabatında ABŞ-da işçilərin üçdə birinin 2030-cu ilə qədər avtomatlaşdırma və robotlarla əvəzlənəcəyini proqnozlaşdırmışdı.
Lakin pandemiya kimi hadisənin həmin proqnozun bütün müddətlərini dəyişdirmək potensialı var və mütəxəssislər hesab edirlər ki, bu texnologiyanın dünyaya nə vaxt inteqrasiya ediləcəyi məsələsi əslində, insanların nə vaxt buna qərar verəcəklərindən asılır.
</doc>
<doc docid='bbc_other-news-52424371' lang='aze' type='mono' source_url='https://www.bbc.co.uk/azeri/other-news-52424371' term='COVID'>
Ramazanda koronavirus tədbirləri: Ümumdünya Səhiyyə Təşkilatı nələri tövsiyə edir?
Dünyadakı 1,8 milyard müsəlman Ramazan ayını koronavirus tədbirlərinin kölgəsində keçirəcək.
Dünyadakı 1,8 milyard müsəlman Ramazan ayını koronavirus tədbirlərinin kölgəsində keçirəcək.
Ümumdünya Səhiyyə Təşkilatı (ÜST) müsəlmanlar yaşayan ölkələrdə Ramazan ayı boyu sosial və dini davranışlarla bağlı riayət edilməsi vacib olan tədbirlər siyahısını açıqlayıb.
ÜST ibadət yerlərinin təmizliyi də daxil, oruc tutmağın virusa yoluxma riskini artırıb-artırmamasına qədər bir çox məsələyə toxunub.
ÜST qeyd edib ki, oruc tutmaq və "Covid-19" arasındakı əlaqəylə bağlı hər hansı elmi araşdırma aparılmayıb.
Sağlam insanların oruc tutmalarının problem yaratmamalı olduğunu bildirən təşkilat digər xəstələr kimi, virusa yoluxanların da həkimə müraciət etmələrini tövsiyə edib.
ÜST-ün tövsiyələri arasında təzə qidalardan istifadə etmək və bol su içmək də var.
ÜST həmçinin qeyd edib ki, riskləri dəyərləndirdikdən sonra siyasətçilər sosial və dini məzmunlu yığıncaqların təxirə salınmasını "ciddi şəkildə" gözdən keçirməli, bu mümkün olmadıqda, yığıncaq yerlərində virusun yayılma riskini azaldacaq  tədbirlər reallaşdırmalıdırlar.
Təşkilatın sosial məsafəylə bağlı tövsiyələri isə aşağıdakılardır:
Yüksək risk qrupuna aid olan şəxslərlə bağlı tövsiyələr:
ÜST iftar yığıncaqlarının mümkün qədər açıq havada keçirilməsini, bu mümkün olmadıqda isə məkanların tez-tez havalandırılmasını məsləhət görür.
Yoluxma ehtimalını azaltmaq üçün az sayda adamın iştirakıyla və qısa müddət ərzində yekunlaşacaq yığıncaqların keçirilməsi, bu tədbirlərdə sosial məsafənin qorunması tövsiyə edilir.
İftara qatılan şəxslər arasında "Covid-19" xəstələri aşkar edilərsə, filyasiya araşdırmalarının (mənbənin müəyyən edilməsi ) tətbiqi təmin olunmalıdır.
ÜST hər yığıncaqdan əvvəl və sonra ibadət yerlərinin dezinfeksiya olunmasını tövsiyə edib.
Məscidlərdə ümumi gigiyena tələblərinə əməl edilməlidir. Təşviq olunmalıdır ki, insanlar şəxsi səccadələrindən istifadə etsinlər.
Qapı tutacaqları, elektrik düymələri, pilləkən məhəccərləri kimi çox toxunulan yerlər tez-tez dezinfeksiya olunmalıdır.
ÜST zəkatların paylanması zamanı da sosial məsafənin qorunmasını istəyir.
Təşkilat iftar bufetlərində qələbəlik olmaması üçün süfrələrin əvvəldən qurulmasını tövsiyə edib. Yeməklərin hazırlanması, paylanması və süfrələrin yığışdırılması zamanı da qoruyucu tədbirlərə əməl olunmalıdır.
ÜST həmçinin bildirib ki, "Covid-19" epidemiyası zamanı siqaretdən ümumiyyətlə uzaq durmaq lazımdır:
"Siqaret çəkəndə barmaqlar (və yəqin ki, virus bulaşmış siqaretlər) dodaqlara toxunur və bu, virusun nəfəs yollarına keçmə ehtimalını artırır. Qəlyanların çox adam tərəfindən istifadə edilən başlıqları və xortumları da virusun yayılmasına şərait yaradır".
Tövsiyələrin "Ağıl və psixoloji sağlamlıq" bölümündə inanclı şəxslərdə təhlükəsiz məsafəni qoruyaraq dua edə biləcəklərinə inam yaratmağın vacibliyi vurğulanır.
"Ümid və təsəlli mesajlarıyla yanaşı, xəstələr üçün dualar etmək Ramazanın ictimai sağlamlığı qorumaq tələbini yerinə yetirmək vasitəsidir" - ÜST-ün tövsiyələrində qeyd edilən məqamlardan biri də budur.
Təşkilat xəbərdarlıq edib ki, hərəkət məhdudiyyətinin tətbiq edildiyi yerlərdə qadınlara, uşaqlara və ayrı-seçkiliyə məruz qalan digər şəxslərə qarşı ailədaxili zorakılıq arta bilər:
"Dini liderlər açıq şəkildə bu şiddətə etiraz edə, zərərçəkmişlərə yardım edə və ya onları yardım istəməyə təşviq edə bilərlər".
</doc>
<doc docid='bbc_international-52337282' lang='aze' type='mono' source_url='https://www.bbc.co.uk/azeri/international-52337282' term='COVID'>
Dünya boyunca koronavirus hadisələrinin sayı 2,2 milyonu keçib
ABŞ-ın Johns Hopkins Universiteti tərəfindən hazırlanan son məlumatlara əsasən, dünya boyunca Covid-19 hadisələrinin sayı 2,2 milyonu keçib, ölüm hallarının sayı isə 155 minə yaxınlaşır.
ABŞ-ın Johns Hopkins Universiteti tərəfindən hazırlanan son məlumatlara əsasən, dünya boyunca Covid-19 hadisələrinin sayı 2,2 milyonu keçib, ölüm hallarının sayı isə 155 minə yaxınlaşır.
Pandemiyanın yayılmasını yavaşlatmaq üçün 4,5 milyarddan çox insan sosial məsafə məhdudiyyətləri şəraitində yaşayır.
Almaniyanın Səhiyyə Nazirliyi bir aydır ki, davam edən karantin tədbirlərindən sonra koronavirus xəstəliyi ilə bağlı vəziyyətin "nəzarət altına" alındığını bildirib.
Yaponiyada həkimlər xəbərdarlıq edirlər ki, xəstəxanalara daha çox vəsait ayrılmasa, ölkənin səhiyyə sistemi artmaqda olan koronavirus hadisələrinə qarşı aciz qala bilər.
Ümumdünya Səhiyyə Təşkilatı (ÜST), anticisim testlərinə həddindən artıq çox sərmayənin qoyulması ilə əlaqədar xəbərdarlıqla çıxış edib.
Təşkilata əsasən, virusdan sonra immunitetin yaranmasını təsdiqləyən "heç bir dəlil" yoxdur.
</doc>
<doc docid='bbc_international-52293078' lang='aze' type='mono' source_url='https://www.bbc.co.uk/azeri/international-52293078' term='COVID'>
Koronavirus - dünya üzrə rəqəmlər bu səhifədə canlı yenilənir
Ötən ilin sonlarında Çinin Hubey əyalətində başlayan yeni koronavirus Antarktidadan başqa bütün dünyaya yayılıb. Koronavirusu SARS-CoV-2, onun yaratdığı xəstəliyi isə Covid-19 adlandırırlar.
Ötən ilin sonlarında Çinin Hubey əyalətində başlayan yeni koronavirus Antarktidadan başqa bütün dünyaya yayılıb. Koronavirusu SARS-CoV-2, onun yaratdığı xəstəliyi isə Covid-19 adlandırırlar.
Xəstəliyin əsas əlamətləri yüksək qızdırma, təngnəfəslik, quru öskürəkdir.
BBC koronavirus epidemiyasının hər ölkədə necə yayıldığını göstərmək üçün interaktiv xəritə hazırlayıb. Xəritəmiz John Hopkins Universitetinin rəqəmlərinə əsaslanır və hər gün müvafiq olaraq yenilənir.
İnteraktiv xəritəni görmək üçün brauzerinizi yeniləyin
Mənbə: Johns Hopkins Universiteti, milli ictimai səhiyyə agentlikləri
Rəqəmlər yenilənib
                    
                        2 may 2020 14:01 GMT+4
Bu cədvəldə isə sizə hər ölkədə yoluxma, sağalma və ölüm sayını öyrənə bilərsiniz.
*Əhalinin hər 100 000 nəfərinə düşən ölüm sayı
İnteraktivlik üçün brauzerinizi yeniləyin
Bu məlumat mütəmadi olaraq yenilənir, lakin son məlumatları əks etdirməyə bilər.
** Yeni hallarla bağlı keçmiş rəqəmlər üç günlük ortalama göstəricidir. Hadisələrin sayına dəyişiklər edildiyindən bu tarix üçün ortalama göstəricini hesablamaq mümkün deyil.
Mənbə: Johns Hopkins Universiteti, milli ictimai səhiyyə agentlikləri
Son yenilənmə: 7 may 2020 22:23 GMT+4
Aşağıdakı qrafikdə isə Azərbaycanda ümumi yoluxanların sayı, ölüm və sağalma halları barədə məlumat ala bilərsiniz.

</doc>
<doc docid='bbc_azerbaijan-51876428' lang='aze' type='mono' source_url='https://www.bbc.co.uk/azeri/azerbaijan-51876428' term='COVID'>
Azərbaycanda daha 9 nəfərdə koronavirus aşkarlanıb
Şənbə günü Azərbaycanda 9 yeni koronavirus infeksiyasına yoluxma faktı qeydə alınıb, Nazirlər Kabineti yanında operativ qərargah bildirib.
Şənbə günü Azərbaycanda 9 yeni koronavirus infeksiyasına yoluxma faktı qeydə alınıb, Nazirlər Kabineti yanında operativ qərargah bildirib.
Qərargahın məlumatında deyilir ki, "xüsusi rejimli xəstəxanalara yerləşdirilən və müşahidə altında olan pasiyentlər özlərini normal hiss edirlər, səhhətləri stabildir".
Qurum hazırda Azərbaycanda 42 nəfər aktiv koronavirus xəstəsinin xüsusi rejimli müəssisələrdə həkim nəzarəti altında saxlanıldığını, onların müalicəsi ilə bağlı müvafiq tədbirlərin davam etdirildiyini bildirib.
Qərargah vətəndaşlara müraciət edərək "özünütəcrid tədbirlərinə uyğun davranmaq, yalnız ciddi ehtiyac yarandıqda evdən çıxmaq, digər şəxslərlə minimum kontaktda olmaq, insanların sıx toplaşdığı yerlərə getməmək və digər qaydalara əməl etməyi" tövsiyə edib.
Martın 19-da Azərbaycanda 10 koronavirus infeksiyasına yoluxma halı qeydə alınıb, Nazirlər Kabineti yanında operativ qərargah bildirib.
Qərargahın cümə axşamı günü verdiyi məlumatda deyilir ki, infeksiyaya yoluxmuş həmin şəxslər müxtəlif vaxtlarda Almaniya, Fransa, Türkiyə və İrandan Azərbaycana qayıdıblar.
Martın 18-də Nazirlər Kabineti yanında operativ qərargah Azərbaycanda koronavirusa yoluxmuş şəxslərdən 4-nün sağaldığını bildirmişdi.
Qərargah martın 17-si axşam saatlarında daha 6 nəfərin bu infeksiyaya yoluxduğunu bildirib.
Çərşənbə axşamı səhəri isə 3 yeni koronavirus infeksiyasına yoluxma faktı qeydə alındığı bildirilmişdi.
Matın 15-də Azərbaycanda koronavirus infeksiyasına 6 yoluxma faktı qeydə alınıb.
Operativ Qərargahın məlumatında həmin şəxslərin də səhhətlərinin stabil olduğu deyilirdi.
İndiyədək 11 nəfər "sağalıb"
Rəsmi qurumlara əsasən, indiyədək Azərbaycanda koronavirusdan 11 nəfər sağalıb, bir nəfər ölüb.
Nazirlər Kabineti yanında Operativ Qərargahın üzvü, "Tibbi Ərazi Bölmələrinin İdarəetmə Birliyi"-nin (TƏBİB) İdarə Heyətinin sədri Ramin Bayramlı deyib ki, indiyə qədər xəstəlik aşkar olunmadığı üçün 711 nəfər karantindən evə buraxılıb.
"Hazırda karantində 560 nəfər var, bu günə qədər 4200-ə qədər müayinə aparılıb", o deyib.
Martın 14-ü yayılan məlumata görə, Covid-19-dan müalicə olunan daha üç nəfər sağalaraq evə buraxılıb. Onların hamısı Azərbaycan vətəndaşıdır.
İndiyədək qeydə alınan yoluxma hadisələri barədə müntəzəm xəbər verilsə də, onların ümumi sayı haqqında rəsmi rəqəm elan olunmamışdır.
Bu həftə Azərbaycanda koronavirusla bağlı ilk ölüm hadisəsi qeydə alınıb. Xəstəxanaya yerləşdirilmiş daha bir nəfərin "stabil ağır" vəziyyətdə olduğu bildirilir. Azərbaycanda koronavirusun ilk halı 28 fevralda qeydə alınıb.
Neftçi fəaliyyətini dayandırıb
Azərbaycanda koronavirusla bağlı "sosial izolyasiya" tədbirləri barədə qərar qəbul edilib. Nazirlər Kabineti yanında Operativ Qərargahın qərarı ilə kütləvi tədbirlər təxirə salınır və ya ləğv olunur. Şənbə günü qüvvəyə minən qərar ardınca onun icrası ilə bağlı müxtəlif məlumatlar yayılıb.
Martın 14-də Neftçi futbol klubu öz fəaliyyətinin dayandırılması barədə açıqlama verib.
"Neftçi PFK böyük heyətə malik olan kollektivin sağlamlığını nəzərə alaraq, infeksiyaya yoluxmaq riskini azaltmaq məqsədilə bütün fəaliyyətini birmüddətlik, müvəqqəti dayandırıb", - klubun saytında bildirilir.
Müvafiq tədbirlər barədə Müdafiə nazirliyi də xəbər yayıb. Məlumata əsasən, Müdafiə nazirliyində keçirilən müşavirədə kütləvi tədbirlərin məhdudlaşdırılması və valideynlərlə görüşlərin müvəqqəti dayandırılması barədə göstəriş verilib.
Martın 15-dən 19-dək "ASAN xidmət" və "ASAN Kommunal" mərkəzləri məhdud fəaliyyət göstərəcək, xidmətin saytında bildirilir.
Koronavirusa qarşı yönələn "sosial izolyasiya" tədbirləri barədə daha ətraflı bu keçiddən oxuyunAzərbaycanda koronavirus: Toy və yaslara qadağa, apteklər və mağazalar əvvəlki kimi işləyəcək. Koronavirusla bağlı digər məlumatlarla BBC News Azərbaycancanın müntəzəm yenilənən xüsusi səhifəsində tanış ola bilərsiniz.
</doc>
<doc docid='bbc_international-52337283' lang='aze' type='mono' source_url='https://www.bbc.co.uk/azeri/international-52337283' term='COVID'>
Koronavirus izləmələri: “böyük qardaş” karantindən necə çıxır
Kütləvi özünütəcrid xəstəlikdən qoruyur, ancaq həm də milyonlarla insanı gəlirsiz qoyur, şirkətləri iflas həddinə çatdırır.
Kütləvi özünütəcrid xəstəlikdən qoruyur, ancaq həm də milyonlarla insanı gəlirsiz qoyur, şirkətləri iflas həddinə çatdırır.
Alimlər normal həyatı bərpa etməyin kütləvi yoluxmalara səbəb olmayacaq üsullarını tapmağa çalışırlar.
Karantindən çıxma variantlarından biri kimi mobil telefonların siqnalları vasitəsilə insanların rəqəmsal izlənməsi (digital contact tracing) ola bilər - xüsusi proqramların tətbiqi və ya mobil operatorların dəstəyi sayəsində. Sinqapur, Cənubi Koreya və Tayvanın təcrübəsi göstərdi ki, bu üsulla hökumət xəstələrlə ünsiyyətdə olanları tezcə tapa və izolyasiya edə bilir.
Ancaq o da var ki, karantin bitəndən - insanlar normal həyatlarına qayıdandan sonra da hakimiyyət onların hər addımından xəbərdar olacaq.
Hazırda Qərb ölkələrində də analoji sistemlər hazırlanır və bu ölkələrdə də insanlar vətəndaş haqlarını qurban verməli olacaqlar.
"Səhər 8:15-də - mən hələ yuxudaykən iki polis gəlib qapımın zəngini çaldı," - tayvanlı tələbə Milo belə deyir. Martın 19-da Belçikadan qayıdan Miloya iki həftəlik karantin tətbiq edilib.
Tayvanın vitse-prezidenti epidemioloqdur və bu ölkə Uhandan gələn sərnişinləri hələ dekabr ayında - Çin kütləvi pnevmoniya faktları haqqında açıqlama verəndən dərhal sonra, yəni dünya yeni koronavirus haqqında eşitməzdən əvvəl izləməyə başlayıb.
Tayvanda karantinin icrasına yerli hakimiyyətin "elektron hasar" adlandırdığı rəqəmsal izləmə sistemi nəzarət edir. Təcrid rejimində olan şəxsin telefonu 15 dəqiqədən çox siqnal ötürməyəndə onu axtarmağa başlayırlar.
Milonun telefonu 7:30-da sönüb, sonrakı bir saat ərzində dörd hakimiyyət orqanı onunla əlaqə yaratmağa çalışıb. Buna nail ola bilmədikləri üçün tələbənin evinə polis göndərilib və xəbərdarlıq edilib ki, karantini pozmaq cəhdi həbslə nəticələnə bilər.
"Elektron hasar"dan başqa, Tayvanda əlaqələrin rəqəmsal izlənməsi sistemi də fəaliyyət göstərib. Bu, çox sadə ideyadır: hökumət mobil operatorların məlumatları sayəsində vətəndaşların yerdəyişmələrinə nəzarət edir və biri xəstələnən kimi, ailə üzvlərini, iş yoldaşlarını və hətta onunla eyni ictimai nəqliyyatda olmuş şəxsləri də təsbit edərək karantinə yerləşdirir.
Epidemiologiyada bu üsuldan onillərdir ki, istifadə olunur. Rəqəmsal nəzarət 2000-ci illərin əvvəlindəki SARS epidemiyası zamanı da tətbiq edilib.
Əvvəllər pasientin ünsiyyətdə olduğu şəxsləri həkimlər soruşub öyrənir və onlara nəzarət edirdilər. Bu gün rəqəmsal alətlər bu işi bir neçə dəqiqəyə icra edərək yoluxanların yerdəyişmələri və görüşləri haqqında dəqiq və detallı məlumat təqdim edirlər.
Əlaqələrin rəqəmsal izlənməsi Sinqapurda və Cənubi Koreyada müsbət nəticə verib və bu metod artıq İndoneziya və Hindistanda da tətbiq edilir. Asiyadakı nümunələrdən həvəslənən Britaniya və  Avropa Birliyi ölkələri də oxşar üsulları nəzərdən keçirirlər.
Britaniyada layihəni Milli Səhiyyə Xidməti, AB-də isə 130 iştirakçıdan ibarət şirkətlər və institutlar qrupu hazırlayır. Reuters agentliyinin xəbərinə görə, "effektli və könüllü" olması şərtilə, bu proqramı Almaniya kansleri Angela Merkel də dəstəkləyib. Proqramı Almaniya ordusunun könüllüləri üzərində sınaqdan keçiriblər.
Ötən həftə məlum olub ki, Fransanın Səhiyyə Nazirliyi də oxşar proqram üzərində işləyir. Rusiyanın analoji bir sistem hazırladığı deyilir, ancaq nəticələri hələ ki, məlum deyil.
Aprelin 10-da ABŞ prezidenti Donald Trump administrasiyanın bu texnologiyanı araşdırdığını və onun çox maraqlı olduğunu demiş, ancaq "fərdi azadlıqlar baxımından təhlükə" məsələsini də qeyd etmişdi.
Bundan bir neçə saat əvvəlsə Apple və Google şirkətləri izləmə proqramı hazırlamaq üçün səylərini birləşdirdiklərini açıqlamışdılar.
Covid-19-un digər viruslardan fərqi bir çox hallarda simptomsuz keçməsidir və virus aşkar olunmuş şəxslərə karantin tətbiq edilməsi bütün daşıyıcıların tapılması və təcrid edilməsiylə nəticələnmir.
İnsanların çoxu daşıyıcı olduqlarını bilmirlər. Dünya üzrə xəstələnənlərin yarıdan çoxuna virus məhz belə şəxslər vasitəsiylə yoluxub.
Ona görə də alimlər rəqəmsal izləmə texnologiyasının tətbiqinə tərəfdardırlar. Ancaq bu, hökumətlərin az qala bütün vətəndaşları (onların yerdəyişmələrini) telefonlardakı proqramlar vasitəsilə izləməsi və ya geolokasiya məlumatlarının açıq olması deməkdir.
Oxford Universiteti alimlərinin qiymətləndirməsinə görə, effektli nəticələr əldə etmək üçün əhalinin 60 faizi belə proqramları telefonlarına yükləməlidir.
Universitetin səhiyyə fakültəsi Britaniya Milli Səhiyyə Xidmətinin hazırladığı proqramdan istifadənin perspektivlərini araşdırıb (araşdırmanın nəticələri "Science" jurnalının 31 mart tarixli nömrəsində dərc olunub).
Araşdırmanın rəhbərlərindən biri olan professor Christophe Fraser-in sözlərinə görə, proqram sərt karantini əvəz edə və insanların həyatını xilas edə bilər. Britaniya hökumətinin fikirlərinə  xüsusi önəm verdiyi alimlər kütləvi izolyasiyadan normal həyata keçmək üçün bu proqramdan istifadəni məsləhət görürlər.
İzləməni dəstəkləyənlərin ən populyar arqumentlərindən biri Sinqapur nümunəsidir. Bu şəhər-dövlətdə kütləvi izolyasiyanı hökumətin hazırladığı TraceTogether proqramı əvəz edib. Çinlə sıx əlaqələrinə baxmayaraq, burda yoluxanların sayı 3 min nəfərdən az olub.
TraceTogether proqramı Bluetooth bağlantısı vasitəsiylə işləyir və şəxsin bütün yerdəyişmələrini yox, ancaq ən yaxın əlaqələrini izləyir. Proqramdan istifadə edən iki şəxs bir-birinə 2 metr məsafədə olanda telefonları arasında əlaqə yaranır. Görüş yarım saatdan çox davam edərsə, hər iki telefonda bununla bağlı qeyd yaranır. Həmin şəxslərdən biri virusa yoluxanda hökumət son 14 gündə onunla əlaqədə olmuş bütün şəxsləri xəbərdar edir.
Pandemiyayla mübarizədə uğur qazanmış daha bir ölkə Cənubi Koreyadır. İlkin mərhələdə yoluxmaların sayı kəskin artsa da, orda 10 mindən bir qədər çox adam xəsətlənib, cəmi 211 nəfər ölüb (Danimarkadan az). Bu ölkədə ümumi karantin elan olunmayıb, ancaq hökumət virus daşıyıcılarının əlaqələrinə aqressiv izləmə üsulu tətbiq edib: orda mobil operatorlardan GPS məlumatlarını, bank kartları üzrə əməliyyat göstəricilərini götürür, hətta videomüşahidə kameralarının çəkdiyi görüntülərə də baxırlar.
Çin hökumətinin hazırladığı Health Check sistemi Alipay və WeChat platformaları vasitəsiylə fəaliyyət göstərir. Sistem üç rənglə fərqləndirilən xüsusi QR kodları yaradır: yaşıl (hərəkət azadlığı), narıncı (7 günlük karantin) və qırmızı (14 günlük karantin). Yaşıl rəngli QR kodu olan şəxslər sərbəst hərəkət edə və ictimai nəqliyyatdan istifadə edə bilərlər.
Sinqapur və Cənubi Koreya təcrübəsindən nümunə götürən ölkələr var. İsrail Səhiyyə Nazirliyinin hazırladığı proqram virusa yoluxanlarla əlaqədə olmuş şəxslərə xəbərdarlıq göndərir. Bundan başqa, polisə və ŞABAK əks-kəşfiyyat xidmətinə əhalinin yerdəyişmələrini izləmək  və yoluxanlarla ünsiyyətdə olan şəxsləri aşkarlamaq hüququ verilib.
Müasir izləmə texnologiyalarının prototipi hələ 2011-ci ildə - FluPhone layihəsi çərçivəsində, Cambridge Universitetinin kompüter laboratoriyasında hazırlanıb. Proqramın könüllülər üzərində sınaqdan keçirilməsi donuz qripi dövrünə təsadüf edib, texnologiyanın effektli olduğu təsbit olunub.
Karantinə əməl edilməsinin izlənməsi də daxil olmaqla, hökumətlər aktiv şəkildə başqa proqramlardan da istifadə edirlər. Paytaxtların çoxunda üztanıma kameraları quraşdırılıb, mobil operatorlar hökumətlərə abonentlər haqqında, sosial şəbəkələrsə istifadəçilərlə bağlı informasiya verir (bəzi ölkələrdə məhkəmə qərarı olmadan da).
"Bu proqramların əksəriyyəti yeni deyil və əgər hökumətlər onlardan istifadə etmək istəsələr, hardan əldə edəcəklərini bilirlər," - ABŞ-ın Freedom House qeyri-hökumət təşkilatının analitiki Elli Frank belə deyir.
Pandemiya dövründə dəyişən tək şey bu üsullarla bağlı diskussiyaların olmamasıdır. Avtoritar və ya hibrid rejimli ölkələrdəki izləmə formaları əvvəllər vətəndaş cəmiyyətinin müqavimətiylə üzləşirdisə, qlobal pandemiya şəraitində hamının düqqəti virusla mübarizəyə yönəlib.
Frank deyir ki, "İndiki metodların ləğvinə nail olmaq çox çətin olacaq. Biz pandemiyanın qarşısının alınacağına inanırıq və bu metodların gələcəkdə ləğv edilməsi istiqamətində fəaliyyət göstəririk".
ABŞ-ın insan haqları müdafiəçiləri 11 sentyabr 2001-ci ildəki terror aktından sonra xüsusi xidmət orqanlarına yeni səlahiyyətlərin verilməsini xatırladırlar. Terror təhlükəsi əsasən sovuşmuş olsa da, səlahiyyətlər artırılmaqda davam edir.
Ekspertlər və aktivistlər bu texnologiyalardan pandemiyadan sonra da istifadə ediləcəyindən narahatdırlar. Vaşinqtondakı Milli Müdafiə Universitetinin professoru Erika Mart hesab edir ki, yeni üsullar postsovet məkanında  normaya çevrilə bilər:
"Səhiyyə sistemlərindəki böhranın nə vaxt bitəcəyi və kütləvi izləmədən imtinanın nə vaxt mümkün olacağı bəlli deyil. İzləmə tədbirləri uzun müddət davam edə bilər. Avtoritar rejimlər onlardan öz opponentlərinə nəzarət etmək üçün istifadə edəcəklərmi?"
Vətəndaşlar üzərində kütləvi izləmə faktlarını açıqlamış keçmiş xüsusi xidmət işçisi Edward Snowden (ABŞ) də hesab edir ki, indiki texnologiyaların pandemiyadan sonra da tətbiqi mümkündür.
Snowden Kopenhagendə keçirilən sənədli film festivalı çərçivəsindəki videoçxışında deyib ki, "5 il sonra pandemiya artıq bitmiş olacaq, ancaq indiki məlumatlar hökumətlərin ixtiyarında qalacaq və onların içindən yeni məlumatlar axtarmağa başlayacaqlar".
Rusiyada rəqəmsal azadlıqları Roskomsvoboda layihəsi müdafiə edir. Bu platforma Belarusun Human Constansa təşkilatıyla birlikdə izləmə və rəqəmsal hüquqların pozulması sistemləri barədə "Pandemic Big Brother" adlı interaktiv xəritə hazırlayıb. Resursda materiallar rus, ingilis, fransız və alman dillərində təqdim olunur.
Roskomsvobodanın rəhbəri Artyom Kozlyuk BBC-yə müsahibəsində deyib ki, interaktiv xəritənin əsas məqsədlərindən biri pandemiya bitəndən sonra rəqəmsal izləmənin dayandırılmasına nəzarət etməkdir. Aktivistlər avtoritar rejimlərin yeni nəzarət üsullarından vaz keçəcəyinə şübhəylə yanaşırlar.
Kozlyuk, həmçinin qeyd edir ki, hökumətlərin topladığı məlumatlar çox vaxt fırıldaqçıların və korporasiyaların əlinə keçir:
"Dövlət strukturlarının topladıqları məlumat bazalarının qara bazarda peyda olması hallarına tez-tez rast gəlirik. Nə qədər ki, haqlarımıza toxunmurlar, söz azadlığı, əlaqələrin və şəxsi həyatın gizliliyi kimi hüquqlarımızın olduğunu dərk etmirik. Ancaq senzura tətbiq olunanda, izləmə başlayanda, xidmətlər bloklananda və ya həssas məlumatlar qara bazara sızanda belə hüquqlarının olduğunu getdikcə daha çox insan anlamağa başlayır. Pandemiya bitəndən sonra biz hamımız Qara güzgü serialına və Orwell-in təsvir etdiyi dünyaya düşə bilərik".
Aktivistlərin və ekspertlərin narahatlığı artıq qismən də olsa, özünü doğruldur. Pandemiyayla mübarizə üçün yeni metodların tətbiqinə çalışan hökumətlər (Hindistandan Çernoqoriyaya qədər) alimlərin məsləhət gördüyü və epidemiologiya baxımından məqbul çərçivələri ciddi şəkildə aşmaqdadırlar.
Bəzi ölkələrdə hökumətlər vətəndaşların telefon zənglərini yoxlamaq fikrinə düşüb. Alimlər bu məlumatları əlaqələrin rəqəmsal izlənməsi üçün əhəmiyyətli hesab etməsələr də, Ermənistan, Bolqarıstan və Hindistanda (Kerala ştatında) artıq bu üsuldan istifadə olunur.
Moskva bələdiyyəsinin hazırladığı Sosial monitorinq proqramı nəinki geolokasiya göstəricilərinə, o cümlədən kameraya və daşınan qurğuların göstəricilərinə (məsələn, nəbz və ürək döyüntüsüylə bağlı məlumatlara) girişə də icazə istəyir. Ötən şənbə Moskva hökuməti şəhərə QR kodla giriş sisteminin işə salındığını açıqlayıb. Sistemdən Rusiyanın digər regionlarında da istifadə olunur. Çernoqoriyada isə karantinə yerləşdirilən şəxslərin adları və soyadları hökumət saytına yerləşdirilib.
Vətəndaşlardan adları, cinsiyyətləri, telefon nömrələri, boyları və çəkiləri barədə məlumat toplaması və sonra bu məlumatları proqramın istehsalçısı olan şirkətə ötürməsi aşkara çıxandan sonra İran hakimiyyətinin hazırladığı və hər kəsdən telefona yükləməyi tələb etdiyi AC19 proqramı Google Play platformasından çıxarılıb.
Hətta etik izləmə nümunəsi kimi göstərilən Sinqapurda da Səhiyyə Nazirliyi Covid-19 xəstələri haqqında ətraflı məlumat dərc edib və yerli proqramçı yoluxma hallarıyla bağlı interaktiv xəritə hazırlayıb. Bu xəritənin köməyilə pasiyentlərin kimliyini asanlıqla müəyyənləşdirmək olur.
Washington Post qəzetinin köşə yazarı David İgnatius BBC Rusiya xidmətinə verdiyi müsahibədə  cəmiyyətlər üzərində nəzarətin güclənəcəyini istisna etmədiyini, ancaq elm və demokratiyanın dəyərdən düşməyəcəyinə inandığını deyib.
Harvard Universitetinin böyük elmi işçisi olan İgnatius universitetdəki həmkarlarıyla birlikdə dünyanın koronavirusdan sonrakı mənzərəsini müzakirə edir.
"İnsanlar qorxu içindədirlər və belə hallarda dövlət nəzarətinin güclənməsi onlarda ümid yaradır. Ancaq indiki metodların bəziləri çox qorxulu nəticələrə gətirib çıxara bilər. Hakimiyyətin hər bir vətəndaşı izləməsi səhiyyə sistemi üçün əlverişli olsa da, şəxsi həyatın gizliliyi baxımından nəticəsi pis olacaq".
Digər tərəfdən, avtoritar liderlərin hakimiyyətini möhkəmləndirən böhran alimlərin və ekspertlərin proseslərə təsirini artıra bilər.
"Maraqlıdır ki, Si Tsinpinin güclü lider kimi tərifləndiyi Çində insanlar cəsarətli həkim Vi Venlyana (koronavirus haqqında ilk məlumat verənlərdən birinə) daha emosional reaksiya verdilər. Onun sözləri cəmiyyətə elə görünməmiş səviyyədə təsir etdi ki, əvvəlcə onu tənqid edən hakim kommunist partiyası da sonradan tərifləməli oldu. Böhran dövründə dövlət nəzarətinin öz üstünlükləri var, ancaq şəffaflıq, aşkarlıq və həqiqi informasiyaya əlçatanlıq daha vacibdir. Çin, Rusiya və İran kimi avtoritar rejimlərin problemi insanların rəsmi məlumatlara inanmamasıdır," - İgnatius belə deyir.
İllüstrasiyaların müəllifi Olesya Volkovadır.
"Getty Images"-in şəkillərindən istifadə olunub.
</doc>
<doc docid='bbc_magazine-51819829' lang='aze' type='mono' source_url='https://www.bbc.co.uk/azeri/magazine-51819829' term='COVID'>
Koronavirus dedi-qoduları: Sarımsaq və isti vanna koronavirusdan xilas edirmi?
Koronavirus epidemiyası planetimizin daha çox yerinə yayıldıqca, ondan necə qorunmaqla bağlı məsləhətlərin də sayı artır.  Ancaq onların heç də hamısı mütəxəssis rəyinə əsaslanmır və heç bir faydası yoxdur.
Koronavirus epidemiyası planetimizin daha çox yerinə yayıldıqca, ondan necə qorunmaqla bağlı məsləhətlərin də sayı artır.  Ancaq onların heç də hamısı mütəxəssis rəyinə əsaslanmır və heç bir faydası yoxdur.
Bəs, mütəxəssislər nə deyir?
Sosial şəbəkə istifadəçilərinin çoxu virusa yoluxmanı önləmək üçün sarımsaq yeməyi məsləhət görür.
Ümumdünya Səhiyyə Təşkilatı (ÜST) da antimikrob xüsusiyyətinə malik olan bu bitkini sağlam qida olaraq məsləhət görür, ancaq onun koronavirusdan müdafiə xüsusiyyətiylə bağlı hər hansı dəlil yoxdur.
Özü-özlüyündə sarımsaq təhlükəli deyil, bir şərtlə ki, ondan müalicə məqsədilə istifadə edənlər həkimlərin tövsiyyələrinə əməl etsinlər.
Ancaq sarımsağı, o cümlədən, digər "ənənəvi" profilaktika metodlarını tibbi müalicədən üstün tutmaq,   ixtisaslaşmış mütəxəssislərin məsləhətlərinə əməl etməmək sağlamlıq üçün təhlükəli ola bilər. Meyvə və tərəvəzlər sağlamlıq üçün faydalı olsalar da, yeni virusa yoluxmanın qarşısını almaqda acizdirlər.
Sarımsaqdan hədsiz istifadə problemlər yarada bilər.  Məsələn, "The South China Morning Post" nəşri yazır ki, 1,5 kq sarımsaq yemiş qadının boğazında iltihab əmələ gəlib və onu xəstəxanaya yerləşdirməli olublar.
Məşhur "YouTube" blogeri Cordan Sazer iddia edir ki, "möcüzəli mineral əlavə" (MMS - "miracle mineral supplement") koronavirusun qarşısını alır.
Bu əlavənin tərkibində xlor dioksidi var. Sazer və bir neçə başqa məşhur bloger "möcüzəli vasitəni" koronavirus epidemiyasından əvvəl də reklam ediblər. Hələ yanvar ayında Sazer özünün "Twitter" hesabında yazıb ki, "Xlor dioksidi (MMS) xərçəng hüceyrələrini məhv etmək üçün effektli vasitədir və o, koronavirusa yoluxmanın da qarşısını ala bilər".
Ancaq ABŞ-ın Ərzaq Məhsuları və Dərmanlara Nəzarət İdarəsi (FDA) hələ ötən il xəbərdarlıq etmişdi ki, xlor dioksidinin təhlükəsizliyi və səmərəliliyi təsdiq olunmayıb - ondan istifadə ürəkbulanma, işləmə-qusma və orqanizmin böyük miqdarda su itkisiylə nəticələnə bilər. Bunu digər ölkələrin nəzarət xidmətləri də təsdiqləyiblər.
Dünyanın hər yerində insanlar əl üçün dezinfeksiya vasitələri almağa başlayıblar. Mağazaların çoxunda dezinfeksiyaedici gel qalmayıb, onu evdə hazırlamaq qaydası isə internetdə ən populyar mövzuya çevrilib.
Ancaq əldəqayırma gellərin çoxu insan dərisi üçün təhlükəlidir. Mağaza gelinin tərkibində həm spirt  (60-70), həm də yumşaldıcı vasitələr olur, kustar üsulla gel hazırlayanlarsa məhlula heç də həmişə yumşaldıcı əlavə etmirlər.
Bəzi reseptlərdə alkoqollu içkilərdən istifadə etmək tövsiyə edilir, ancaq ən tünd içkilərdə belə spirtin miqdarı 60%-dən çox olmur.
BBC Rusiya xidmətinin elmi məsələlər üzrə müxbiri Nikolay Voronin ev şəraitində hazırlanan antiseptiklər üçün tündlüyü 60 və daha çox dərəcə olan spirtlərdən istifadə etməyi məsləhət görür.
Amerikalı televiziya vaizi Cim Beykerin verilişlərindən birində qonaqlardan biri koronavirusdan qorunmaq üçün kolloidial gümüşdən istifadə etməyi məsləhət görüb. Deyib ki, tərkibində çox xırda gümüş hissəcikliləri olan məhlul 12 saat ərzində koronavirusun bəzi növlərini məhv edir. Ancaq o etiraf edib ki, bunun "Covid-19" üçün də keçərli olub-olmadığını bilmir.
Maye gümüşün koronavirusla mübarizədə effektli ola biləcəyi xəbəri də sosial şəbəkələrdə geniş yayılılb, xüsusilə də ənənəvi tibbə şübhəylə yanaşan qruplar arasında.
Bu müalicə üsulunun tərəfdarları hesab edirlər ki, maye gümüş müxtəlif xəstəlikləri müalicə edə, antiseptik rolunu oynaya və immun sistemini möhkəmləndirə bilər. Ancaq ABŞ hökuməti xəbərdarlıq edib ki, kolloidial gümüşün faydaları təsdiq olunmayıb, ondan istifadə ciddi fəsadlar törədə bilər, məsələn, böyrəklərin fəaliyyətinin pozulmasına, qıcolmalara və arqaliyaya (dərinin rənginin birdəfəlik dəyişməsinə) gətirib çıxara bilər.
Tibb mütəxəssisləri deyirlər ki, dəmir və sinkdən fərqli olaraq gümüş insan orqanizmində heç bir funksiyaya malik deyil.
Hazırda "Facebook" kolloidial gümüşün faydalarıyla bağlı bəzi statusları "dəqiq olmayan informasiya" xəbərdarlığıyla müşayət edir.
"Facebook"-da yayılan bir xəbərə görə, hansısa "yapon həkim" virusu ağız boşluğundan yumaq üçün hər 15 dəqiqədən bir su içməyi məsləhət görür.
Tibb işçiləri bu məsləhətə şübhəylə yanaşırlar: virus orqanizmə nəfəs yolları vasitəsiylə daxil olur, ancaq hətta kiminsə ağzına düşmüş olsa belə, su içməklə ondan qurtulmaq mümkün deyil. Hərçənd su içmək ümumən faydalıdır.
UNİSEF-ə aid olduğu iddia edilən, geniş yayılmış daha bir xəbərə görə, koronavirusdan qorunmaq üçün isti su içmək, tez-tez günəş şüaları və isti vanna qəbul etmək lazımdır.
"İnternetdə belə bir informasiya dolaşır ki, guya  UNİSEF koronavirusun yayılmasına mane olan üsul kimi dondurmadan və digər soyuq qidalardan uzaq durmağı məsləhət görür.
Bu, əlbəttə ki, tamamilə yalandır. Biz yay aylarında virusun insan orqanizmindən kənarda məhv olduğunu bilirik, ancaq yüksək temperaturun koronavirusa necə təsir etdiyini bilmirik" - təşkilatın nümayəndəsi Şarlotta Qornitska belə deyir.
Londonun gigiyena və tropik təbabət məktəbinin professoru Salli Blumfild deyir ki, isti su və ya günəş vannalarının qəbulu koronavirusdan qorumur, virus orqanizmə daxil olandan sonra onunla ancaq orqanizm özü mübarizə apara bilər. Həm də bədən səthinin isinməsi bədən temperaturunu artırmır.
BBC News Azərbaycanca tərəfindən edilən  nömrəli YouTube paylaşımın sonu
Video açılmırsa, YouTube-dan izləyin.
</doc>
<doc docid='bbc_international-52552278' lang='aze' type='mono' source_url='https://www.bbc.co.uk/azeri/international-52552278' term='COVID'>
Koronavirus: təcriddən sonra bərbərxananı açmağın yolu
Almaniya koronavirusa görə yeridilmiş karantin qaydalarını zəiflədən ölkələr cərgəsinə sonuncu qoşulub, amma Avropa boyu bərbərxanalar bu vəziyyətdən çıxmağın yollarını axtarır.
Almaniya koronavirusa görə yeridilmiş karantin qaydalarını zəiflədən ölkələr cərgəsinə sonuncu qoşulub, amma Avropa boyu bərbərxanalar bu vəziyyətdən çıxmağın yollarını axtarır.
Növbə gözləmə yeri, jurnal, quru saç kəsimi yoxdur, müştəri və bərbər isə üz maskaları taxmalıdırlar.
Almaniyada bərbərxanalar martın 23-də karantin rejimi yeridiləndən bəri ilk dəfədir ki, açıla bilər, lakin onların işi əvvəlki kimi qurulmayacaq.
Almaniyanın iqtisadiyyat və sosial məsələlər üzrə nazirlikləri tərəfindən təsbit edilmiş qaydalara əsasən, müştərilər arasında 1,5 metrlik sosial məsafə olmalı və ideal halda saç qurutma maşınından istifadə olunmamalıdır.
Müştərinin saçları yuyulana qədər (bakteriyalardan təmizləmək üçün) ustanın əlləri əlcəkli olmalıdır, lakin saç kəsilmə mərhələsində əlcəkləri çıxarmaq olar.
Bəs, bərbərxana salonunda söz-söhbət etmək necə? - Bu da keçmişdə qaldı.
Qaydalara görə, qarşı-qarşıya oturub üz-üzə söhbət aparmaq praktikasına son qoyulur. Saç düzümü və saça hansı rəng vurmaq barədə ustaya bütün suallar güzgü vasitəsilə verilməli və minimuma endirilməlidir.
Tənzimləyici orqan deyir ki, həmin qaydalara əməl etmək bu biznes növündə insanların yaxın təmasda olması xüsusiyyətindən irəli gəlir.
Damien McGuinness, BBC News, Berlin
İndi insanların çoxunun saç düzümü nə vəziyyətdədir? Mən Berlinin Prenzlauer-Berg rayonunda Harms bərbərxananın müştərək sahibi Reno Harmsdan soruşuram.
“Olduqca gülməli. Bir çox insan saçını özü kəsir. Bəziləri özü də rəngləyir. Odur ki, bu gün əsasən əyrilikləri düzəldirik”, - o, gülərək deyir.
Altı həftə çəkmiş karantin müddəti ərzində onun daimi müştəriləri sonradan xərcləyə biləcəkləri ödəniş vauçerləri alırdılar. Berlin sakinlərinin çoxu bunu sevimli yerli dükan, kafe və restoranları dəstəkləmək üçün edirlər. Bu cür dəstəyin həcmi adi günlərdə olan gəlirin təxminən 50 %-ni təşkil edib və nəticədə, Reno Harms biznesini ayaqda saxlaya bilib.
Lakin digər tərəfdən, bu o deməkdir ki, misal üçün, bu gün Reno az qala bütün günü əsasən müftə işləməli olacaq, çünki camaat artıq əvvəlcədən alınmış vauçerlərlə ödəniş edir. Yeni qaydalara əməl edilməsi o deməkdir ki, indi onun qulluq edəcəyi müştərilərinin sayı adi günlərdə olan müştərilərin sayının yarısından çox olmayacaq. Hər bir müştəridən sonra onun oturduğu yer dezinfeksiya olunmalıdır və ciddi sosial məsafə qaydalarına əməl olunmalıdır.
Hərçənd, bu biznesdə bərbərxana və gözəlik salonu çatışmazlığı, əlbəttə ki, yoxdur. Berlinin əksər salonlarında ustaya yazılmaq asan iş olmaya bilər. Mart ayında salonun bağlanmasından bir neçə həftə əvvəl, onun müştərilərinin təxminən yarısı sifarişlərini ləğv etdilər, çünki koronavirusa yoluxacaqlarından qorxurdular. Renonun qənaətincə, insanlar arasında həyəcan davam edir. “Amma onlar salonda yer sifarişi etməkdən də qalmırlar - o, zarafatlı tərzdə deyir – gözəl görünmək istəyi qorxu hissindən daha güclüdür”.
Qurum izah edir ki, pərakəndə ticarət ilə müqayisədə bərbərxana xidmətləri müştərilərin işçi ilə daha yaxın məsafədə təmasda olmasını nəzərdə tutur.
Salonlar həmçinin müştərilərinin adlarını qeyd etməlidirlər ki, lazım olduqda infeksiyayanın yayılması izini təyin etmək mümükün olsun.
Avropa boyu karantin rejimi yumşalarkən bərbərxana və gözəllik salonları açılmasına icazə verilən bizneslər arasında öndə olub.
İspaniyada da bərbərxana salonları mayın 4-dən başlayaraq yenidən açılır, lakin həmin salonlar yalnız 30% gücündə işləməlidir və müştərilər yalnız qəbula yazıldıqdan sonra salona gələ bilərlər.
Aprelin 17-də Danimarkada salonların yenidən işə başlayacağı bəyan ediləndən sonra ən iri onlayın qəbula yazılma sistemlərindən birinin vebsaytının işi pozuldu. Bir qəzetin yazdığına görə, buna səbəb saçlarını düzəltmək arzusunda olan saysız-hesabsız müştərilərin səhifədə yaratdığı tıxac olub.
Görəsən, yeni qaydalara əməl etmək nə qədər asandır və bunun müştərilərin saç kəsiminə təsiri necə ola bilər?
Alison Badrick İngiltərənin Buckinghamshire bölgəsində fərdi qaydada işləyən səyyar saç ustasıdır və hələ də işə necə qayıda biləcəyinə dair Britaniya hökumətinin göstərişlərini gözləyir. O narahatdır ki, bu hələ bir müddət çəkə bilər.
O, əksər qaydaların ağlabatan, lakin əməl edilməsi çətin olduğunu söyləyərək qeyd edir ki, misal üçün, maska taxmış müştərilərin saçını kəsmək problemli ola bilər.
Onun fikrincə, maskanın qaytanları müştərinin saçını qulaqları ətrafında kəsməyə mane olacaq: "Əgər onlar üzə yapışan maska istehsal etməsələr, bu problemin necə həll olunacağını bilmirəm".
Almaniyada Bərbərlər Assosiasiyasının rəhbəri Tagesschau televiziya proqramına bildirib ki, müştərilər qulaqlardan maskanı qısa müddətə çıxara və ağız üzərində saxlaya bilərlər.
Sosial məsafə qaydalarını nəzərə almaqla demək olar ki, salonlar əvvəlki sayda müştərilərə xidmət edə bilməyəcəklər - Londondakı Blue Tit şirkətinin hesablamalarına görə, pandemiyadan sonra salonlar təxminən 50% gücündə işləyəcəklər.
Şirkət bu vəziyyətdən çıxış yolu tapmaq üçün iş vaxtı saatlarını artırmaq və işçilər üçün iki növbəli iş cədvəli tərtib etmək niyyətindədir.
Bu şirkətin salonları davamlı saç qayğısı xidmətinə xüsusi diqqət ayırır və qrup ümid edir ki, hələ də başın masajı, başın yuyulması və içki təklifi kimi "bəzi mühüm lüks qulluq növlərini" təmin etməyə qadir olacaq.
Hökümətin təsbit edəcəyi yeni tədbirlərin növündən asılı olmayaraq, bu xidmətə görə qiymətlərin artacağı qaçılmaz görünür.
"Xərclərimiz artacaq, çünki qəbul proseduru uzanacaq, fərdi qorunma geyimlərinə xərci də nəzərə almaq lazımdır, lakin müştərilərimizin və işçilərimizin təhlükəsizliyi bizim üçün başlıca məsələdir", - Blue Tit qrupu izah edir.
Bəs, salonda qeybət etmək necə, mümkün olacaqmı?
“Bərbərxanada qeybət olar - bu, bərbərlik işinin xüsusiyyətlərindən biridir”, - Alison Badrik deyir.
"Saç kəsimi zamanı söhbətləşmək, qeybət etmək bu prosesin əsas məqamlarından biridir. Bunun necə olacağını izləmək maraqlıdır”, - o, əlavə edib.
Almaniyanın yeni qaydaları:
</doc>
<doc docid='bbc_azerbaijan-51848459' lang='aze' type='mono' source_url='https://www.bbc.co.uk/azeri/azerbaijan-51848459' term='COVID'>
Azərbaycanda ölkəyə giriş-çıxışa qoyulan məhdudiyyət uzadılır
Azərbaycanda ölkəyə giriş-çıxışa tətbiq olunan məhdudiyyət mayın 31-dək uzadılır, Nazirlər Kabineti yanında operativ qərargah bildirib.
Azərbaycanda ölkəyə giriş-çıxışa tətbiq olunan məhdudiyyət mayın 31-dək uzadılır, Nazirlər Kabineti yanında operativ qərargah bildirib.
Qərargah bildirib ki, Covid-19 pandemiyası ilə bağlı dünyadakı vəziyyət təhlil edilib və virusun ölkə ərazisində geniş yayılmasının qarşısının alınması məqsədilə ölkəyə giriş-çıxışa məhdudiyyətin uzadılmasına qərar verilib.
Məlumatda deyilir ki, qərar yükdaşımaları və çarter reyslərinə aid edilmir.
Azərbaycanda koronavirusa ilk yoluxma halı fevralın 28-də qeydə alınıb.
Koronovirusla əlaqədar Azərbaycan və Türkiyə arasında gediş-gəliş martın 15-dən etibarən müvəqqəti olaraq dayandırılıb. Azərbaycan Prezidentinin rəsmi saytında yayılan məlumata əsasən, müvafiq razılaşma Azərbaycanın dövlət başçısı ilə Türkiyə prezidenti arasında telefon müzakirələrindən sonra əldə olunub.
Azərbaycanın Rusiya, İran və Gürcüstanla sərhədləri də koronavirus epidemiyası səbəbi ilə mart ayından müvəqqəti bağlanıb.
Bundan başqa, martın əvvəlində koronavirus infeksiyasının Azərbaycanda yayılmasının qarşısının alınması məqsədilə Bakıdan dünyanın 20-yə yaxın istiqamətinə uçuşlar dayandırılmışdı.
Nazirlər Kabineti yanında operativ qərargahməlumatında deyilirdi ki, tədbirlər çərçivəsində "Azərbaycan Hava Yolları" (AZAL) və xarici aviaşirkətlər tərəfindən bəzi istiqamətlər üzrə həyata keçirilən uçuşlar müvəqqəti olaraq dayandırılıb.
Nazirlər Kabineti dayandırılan uçuşların istiqamətini aşağıdakı kimi qeyd edilmişdi:
Bundan əvvəl AZAL Bakı-Paris-Bakı, Bakı-Berlin-Bakı, Bakı-Nursultan-Bakı, Bakı-Aktau-Bakı, Bakı-Almatı-Bakı istiqamətləri üzrə uçuşlarını müvəqqəti olaraq dayandırmışdı.
Azərbaycan Hava yolları bildirib ki, AZAL və "Buta Airways" aviaşirkətləri tərəfindən yerinə yetirilən bütün reyslərə rəsmiləşdirilən aviabiletlər cəriməsiz geri qaytarıla və ya istiqaməti və uçuş tarixi dəyişdirilə bilər.
</doc>
<doc docid='bbc_region-52165046' lang='aze' type='mono' source_url='https://www.bbc.co.uk/azeri/region-52165046' term='COVID'>
Koronavirus: “Epidemiya kütləvi izləmə və məlumattoplama sistemlərini gücləndirir”
"Covid-19" koronavirusuyla mübarizədə bəzi ölkələr insanların sağlamlıq vəziyyətini izləmək üçün rəqəmsal texnologiyalaradan istifadə edirlər.  Çin, Sinqapur, İsrail və Cənubi Koreya kimi ölkələrdə koronavirusun yayılmasını mobil telefonlara yüklənən izləmə proqramlarıyla əngəlləməyə çalışırlar.
"Covid-19" koronavirusuyla mübarizədə bəzi ölkələr insanların sağlamlıq vəziyyətini izləmək üçün rəqəmsal texnologiyalaradan istifadə edirlər.  Çin, Sinqapur, İsrail və Cənubi Koreya kimi ölkələrdə koronavirusun yayılmasını mobil telefonlara yüklənən izləmə proqramlarıyla əngəlləməyə çalışırlar.
Bu məsələ Avropa ölkələrinin də gündəmindədir.
Ancaq bunu şəxsi həyatın toxunulmazlığı və individual məlumatların qorunması hüququna zidd hesab edənlər də var.
Bundan başqa, milyonlarla insanın proqram təminatları vasitəsilə evdən işləməyə başlaması kibertəhlükəsizlik məsələsini də aktuallaşdırır.
İnternetdə konfidensiallıq və rəqəmsal iş təminatı üzrə mütəxəssis, sosioloq Antonio Casilli koronavirusun dəyişdirdiyi iş üsulları və izləmə sistemləri haqqında "BBC Türkcə"-nin suallarını cavablandırıb.
Çin, Sinqapur, Cənubi Koreya və İsrail kimi ölkələrdə koronavirusun yayılmasının qarşısını almaq üçün telefonlara və digər rəqəmsal cihazlara yüklənən izləmə proqramlarından istifadə olunur. Bu, uğurlu metoddurmu?
Yox, qətiyyən uğurlu metod deyil. Ancaq bu, bütün dünyada tətbiq edilən kütləvi nəzarət siyasətinə uyğundur. Çin, Cənubi Koreya və Sinqapur bir-birindən fərqli ölkələrdir. Məsələn, Çin epidemiyaya qarşı mübarizədə karantin, sosial təcrid və izolyasiya kimi sərt tədbirlər tətbiq etməklə uğur qazandı. Əlbəttə, telefonlardakı izləmə proqramlarından da istifadə etdi. Ancaq Çində bu təcrübə daha əvvəldən vardı.
Cənubi Koreyanın uğurunun səbəbi genişmiqyaslı test yoxlamaları, Tayvanda isə hökumət və məsul şəxslər arasındakı koordinasiya oldu.
İndi də İtaliya və Fransa kimi ölkələr koronavirusla mübarizədə yoluxmaların müəyyən edilməsi üçün telefonla izləmə proqramlarının tətbiqinə başlamaq istəyirlər. Ancaq bu üsullar pandemiyayla mübarizədə yox, psixoloji basqı siyasətində effekt verə bilər. Başqa sözlə, belə proqramları biotibbi vasitədən daha çox intizam yaratmaq üsulu saymaq olar.
O zaman demək olarmı ki, siz kütləvi izləmə sistemlərinin tətbiqini hökumətlərin böhrandan faydalanmaq cəhdi hesab edirsiz?
Bəli, artıq çox da gizli olmayan kütləvi izləmə siyasətini reallaşdırmağa başlayırlar. Əslində, bu, əvvəl də vardı. Hökumətlərin, siyasi partiyaların və özəl şirkətlərin ondan istifadə etdiklərini anlamaq üçün Edward Snowden və ya "Cambridge Analytica" ilə bağlı böhranları gözləməyə ehtiyac yoxdur. Hərçənd hökumətlər və təşkilatlar belə vəziyyətlərdən izləmə üsullarını tətbiq etmək üçün istifadə edirlər. "Covid-19" epidemiyası da onlardan biridir.
Dronlar, şəxsi həyata müdaxilə edən proqramlar - bunlar demokratiyaya təhlükə yaradır. Üstəlik, bu texnologiyaların istehsalçıları da, adətən, hökumətlərə yaxın şirkətlər olur.
Kütləvi izləmə sistemləri istehsal edən şirkətlər demokratik quruluşlara daxil ola bilmək üşün uğurlu lobbiçilik fəaliyyəti göstərirlər. Bəzi qeyri-hökumət təşkilatları məhz buna görə üztanıma və "ağıllı şəhərlər" kimi texnologiyalara etiraz edirlər.
Bunlar məxfiliyin və fərdi hüquqların pozulması kimi görünə bilər, amma digər tərəfdən də insanlar ölməyə davam edir və bəziləri "Mən məxfilikdən vaz keçməyə hazıram, təki dövlət məni qorusun" deyir. Belədə bunu necə tənzimləmək olar?
İnsanlar məhz buna görə - ölüm qorxusuna görə məxfiliyə daha çox dəyər verməli, onu qorumalıdırlar. Məxfilik yalnız avtoritar rejimlərə qarşı güclü vasitə deyil, eyni zamanda sağlamlığın qorunması üçün də çox vacib məsələdir.
Məsələn, tibbi məxfilik anlayışı var, yəni tibbi problemlərin, məlumatların, xəstəliklərin gizli saxlanması hüququ. Çünki bunlardan sizə qarşı ayrı-seçkilik məqsədilə istifadə edilə bilər. Hazırda tibbi məxfiliyə qarşı ciddi təhlükə yaranıb.
Koronavirusa yoluxanların açıqlanması təkcə təhlükəli deyil, həm də ayrı-seçkilik yarada biləcək məsələdir. Bəzi hallarda səhiyyə xidmətlərindən istifadəyə mane ola, bəzi hallarda isə insanları öz sağlamlıqlarıyla bağlı informasiyanı paylaşmaqdan çəkindirə bilər. "Covid-19" xəstələri ayrı-seçkiliyə və ya qonşularının hücumlarına məruz qalsalar, digər xəstələr də səhhətlərindəki problemlərin bilinməsini istəməzlər.
İnsanların tibbi məxfilik haqları qorunmalı və fərdi məlumatlar yalnız səhiyyə işçiləri üçün əlçatan olmalıdır. Bu, təkcə məxfiliyin yox, fərdi və kollektiv sağlamlığın qorunması üçün vacibdir.
İnsanlar özlərini qorumaq üçün başqalarıyla bağlı məlumatlara ehtiyac duya bilməzlərmi? Məsələn, xəstəliyi harda, kimdə aşkar edildiyini bilməklə müdafiə olunmaq üçün.
Bu, kütləvi izləmə sistemləri istehsal edənlərin əsas arqumentidir. Son 10 ildir ki, bunu deyirlər: "İnsanlar özləri bunu istəyirlər, onlar məlumatların açıqlamasından məmnundurlar". 10 il əvvəl "Facebook" da belə deyirdi. Ancaq yox, insanlar özləri haqda məlumatların bilinməsini və paylaşılmasını istəmirlər. "Cambridge Analytica" hadisəsində bu, çox aydın göründü.
Məlumatları toplayıb paylaşanlar iddia edirlər ki, "Bu sizin yaxşılığınız üçündür". Xeyr, elə deyil. Bunu ancaq avtoritar rejimlər deyə bilər. Bir də kütləvi izləmə vasitələri istehsal edib bu yolla varlananlar.
Ən təhlükəli baxış bucaqlarından biri də "koronavirusla mübarizə və məxfilik hüququ arasında balans yaratmağa çalışmaq" fikridir. Bu, almayla armudu, yəni bir-biriylə heç bir əlaqəsi olmayan məsələləri müqayisə etmək deməkdir.
Koronavirusla məxfilik ayrı-ayrı şeylərdi. Məxfilik əsas azadlıq haqlarından biridir və deməli, qorunmalıdır. Onu heç bir halda arxa plana keçrimək olmaz, çünki fundamental haqdır.
Avropada fərdi məlumatların qorunmasına ciddi yanaşılır, ancaq indi Rusiya və bəzi Asiya ölkələri kimi, Avropa ölkələri də koronavirusla mübarizədə cib telefonarı vasitəsilə izləmə proqramlarından istifadə məsələsini müzakirə edirlər. Dünya George Orwell-in 'Big Brother' ("Böyük qardaş") əsərindəki vəziyyətlə üz-üzə qala bilərmi?
Daha da pisi - 'Big Mother' ("Böyük ana") ola bilər. İndi hamı Çin və Rusiya hökumətlərini pisləyir. Bəli, Rusiyadakı üztanıma, Çindəki sosial təqib sistemləri çox qorxuludur. Ancaq İngiltərə, Fransa, ABŞ və İsrail də eyni dərəcədə "pisdir". Cünki bu ölkələr nəhəng kütləvi izləmə sistemlərini istehsal edən əsas mərkəzlərdir. Fransa, İngiltərə və ABŞ-da sistematik olaraq məxfiliyin pozulması halları baş verir.
"Palantir" (Avropa ölkələrinin koronavirus məlumatlarının toplanması üçün müzakirələrə başladığı analitik qurum) da Rusiya yox, Amerika şirkətidir. Qurucusu isə qatı bir Trump tərəfdarı olan Peter Thield-dir. Bu, demokratiyaya xələl gəlməsi, təşkilat maraqlarının hökumət işlərinə daxil olması məsələsidir.
Kütləvi izləmə baxımından "Big Brother" bir çox sahədə mövcuddur. Bu gün böyük şirkətlər qarşılıqlı maraq əlaqələri quraraq hökumətlərin içinə sızırlar.
Siz "rəqəmsal işçi qüvvəsi" sahəsində də fəaliyyət göstərirsiz. Epidemiya bir çoxlarını evdən işləməyə məcbur edib, ancaq bəziləri hələ də bayırdadır və kimlərsə rəqəmsal sistemin olmaması ucbatından işini itirmək təhlükəsiylə üz-üzədir. Bu, işçi qüvvəsindəki bərabərsizlik baxımından nə anlama gəlir?
Dünya əhalisinin az qala yarısı karantindədir. ABŞ-ın "Gallup" araşdırma şirkətinin bu yaxınlarda açıqladığı məlumata görə, kornavirusa yoluxma riski olanlarla olmayanlar arasında sosial sinif fərqi var. Daha az gəlirli sahələrdə çalışanların bəziləri fiziki təmasın daha yüksək olduğu işləri görürlər.
Üstəlik, bu sahələrdə evdən çalışmaq da mümkün deyil. Daha yüksək gəliri olan orta və yuxarı sinif mənsubları uzaqdan işləmək sisteminə keçə bilirlər. Avropa və ABŞ-da onlar karantin və təcrid tədbirləri hələ başlamamış evlərinə qapandılar.
Təbii ki, sinfi mənsubiyyətin də yaratdığı səbəblər var, fəhlə sinfi təhlükələrə qarşı daha müdafiəsizdir. Amma bu, əsas səbəb deyil.
Ancaq bəzi başqa peşə qrupları üçün də müxtəlif təhlükələr mövcuddur. Məsələn, tibb işçiləri, həkimlər - onların gəlirləri çox ola bilər, amma risk altındadırlar.
Bəli, varlıyla kasıb arasında böyük fərq var, ancaq məsafələrin müəyyənləşdirdiyi işlər arasında da fərq böyükdür. Dizayner və vəkil peşələri əvvəllər də fiziki təmas tələb etməyən fəaliyyət sahələriydi, koronavirus epidemiyası dövründə daha sürətlə "rəqəmsallaşdılar".
Ancaq rəqəmsal dünyada quruluan "Uber", "Deliveroo" kimi platformalarda çalışanlar sosial sığorta və təminat baxımından kifayət qədər qorunmurlar. Çox zaman da müqaviləsiz işləyirlər və üstəlik, fiziki risklərə qarşı da daha müdafiəsizdirlər.
Yəni bu sürətli rəqəmsallaşma öz qurbanlarını da yaradır, eləmi?
Bəli, texnologiya əvvəllər də mövcud olan sinfi və məşğulluq fərqlərini üzə çıxardı. Bəzi cərəyanları şişirtmək meyli də var. Ancaq bu texnologiyalar cəmiyyətdəki "yanlış şeyləri düzəltmək" vədiylə bizlərə təqdim olunub. "Hamı azad şəkildə çalışacaq, hər kəs istədiyini edə biləcək" fikirləri yaranıb. İndi biz bunun doğru olmadığını gördük.
Texnologiyanın da maskası düşür.
Evdən işləmə və rəqəmsallaşma iş tərzi anlayışımızı gələcəkdə necə dəyişəcək? indiki izləmə üsulları qalıcı ola bilərmi?
İndi bəziləri "CEO-ların, texnologiya mütəxəssislərinin illər boyu edə bilmədiyi rəqəmsal çevrilişi koronavirus bacardı" deyə zarafat edirlər. Yəni "inanların bacarmadığını koronavirus bacardı" deyirlər. Məsələn, universitetlər 10 ildir rəqəmsal təhsil tətbiq edirdilər, ancaq bunu sistemləşdirə bilmirdilər. İndi isə bütün təhsil sektoru uzaqdan tədrisə keçdi. Hətta bəzi başqa ofis içləri və nazirliklər də "ağıllı çalışma" idarəçiliyinə keçib işlərini uzaqdan həll etməyə başladılar.
Ancaq texnologiyalar təqdim ediləndə bizə verilən vədlər bunlar deyildi. Videokonfranslar, uzaqdan təhsil… Son bir neçə həftədə texnologiyalar çox sürətli və mənfi yöndə tətbiq edilməyə başlandı və bu ani keçid sağlam sistemlər üzərində qurulmadı.
İndi şirkətlər uzaqdan çalışanları yoxlamaq üçün bəzi kompüter paroqlamlarını satın alır - kütləvi izləmənin bir forması da budur. O vaxt uzaqdan işləməyin izləmə və təqib sisteminə çevriləcəyi nəzərdə tutulmamışdı. İdeal olan bu deyil.
Evlərə qurulan sistemlər fərdlərin kiber təhlükəsizliyi baxımından problem yaradırmı? Məsələn, "Zoom" proqramı getdikcə populyarlaşır və orda şəxsi məlumatların toplanması narahatlıq doğurur.
"Zoom" çox yaxşı nümunədir, istifadəsi asan olduğu üçün təqdir edilir. Ancaq təhlükəsizlik və məxfilik problemləri var. Şifrləmə yoxdur, halbuki bunu hələ bazara çıxaranda vəd etmişdilər. Bu proqramın "Facebook"- dakı həssa məlumatlardan istifadə etdiyi xəbəri də yayılmışdı.
"Məlumatların idarə olunması" deyə biləcəyimiz məxfilik qaydaları çərçivəsində fərdlərə aid informasiyaların hansısa naməlum şirkətlərə satılmaması və qorunması üçün hansı işlər görüldüyü çox vacibdir.
"Zoom"-un iş modelinin məlumatları "Facebook", "Google" və digər şirkətlərə satmaq üçün qurulduğu görünür. İnformasiya siyasətiylə bağlı yazdıqlarını cəmi iki gün əvvəl dəyişdilər və məlumatları satmadıqlarını deməyə başladılar.
Orda toplananlar sadəcə fərdi məlumatlar deyil, eyni zamanda İP ünvanlarımızdır. Artıq hamı evdə "Zoom"-dan istifadə edir; bu isə ev adreslərinin və kompüterlərə (telefonlara) aid məlumatların toplanması deməkdir.
"Facebook" səhifənizin və iş yerinizlə bağlı çox vacib informasiyaların yanlış adamların (adətən, "big tech" şirkətlərinin) əlinə keçməsi çox təhlükəli haldır.
Son vaxtlar "Zoom"-un bazar qiymətinin artması faktını da bununla izah etmək olar - istifadəçi sayı və deməli, toplanan məlumatların həcmi artıb.
Həmçinin oxuuyun:
</doc>
<doc docid='bbc_other-news-51242362' lang='aze' type='mono' source_url='https://www.bbc.co.uk/azeri/other-news-51242362' term='COVID'>
Koronavirus nədir və nə dərəcədə narahat olmalı?
Son zamanlaradək elm üçün naməlum qalan virus kəskin ağciyər xəstəliklərinə səbəb olur. CoVİD-19 adı verilən koronavirus artıq Azərbaycan da daxil olmaqla, 136 ölkə və ərazidə yayılıb.
Son zamanlaradək elm üçün naməlum qalan virus kəskin ağciyər xəstəliklərinə səbəb olur. CoVİD-19 adı verilən koronavirus artıq Azərbaycan da daxil olmaqla, 136 ölkə və ərazidə yayılıb.
Dünya boyunca, virusun yayıldığı Çin də daxil 142 000 insan koronavirusa yoluxub.
Bu xəstəlik nədir və özünüzü necə qoruya bilərsiniz? Bu videoda izləyin
Koronavirusun simptomları nədir?
Qızdırma ilə başlayan xəstəlik daha sonra quru öskürəklə müşayiət olunur. Bundan bir həftə sonra təngnəfəslik əmələ gəlir və bəzi hallarda xəstələrin xəstəxanaya aparılmasına ehtiyac yarana bilər.
Bu simptomların sizdə olması sizin koronavirusa tutulduğunuz anlamına gəlmir. Çünki, soyuqdəymə və qripin də simptomları belədir.
Xəstəliyin kəskin halları sətəlcəmə, ağır kəskin tənəffüs sindromu, çoxsaylı orqan çatışmazlığı və hətta ölümə də səbəb ola bilər.
Yaşlı insanlar və ya əvvəllər astma, diabet, ürək xəstəlikləri olmuş insanlar xəstəliyi daha ağır keçirə bilər.
İnfeksiyanı tutmaq və simptomların özünü göstərməsi arasındakı zaman - inkubasiya dövrü 14 gün çəkə bilər, Dünya Səhiyyə Təşkilatı (WHO, ÜST) deyir.
Lakin bəzi araşdırmaçılar bu dövrün 24 günədək davam edə biləcəyini qeyd edir.
Əlləri mütəmadi olaraq yaxşıca yumaq virusa yoluxmamaq yolunda ilk addımdır.
Koronavirusun insandan-insana necə yayılması hələ aydın deyil. Lakin oxşar viruslar hava-damcı yolu ilə keçir.
Odur ki, asqırma və öskürmə zamanı ağız-burunu dəsmalla tutmaq, əlləri yumadan üzə-gözə vurmamaq və xəstə insanlarla yaxın əlaqədə olmamaq önəmlidir.
Özündə respirator xəstəlik əlamətləri hiss edən şəxslər təcili yardıma müraciət etməlidirlər.
Koronavirusa görə yoxlanmaq istəyənlərə "ən yaxın klinika" yox, təcili yardım xidmət göstərir. Bunun üçün 103 (Bakı daxili) və ya 113 (Bakıdan kənar) təcili yardım nömrələrinə zəng etmək lazımdır.
Hazırda xəstəliyin geniş yayıldığı bölgələrdən gələnlər və ya onlarla təmasda olanlar, eləcə də xəstəliyi təsdiq olunmuş şəxslə təmasda olanlar analiz verməlidir.
Ətraflı bu yazıda oxuyun: Azərbaycanda koronavirus analizi üçün hara müraciət etməli? 5 suala cavabda
Dünyaboyu hər gün xəstələnənlərin sayı artır. Lakin mütəxəssislər hesab edir ki, xəstələrin sayı rəsmi rəqəmlərdən xeyli artıqdır.
Xəstəliyin episentri Çinin Uhan şəhərində yerləşır. Lakin artıq dünyanın 136 ölkə və ərazisində bu xəstəliyin olması təsdiqlənib.
Xəstəliyin yayıldığı ilk günlərdə yoluxanların demək olar ki, hamısı Uhana səfər edənlər idi. İstisnanı Tailandda baş verən bir yoluxma halı təşkil edir. Burada yoluxmanın mənbəyi heyvan olub.
ÜST-ün 56 min pasiyent arasında apardığı sorğu nəticəsində aydın olub ki, yoluxanların hər beş nəfərindən dördündə simptomlar mülayim olur.
Daha dəqiq, yoluxanların 80 faizində simptomlar yüngül, 14 faizində kəskin, 6 faizində isə kritik olub. Xəstəlikdən ölənlər 1-2 faiz təşkil edib, lakin bu məlumatlar dəqiq deyil.
Bunu qriplə müqayisə etsək, hər il bu xəstəlik 290 000-650 000 ölümə səbəb olur. Eynilə,  hər il qripin kəskinliyi də artır.
Hazırda müalicə çox sadə məsələyə - nəfəs sisteminə dəstək verməyə əsaslanır.
Lakin vaksin hazırlanması üzərində iş gedir və il sonunadək onun hazır olacağı güman edilir.
Xəstəxanalar müalicə üçün təsirini yoxlamaq üçün anti-viral dərmanlardan da istifadə edir.
Virusa qarşı vaksin yoxdur, buna görə də onu dayandırmağın yeganə yolu erkən diaqnoz və xəstələrin təcrid olunmuş vəziyyətdə müalicəsidir.
Xəstələrlə təmasda olan insanları nəzarət altında saxlayıb, onların daima monitorinqini aparmaq yeni yoluxma hallarının qarşısını ala bilər.
Əlavə olaraq, kütləvi toplaşmağa və səyahətə məhdudiyyətlər qoyula bilər.
Koronaviruslar geniş virus qrupuna mənsub olsa da, onların yalnız altı növü (yenisi sayca yeddinci olacaq) insandan insana ötürülə bilər.
Yeni virusların ortaya çıxması mütəmadi prosesdir.
Bəzi hallarda bir müddət gözə dəyməyən virus heyvanlardan insana ötürülə bilər.
"Keçmişdə ortaya çıxan xəstəliklərin yayılmasına  nəzər salsaq, yeni koronavirusun heyvanlardan (insana) keçməsini görərik", - Nottingham Universitetinin virusoloqu professor Jonathan Ball deyir.
Yarasalarda başlayan Şiddətli Kəskin Respirator Sindromu (SARS) palma pişiklərinə - onlardan isə insanlara keçdi.
2002-ci ildə SARS 774 nəfərin ölümünə bais olmuşdu.
"SARS yaddaşlarda dərin iz buraxıb  və indiki qorxuların çoxu da məhz buradan irəli gəlir. Amma biz belə xəstəlik növləri ilə mübarizə aparmağa daha çox hazırıq",  - Wellcome Trust-dan doktor Josie Golding deyir.
2012-ci ildə Yaxın Şərq tənəffüs sindromu (MERS) baş qaldırdı. O vaxtdan bəri bu xəstəliyə düçar olan 2,494 xəstədən 858-i vəfat edib.
Lakin müntəzəm olaraq birhürgüclü dəvələrdən keçən yoluxma halları qeydə alınır.
Heyvanların saxlanıldığı yer (virusun yayılmağa başladığı ilk məkan) aşkar edildikdən sonra problemin həlli xeyli asanlaşır.
Koronavirus hadisələri Uhandakı cənubi Çin dəniz məhsullarının topdansatış bazarı ilə əlaqələndirilir.
Bəzi dəniz məməliləri (Ağ balina kimi) koronavirus daşıyıcısı ola bilər. Lakin böyük bir ehtimalla virusun daşıyıcısı bu bazarda satılan toyuq, yarasa, dovşan və ya ilan kimi vəhşi canlılardan biri olub.
Virusların mütəmadi olaraq dəyişib inkişaf edəcəyini gözləmək olar. Ancaq bunun mümkün nəticələrini izah etmək daha çətindir.
Yeni koronavirus bir canlıdan digərinə ötürülür. Mutasiya nəticəsində onun insandan insana keçməsi asanlaşa bilər. Həmçinin, xəstəliyin simptomları da kəskinləşə bilər. Bunlar alimlərin diqqət mərkəzində qalan məsələlərdir.
Virusun yayılması üçün Çində daha əlverişli şərait mövcuddur: buraya əhalinin sayı, sıxlığı və virusları daşıyan heyvanlarla insanların sıx təmasını aid etmək olar, Edinburgh Universitetindən Prof. Mark Woolhouse bildirir.
"Növbəti alovlanmanın Çində və ya dünyanın bu hissəsində əmələ gəlməsi heç kimi təəccübləndirməyib".
Həmçinin oxuyun:
</doc>
<doc docid='bbc_international-52316160' lang='aze' type='mono' source_url='https://www.bbc.co.uk/azeri/international-52316160' term='COVID'>
İlk insan koronavirusunu aşkarlamış qadın kimdir?
İlk insan koronavirusunu aşkarlayan şotlandiyalı avtobus sürücüsünün qızı, 16 yaşında məktəbi tərk etmiş  bir qadın olub.
İlk insan koronavirusunu aşkarlayan şotlandiyalı avtobus sürücüsünün qızı, 16 yaşında məktəbi tərk etmiş  bir qadın olub.
June Almeida virusun təsvirinin yaradılması sahəsində öncül olub və onun elmi araşdırmaları indiki pandemiyaya görə yenidən diqqəti özünə cəlb edib.
Covid-19 yeni bir xəstəlik olsa da, onu törədən koronavirus ilk dəfə 1964-cü ildə Londonda St Thomas Xəstəxanasının laboratoriyasında June Almeida tərəfindən aşkar olunub.
1930-cu ildə doğulan gələcək virusoloq June Hart Şotlandiyada, Glasgow şəhərinin şimal şərqindəki Alexandra Parkın yaxınlığında kirayə bir evdə boya-başa çatıb.
Məktəbi yarımçıq tərk etmiş June Hart Glasgow Kral xəstəxanasında histopatologiya laboratoriyasına işə düzəlib.
O, daha sonra karyerasını davam etdirmək üçün Londona köçüb və 1954-cü ildə venesuelalı rəssam Enriques Almeida ilə evlənib.
Tibb sahəsi üzrə yazar George Winter qeyd edir ki, cütlük və onların gənc qızı Kanadanın Toronto şəhərinə köçəndən sonra Ontario Xərçəng İnstitutunda doktor Almeida elektron mikroskopla tədqiqat aparmaq bacarıqlarını inkişaf etdirib.
Onun ilk dəfə təklif etdiyi üsul əsasında antitellər və onların birləşmələrindən istifadə edərək virusların daha dəqiq təsvirini əldə etmək mümkün olub.
George Winter BBC radiosuna bildirib ki, doktor June Almeida-nın istedadı Britaniyada yüksək dəyərləndirildikdən, o, 1964-cü ildə St Thomas Tibbi Hospitalına işə dəvət olunub. Maraqlıdır ki, Britaniyanın Baş naziri Boris Johnson Covid-19 virusuna yoluxandan sonra məhz həmin hospitalda müalicədən keçib.
Britaniyaya qayıtdıqdan sonra June Almeida doktor David Tyrrell ilə əməkdaşlıq edib. Doktor Tyrrell isə Wiltshire bölgəsinin Salisbury şəhərində ümumi soyuqdəymə ilə bağlı tədqiqatlar aparıb.
George Winter-in sözlərinə görə, doktor Tyrrell könüllülərin burunlarından götürülmüş nümunələrinin tədqiqi ilə məşğul olub və onun qrupu soyuqdəymə ilə əlaqəli olan bir neçə virusun laboratoriya şəraitində böyüdülməsinə nail ola bilib.
Xüsusilə 1960-cı ildə Surrey-də bir məktəblinin burnundan götürülmüş bir virus nümunəsi sonradan B814 adı ilə məşhurlaşıb.
Tədqiqatçılar aşkar edib ki, ümumi soyuqdəymə simptomlarını könüllülərə ötürmək mümkün olsa da, onları hüceyrələrdə böyütmək mümkün olmayıb.
Bununla belə könüllülər üzərində aparılmış tədqiqatlar virusların orqanlarda inkişaf etdiyini göstərib və doktor Tyrrell bunun elektron mikroskopla izlənməsinin mümkünlüyü ilə maraqlanıb.
Nümunələr doktor June Almeida-ya göndərildikdən sonra, o, izlədiyi həmin virus hissəciklərini qrip virusları kimi təsvir edib, amma fərqin olduğunu da vurğulayıb.
June Almeida-nın müəyyən etdiyi virus ilk insan koronavirusu imiş.
George Winter deyir ki, doktor Almeida belə nümunələri əvvəllər siçan hepatitini və toyuqlarda yoluxucu bronxiti araşdırarkən görübmüş.
Onun sözlərinə görə, doktor Almeida-nın elmi jurnala göndərdiyi məqalə o zaman rədd edilib və bunun səbəbi kimi göndərilmiş "virusun təsvirinin sadəcə qrip virusu hissəciklərinin aşağı keyfiyyətli təsviri olduğu" göstərilibmiş.
B814 ştammından əldə edilmiş yeni kəşf 1965-ci ildə Britaniya Tibb jurnalında işıq üzü görüb və müşahidə olunmuş virusun ilk təsvirləri iki il sonra Ümumi Virusologiya jurnalında dərc olunub.
Cənab Winter-in dediyinə görə, həmin virusa tacabənzər formalarına görə "koronavirus" adını da doktor Tyrrell, doctor Almeida və St Thomas hospitalının rəhbəri professor Tony Waterson birlikdə veriblər.
Sonrakı illərdə doktor Almeida Londonda Tibb Məktəbinin aspiranturasında çalışıb və orada doktorluq dərəcəsinə layiq görülüb.
O, karyerasını Wellcome İnstitutunda bitirib, orada doktor Almeida virusların təsviri ilə bağlı elmi işlərinə görə bir neçə patent alıb.
Wellcome institutundan ayrıldıqdan sonra Dr Almeida yoga müəllimi kimi çalışıb, ancaq 1980-ci illərin sonunda İİV virusu problemi ortaya çıxandan sonra virusologiyaya məsləhətçi qismində qayıdaraq İİV virusunun təsvirinin yaradılmasında iştirak edib.
June Almeida 2007-ci ildə 77 yaşında vəfat edib.
İndi isə ölümündən 13 il sonra bütün dünyada yayılmış virusun öyrənilməsinə öz tədiqatları ilə kömək olan doktor Almeida bu sahənin pioner alimi kimi, nəhayət tanınmağa başlayıb.
</doc>
<doc docid='bbc_international-52306159' lang='aze' type='mono' source_url='https://www.bbc.co.uk/azeri/international-52306159' term='COVID'>
"Vəziyyəti ağır olanları xilas edə bilməyəcəyik". Rusiyada həkimlər koronavirusla və defisitlə necə mübarizə aparırlar?
Martın 28-də Nijeqorod vilayətinin qubernatoru Qleb Nikitin öz İnstagram hesabında yazmışdı ki, yerli iaşə işçiləri həkimlərə yemək paylamağa hazırlaşırlar. Az sonra həmin statusa şərh yazan həkim-anestezioloq Pavel Morozov bircə dənə də süni tənəffüs aparatının (STA) olmamasından və inhalyasiya cihazlarının azlığından şikayətlənmişdi:
Martın 28-də Nijeqorod vilayətinin qubernatoru Qleb Nikitin öz İnstagram hesabında yazmışdı ki, yerli iaşə işçiləri həkimlərə yemək paylamağa hazırlaşırlar. Az sonra həmin statusa şərh yazan həkim-anestezioloq Pavel Morozov bircə dənə də süni tənəffüs aparatının (STA) olmamasından və inhalyasiya cihazlarının azlığından şikayətlənmişdi:
"Bütün bunlar gözəldir. Amma! Balaxna Rayon Mərkəzi Xəstəxanasının reanimasiya və intensiv terapiya şöbəsi tənəffüs problemi olan pasientlərə yardım etməyə hazır deyil. Ağır sətəlcəmli xəstələr gəlsə, heç nəylə xilas edə bilməyəcəyik. Elə özümüz də yoluxacağıq. Xəstəxananı avadanlıqlarla təmin etmək beləmi çətindir? Sizin yeməkləriniz bizə lazım deyil!"
Nijeqorod vilayətinin səhiyyə naziri Aleksandr Smirnov bir neçə saat sonra elə oradaca həkimə cavab yazaraq xəstəxanada 4 ədəd STA olduğunu, həkimlərin qoruyucu vasitələrlə təmin edildiyini və "ehtiyat fondu yaratmaq üçün" həkimlərin könüllü şəkildə maska tikdiklərini bildirmişdi.
BBC-yə açıqlamasında Morozov əməliyyat otaqlarında 4 ədəd anesteziya-tənəffüs aparatının olduğunu, virus pnevmoniyası üçün lazım olan STA-larınsa işləmədiyini deyib:
"Onların hamısının təmirə ehtiyacı var, indiki vəziyyətdə istifadələri təhlükəlidir. 12 çarpayıya 4 yarı-xarab aparat - bu normaldırmı? Qulluq edilmədiyi üçün 4-ü də sınıb. Qərara görə, hər çarpayının yanında biri olmalıdır. Qiyməti 1 milyon rubldur. Ölkə miqyasında 12 milyon rubl çoxmu böyük puldur?"
Rusiya Səhiyyə Nazirliyinin 2012-ci ildə müəyyənləşdirdiyi standarta görə, 6 çarpayılıq reanimasiya və intensiv terapiya şöbəsində 7 STA olmalıdır. Bu standarta görə, Balaxna xəstəxanası 14 aparatla təmin edilməlidir.
BBC News Rusca xidməti Aleksandr Smirnova xəstəxananın həmin normaya uyğun olub-olmamasıyla bağlı sual ünvanlayıb və cavab gözləyir.
İnstagram-dakı yazışmalardan sonra xəstəxanadakı 4 aparatı təmirə göndərmək mümkün olub. Morozovun dediyinə görə, biri artıq işlək vəiyyətdə geri qaytarılıb.
Məzmun mövcud deyil
Balaxna 50 min əhalisi olan kiçik əyalət şəhəridir. Nijni Novqoroddan 50 km məsafədə yerləşir.
Pavel Morozov şəhər xəstəxanasında təxminən 8 ildir ki, çalışır. O, Balaxnaya 2012-ci ildə gəlib - gənc mütəxəssislərə dəstək proqramı çərçivəsində. O, Səhiyyə Nazirliyinin ödədiyi ipotekanı geri qaytarmaq məcburiyyəti yaranmasın deyə 2022-ci ilə qədər orda qalmalıdır. Əvvəlcə Morozov doğum evində işləyib, səhiyyə sistemində optimallaşdırma başlayandan sonra xəstəxanaya keçməli olub.
"Problemin həlli üçün nəsə etmək lazım gəldiyini xəstəxana rəhbərliyinə bir neçə dəfə demişəm. Reanimasiyada növbətçi olduğum günlərdən sonrakı səhər toplantılarında da demişəm. Bəzi vaxtlarda aparat işləmədiyi üçün xəstəni xilas etmək üçün özümdən bir şeylər icad etməli olmuşam. Uşaq üçün tənəffüs konturu düzəldib yarıcan işləyən aparata qoşmuşam, sonra da səhərə kimi çarpayısının yanında oturub nəzarət etmişəm ki, uşaq ölməsin".
Morozov deyir ki, bütün şikayətlərinə həmişə eyni cür cavab veriblər - xəstəxananın pulu yoxdur:
"2022-ci ilə kimi vəziyyət düsəlməsə, birmənalı şəkildə bu peşədən gedəcəm. Özəl klinikalarda qarışıq ixtisaslarda işləmək mənə bəs edər. Gecələr növbə çəkib sağlamlığımı itirmək, insanların ölümünə şahidlik etmək nəyimə lazımdır?"
Pavel Morozla bağlı insidentdən bir həftə sonra qubernator Qleb Nikitin bəyan edib ki, region STA istehsalına başlayıb.
Balaxna xəstəxanasının rəhbəri isə həkimlərə ağır xəstələrin ancaq istisna hallarda onlara göndəriləcəyini bildirib - 30 km aralıdakı Qorodes mərkəzi xəstəxanası həddindən artıq yüklənəndə.
Будем производить аппараты ИВЛ в Нижегородской области. На Заводе имени Петровского дали старт серийному производству бактерицидных рециркуляторов - это приборы для обеззараживания воздуха. Здесь же в скором времени начнётся производство наркозно-дыхательных аппаратов с функцией ИВЛ. Каждый аппарат ИВЛ - это потенциально спасённая жизнь. Поручил моему заместителю Андрею Саносяну срочно организовать взаимодействие разработчиков Завода имени Петровского с представителями других нижегородских промышленных предприятий для изготовления необходимых комплектующих. Тем временем, у нас в регионе третий летальный исход. Скончалась 81-летняя пациентка. Соболезнования родным. Всего у нас 87 случаев, 14 из них уже выздоровели.  В список «соответствующих территорий», где был выявлен коронавирус, добавились Арзамас, Павлово, село Верховское (г.о.г. Шахунья) и село Камкино (Сергачский район). Не перестаю призывать вас соблюдать режим самоизоляции.
A post shared by  Глеб Никитин (@gsnikitin) on Apr 9, 2020 at 9:38am PDT
gsnikitin tərəfindən edilən  nömrəli Instagram paylaşımın sonu
Qoruyucu vasitələr və aparat qıtlığından sosial şəbəkələrdə digər vilayətlərin həkimləri də şikayətlənəndən sonra yerli hökumətlər çatışmayan avadanlıqları almağa başlayıblar.
Volqoqrad vilayətində yerli həkimlə qubernator arasında yaranmış konfliktsə federal kanallarda xəbər mövzusuna çevrilib.
Martın 31-də Kalaçev xəstəxanasının anestezioloq-reanimatoloqu Tatyana Revva "VKontakte" platformasındakı səhifəsində anesteziologiya və reanimasiya şöbəsinin rəhbəri Sergey Nazaretskinin qeydlərinin şəklini paylaşıb.
Məlum olub ki, o, hələ 2017-ci ildə rəhbərliyi xəstəxanadakı avadanlıq defisitindən xəbərdar edib. Başqa bir videosunda isə Revva "Həkimlər alyansı"nın müxalifətçi Aleksey Navalnıyla bağlı (xəstəxananın daha bir problemindən bəhs edən) məlumatını paylaşıb.
Onun sözlərinə görə, xəstəxana rəhbərliyinin dediyi 13 STA-nın bir neçəsi işləmir.
Həkimin videomüraciətindən sonra Kalaçev xəstəxanasının saytında "Viruslu yalan: Rusiya xəstəxanalarındakı vəziyyətlə bağlı saxta xəbərləri kimlər və niyə hazırlayırlar" başlıqlı, NTV-də yayımlanmış süjeti şərh edən yazı peyda olub və Revvanın dedikləri təkzib edilib.
Martın sonlarından etibarən həmin məqalə saytın əsas səhifəsində qalmaqdadır. Revva deyir ki, baş həkim ondan polisə və prokurorluğa şikayət ərizəsi yazıb, xəstəxana rəhbərliyi isə onun işdən getməsinə çalışır. Ancaq məhz onun çıxışından sonra aparatları təmirə göndərib, qoruyucu vasitələr və defibrilyatorlar alıb.
BBC News Rusca xidməti bununla bağlı Kalaçev xəstəxanasına və Volqoqrad vilayətinin səhiyyə komitəsinə sorğu göndərib və cavab gözləyir.
Hərçənd vilayətdə STA və tibbi ləvazimat tədarükünə başlandığı bilinən faktdır. Satınalmaların Təşkili Mərkəzi region xəstəxanaları üçün böyük həcmdə sifarişlər reallaşdırıb. Məsələn, martın sonu-aprelin əvvəllərində 36,4 milyon rubl dəyərində 26 ədəd STA-nın və 9,7 milyon rubl dəyərində tibbi ləvazimatın (reanimasiya hava yastıqları, havaqovucular və kateterlər) alışı üçün tender təşkil edib.
Rusiyanın digər bölgələrində də STA və qoruyucu vasitələrin tədarükü başlayıb. Məsələn, Federal Tibbi-Bioloji Agentliyin Volqaətrafı Regional Tibb Mərkəzi 53,7 milyon rubl dəyərində 4 ədəd STA və 5 ədəd anesteziya-tənəffüs aparatı satın alıb.
Nijeqorod Farmakologiyası isə 32 milyon rubl dəyərində 26 ədəd STA almağa hazırlaşır. Martın 23-də Orenburq vilayətinin klinik xəstəxanası yeganə təchizatçıdan 19,9 milyon rubl dəyərində 10 ədəd STA satın alıb. Ural cihazqayırma zavodu STA istehsalına başlamaq üçün təcili surətdə ləvazimat (nəfəs konturları, monitorlar) almağa başlayıb.
Qoruyucu vasitələrin az olduğu Krasnodarda 87 ədəd boyaçı kostyumu alıblar. Vilayətin operativ qərargahı bu kostyumun "tibbi qoruyucu vasitələrdən geri qalmadığını" bildirib.
Bəzi regionlarda ancaq xəstəxana personalı virusa yoluxandan sonra problemlər yaranıb. Belə hallarda qoruyucu vasitələrin defisiti xüsusilə kəskin hiss olunub. Bu vəziyyət həkimlərə xüsusilə pis təsir edib.
Birsk xəstəxanasında həkim-ginekoloq işləyən Gözəl Fathullina hazırda azyaşlı qızına görə xəstəlik məzuniyyətindədir. Həmin xəstəxanada anestezioloq-reanimatoloq işləyən əri Vagiz aprelin 6-da zəng vurub deyib ki, onu və daha 3 həmkarını terapiya və cərrahiyyə şöbələrində karantinə qapadıblar, çünki pasientlərdən birində koronavirus aşkarlanıb. Bu, Birskdə ilk yoluxma faktıydı.
Fathullinanın dediyinə görə, xəstəxanada viruslu pasientlərin qəbuluna hazırlıq gedib, ancaq qoruyucu geyimlər təcrid edilmiş həkimlərin heç də hamısına çatmayıb.
"Mənəvi baxımdan çox ağır vəziyyətiydi. Ərim xahiş etdi ki, dalğıc maskaları sifariş edim. Başa düşürsüz? Mən gözləməyi məsləhət gördüm, bəlkə yardım gələcək deyə. Ancaq o razılaşmadı, nə qədər tez olsa, o qədər yaxşıdır dedi".
Gözəl şəhərdəki bütün mağazalara zəng edib, ancaq nə eynək, nə də maska tapa bilib. Respiratorları yalnız Moskvadan və internet vasitəsilə sifariş etmək olardı, çatdırılmanı isə 2 həftədən sonraya vəd edirdilər.
Ona görə də Fathullina "İnstaqram"da status yazaraq ərinə və onun həmkarlarına kömək xahiş edib: "Ümidini tamamilə itirmiş biri kimi yazmışdım, amma dostlar-tanışlar səsimə hay verib könüllü şəkildə pul toplamağa başladılar. Özüm də pul qoydum. Ərimə yazığım gəlir... Başa düşürəm, borcunu yerinə yetirir. Mən də gedərdim, ancaq uşağımıza baxası adam yoxdur. Administrasiyanın və nazirliyin ərimi qorumalarını istəyirəm".
Fathullina deyir ki, həkimləri şəxsi qoruyucu vasitələrlə ilk koronavirus xəstəsi aşkarlanan günün sonunda təmin ediblər. Həmin gün onlar şöbənin işini infeksiyayla mübarizəyə yönləndirməklə məşğul olublar: "Maskaları, respiratorları, kostyum və əlcəkləri həkimlər bu işi görüb qurtarandan, yoluxanlarla təmasda olandan sonra paylayıblar. Görünür, situasiyanın çox kritik olduğunu başa düşüblər".
Fathullinanın tanışları xüsusi geyimlər üçün pulu bir neçə günə toplaya biliblər. "Vladimir Vladimiroviç Putinin Kommunarkada geyindiyi kostyumu görmüşdünüzmü? Biz həmin maskanın analoqlarını 3500 rubla tapdıq. Bir də vəbadan müdafiə kostyumları sifariş etdik" - Gözəl belə deyir.
Üç gün sonra Başqırdıstan rəhbəri Radi Habirov əhalini "dilənçilik etməməyə" çağırıb: "Mən bütün xəstəxanalarımızın baş həkimlərinə və tibb müəssisələrinin rəhbərlərinə müracitə edirəm. Kolleqalar, bizim respublikamız çox varlı, büdcəmiz çox böyükdür. Gəlin, dilənməyi saxlayaq. Qurtarın bu söhbətləri: "Mənə 50 sarğı verin", "Mənə bir kilo xiyar verin". Biz kömək lazım olan kimi pul ayırırıq. Ayıbdır".
Fathillina deyir ki, sonradan Birsk xəstəxanasında daha iki pasientdə koronavirus aşkar edilib. Hazırda orda "Covid-19" diaqnozu təsdiqlənmiş 5 nəfər var və hamısına da STA qoşulub. Gözəlin sözlərinə görə, artıq Birsk administrasiyası xəstəxana həkimləri üçün ianələrin "rəsmi yığımına" icazə verib:
"Yardımsevər insanlar bu gün infeksiya şöbəsinə iki paltaryuyan maşın, çəkmələr və maskalar alıb gətirmişdilər. Axı, nə üçün bizim xəstəxana kağız dəsmal, yuyucu toz kimi xırda şeyləri ala bilmir? Belə şeyləri də sakinlər alıb gətirir".
BBC News Rusca xidməti Birsk xəstəxanasına bununla bağlı sorğu göndərib və cavab gözləyir.
Sankt-Peterburqun Pokrov xəstəxanasında da oxşar situasiya yaranıb. Martın sonlarında həkimlər individual qoruyucu vasitələrlə təmin olunmaq tələbli videomüraciət yayıblar. Onlar rəhbərliyin hər şöbəyə sadəcə 1-2 dəst kostyum verdiyini bildiriblər. Sankt-Peterburq şəhərinin səhiyyə komitəsi isə Pokrov xəstəxanasının viruslu xəstələri qəbul etmədiyini və buna görə də ordakı həkimlərə vəbadan qoruma kostyumlarının lazım olmadığını bəyan edib.
Dörd gün sonra xəstəxanada 6 nəfərin koronavirusa yoluxması faktı qeydə alınıb. İki gün sonra həkimlər 8 yoluxma haqqında məlumat veriblər. Həkim-anestezioloq Yuliya Tokareva "VKonatakte" profilindən şəhər sakinlərinə müraciət edərək xəstəxanaya respiratorlar, qoruyucu eynəklər, birdəfəlik geyim dəstləri, hündür baxillər və əlcəklər gətirməyi xahiş edib.
Aprelin 7-də sənaye və ticarət naziri Denis Manturov etiraf edib ki, ölkədə qoruyucu kostyum defisiti var.
"Artıq xəstəxanalar dolub-daşır. Həkimlər fasiləsiz işləyirlər... Və yıxılırlar... Mənim kimi... Məndən daha pis yıxılanlar var, həmkarlarımın çoxu ikitərəfli sətəlcəmdən müalicə olunur, həm də oksigen dəstəyilə..." - həkim Aleksandr Melikov bunları aprelin 5-də deyib, onda koronavirus diaqnozu təsdiqlənən gün. Melikov Moskvanın Elmi-parkitiki Təcili Tibbi Yardım Mərkəzində işləyir.
Yoluxma hallarının Moskvadakından xeyli az olduğu regionlarda da həkimlər işlərinin çoxaldığını deyirlər.
Məsələn, Sverdlovsk vilayətində 93 yoluxma faktı qeydə alınıb (aprelin 14-ünə olan məlumat). Yekaterinburqda "Covid-19" xəstələrini hələ ki, ancaq iki xəstəxana qəbul edir. Başqalarını digər xəstəxanalara göndərirlər. Poliklinikalar da gərgin iş rejimində fəaliyyət göstərir.
Martın ortalarından etibarən terapevtlər evlərə, o cümlədən, risk zonasındakı şəxslərin (bu yaxınlarda xaricdən qayıdanların və ya onların yaxınlarının) çağırışlarına getməyə başlayıblar.
Yekaterinburqda ilk yoluxmalara qədər poliklinikada yarım ştatla terapevt işləyən Vera (Müsahibimizin xahişinə görə ad dəyişdirilib) hələ üç həftə əvvəl xəstələrini profilaktika şöbəsində - "sakit və rahat yerdə" qəbul edib.
Bütün profilaktik tədbir və qəbullar dayandırılandan sonra o, "ciddi həkim qıtlığı" olan başqa bir poliklinikada tam iş günüylə sahə həkimi kimi çalışmağa başlayıb.
Vera deyir ki, "Həkimləri bir yerdən o biri yerə atırlar, stabillik qalmayıb. Xəstələr bir-birini yoluxdurmasınlar deyə indi onları evlərində müayinə edirik".
Yüksək təzyiq kimi adi çağırışlara getməklə yanaşı, Vera və həmkarları xaricdən qayıdan pasientlərə və ya koronavirus diaqnozu təsdiqlənmiş şəxslərlə ünsiyyətdə olanlara da nəzarət edirlər. Onların poliklinikası 400 nəfərə xidmət göstərir və bir həkim gün ərzində 30-a yaxın ev gəzməli olur. Vera artıq üçüncü həftədir ki, bazar günləri də növbəyə çağırıldığını deyir.
Bu yaxınlarda  onun həmkarlarından birində virus aşkar edilib və onu xəstəxanaya yerləşdiriblər. Buna görə briqadanın yükü daha da artıb. Həkim defisit olduğu üçün hamısını karantinə göndərməyiblər.
"Ehtimal olunur ki, biz işdə qoruyucu kostyumlarda gəzirik və yoluxmuruq. Halbuki yalnız maska verilib. Ancaq bizi də təcrid etsələr, işləməyə adam qalmayacaq" - Vera belə deyir.
Nə onda, nə də həmkarlarında virus aşkarlanıb: "Şübhə olanda, hətta gecəylə də gəlib aparırlar. Mənim dalımca gələn olmayıb, deməli, hər şey yaxşıdır".
Həkim ayrı-ayrı poliklinikalarda qoruyucu kostyumların müdafiə səviyyəsinin müxtəlif olduğunu deyir:
"Xəstəxananın birinci filialında eynək istədim, mənə səfeh kimi baxdılar. Üç həftə əvvəl eynəklər ümumiyyətlə yoxuydu. Vəziyyət daha da qəlizləşmiş olsa da, indi çalışdığım poliklinikada bununla bağlı problem yoxdur - birdəfəlik xalatlar da verirlər, əlcəklər də, respiratorlar da. Super müdafiə demək olmaz, amma çox bərbad da deyil".
Yoluxmuşlarla ünsiyyətdə olmuş şəxsləri müayinəyə gedəndə Vera gödəkcəsinin və şalvarının üstündən məhz bu birdəfəlik xalatları geyinir. O özünün də yoluxa biləcəyini anlayır, ancaq poliklinika həkimlərinə bundan daha keyfiyyətli geyim vermirlər.
Hətta bir dəfə onlara özləri üçün maska tikəcəklərini deyiblər:
"Vəziyyət tez-tez dəyişir. Bir neçə gün əvvəl mənə dedilər ki, maska tikməyə hazırlaş, ehtiyatımız tükənir, yenilərini göndərməyi vəd edənsə yoxdur. Amma sonrakı gün maska problemi olmadı".
Aprelin 8-də Vladimir Putin "bilavasitə koronavirus infeksiyasına yoluxmuş pasientlərlə" işləyən həkimlərə, feldşerlərə və təcili yardım sürücülərinə əlavə  (25-80 min rubl civarında) ödənişlər veriləcəyini bildirib. Bu məqsədlə federal büdcədən 10 milyard rubl vəsait ayrılıb.
Təsdiqlənməmiş diaqnozlu şəxslərə sahə həkimi kimi xidmət göstərən həkimlər də o siyahıda varmı? Bunu özləri də bilmirlər. "Formal olaraq biz koronaviruslu xəstələrlə işləmirik. Ancaq həkimlərimizdən biri necəsə yoluxub, axı. Uyğunsuzluq yaranır" - Vera belə deyir.
Poliklinikada onlara əlavə ödəniş alacaqlarını bildiriblər, ancaq dəqiq məbləğ deməyiblər. "Əlbəttə, bu, nə 40 min, nə də 80 min rubl olacaq. Bilmirəm nə qədər verəcəklər. Yaxma götürməyə başlasam, bəlkə 200 rubl əlavə edərlər" - Vera belə təxmin edir.
Sverdlovsk vilayətinin qubernatoru region xəstəxanaları üçün qrantlar ayrılması barədə qərar imzalayıb. Həmin qərara görə, ilkin tibbi yardım göstərən digər həkimlər kimi, Veraya da 15 min rubl verilə bilər. Vilayətdə maksimum ödəniş 40 min rubl olacaq - bu məbləği xəstəxanalarda koronavirus xəstələrini müalicə edən həkimlər alacaq.
Vera deyir ki, riskləri düşünüb narahat olamağa vaxtı yoxdur: "Mən başa düşürəm ki, virus cavanlara da yoluxa bilir, ancaq buna əhəmiyyət verməməyə çalışıram. Beynimi daha çox o məşğul edir ki, ehtiyacı olan hər kəsə yetişim, kənarda qalan olmasın, karantindəkilərin hamısına vaxtında xəstəlik vərəqi verə bilim. Həkimlərin yükü həqiqətən artıb, yəni şikayətləri yersiz deyil. Rəhbərlik praktikantları da işə cəlb edərək vəziyyəti maksimum yüngülləşdirməyə çalışır. Başqa kimi cəlb etsinlər ki?"
Rusiya Dövlət Statistika Xidmətinin (DSX) məlumatına görə, 2010-18-ci illər aralığında ölkədə 166,7 min xəstəxana çarpayısı ixtisar edilib. İxtisarlar infeksiya şöbələrini də əhatə edib. 2000-ci ildə bu şöbələrdə toplam 103,4 min, 2012-ci ildə 70 mindən bir qədər çox, 2018-ci ildəsə 59,3 min yer olub.
2012-ci ildə Moskvada bir neçə infeksiya şöbəsini, o cümldən, 3 nömrəli infeksiya xəstəxanasını ləğv ediblər. Onda Moskvanın baş infeksionisti Nikolay Malışev demişdi ki, bu sahə üzrə şəhərdə çarpayı qıtlığı yoxdur və hər hansı virusla bağlı pandemiya olarsa, "şəhərin səhiyyə sistemi operativ şəkildə profil dəyişməsi təşkil edə bilər".
Optimallaşdırma məqsədilə bütün regionlarda həkimləri, o cümlədən, böyük və kiçik tibbi personalı ixtisar etmişdilər. DSX-nin məlumatına görə, 2013-2019-cu illərdə Rusiyada həkimlərin sayı 578 mindən 565 minə, böyük tibb işçilərinin sayı 1,442 milyondan 1,314 milyona, kiçik tibb işçilərinin sayı isə 687 mindən 264 minə enib.
Moskvada həkimlərin sayı 6 min nəfər, böyük tibb işçilərinin sayı 28 min nəfər azalıb. Moskva əmək bazarında ən dramatik vəziyyət kiçik tibb işçilərinin ixtisarında yaşanıb - 43,8 min nəfərin cəmi 9,7 mini qalıb.
Səhiyyə sistemindəki kadr böhranı keçmiş səhiyyə naziri Veronika Skvorsovanın islahatlarının nəticəsidir. O, bu vəzifəni 2012-2020-ci illər aralığında icra edib (hökumət tam tərkibdə istefaya gedənə qədər).
Səhiyyə sistemində 10 ilə yaxın islahat prosesi gedib. Məqsəd keyfiyyətsiz xəstəxanaları ləğv etməklə xərcləri optimallaşdırmaq, "yüksək texnologiyalı tibb müəssilərindən" istifadəni artırmaq, tibbi yardımın keyfiyyətini yaxşılaşdırmaq olub.
Ali İqtisadiyyat Məktəbinin professoru, iqtisadçı Yevgeni Qontmaher deyir ki, səhiyyə sistemində çalışanların azalmasının səbəblərindən biri də prezidentin may sərəncamlarıdır. Onda Putin tələb etmişdi ki, 2018-ci ilin əvvəlinə kimi həkimlərin maaşı region üzrə orta əmək haqqının 200%-i qədər olmalıdır.
Qontmaher tibb müəssisələri rəhbərlərinin buna nail olmaq üçün ştatları ixtisar etmək məcburiyyətində qaldıqlarını deyir, çünki Putinin tapşırığına əməl etməyə yetəcək qədər pul ayrılmamışdı.
2012-ci ildən etibarən federal büdcənin səhiyyə xərcləri azalmaqda davam edib - 613 milyard rubldan 439 milyar rubla (2017) qədər. Yalnız 2019-cu ildə büdcənin bu xərc maddəsi yenidən artaraq 713 milyard rubl olub. Müqayisə üçün deyək ki, bütün bu illər ərzində ölkənin müdafiə xərcləri 1,8 trilyondan 3,7 trilyona qədər artırılıb. 2020-ci ildə hökumət səhiyyəyə 1,022 trilyon vəsait ayırmağı planlaşdırır.
Səhiyyə Siyasəti Mərkəzinin direktoru Sergey Şişkin deyir ki, kadr və çarpayı ixtisarları olmasaydı, Rusiyanın koronavirus pandemiyasından yayına bilərdi demək doğru olmazdı:
"Digər ölkələrdə olduğu kimi, Rusiyada da islahatlar və modernləşdirmə belə bir epidemiya ehtimalı nəzərə alınmadan həyata keçirilib. Xəstələrin stasionar müalicəsinə ehtiyacın bu səviyyədə artmasına nə biz hazırıydıq, nə Avropa, nə də Amerika.
Tibbi yardım sistemindəki struktur yenilənməsi çarpayı sayının azalmasına gətirib çıxardı və bu, epidemiya dövründə tibbi yardım ehtiyacıyla həqiqətən də ziddiyyət yaratdı. Ancaq indi baş verənləri heç kim təxmin edə bilməzdi. Biz çarpayıları ixtisar etməsəydik belə, bu qədər çox sayda pasientin yerləşdirilməsi problemli olacaqdı".
BBC News Rusca xidməti bununla bağlı Səhiyyə Naziriyinə sorğu göndərib və cavab gözləyir.
Məqalənin hazırlanmasında Anastasiya Napalkova da iştirak edib
</doc>
<doc docid='bbc_azerbaijan-51583073' lang='aze' type='mono' source_url='https://www.bbc.co.uk/azeri/azerbaijan-51583073' term='COVID'>
Azərbaycanda koronavirusun yayılma təhlükəsi varmı?
Azərbaycanda ən son rəsmi məlumata görə, 50-dən çox adam koronavirus ehtimalı ilə həkim nəzarətinə alınıb, azı 4 nəfər isə xüsusi ayrılmış tibb müəssəsinə yerləşdirilib. Onların əksəriyyəti İrandan Azərbaycanaya yenicə gələnlərdir.
Azərbaycanda ən son rəsmi məlumata görə, 50-dən çox adam koronavirus ehtimalı ilə həkim nəzarətinə alınıb, azı 4 nəfər isə xüsusi ayrılmış tibb müəssəsinə yerləşdirilib. Onların əksəriyyəti İrandan Azərbaycanaya yenicə gələnlərdir.
Səhiyyə Nazirliyinin baş epidemioloqu İbadulla Ağayev BBC News Azərbaycancaya deyib ki, hazırda respublika ərazisində koronavirusa yoluxan "bir nəfər də olsun yoxdur".
Ümumdünya Səhiyyə Təşkilatı da bildirib ki, hazırda Azərbaycanda COVİD-19 adı verilən koronavirusa yoluxma halı qeydə alınmayıb.
Amma bu açıqlamalar Azərbaycan vətəndaşlarında "panika ovqatı"nı səngitmir. Paytaxt Bakının apteklərində tibbi maska qəhətə çıxıb. Elə bölgələrdə də apteklərdə tibbi maskaya tələbatın artması, bəzi yerlərdə tapılmaması və ya qiymətinin bir neçə dəfə artması söz-söhbətləri yayılır.
Tibb elmləri doktoru Adil Qeybullaya görə, maska çatışmazlığına səbəb də elə bu "ajiotajdır".  "Ajiotaj da məlumatsızlığa bağlıdır. Məsələn, maarifləndirici tədbirlər olsaydı, bu cür ajiotaj da olmazdı və defisit də yaranmazdı. İnsanlar panikaya düşür, ajiotaj yaranır. Bundan müəyyən işbazlar da istifadə edir".
Bəs koronavirusun Azərbaycanda yayılma təhlükəsi varmı? Tibb mütəxəssisləri, iqtisadçılar bunu nəzəri cəhətdən mümkün sayırlar. Çünki çoxlarını qorxu içində saxlayan bu virus uzaq Çindən Azərbaycanın bir addımlığına, qonşu İrana "yerləşib".
Çində virus tapılandan az sonra bu ölkəyə uçuşlarını təxirə salan Azərbaycan qonşu İranla hava nəqliyyat əlaqəsini məhdudlaşdırmayıb. Üstəlik, İrana quru yolla da getmək mümkündür və bunun üçün Azərbaycan və İran vətəndaşlarının xidmətində üç sərhəd-keçid məntəqəsi var, heç birində də hərəkət məhdudiyyəti və ya sərhədlərin bağlanması ilə bağlı rəsmi göstəriş verilməyib.
Azərbaycan Nazirlər Kabineti bildirib ki, Azərbaycan-İran sərhəd-keçid məntəqələri xüsusi rejimdə fəaliyyətə keçib. Fevralın 22-dən başlayaraq sərhəd-keçid məntəqələrində sanitar-dezinfeksiya işləri aparılır. Bu səbəbdən, keçid prosedurlarının sürəti azalıb.
Türkiyə İranda koronavirusdan iki nəfərin öldüyü xəbərini alınca, dərhal İranla sərhədlərini bağlayıb. Üstəlik, Azərbaycanla yeganə quru sərhədi olan Naxçıvanla Dilucu sərhəd-keçid məntəqəsini də birtərəfli qapadıb.
Dilucu Gömrük Qapısından BBC News Azərbaycancaya "İrandan gələn yolçular var. TIR sürücüləri var. Bu şəxslərin koronavirusa yoluxmadığını kim deyə bilər? Azərbaycanda koronavirusun olmadığına heç kim zəmanət verə bilməz," - deyiblər.
İranla sərhəd və sərhədə yaxın Azərbaycan rayon və şəhərlərində yaşayanlardan ötrü viza tələbinin olmadığı qonşu ölkə, xüsusilə rialın manata nisbətdə zəifləməsindən sonra ucuz ərzaq, dərman və məişət məhsulları baxımından cəlbedici olub.
İrana ərzaq almağa, həkimə və ya dini ziyarətgahlara gedirlər
Astara sakin Zabir Ağayev BBC News Azərbaycancaya bildirib ki, yerli sakinlər ərzaq üçün İran Astarasına və ya İranın sərhədə yaxın digər şəhərlərinə gedirlər.
İqtisadçı Qadir İbrahimli deyir ki, Astara, eləcə də Biləsuvar və Cəlilabad sakinləri üçün İran həm də xırda ticarət mənbəyidir. Elə Naxçıvan sakinləri də bir çox qida və digər ehtiyaclarını İrandan qarşılayırlar. Türkiyə ilə quru yolla gediş-gəliş müvəqqəti qapadıldığından bu mənada  İrandan alış-verişin artacağını ehtimal edilir.
İran həm də azərbaycanlılar üçün nisbətən ucuz həkim müayinə və müalicə ala bildikləri ölkə sayılır. Bu da İrana gediş-gəlişi artıran amillərdən biridir. Digər amil isə İranda dini ziyarətgah sayılan yerlərin mövcudluğudur ki, bir çox azərbaycanlı bu ziyarətgahlara gedir. Elə yenicə Cəlilalabad xəstəxanasına yerləşdirilənlərin əksəriyyəti də İrana ziyarətə gedənlərdir, Səhiyyə Nazirliyi bildirib.
Üstəlik, İranın Azərbaycanla sərhəddində etnik azərbaycanlılar yaşadığından qarşılıqlı səfərlərin sıx olduğu qiymətləndirilir.
Tibb elmləri doktoru, professor Adil Qeybulla hesab edir ki, virusun İranda tapılması bu təhlükənin Azərbaycana yayılması ehtimalını artırıb.
Əgər Çində virus tapılandan sonra karantinə alınanların maksimum sayı 10-12 civarında idisə, İranda COVİD-19-dan ölənlər barədə məlumat açıqlanandan bir-iki gün sonra Azərbaycanda qonşu ölkədən gələnlər arasında karantinə alınanların sayı artıq 50-ni keçib.
"...o virus burada var, ya yox"
Adil Qeybullaya görə, Azərbaycanda informasiya çatışmazlığı var: "Əvvəla, biz tam məlumatlı deyilik ki, o virus burada var, ya yox. Çünki soyuqdəymə ilə ölənlər də var, Ağ Ciyər Xəstəlikləri İnstitutunda ölüm halları da oldu. Çinlə Azərbaycan arasında çox geniş iqtisadi əlaqələr mövcuddur və infeksiyanın bura daşınması da realdır".
Amma professorun fikrincə, virusa yoluxma və ondan ölmə rəqəmləri arasında ciddi fərq optimistliyi artırır: "Ümumiyyətlə, bu günkü durumu pandemiya kimi xarakterizə etmək olar. Çünki virus bir çox ölkələrdə yayılıb, ölüm halları qeydə alınıb. Amma ümumilikdə götürsək, koronavirusun bu ştammından - bu gün təxminən 80 min xəstələnmə halı mövcuddur, ondan 2500 ölüm halı var. Əslində, bu, böyük rəqəm deyil".
Ümumdünya Səhiyyə Təşkilatı bildirib ki, indi bu yayılmanı pandemiya adlandırmaq tezdir, lakin ölkələr buna "hazırlıqlı olmalıdırlar".
Adil Qeybullanın həkim nikbinliyini artıran bir səbəb isə tezliklə havaların istiləşəcəyidir və onun sözlərinə görə, o zaman ölkədə bu virus tapılsa belə, "infeksiya tədricən sönəcək". Professor buna qədər isə  Ümumdünya Səhiyyə Təşkilatının tövsiyələrinə əməl etməyi məsləhət görür.
Adil Qeybulla onu da deyir ki, profilaktik tədbirlər düzğün aparılsa, hətta infeksiya Azərbaycanda peyda olsa belə, ən az itki ilə bu vəziyyətdən "çıxmaq olar".
"Hər şeyimiz var"
Səhiyyə Nazirliyinin baş epidemioloqu İbadulla Ağayev virusun Azərbaycana yayılma təhlükəsinin olmadığını, ölkə ərazisinə keçməməsi üçün bütün qabaqlayıcı tədbirlərin aparıldığını deyir.
"Vaxtilə ABŞ-ın Müdafiə Departamentindən gəlib bizə kurslar keçiblər, xüsusi idarəmiz var, Səhiyyə Nazirliyinin, xüsusi təhlükəli infeksiyalarla iş şöbəsi var, hər bir şeyimiz var. Cihazdan tutmuş reaktivlərə qədər hər şeyimiz var," - İbadulla Ağayev BBC News Azərbaycancaya deyib.
Baş epidemoloq deyir ki, koronavirusa görə, ölkəyə gələn istər Azərbaycan, istərsə də xarici vətəndaşlarda əgər bədən hərarəti yüksəkdirsə, həkim müayinəsindən keçirilir, amma bədən hərarəti normal olan şəxslərin səhhətindən sonradan dəyişiklik olub-olmaması izlənilmir: "Əgər sonradan kimsə özündə kəskin respirator xəstəliklərin əlamətlərini hiss edərsə, onda ərazi tibb müəssiəsinə müraciət etməlidir".
Bəs ölkəyə gələndən sonra xəstələnən adam bu simptomları mövsümü qripə bənzədib əhəmiyyət verməsə, necə olacaq? Həmin adam özü bilmədən koronavirus yayıcısına çevrilə bilərmi?
İbadulla Ağayev deyir ki, ölkəyə hər gün minlərlə adam gəlir və hər kəsi də tibbi təqibə almq mümkün deyil.  Baş epidemoloq hazırkı situasiyanı nəzərə alaraq tövsiyə edir ki, xəstələnən hər kəs mütləq həkimə getsin: "Virusun inkubasiya dövrü 2-3 gün də çəkə bilər, 27 gün də. Nə vaxt orqanizm zəifləyəcək, xəstəlik başlayacaq".
Onun sözlərinə görə, hazırda Azərbaycanda hazırda heç bir epidemiya yoxdur, sadəcə, kəskin respirator virus infeksiyası var ki, bundan da qorunmaq üçün insanlar xəstələnərsə, işə getməməli və ya qrip olan adamlarla təmasda olmamalıdırlar.
Azərbaycanını Baş Nazirinin sədrliyi ilə hökumət komissiyası yaradılıb və yanvarın 30-da epidemiyaya qarşı Fəaliyyət Planı təsdiqlənib.
Dünyanın bütün istiqamətlərdən Azərbaycana gələn sərnişinlər ciddi yoxlanılır və bu günədək ölkəmizdə koronavirusa yoluxma halı qeydə alınmayıb, Nazirlər Kabineti bildirib.
Hökumət onu da əlavə edib ki, Azərbaycan ərazisindən tranzit yüklərin daşınması üzərində də nəzarət gücləndirilib. Yüklərin ölkəyə girişi və çıxışında əlavə sanitar-dezinfeksiya tədbirlərinin görülməsi davam etdirilir.
Eyni zamanda Nazirlər Kabineti əhaliyə tövsiyə də ünvanlayıb: xüsusi zərurət olmadığı hallarda İrana səfərlərini müvəqqəti olaraq təxirə salın.
Bu yazının hazırlanmasında BBC News Azərbaycancanın müxbiri Cəmilə İbrahimova da iştirak edib.
</doc>
<doc docid='bbc_azerbaijan-52541460' lang='aze' type='mono' source_url='https://www.bbc.co.uk/azeri/azerbaijan-52541460' term='COVID'>
Koronavirus insanlara hansı heyvandan keçib? Bunu bəlkə də, heç vaxt bilməyəcəyik
Alimlər yeni koronavirusun yarasalardan insanlara "vasitəçi bir heyvan" vasitəsilə yoluxduğunu açıqlamışdılar.
Alimlər yeni koronavirusun yarasalardan insanlara "vasitəçi bir heyvan" vasitəsilə yoluxduğunu açıqlamışdılar.
Ümumdünya Səhiyyə Təşkilatı (ÜST) aparılan araşdırmalara istinadən, koronavirusun "təbii mənbəyi" olduğunu açıqlasa da, bəzi alimlər bu infeksiyaya ilk yoluxmanın necə baş verdiyinin heç vaxt bilinməyəcəyini deyirlər.
"Vasitəçi heyvan" həqiqətən də ilk yoluxmanın baş verdiyi Uhanın vəhşi heyvan bazarında satılıbmı? Heç bu da dəqiq məlumat deyil.
Ancaq vəhşi heyvan ticarəti virusun yayılmasında əsas rol oynayan mənbələrdən biri sayılmaqda davam edir.
Araşdırmaçılar xəbərdarlıq edirlər ki, bu ticarət xəstəliklərin bir növdən digər növə keçməsinə şərait yaradır.
Əvvəlki epidemiyalarda da viruslar heyvandan-heyvana keçərək yayılmışdı.
"Belə bir vəziyyət üçün hazırlıq işləri görürdük. Əsas məsələ nəyin yox, nə zaman baş verəcəyi idi", - ÜST-ün "Covid-19" üzrə məsul şəxsi doktor Maria Van Kerkhove BBC-nin Andrew Marr proqramına müsahibəsində belə deyib.
İnfeksiyon xəstəliklər üzrə mütəxəssislər bəzi yeni xəstəliklərin növü təsbit edilməmiş heyvanlardan digər heyvanlara keçən viruslar vasitəsilə yaranması fikrində həmrəydirlər.
"Bir müddət idi ki, biz belə bir vəziyyətin yaranacağını gözləyirdik. Çünki insanların vəhşi təbiətə müdaxiləsi və vəhşi heyvanlarla təmaslarının artması son illərdə bu cür xəstəliklərin çoxalmasına gətirib çıxarıb", - London Heyvan Elmləri Cəmiyyətinin üzvü professor Andrew Cunningham belə deyir.
"Covid-19" xəsətəliyini yaradan virus ilk yoluxma faktından dərhal sonra sürətlə yayılmağa başladı. SARS, MERS, "Ebola" və quduzluq kimi, bu yeni virus da mənbəyi vəhşi yarasa növü olan epidemiyalar siyahısına daxil edildi.
Yarasadan keçən infeksiyaların bəziləri haqda məlumatlar 2003-cü ildəki SARS epidemiyasından sonra aparılan araşdırmalar nəticəsində əldə edilib. Həmin epidemiya da koronavirus mənşəli idi.
2017-ci ildə alimlər Çin ərazisində olan bir mağarada "SARS-la əlaqəli koronaviruslarla zəngin olan bir yarasa genofondu" aşkar etmişdilər.
Virus yeni bir "daşıyıcıya" keçmək üçün bir hüceyrənin "qapılarını" açıb ora girməli və orada çoxalmalıdır. SARS epidemiyasında olduğu kimi, yarasalardan keçən yeni koronavirus da insan hüceyrələrinə nüfuz edir.
""SARS-CoV-2"-də əsas rol "Spike" adlandırılan virus proteininə məxsusdur. O, hüceyrələrə "ACE2" kimi tanınan reseptorlar vasitəsilə daxil olur. Koronavirus sadəcə bu qıfılı qırmaqla kifayətlənmir, eyni zamanda bunu "SARS-1"-dən daha yaxşı edir", - Glasgow Universitetinin virusoloqu, professor David Robertson belə deyir.
Virusun hüceyrələrə asanlıqla girə bilməsi və içərisinə mükəmməl bir şəkildə yapışıb qalması onun insandan insana keçməsini asanlaşdıran səbəblərdən biridir. Belə yüksək yoluxuculuq qabiliyyəti koronavirusu nəzarət altında saxlamağı çətinləşdirir.
Yeni koronavirusun Uhandakı vəhşi heyvan bazarından yayıldığı deyilsə də, bədənində bu virusun qaynağı - patogeni olan heyvan həmin bazarda tapılmayıb.
Cambridge Universitetinin əməkdaşı, professor James Wood deyir ki, "infeksiyanın başlanğıcı həmin bazarla əlaqəliydi, ancaq bu, ikinci dərəcəli sübutdur. Virus başqa bir yerdən də gəlib təsadüfən bazardakı insanlar arasında çoxala bilərdi. Onun heyvan mənşəli olması virusun bazarla əlaqəsini inandırıcı göstərir".
Professor Cunningham da hesab edir ki, heyvan bazarları heyvanlardan keçən xəstəliklərin yeni "daşıyıcılar" tapması üçün şox əlverişli məkanlardır:
"Normal şərtlərdə bir-birilə çətin qarşılaşan heyvan növlərinin gigiyena şəraitinin pis olduğu yerlərdə bir araya gətirilməsi patogenlərin bir növdən digər növə keçməsini asanlaşdırır".
Əvvəlki dövrlərdə də vəhşi təbiətə aid viruslar insanlara daşıyıcı növlər (bəzən mal-qara, bəzən ov heyvanları, bəzən də bazarda satılan vəhşi heyvanlar) vasitəsilə keçib.
Professor Woods bunu belə izah edir:
"SARS virusu insanlara müşk pişiklərindəki infeksiya vasitəsilə keçmişdi. Çinin cənubunda onları qida məhsulu olaraq satırlar. Bunu bilməyimiz vacibdir, çünki müşk pişikləri arasında bir epidemiya vardı və insanların yoluxmasının qarşısını almaq üçün onlar nəzarət altına alınmalıydı.
İnfeksiya zəncirində çatışmayan həlqəni axtaran araşdırmaçılar mink, bərə və hətta tısbağalara aid də izlər tapıblar. Oxşar viruslar heyvan bazarlarında məşhur olan panqolinlərdə də var. Ancaq bu heyvanların epidemiyayla birbaşa əlaqəsini sübut edən dəlillər yoxdur. Bildiyimiz tək şey budur ki, vəhşi heyvanlarla təmasımız və onları bazarlara çıxarmamız həm bizim, həm də onların həyatına təhlükə yaradır".
Professor Wood deyir ki, "vəhşi təbiətlə birbaşa təmasdan yayınmaq və ev heyvanlarının vəhşi heyvanlarla bir arada olmasına imkan verməmək həll etməli olduğumuz tənliyin ən vacib düsturudur.
Heyvan ticarətinin və vəhşi təbiətlə təmasların tamamilə qadağan edilməsi üçün bəzi kampaniyalar aparılıb. Ancaq nəticə etibarilə bu, dünyanın ən yoxsul insanlarının cəzalandırılmasına gətirib çıxarır. Bir çox hallarda belə tədbirlər heyvan ticarətinin "yer altına" keçməsiylə nəticələnir və çətin ki, bunun qarşısını almaq mümkün olsun".
ÜST Çindəki heyvan bazarlarında gigiyena və təhlükəsizlik şərtlərini sərtləşdirilməyə çağırıb. Ancaq "Ebola" xəstəliyi ilə əlaqəsi sübut olunmuş vəhşi ət ticarəti kimi (Afrika), digər bazarlar da qeyri-rəsmi  fəaliyyət göstərməkdə davam edirlər, ona görə də belə məkanlarda normal şərait yaratmaq asan deyil.
"Qaydaları Londondakı və ya Cenevrədəki ofisinizdə müəyyənləşdirə bilməzsiniz. Hər ölkənin özünə uyğun qaydaları hazırlanmalırdır", - professor Wood deyir.
Doktor Maria Van Kerkhove də onunla həmfikirdir: "Həm yerli xalqlarla, həm də əlaqədar vəzifələrdə çalışan şəxslərlə birlikdə işləməyimiz çox vacibdir":
Bu iş qlobal və kompleks səylər tələb edir. "Covid-19" bizə göstərdi ki, ortaq hərəkət etməmək necə ciddi fəsadlara gətirib çıxarır.
</doc>
<doc docid='bbc_international-52541459' lang='aze' type='mono' source_url='https://www.bbc.co.uk/azeri/international-52541459' term='COVID'>
Koronavirus dünyanı yeni böhrana salır. Niyə yoxsul ölkələr digərlərindən daha çox əziyyət çəkirlər?
"Covid-19" pandemiyası və karantin dünyaya çox baha başa gələcək: korona böhranı artıq başlayıb və proqnozlara görə bu, əsrin ən dağıdıcı böhranı olacaq. Bu günə qədər Rusiya, Hindistan və ya Meksika kimi nisbətən yoxsul və inkişaf etməkdə olan ölkələr zərər görürdüsə, indi hadisələrin axını daha varlı, inkişaf etmiş ölkələrin zərər görməsinə doğru gedir. Bunun isə bir neçə səbəbi var.
"Covid-19" pandemiyası və karantin dünyaya çox baha başa gələcək: korona böhranı artıq başlayıb və proqnozlara görə bu, əsrin ən dağıdıcı böhranı olacaq. Bu günə qədər Rusiya, Hindistan və ya Meksika kimi nisbətən yoxsul və inkişaf etməkdə olan ölkələr zərər görürdüsə, indi hadisələrin axını daha varlı, inkişaf etmiş ölkələrin zərər görməsinə doğru gedir. Bunun isə bir neçə səbəbi var.
Ölkələrin əksəriyyəti bu böhrana əvvəlkindən daha yaxşı hazırlaşsalar da, onların hamısı iqtisadiyyatını yenidən qura bilmədi, təhlükəsizlik önləmləri alınmadı və borca düşdülər. Son on ildə inkişaf etməkdə olan ölkələrin heç biri  inkişaf etmiş ölkəyə çevrilməyib.
Koronavirusa görə kasıb ölkələr "mükəmməl fırtına"ya düşdülər. Nəinki Braziliya və ya Ukraynadakı reanimasiyalar Qərb xəstəxanaları ilə müqayisədə pandemiyaya daha pis hazırlanıb, həm də burada əhalinin sıxlığı və yaşayış şəraiti virusun yayılmasına kömək edir.
Bu ölkələr iqtisadi cəhətdən daha zəifdir və varlılar adi rahatlığı ilə vidalaşarkən, digərləri yaşamaq üçün mübarizə aparmalı olurlar.
"Dünya əhalisinin üçdə ikisi inkişaf etməkdə olan ölkələrdə yaşayır. Korona böhranı onlara görünməmiş ziyan vuracaq", - deyə Birləşmiş Millətlər Təşkilatı xəbərdarlıq edir, - "Pandemiyanın şok dalğası 2008-ci ildə baş verən qlobal maliyyə böhranı ilə müqayisədə inkişaf etməkdə olan ölkələrin iqtisadiyyatlarına daha çox zərbə vurub", qurum bildirir.
Adi vaxtlarda yoxsul ölkələrin əksəriyyəti üçün inkişaf etmiş iqtisadiyyatlar və ya Çin inkişaf mənbəyi kimi çıxış edirdi. Ancaq indi bu ölkələr özləri problem yaşayır və buna görə də idxalı azaaldaraq kapital toplayır və miqrant işçilərə arxa çeviriblər.
Buna görə inkişaf etməkdə olan ölkələr kreditlə yaşamaq qabiliyyətlərini itirirlər. Əmtəə gəlirləri neft və metallara olan tələbatın azalması səbəbindən əriyir. Xaricdə işləyənlərdən gələn pullar quruyub, turistlər daha yoxdur. Büdcəyə gələn gəlirlər azalır və əhalini və biznesi dəstəkləmək, dərman və xidmət xərcləri isə artır.
Nəticədə inkişaf dayanır, bu isə geriləmə və qeyri-bərabər keçmişə dönüş vəd edir.
"Dünya tarixinin yarım əsr əvvələ geri dönməsinin qarşısını 2,5 trilyon dollara almaq mümkündür", BMT-nin hesablamalarında deyilir. Qurum inkişaf etməkdə olan ölkələr üçün böhran paketini dəstəkləməyə və "beynəlxalq həmrəylik ifadə etməkdən konkret işlərə keçməyə" çağırış edib.
Virusun və onun sosial və iqtisadi nəticələrinin öhdəsindən gəlməsələr, inkişaf etmiş dünya təkcə vəba xəstəliyinin ikinci dalğasına qayıtmayacaq. Həm də dünyadakı yoxsulluğun və qeyri-sabitliyin çoxalması, baş verən iğtişaşlar, aclıq iğtişaşları, qaçqınların yeni axını və ticarətin zəifləməsi, o cümlədən təbii sərvətlərə çıxış imkanlarının azalması ilə üzləşəcək.
"İnkişaf etməkdə olan ölkələr epidemiyaya qarşı mübarizəyə əlləri bağlı şəkildə girdilər", - BMT bildirir.
Təxminən, 80-ə yaxın ölkə tibbi avadanlıq və qoruyucu vasitələrin ixracını məhdudlaşdırıb ki, bu da zəruri epidemiya məhsullarının çatışmazlığına və qiymətinin artmasına səbəb olub.
Bütün bunların əsas istehsalçıları aparıcı dünya iqtisadiyyatlarıdır. Almaniya, ABŞ və İsveçrə dünya səviyyəsində xəstəxanalar üçün dərman və avadanlıq tədarükünün üçdə birini təmin edir, qoruyucu vasitələrin isə 40 faizini Çin və ABŞ-la Almaniya istehsal edir.
Dövriyyədə olan pulun məbləği ciddidir - qlobal tibbi ləvazimatlar bazarı ildə 2 trilyon dollar civarında qiymətləndirilir ki, bu da bütün beynəlxalq mal ticarətinin 5 faizini təşkil edir.
"İnkişaf etməkdə olan ölkələrin ehtiyaclarına laqeyd yanaşmaq təkcə onlar üçün deyil, bütün dünya üçün dəhşətli nəticələrə səbəb ola bilər", - BMT xəbərdarlıq edir, - "Qarşılıqlı əlaqənin və qloballaşmanın hökm sürdüyü bir dünyada normal həyata qayıdış yalnız son infeksiya nəzarət altına alındıqda və ya aradan qaldırıldıqda mümkündür", - qurum bildirir.
Hətta zəngin ölkələr də virusla mübarizə aparır. Qərb mart ayının ortalarında özünü karantinə alıb və yalnız indi ehtiyatla küçəyə çıxmağa başlayıb. Dünyanın ən yaxşısı hesab olunan dərman belə epidemiya ilə güclə mübarizə aparır. Daha az çatımlılığı olan ölkələr haqqında nə demək olar?!
ABŞ-da il ərzində adambaşına düşən səhiyyə xərcləri 10 min dollardan çoxdur, Almaniya, Avstraliya və digər varlı dövlətlər bunun təxminən yarısını xərcləyir.
İnkişaf etməkdə olan ölkələrdə alıcılıq qabiliyyətinə görə tənzimlənən müqayisəli qiymətlərdə hər şey daha pisdir: illik tibbi xərclər Rusiyada beş yüz, Meksikada, Türkiyədə, Braziliyada və Cənubi Afrikada mindən bir qədər çox, Çində - adambaşına 700 dollar, Hindistanda isə ildə 200 dollar təşkil edir.
Bundan əlavə, şəhərlərdə əhalinin sıxlığı daha yüksəkdir və gecəqondularda sosial məsafədən söhbət gedə bilməz.
Burada yeganə üstünlük əhalinin çoxunun cavan olmasıdır, bu da yaşlı insanlar arasında ölüm nisbəti daha yüksək olan koronavirus vəziyyətində vacibdir. Afrikada əhalinin orta yaşı 20 ildən çox deyil - Avropadakından iki dəfə azdır. Hindistanda orta yaş həddi 27, Latın Amerikasında 31-dir.
Nə qədər pul lazımdır və onu haradan əldə edə bilərsiniz?
BMT inkişaf etməkdə olan ölkələrin koronavirusun qalib gəlməsi üçün 2,5 trilyon dollarlıq beynəlxalq yardıma ehtiyacı olduğunu söyləyir. "Qiymətləndirmə çox təvazökardır", - Beynəlxalq Valyuta Fondunun rəhbəri Kristalina Georgieva xəbərdarlıq edir:
"2.5 trilyon inkişaf etməkdə olan bazarların maliyyələşdirmə ehtiyaclarının ən aşağı həddidir. Bununla belə, onların öz mənbələri və ehtiyatları yoxdur", - o deyib.
Adi vaxtda onlar bəlkə də bu itkini öz üzərlərinə götürərdilər, lakin normal vaxt tezliklə gəlməyəcək.
Problem ondadır ki, yoxsul ölkələr xarici, əsasən də qərb kapitallarından asılıdır; çoxu xarici valyutadakı kreditlərdən asılı şəkildə yaşayır.
Korona böhranının zərbəsi ikiqat oldu: nəinki investisiya axınının qarşısını aldı, həm də kreditlərin dəyərini ciddi şəkildə artırdı. İnkişaf etməkdə olan iqtisadiyyatlar asılı olduqları qonşularından lazımi dəstəyi ala bilmədiyi üçün kəskin şəkildə yavaşladı.
"Aşağı və orta gəlirli ölkələrdə iş fəaliyyətinin qəfil dayandırılması, inkişaf etmiş ölkələrdəki vəziyyətlə əlaqədardır", - Peterson Dünya İqtisadiyyatı İnstitutunun (PIIE) tədqiqatçılarının qənaətləri belədir.
"Pandemiya bir çox problem gətirdi: səhiyyə xərclərinin artım bumu, vergi və ixracdan gələn gəlirin çökməsi, kapitalın yoxa çıxması və borc bazarlarının iflic olması borcların yenidən maliyyələşdirilməsinin qarşısını alır", tədqiqatçılar bildirir.
Korona böhranı zamanı bu cəbhədə bircə də olsa yaxşı xəbər olmadı. Hər kəs problemin ciddiliyini etiraf etdi: borc yığımına moratorium BVF və Dünya Bankının aprel ayı toplantısının mövzularından biri oldu. Bu, tarixdə ilk dəfə dünyanın rəsmi şəxsləri, iqtisadçıları və bankirlərinin virtual görüşü idi.
Görüş dünyanın ən böyük ölkələri - G20-nin kasıb ölkələrin kredit ödəmələrini təxirə salma qərarı ilə sona çatdı. Ancaq bu ilin sonuna qədər. Söhbət 76 ölkənin ödəyəcəyi on milyardlarla dollardan gedir.
Dünyanın ən böyük iqtisadiyyatı - Amerika Birləşmiş Ştatları - 36 saat ərzində cari büdcə xərcləmələrinə oxşar məbləği xərcləyir. Və nəinki qazandığı pulları xərcləyir: bu il bu ölkənin büdcəsindəki kəsir 4 trilyon dollara çatacaq.  Özünü itirən amerikalılar ya borc alacaqlar və ya pul çap edəcəklər.
İnkişaf etməkdə olan ölkələr bu imkandan məhrumdurlar.
İnkişaf etməkdə olan ölkələrin əksəriyyətinin inkişaf üçün kifayət qədər pulları yoxdur, onlar xaricdən gələn kapital axınından asılıdırlar. Böhranla mübarizə üçün iki əsas Qərb resepti - pul çapı və dövlət xərclərinin artması isə kapitalın itirilməsi ilə nəticələnə bilər. Çünki...
İnkişaf etmiş ölkələrdən inkişaf etməkdə olan bazarlara pul axını orada gəlir çox olduğundan baş verir - bu, məsələn, Hindistanda və ya Rusiyada yatırımlarını itirilmə riskini tarazlaşdırır.
Məsələn, böhran başlamazdan əvvəl, fevral ayında bir Qərb - pensiya və ya investisiya fondu Amerikada artım üçün pul verirdisə, ABŞ xəzinədarlıq istiqrazlarına qoyulan kapitaldan illik gəlirin yüzdə birinin yarısını alırdı.
Eyni zamanda, Rusiya, Braziliya və ya Hindistanın dövlət borcunun alınması illik təxminən 6 faiz gəlir gətirirdi. Yerli inflyasiya istisna olmaqla, yerli valyutada - yəni real nisbətlər daha aşağı idi və investor da valyuta riskini öz üzərinə götürürdü.
Bu ölkələr Avropa və ABŞ-ın yolunu tutsalar və virusdan təsirlənən iqtisadiyyata (kredit nisbətlərini bərpa etmək və pul yazdırmaqla) pul güzəştləri vermək qərarına gəlsələr, borcların həqiqi gəliri kəskin azalacaq.
Bu, inflyasiyanın altına düşmək riskini daşıyır və bundan sonra investorlar yalnız risk mükafatını deyil, ümumiyyətlə istənilən gəliri də itirəcəklər. Onların sərmayələri gözümüzün qabağında quruyacaq.
Bir çox inkişaf etməkdə olan ölkələrdə həqiqi mərkəzi bank faizləri (inflyasiya ilə tənzimlənən) artıq mənfiyə gedir. Məsələn, Türkiyə, Braziliya, Hindistan və Çində bu baş verib. Bu ölkələr indi Qərb investorlarını daxili borc bazarına cəlb etmək istəsələr də, bu, onlar üçün asan deyil.
İkinci Qərb resepti birbaşa subsidiyalar, pul bölgüsü, güzəştli kreditlər, vergi güzəştləri və vergi ödəyiciləri hesabına büdcə güzəştləridir. Kasıb ölkələr üçün bu, əlverişli deyil, çünki onlar ümumiyyətlə bunu kredit hesabına yazırlar.
Böhranla mübarizə aparmağa görə pul borc almaq üçün inkişaf etməkdə olan ölkələr kapital artırmaq üçün artıq hədsiz baha başa gələn və kredit qabiliyyətini pozan risk mükafatını artırmaq məcburiyyətində qalacaq.
Ümumi vəziyyət kədərlidir. Buna görə xarici vətəndaşlar pullarını inkişaf etməkdə olan bazarlardan çıxarırlar. Böhran başlayandan bəri, demək olar ki, 100 milyard dollar geri götürülüb, dünya maliyyəçilərinin birliyi olan Beynəlxalq Maliyyə İnstitutu (İFF) hesablayıb.
Bu, əvvəlki üç maliyyə böhranının hər birindən təxminən dörd dəfə çoxdur. Və kapitalın, əksinə, virusa aid olmayan maliyyə azadlığı sayəsində əsas inkişaf etməkdə olan bazara - Çinə axmasına baxmayaraq.
Kapitalın əldən çıxmasının xoşagəlməz bir nəticəsi var - devalvasiya.
"Yumşaq" valyutaların dəyərsizləşmə tempi, eləcə də kapitalın əldən çıxması, keçmiş böhranın göstəricilərini üstələyir. Rubl, peso, Grivna, rupi və digər analoqlar ilin əvvəlindən 5 faiz, hamısı isə 25 faiz dəyər itirib.
"Onlar demək olar ki, hər yerdə eyni vəziyyətdədirlər, devalvasiyanın getmə sürətindəki fərq isə bəzi dövlətlərin məzənnəni qorumaq üçün ehtiyatlarını xərcləməyə, digərlərini isə valyutanı sərbəst üzməyə və müdaxilələrdən çəkinməyə imkan verdiyini göstərir", - Beynəlxalq Maliyyə İnstitutlarının qənaəti belədir.
Devalvasiya inkişaf etməkdə olan ölkələrin texnologiya almaq, xarici sərmayə cəlb etmək və xarici borcları ödəmək imkanlarını azaldıb. Beləliklə, bu vəziyyət inkişaf etmiş düşərgəyə keçidi ləngitdi.
Ödəmə qabiliyyətinin pisləşməsi borc reytinqinə təsir göstərəcək, bir çoxu mövcud borcları qaytara və ya yenidən borc ala bilməyəcək. Digərləri isə seçim qarşısında qalanlar - kreditorların borcunu ödəmək və ya əhalisini saxlamaq üçün seçimlə üzləşənlər defoltu üstün tutacaqlar.
Şəxsi kapitala çıxışı itirən bir çox insan beynəlxalq donorlara və kreditorlara - Qərb, Çin və kömək etmək istəyən istənilən şəxsə kömək üçün müraciət edəcəklər.
"Epidemiya Çindən kənara çıxandan bəri iki ay ərzində virus inkişaf etmiş ölkələrə kapital axını, daha bahalı kreditlər, valyuta dəyərsizləşməsi və əmtəə qiymətlərinin düşməsi və turistlərin olmaması səbəbindən ixracat qazancının itirilməsi şəklində böyük ziyan vurdu", - korona böhranının nəticələri ilə bağlı BMT bildirir.
"Bu problemlərin əksəriyyəti sonuncu - 2008-ci ilin böhranı ilə müqayisədə daha ciddidir. Üstəlik, biz inkişaf etməkdə olan ölkələrin 2009-2010-cu illər ssenarisinə görə tez özünə gəlmək şanslarını müsbət qiymətləndirə bilmirik", - BMT bəyan edib.
</doc>
<doc docid='bbc_international-51624933' lang='aze' type='mono' source_url='https://www.bbc.co.uk/azeri/international-51624933' term='COVID'>
Koronavirus: dünya pandemiyaya "hazır olmalıdır"
Ümumdünya Səhiyyə Təşkilatı (ÜST) bildirib ki, dünya mümkün koronvirus pandemiyasına daha hazırlıqlı olmalıdır.
Ümumdünya Səhiyyə Təşkilatı (ÜST) bildirib ki, dünya mümkün koronvirus pandemiyasına daha hazırlıqlı olmalıdır.
ÜST bildirib ki, indi bu yayılmanı pandemiya adlandırmaq tezdir, lakin ölkələr buna "hazırlıqlı olmalıdırlar".
Pandemiya bir yoluxucu xəstəliyin dünyanın bir çox yerində və ya bütün yer kürəsində insandan-insana asanlıqla yayılmasıdır.
Tənəffüs xəstəliyinə səbəb olan Covid-19 virusunun daha çox yayılması halları davam edir, Cənubi Koreya, İtaliya və İranda baş verənlər narahatlıq doğurur.
ÜST hazırda Azərbaycanda koronavirusa (COVID-19) yoluxma halının qeydə alınmadığını bildirib.
Bununla yanaşı, infeksiyaların çoxu virusun əsl mənbəyi olan Çindədir, burada indiyədək təxminən 77 min insanın bu virusa yoluxduğu və 2600-dən çox şəxsin isə öldüyü bildirilir.
İndiyədək təxminən 30-a yaxın ölkədə 1200-dən çox koronavirus hadisəsi təsdiqlənib və 20-dən çox ölüm hadisəsi qeydə alınıb. İtaliyada bazar ertəsi günü daha dörd ölüm hadisəsi ilə bağlı xəbər yayılıb, bununla da bu ölkədə ölümlərin sayı yeddi nəfərə çatıb.
Ümumdünya birjalarında virusun iqtisadi təsiri ilə bağlı narahatlıqlar müşahidə olunub.
Çin hökuməti Covid-19-a qarşı "səylərini davam etdirmək" üçün gələn ay Milli Xalq Konqresinin illik toplantısını təxirə salacağını elan edib.
Kommunist Partiyasının verdiyi qərarları təsdiqləyən qurum 1978-ci ildən bəri hər il görüşüb.
Ümumdünya Səhiyyə Təşkilatı ölüm faizləri ilə bağlı hələlik dəqiq məlumatın olmaması ilə bağlı xəbərdarlıq etsə də, Covid-19-dan ölən insanların nisbəti 1-2 faiz arasında olduğu deyilir.
Bazar ertəsi günü İraq, Əfqanıstan, Küveyt, Oman və Bəhreyn ilk koronavirusa yoluxma hadisəsini açıqlayıblar, bu şəxslərin hamısı İrandan gələn insanlarla təmasda olub.
Bəhreyn rəsmiləri xəstəliyə yoluxmuş bir şəxsin məktəb avtobus sürücüsü olduğunu və nəticədə bir neçə məktəbin bağlandığını bildiriblər.
İtaliyanın A qrupu və Avropa Liqasında keçiriləcəyi gözlənən bəzi futbol matçları virusun yayılmasının qarşısını almaq üçün bağlı qapılar arxasında keçiriləcək, İtaliyanın idman naziri deyib.
Koronavirus qorxusu investorları etibarlı bir sığınacaq axtarmağa vadar etdiyi üçün qızıl yeddi ildə ən yüksək qiymətə çatıb.
Cənubi Koreyanın populyar qrupu BTS fanatlardan TV şoularından uzaq durmağı xahiş edib.
Şimali Koreya koronavirusun yayılması ehtimalına qarşı 380 xarici vətəndaşa karantin tətbiq edib.
Ümumdünya Səhiyyə Təşkilatının rəhbəri Tedros Adhanom Ghebreyesus bazar ertəsi günü jurnalistlərə açıqlamasında İran, İtaliya və Cənubi Koreyada son günlərdə baş verən yeni halların sayının "çox narahatedici" olduğunu söyləyib.
Bununla yanaşı, o, "hal-hazırda bu virusun qlobal səviyyədə yayılmasının, geniş miqyaslı ağır xəstəliyin və ya ölümün şahidi deyilik" deyib.
"Bu virusun pandemiya potensialı varmı? Təbii ki, var. Ora çatmışıqmı? Qiymətləndirməmiz göstərir ki, hələ yox".
"Bütün ölkələrə ümid, cəsarət və inam verməli olan əsas mesaj bu virusun qarşısının alına biləcəyidir. Həqiqətən də bunu edən bir çox ölkə var," - cənab Tedros deyib.
"İndi pandemiya sözündən istifadə faktlara uyğun gəlmir, lakin şübhəsiz qorxuya səbəb ola bilər".
Ancaq ÜST-ün sağlamlıqla bağlı fövqəladə hallar proqramının rəhbəri Mayk Rayan "pandemiyaya hazırlaşmaq üçün mümkün hər hər hazırlığı görməyin" vaxtının gəldiyini söyləyib.
Təhlilçi James Gallagher
Sağlamlıq və Elmi məsələlər üzrə müxbir
Koronavirus pandemiyadırmı? Hələlik ÜST bunu istisna edir. Qurum virusun tapıldığı ölkələrin sayının, xəstəliyin şiddətinin və cəmiyyətə təsirinin pandemiya səviyyəsinə çatmadığını iddia edir.
Ancaq bəzi elm adamları eyni mənzərəni qiymətləndirərək, artıq o mərhələyə çatdığımızı düşünür, bəziləri isə bu ehtimalın başımızın üstündə olduğunu söyləyirlər. Cənubi Koreyada baş verən hadisələr, İran və İtaliyada son günlər baş vermiş ölüm halları narahatlıq doğurur.
Ölümlər bu iki ölkədə açıqlanmamış daha çox hadisənin olduğunu və virusun artıq bir neçə müddətdir orada mövcudluğunu göstərir.
Ancaq nəticədə pandemiya sözü məhz budur - bir söz - daha çox pulun kilidini açmayacaq və ya ÜST-ə yeni səlahiyyətlər verməyəcək. Qurum artıq virusu "qlobal bir fövqəladə vəziyyət" elan edərək ən yüksək xəbərdarlığı verib.
İnfeksiyanın əsas əlamətləri yüksək temperatur, öskürək və nəfəs darlığıdır.
Pandemiya nə deməkdir?
Pandemiya yeni bir virusun bütün dünya üzrə geniş yayılması deməkdir.
Minlərlə insanın ölümünə səbəb olmuş H1N1 (quş qripi) 2009-cu ildə pandemik elan edilmişdi.
Ümumdünya Səhiyyə Təşkilatı daha yayılan yoluxucu xəstəliklərə "pandemiya" adı vermir, lakin bu terminin "qeyri-rəsmi" istifadə edilə biləcəyini bildirir.
İnfeksiya daha geniş yayılarkən onu məhdudlaşdırmaq üçün ölkələrə ÜST tərəfindən verilən tövsiyə eyni olaraq qalır.
Cənubi Koreya bazar ertəsi daha 231 yoluxma hadisəsi barədə məlumat verib, ümumilikdə 830 yoluxma hadisəsi və 8 nəfərin ölümü ilə Çindən sonra ikinci ən çox virus hadisəsinin qeydə alındığı ölkədir.
11 hərbçinin virusa yoluxmasından sonra, təxminən 7,700 hərbçi karantinə alınıb.
Lakin ən böyük virusa yoluxanlar ölkənin cənub-şərqində Daegu şəhəri yaxınlığında bir xəstəxana və dini qrupla əlaqələndirilir.
Avropada isə İtaliya bu virusa yoluxanların daha çox  qeydə alındığı ölkədir. Burada yoluxanların sayı 229-dur və ölkə həftəsonu virusun daha geniş yayılmaması üçün çox ciddi addımlar atıb.
Lombardiya və Veneto bölgələrində bir neçə kiçik şəhər karantinə alınıb. Növbəti iki həftə ərzində 50.000 sakin xüsusi icazə olmadan yaşadığı yeri tərk edə bilməz.
Bölgədən kənarda da bir çox müəssisə və məktəb fəaliyyətini dayandırıb və idman tədbirləri ləğv edilib.
Trend-in İtaliya mətbuatına istinadən verdiyi məlumata görə, bazar ertəsi elan edilən üç ölüm hadisəsinin hamısı Lombardiyada olub.
Rəsmilər bildiriblər ki, virusun ölkəyə necə girdiyi hələlik məlum deyil.
Çində dövlət mediası bildirib ki, hökumət vəhşi heyvanların istehlakına qadağa qoyub və qadağan olunmuş növlərin ovlanması, daşınması və ticarəti ilə mübarizə aparıldığını elan edib.
Virus hadisəsinin Wuhan şəhərində vəhşi heyvan satan bir bazardan başladığı düşünülür.
Yeni yoluxma hadisələrinin çoxunun Wuhanda baş verdiyi bildirilib. Rəsmi məlumatlara görə, ən çox zərər çəkən Hubei əyaləti xaric, digər yerlərdə yeni infeksiyaların sayı azalmaqda davam edir.
Çində ölənlərin sayı 2663-ə çatıb.
İran hökuməti bazar günü bu ölkədə 61 virusa yoluxmanı təsdiqləyib. Yoluxmanın əksəriyyəti Qum şəhərində qeydə alınıb.
Bu virusa yoluxanların 12 nəfəri ölüb ki, bu da Çindən kənarda ən yüksək ölüm göstəricisidir.
Bazar ertəsi Qumda bir millət vəkili təkcə bu şəhərdə 50 ölüm hadisəsinin olduğunu söyləyərək, hökuməti baş vermiş hadisəni ört-basdır etməkdə günahlandırıb. Ancaq ölkənin səhiyyə nazirinin müavini bu iddianı tez bir zamanda yalanlayıb.
Azərbaycanda dövlət qurumları bildiriblər ki, ölkəyə gələn və yüksək temperaturlu şəxslər dərhal karantinə alınırlar. Amma rəsmi qurumlar hələ ki, Azərbaycanda koronavirusa yoluxma faktının qeydə alınmadığını bildiriblər.
Azərbaycan İranla həmsərhəd olsa da, hələ ki, bu ölkə ilə sərhədləri bağlamayıb, amma sərhəd-keçid məntəqələrində dezinfeksiya işlərinin aparıldığını bəyan edib.
Türkiyə isə İrana görə Azərbaycanla yeganə quru sərhədini, Naxçıvanla həmsərhəd olan Dilucu Gömrük Qapısını müvəqqəti bağlayıb.
</doc>
<doc docid='bbc_azerbaijan-51583072' lang='aze' type='mono' source_url='https://www.bbc.co.uk/azeri/azerbaijan-51583072' term='COVID'>
İran-Azərbaycan sərhədi bağlıdırmı? Astarada vəziyyət necədir?
Azərbaycanın İranla sərhədi olan Astara gömrük-sərhəd keçid məntəqəsinin bağlanması barədə rəsmi məlumat yoxdur. Ancaq yerli sakinlər sərhədin bağlandığını iddia edirlər və deyirlər ki, sərhəd birtərəfli, Azərbaycan tərəfindən bağlıdır və heç kimi ora buraxmırlar.
Azərbaycanın İranla sərhədi olan Astara gömrük-sərhəd keçid məntəqəsinin bağlanması barədə rəsmi məlumat yoxdur. Ancaq yerli sakinlər sərhədin bağlandığını iddia edirlər və deyirlər ki, sərhəd birtərəfli, Azərbaycan tərəfindən bağlıdır və heç kimi ora buraxmırlar.
BBC News  Azərbaycanca məsələ ilə bağlı Astara gömrük-sərhəd keçid məntəqəsi və Dövlət Gömrük Komitəsindən şərh ala bilməyib.
Nazirlər Kabineti bazar ertəsi günü Azərbaycan-İran sərhəd-keçid məntəqələrinin xüsusi rejimdə fəaliyyətə keçdiyini və bununla bağlı keçid prosedurlarının sürətinin azaldığını açıqlayıb.
Qurum fevralın 22-dən bəri sərhəd-keçid məntəqələrində sanitar-dezinfeksiya işləri aparıldığını açıqlayıb. Bundan başqa, Azərbaycan ərazisindən tranzit yüklərin daşınması üzərində də nəzarət gücləndirilib, yüklərin ölkəyə girişi və çıxışında əlavə sanitar-dezinfeksiya tədbirlərinin görülməsi davam etdirilir.
Azərbaycan Səhiyyə Nazirliyi ölkədə koronavirus infeksiyasının qeydə alınmadığını deyib. Qurumun ən son məlumatına görə, İrandan gələn biri Azərbaycan, digəri İran vətəndaşı olan iki nəfər temperaturu yüksək olduğu üçün karantinə alınıblar. Onların səhhətində ilkin müayinə zamanı  problem aşkarlanmayıb, Səhiyyə Nazirliyi bildirib.
Azərbaycan Xarici İşlər Nazirliyi Azərbaycan vətəndaşlarına müraciət edərək İrana səfər zamanı "son dərəcə ehtiyatlı olmağı", "Ümumdünya Səhiyyə Təşkilatının tövsiyələrinə əməl etməyi" tövsiyə edib.
Azərbaycan Hava Yolları (AZAL) bildirib ki, aviaşirkət hazırda İran istiqamətində yerinə yetirilən uçuşların mövcud cədvəlinə dəyişiklik etməyi planlaşdırmır, sadəcə, İrandan gələn reyslərdə sanitar-karantin nəzarət gücləndirilib.
Türkiyə İranla bütün sərhədlərini, o cümlədən Azərbaycanla da yeganə quru sərhədini bağlayıb. Türkiyəyə quru yolla getmək istəyən İran vətəndaşları Naxçıvan Muxtar Respublikasında yerləşən Dilucu sərhəd keçid məntəqəsindən istifadə edir.
Rəsmi məlumatlara görə, İranda koronavirusdan 12 nəfər ölüb.
"Bu gündən Astara gömrük-sərhəd keçid məntəqəsində sərhədçilər İrana buraxmadılar, bildirdilər ki, tapşırıq gəlib ki, buraxmasınlar," - Astara sakini Zabir Ağayev deyir.
BBC News Azərbaycancaya danışan Zabir Ağayev deyir ki, bazar ertəsi günü Astara gömrük-sərhəd keçid məntəqəsinə getsə də, ona sərhədin bağlı olduğu deyilib.
Onun sözlərinə görə, sərhədçilər "içəridə işlərin getdiyini" və sərhəddən insanları buraxmamaq haqda "tapşırıq aldıqlarını" deyiblər. İşlərin nədən ibarət olduğu və insanların sərhəddən nə vaxt buraxılacağı barədə məlumat verilməyib, yerli sakin bildirib.
Zabir Ağayev söyləyir ki, bu dəfə gömrük-sərhəd keçid məntəqəsinin qarşısına həmişəkindən az adam toplaşdığını görüb. O deyir ki, yerli camaat koronavirusa görə sərhədin bağlanmasını tələb ediblər, amma bəziləri də gündəlik gəliri İran malları satmaqdan çıxdığından bunun əleyhinədir.
Sərhəd bölgələrində vəziyyət necədir?
Astara sakini Zabir Ağayev deyir ki, yerli camaat koronavirusa görə narahatdır.
O, şəhərdəki apteklərdə tibbi maskaların çatışmazlığını müşahidə etdiyini deyib.
Zabir Ağayev iddia edir ki, Astaradan Bakı və digər bölgələrə səfər edən avtobusların sərnişin sayında xeyli azalma var. Onun sözlərinə görə, avtobuslarla gedən sərnişin sayı hazırda "sıfıra bərabərdir".
Astara Rayon İcra Hakimiyyətinin müavini İlqar Malıyev isə əhali arasında "narahatlığın olmadığını" bildirib.
Cənab Malıyev söyləyib ki, Astarada koronavirusa yoluxma halı yoxdur.
O, icra hakimiyyətinin əhali arasında profilaktik tədbirlər gördüyünü, eləcə də İrana səfər etməməklə bağlı təbliğat işləri apardığını söyləyib.
"Bizim üzərimizə düşən vətəndaşlarla kütləvi maarifləndirmə işləri aparmaqdır ki, bacardıqca İrana getməyin, sanitar qaydalara riayət edin, profilaktik tədbirlər görün, maskalardan istifadə edin. Bildiyimiz qədər, camaat artıq getməkdən çəkinir, özü də başa düşür ki, getməməlidir".
"Adamlar dəqiq informasiya istəyirlər"
Masallıda mənzillənən "Cənub xəbərləri" saytının baş redaktoru Zahir Əmənov rayondan İrana birbaşa gediş-gəliş olduğu üçün əhalinin "nigaran olduğunu" deyib.
O, özünün gələn həftə İrana planlaşdırdığı səfərini koronavirus təhlükəsi ucbatından təxirə saldığını söyləyib.
"Masallı xəstəxanasında hər cür preparatlarla təmin olunan palatalar ayrılıb, amma camaatda böyük narahatlıq var. Çünki mətbuatdan da bəlli olduğu kimi, Türkiyə, Gürcüstan, Ermənistan hamısı İranla sərhədi bağlayıb. Camaat nigaranlıq içindədir, daha dəqiq informasiya istəyirlər".
Zabir Ağayev Astarada İrana səfərlərlə "ailə dolandıran" adamların çox olduğunu, bu məhdudiyyətin onlara mənfi təsir edəcəyini söyləyir.
"İnsanların çoxu İrandan gedib ərzaq gətirir, 5-3 manat qazanırlar yaşamaqdan ötrü, ölkəmiz hamıya iş verə bilmir. Ora ilə yaşayanlar, həkimə gedənlər, taksi sürücülüyü edənlər var idi. Ərzaqın qiymətinin çox arta biləcəyini hesab etmirəm, amma Astarada müəyyən qədər fərq edəcək".
Zahir Əmənov deyir ki, İrana müalicəyə, dərman gətirməyə, ticarət və dini yerlərə ziyarət üçün gedənlərin sayı çoxdur.
Onun sözlərinə görə, yerli sakinlərin çoxu İrandan düyü və digər ərzaq məhsulları, yuyucu tozlar, gündəlik tələbat malları və dərman preparatları gətirdiyini deyir.
İranın Qum şəhərini təmsil edən millət vəkili Əhməd Əmirabadi-Farahani fevralın 24-də ölkə parlamentinə deyib ki, şəhərdə Covid-19 infeksiyasına yoluxmuş 50-dən çox adam ölüb.
Ölkənin Səhiyyə nazirinin müavini İrac Harirçi bu iddiaları dərhal təkzib edib və deyib ki, əgər o rəqəmin yarısı qədər adamın öldüyü sübut olunarsa, vəzifəsindən istefa verəcək.
Harirçi İranda virusdan ölənlərin sayının 12 olaraq qaldığını vurğulayıb.
İranın Səhiyyə və Tibbi Təhsil naziri Saeed Namaki bazar ertəsi günü deyib ki, İranda koronavirus səbəbilə ölənlərin sayı 12-yə yüksəlib.
İSNA-nın məlumatına görə, nazir İranda 47 nəfərin virusa yoluxduğunun təsdiqləndiyini bildirib.
</doc>
<doc docid='bbc_international-52394610' lang='aze' type='mono' source_url='https://www.bbc.co.uk/azeri/international-52394610' term='COVID'>
Koronavirus: İtaliya və ABŞ-da karantin yumşaldılır, dünya üzrə yoluxma sayı 3 milyona çatır
Dünyada koronavirusa yoluxanların sayı üç milyona yaxınlaşır - son məlumatlara görə, indiyədək 2 milyon 963 min nəfərə diaqnoz qoyulub. Ölənlərin sayı isə demək olar ki, 206 minə çatıb. Bu arada, Avropa ölkələrində ölüm halları daha azdır və bəzi ölkələr karantin tədbirlərini yüngülləşdirməyə başlayır. ABŞ-ın bir çox ştatında da məhdudiyyətlərin ləğvinə başlanıb. İngiltərənin Baş naziri Boris Johnson Dauninq küçəsinə geri qayıdır.
Dünyada koronavirusa yoluxanların sayı üç milyona yaxınlaşır - son məlumatlara görə, indiyədək 2 milyon 963 min nəfərə diaqnoz qoyulub. Ölənlərin sayı isə demək olar ki, 206 minə çatıb. Bu arada, Avropa ölkələrində ölüm halları daha azdır və bəzi ölkələr karantin tədbirlərini yüngülləşdirməyə başlayır. ABŞ-ın bir çox ştatında da məhdudiyyətlərin ləğvinə başlanıb. İngiltərənin Baş naziri Boris Johnson Dauninq küçəsinə geri qayıdır.
Azərbaycan hökuməti də bu gündən karantin qaydalarını yumşaltmağa başlayıb. Nazirlər Kabinetinin qərarı ilə aprelin 27-dən bəzi iş yerlərində fəaliyyətlər bərpa ediləcək.
İtaliya mayın 4-dən bəzi məhdudiyyətləri qismən yumşaldır
İtaliyanın Baş naziri Cüzeppe Konte mayın 4-dən etibarən ölkədə bəzi məhdudiyyətlərin qismən qaldırılacağını açıqlayıb. Ölkə əhalisinə televiziya müraciətində o, barlarda və restoranlarda yemək satıla biləcəyini bildirib - indi yalnız evlərə sifarişlərin çatdırılmasına icazə verilir.
İtalyanlar yenə də ölkənin bir yerindən digərinə səyahət edə bilməzlər, lakin onlar eyni əyalətin bir şəhərindən başqa şəhərinə gedə biləcəklər (Hazırda onlar öz yaşayış məntəqələrini belə tərk edə bilməzlər).
Bundan başqa, doğmaları ziyarətə də icazə veriləcək - lakin bu yalnız qoruyucu maska taxmaq şərtilə kiçik qruplar halında olmaq şərtilə mümkündür.
İtaliyada həmçinin parklar da açılır, lakin burada da əhaliyə böyük qruplar halından toplaşmağa icazə verilməyəcək.
Bundan başqa, Konte sosial məsafənin qorunması tədbirlərinin daha bir neçə ay davam edəcəyini, kilsə xidmətlərinin isə əvvəlki kimi qadağan olduğunu bildirib. "Gələn həftə və qarşıdakı aylarda biz ölkəmizi yenidən açmağın təməlini qoymalıyıq. Buna görə də bütün tövsiyələrə əməl etməliyik. Əmin olun ki, hökumət də öz üzərinə düşəni yerinə yetirəcək", o deyib.
İtaliyada koronavirusdan ölənlərin sayına görə Avropa birincisidir - son məlumatlara görə, orada 26 mindən çox şəxs ölüb, ümumilikdə 197 min nəfərdən çoxu xəstələnib. Lakin ölkədə infeksiyanın ötürülmə sürəti azalır - gündəlik ölənlərin sayında bazar günü 260 ölümlə müşahidə olunan azalma 14 mart tarixindən indiyə qədərki ən aşağı göstərici olub.
Parisin Saint-Denis şəhərətrafı bölgəsində Fransa polisi qara bazarda satılması üçün nəzərdə tutulan 140 min maskanı müsadirə edib. Mart ayında hökumət tibbi işçilərini təmin edə bilmək üçün maskalara "əl qoyub".
Müsadirə olunmuş maskalar arasında həkimlərin koronavirus xəstələri ilə işləyərkən istifadə etdikləri 5 min ədəd yüksək filtrasiya respiratoru var. Fransada qıtlıq yaranmazdan əvvəl apteklərdə və İnternetdə maskaların qiyməti üç dəfə artmışdı.
Eyni zamanda, Fransada koronavirusda ölənlərin sayı da azalmaqdadır. Bazar günü rəsmilər bu ölkədə 242 ölüm hadisəsinin baş verdiyini, bu rəqəmin əvvəlki gündən üç dəfə az olduğunu bildiriblər.
Almaniyada tibbi məmulat tədarükçüləri cərrahi maska ehtiyatının az olduğunu bildirblər. Almaniyada bazar ertəsi günündən etibarən alış-veriş edərkən və ictimai nəqliyyatdan istifadə zamanı maska istifadəsi məcburi olacaq.
Almaniya digər ölkələrə nisbətən koronavirusun yayılması ilə daha uğurlu mübarizə aparır. Ən son məlumatlara görə Almaniyada 5,8 min insan virusdan ölüb - bu, İngiltərə, Fransa, İtaliya, İspaniya, Amerika Birləşmiş Ştatları ilə müqayisədə bir neçə dəfə azdır (ölkədə yoluxma halların ümumi sayının olduqca böyük olmasına baxmayaraq - təxminən 157 min).
Ölkənin Xarici İşlər Nazirliyinin nümayəndəsi Andreas Mikaelis BBC-yə verdiyi müsahibədə bu vəziyyəti "şansla", habelə xəstəxanalardakı reanimasiyalarda "əlavə" çarpayılarla təmin etmək kimi tarixi qərarla izah edib.
"Bu, həqiqətən səhiyyə sistemimizin mirasıdır - praktik olaraq onun əsas prinsipidir (...). Bir çox mütəxəssis bizi bu əlavə çarpayılar və əlavə xərclər üçün tənqid etdi. Ancaq indi Almaniya xalqı bütün bu illər ərzində əlavə xəstəxana yataqlarını maliyyələşdirdiklərindən məmnun olduqlarını söyləyə bilər".
Mikaelisin sözlərinə görə, Almaniyada reanimasiya şöbələrində 40 min yer var, onlardan 30 mini mexaniki ventilyasiya cihazları ilə işləyə bilər.
İspaniya uşaqlara gəzməyə icazə verdi
İspaniyada altı həftəlik ciddi təcriddən sonra uşaqlar çöldə oynamağa çıxıblar. Baş nazir Pedro Sanchez tənqidçilərin rəğbətinə qulaq asaraq 14 yaşdan kiçik uşaqlar üçün təcrid qaydalarını yumşaldıb.
İndi uşaqlar yaşadıqları evin bir kilometr həndəvərində gündə bir saat olmaqla gəzə-oynaya bilərlər. Uşaq meydançaları isə hələ də bağlıdır. Velosiped, skuter və skeytbordlara isə icazə var.
İspaniyada sutka ərzində virusdan ölənlərin sayı uzun müddətdən sonra ilk dəfə 300-dən aşağı düşüb. Bu ölkənin Səhiyyə Nazirliyi "normal həyata qayıdış" planı hazırlamağa başlayıb.
Amerika Birləşmiş Ştatları cümə günü yoluxanların sayında ən yüksək artımın qeydə almasına baxmayaraq karantin tədbirlərini yavaş-yavaş ləğvinə başlayır. ABŞ-da Covid-19 və ölüm hadisələri dünyanın digər bölgələrinə nisbətən daha çoxdur: son məlumatlara görə, burada 957 min insan koronavirusa yoluxub, onlardan 54 min nəfərdən çoxu ölüb.
Bir qədər əvvəl ABŞ əhalisinin 90 faizi karantində yaşayırdı, ancaq bu həftə Corciya, Oklahoma, Alyaska və Cənubi Karolina ştatlarında karantin qismən zəiflədilməyə başladı. Gələn həftə məhdudiyyətlərin daha da qaldırılması istənilir.
Koloradoda cümə günü bərbər salonları və döymə salonları açılacaq, restoranlar bazar ertəsi Tennessi-də işlərini bərpa edəcək və Montanadakı kilsələr sosial məsafə şərtlərinə uyğun olaraq bazar günü yenidən ziyarət edilə biləcək.
ABŞ-ın respublikaçı qubernatorlarının hakimiyyətdə olduğu səkkiz ştatında (Arkanzas, Ayova və Nebraska da daxil olmaqla) sakinlərə evdə qalmaq əmri verilməmişdi.
Ağ Evin ABŞ-dakı koronavirus epidemiyası ilə mübarizə koordinatoru, doktor Deborah Birks jurnalistlərə karantin tədbirlərinin bir hissəsinin ölkədə bir neçə ay ərzində davam edəcəyini təsdiqləyib.
"Ölkədə normal vəziyyətə mərhələli qayıdış zamanı bir-birimizə problem yaratmamağımız üçün sosial məsafənin qorunması bütün yay ərzində tətbiq olunacaq" bazar günü NBC-yə verdiyi müsahibəsində Birks deyib.
Vitse-prezident Mike Pence virusun mayın 25-dək bitəcəyini və ABŞ-da hər il qeyd olunana ənənəvi olaraq mayın son bazar ertəsi gününə təsadüf edən Müharibələrdə itkin düşmüşlərin Anım Gününün qeyd edilə biləcəyini söyləyib.
Ötən şənbə günü Fox News-a verdiyi müsahibədə doktor Birks isə yeni infeksiyaların və koronavirusdan ölüm hallarının may ayının sonuna qədər əhəmiyyətli dərəcədə azalacağını qeyd edib.
Bu arada, ABŞ Prezidenti Donald Trump, pandemiya mövzusunda gündəlik keçirdiyi mətbuat konfranslarından imtina etməyi qərara alıb. Şənbə günü, o, brifinqlərin "vaxtı və səyinə dəyməz" olduğunu ifadə edərək, mətbuat düşmənçilikdə günahlandırıb.
Cümə axşamı günü Ağ Evdəki mətbuat konfransında Trump təmizləyici vasitə inyeksiya edərək koronavirusdan mümkün müalicə ola biləcəyini təklif edib. Bu, evdəki kimyəvi maddələrin insanlar üçün ölümcül olduğu üçün mütəxəssis və istehsalçıların tənqidinə səbəb olub.
Covid-19-un müalicəsi üçün Trump təmizləyicilərin istifadəsi barədə düşünməyi təklif edib. Həkimlər bu təklifdən dəhşətə gələrək, ona qulaq asmamağı əhalidən xahiş edirlər.
Trumpın çıxışından 18 saat sonra ev kimyəvi maddələrindən təsirlənən insanlar üçün New York qaynar xəttinə 30 zəng gəlib. Bu rəqəm ötən ilin eyni dövründə 13 olub.
İngiltərənin Baş naziri Boris Johnson bazar ertəsi işə başlayacaq, o, bazar günü axşam Dauninq küçəsindəki rəsmi iqamətgahına qayıdıb. Təxminən bir ay əvvəl Baş nazirdə Covid-19 kəşf tapılaraq, reanimasiyaya yerləşdirilmişdi.
İngiltərə ordusu əhalini koronavirus testindən keçməyə etməyə kömək edəcək. Xüsusi hazırlanmış hərbi personalın 6 mobil nöqtə yerləşdirilmiş qərargahı əsas işçilərdən nümunə götürəcək.
Əsas işçilər deyərkən həkimlər, qocalar evlərinin işçiləri, polis, yanğınsöndürənlər və insanlarla təmasda olan digər peşələrin nümayəndələri nəzərdə tutulur.
Səyyar nöqtələrdə işçilər toplanmış nümunələri böyük laboratoriyalara göndərəcəklər, nəticələrin 48 saatda bilinəcəyi vəd edilir.
İngitərə rəsmiləri aprel ayının sonuna qədər gündə 100 min test etmək arzusunda olduqlarını bəyan ediblər, ancaq indiyə qədər bu rəqəmin gündə 30 mindən az olduğu bildirilir.
Keçən həftə BBC-nin əlaqə saxladığı 210 qocalar evindən 159-nun, işçilərinin heç birinin hələ Covid-19 üçün testdən keçmədiyi bəlli olub.
Ölkədə Baş naziri müvəqqəti olaraq əvəz edən İngiltərənin Xarici İşlər Naziri Dominic Raab BBC-yə verdiyi müsahibədə Covid xəstələri ilə işləyən həkimlərin fərdi qoruyucu vasitələrlə təchizatında ciddi problemlərin olduğunu və onların yoluxma riskinin yüksək olduğunu etiraf edib.
"Biz şəxsi qoruma vasitələri məsələsində arzu olunan vəziyyətdən çox uzağıq", cənab Raab deyib və rəsmilərin tədarükü artırmaq üçün yorulmadan çalışdıqlarını söyləyib. Raab, ölkədə 78 xəstəxana işçisi və 16 qocalar evinin işçisinin koronavirusdan öldüyünü bildirib.
Hindistanın Baş naziri Narendra Modi əhaliyə radio vasitəsilə müraciət edərək, insanları evdə qalmağa, sosial məsafəni qorumağa və küçəyə tüpürmək vərdişindən imtina etməyə çağırıb. Şənbə günü səlahiyyətlilər kiçik işçi dükanlarının açılmasına icazə veriblər, bir şərtlə ki, işçilərin yarısı işə getsin, hamısı maska taxsın və insanlar arasında məsafə saxlansın.
Ötən gün ərzində ölkədə 2000 yeni infeksiya qeydə alınıb, xəstələrin ümumi sayı 26 mini keçib, 800 nəfər ölüb.
Hindistan polisi ölkədə elan edilmiş karantin səbəbiylə az maaşlı işini itirən qadına təcavüz etməkdə günahlandırılan üç kişini də həbs edib.
Bildirilir ki, qadın evi Jaipur şəhərinə qayıtmaq üçün 100 km yolu qət etməyə çalışsa da, azıb. Onu görən polis əməkdaşları ona koronavirus xəstəliyinə yoluxduqları təqdirdə tərk edilmiş məktəbin binasında gecələməyi tapşırıblar. Gecə qadın orada təcavüzə uğrayıb.
İsraildə də küçədə ticarəti edə biləcək mağazalar açılmağa başlayıb. Ticarət mərkəzləri və bazarlar bağlı qalır.
İsraildə restoranlara nəinki çatdırmaya, həm də yeməklərin məkanlardan sifarişçilərin özü tərəfindən götürülməsinə icazə verilib.
Eyni zamanda rəsmilər Covid-19 xəstəliyinə dair statistikanın artacağı təqdirdə tədbirlərin yenidən sərtləşdirilə biləcəyini bildirirlər. İsraildə indiyədək 15 mindən çox şəxsdə koronavirus infeksiyası aşkarlanıb, onlardan 199 nəfəri ölüb.
Çin rəsmiləri Covid-19 ilə son xəstənin Uhan xəstəxanasını tərk etdiyini bildiriblər, bununla da Uhan xəstəxanalarında koronaviruslu xəstənin qalmadığı elan edilib. Koronavirusun ilk dəfə dünyaya yayıldığı bildirililən Hubei əyalətinin paytaxtı Uhan üç ay karantində saxlanıldı.
İndi rəsmi məlumata görə, xəstəxanalarda bir dənə də olsun yoluxma hadisəsi baş verməyib və sonuncu xəstə cümə günü xəstəxanadan buraxılıb.
Uhanda qeyri-rəsmi ölüm sayının elan olunan ölüm sayından 50 faiz çox olduğu xəbər verilir.
Dekabr ayında koronavirusun yayılması başlanandan bəri Çində Covid-19 infeksiyası ilə bağlı 82 mindən çox yoluxmanın, virusla bağlı 4632 ölüm hadisəsinin olduğu bildirilib. Uhandakı 46 mindən çox yoluxma hadisəsi ölkədəki yoluxmaların ümumi sayının 56 faizini təşkil edib.
Azərbaycan  bu gündən bəzi məhdudiyyətləri ləğv edir
Nazirlər Kabinetinin cümə günü yaydığı məlumata görə, bu gündən Azərbaycanda bəzi iş yerlərində fəaliyyətlər bərpa edilir.
Azərbaycandakı "hazırkı sanitar-epidemioloji vəziyyət, xüsusilə də xəstəliyin yayılma dinamikası və coğrafiyası, karantin zonalarındakı şəxslərin sıxlığı, onlar arasında virusa yoluxma hallarınını təhlil edilib" və 27 aprel tarixindən "məhdudiyyətlərin bir qisminin yumşaldılmasına qərar verilib, NK bildirib.
Aprelin 27-si gecə saat 12-dən etibarən:
"ASAN xidmət" mərkəzlərində vətəndaşların qəbulu ASAN mobil tətbiqi, internet saytı və çağrı mərkəzləri vasitəsilə əvvəlcədən onlayn növbə tutmaqla həyata keçirilməyə başlayır.
2. Aşağıda qeyd edilən iş və xidmət sahələrində fəaliyyət bərpa olunur:
fərdi tədris və repetitor xidmətləri (qrup halında məşğələlər istisna olmaqla)
kitab satışı
qəzet satışı
dəftərxana mallarının satışı
çap və surətçıxarma fəaliyyəti
fotoatelye/fotostudiyalar
fərdi mənzillərdə təmizlik xidmətləri
dərzi xidmətləri
kosmetika və ətriyyat satışı
geyim satışı
ayaqqabı və dəri məmulatlarının satışı
qızıl, digər bəzək əşyalarının satışı və lombard fəaliyyəti
mobil cihazların, ehtiyat hissələrinin və aksesuarlarının satışı və təmiri
kompüter avadanlıqlarının satışı və təmiri
elektronika və məişət texnikasının satışı
mebel satışı
avtomobil satışı
kimyəvi məhsulların satışı
gül və bitki məhsullarının satışı
kənd təsərrüfatı texnikasının, ehtiyat hissələrinin və avadanlıqlarının satışı
gübrə və aqrokimyəvi məhsulların satışı
Amma ticarət mərkəzləri və "Mall"-ların nəzdində qeyd olunan sahələrin fəaliyyətinə məhdudiyyət qüvvədə qalır.
Məhdudiyyətlər aradan qaldırılan sahələrdə işləyən şəxslər barədə məlumatlar işəgötürən tərəfindən elektron imzadan istifadə edilməklə "icaze.e-gov.az" portalına daxil edildikdən sonra onların hərəkətinə yol verilir.
Koronavirus pandemiyasına görə, Azərbaycanda martın 24-dən karantin rejimi tətbiq edilib və aprelin 20-də bitməsi nəzərdə tutulsa da, sonradan mayın 4-nə kimi uzadılıb.
Aprelin 4-dən ölkədə hərəkət məhdudiyyəti tətbiq edilir.
Azərbaycanda ilk koronavirusa yoluxma halı 28 fevralda qeydə alınıb.
Ölkədə indiyədək 1500-dən çox koronavirusa yoluxma faktı aşkarlanıb, virusdan 21 nəfər vəfat edib.

</doc>
<doc docid='bbc_international-52226075' lang='aze' type='mono' source_url='https://www.bbc.co.uk/azeri/international-52226075' term='COVID'>
İtaliya: koronavirusdan yox, koronavirusa görə ölmək
Martın 31-nə olan məlumata görə, İtaliyada "Covid-19" xəstəliyinə yoluxanların sayı 139 mini, ölənlərin sayı isə 17,5 min nəfəri keçib.
Martın 31-nə olan məlumata görə, İtaliyada "Covid-19" xəstəliyinə yoluxanların sayı 139 mini, ölənlərin sayı isə 17,5 min nəfəri keçib.
Ancaq ölənlərlə bağlı statistikanı dəqiqləşdirmək praktiki olaraq mümkün deyil.
Bəziləri iddia edirlər ki, real say rəsmi rəqəmlərdən 3-4 dəfə çoxdur, çünki virusa yoluxmuş minlərlə insan test edilmədən və diaqnoz qoyulmadan öz evində vəfat edir.
Digərləri isə əksinə, ölüm sayının bir neçə dəfə şişirdildiyini bildirirlər, çünki test nəticələri müsbət çıxmış və xəstəxanada vəfat etmiş bütün pasientlər koronavirus qurbanı kimi qeydə alınır, halbuki onların ölüm səbəbi virus olmaya bilər.
Bəzi hesablamalara görə, "Covid-19"-a yoluxanların ancaq hər səkkiz nəfərindən biri "rəsmən" virusa görə ölür.
Hər iki baxış bucağı ekspert rəyləri və statistik məlumatlarla möhkəmləndirilib. Necə deyərlər, hər ikisinin yeri var.
Yaxşı, bəs, epidemiya qurbanlarının real sayını necə müəyyənləşdirmək olar?
Nembro - Lombardiyanın Berqamo əyalətində yerləşən, epidemiyadan ən çox zərər görmüş kiçik şəhər.
Nembro Milanın şimal-şərqində, ondan 60 km məsafədə yerləşir, təxminən 11,5 min əhalisi var. Ötən həftənin sonuna olan rəsmi məlumata görə, şəhərdə epidemiyadan ölənlərin sayı 31 nəfərdir.
Bu, Nembro üçün çox böyük rəqəmdir. Şəhər meri Kaludio Kançellinin sözlərinə görə, əvvəlki illərin yanvar-mart aylarında burda, adətən, 35-40 nəfər ölürmüş.
Ancaq bu ilin tam bitməmiş üç ayı ərzində (martın 24-nə qədər) vətəndaşlara 158 ölüm şəhadətnaməsi verilib.
Bu, ötən beş ilin eyni dövrü ilə müqayisədə 123 nəfər və ya 4 dəfə çoxdur.
Hətta bütün 2019-cu il ərzindəki ölüm (120) sayından da çoxdur.
Belə böyük fərqdən heyrətə gələn Klaudio Kançelli qonşu şəhərlərlə bağlı statistikanı araşdırıb və daha acınacaqlı faktlarla üzləşib.
Çernusko-sul-Navilyo (33 min nəfər) və Pezaro (95 min nəfər) şəhərlərində yanvar-mart aylarında vəfat edənlərin sayı koronavirusdan ölənlərlə bağlı rəsmi statistikanın göstəricilərindən 5-6 dəfə çoxdur.
Berqamo vilayətinin paytaxtı Berqamo (122 min) şəhərində 1-24 mart aralığında 446 nəfər dünyasını dəyişib - bu, son beş ildə ölənlərin sayından orta hesabla 4,5 dəfə çoxdur.
Həmin dövrə aid rəsmi statistikada isə bu say 136 göstərilib. Beləliklə, məlum olub ki, şəhərdə real ölüm sayı göstəriləndən 3,5 dəfə çoxdur.
Hətta ilin əvvəlindən etibarən vəfat edənlərin orta sayını (98) "Covid-19"diaqnozlu ölüm saylarının üstünə gəldikdə belə, real statistikadan iki dəfə az nəticə alınır.
Əlaqəli itkilər
Rəqəmlər arasındakı bu dərəcədə böyük fərqi yalnız test problemiylə izah etmək mümkün deyil. Görünən odur ki, istənilən genişmiqyaslı epidemiya təkcə birbaşa yox, həm də dolayı yolla öldürür.
Səhiyyə sistemi elə sürətlə yüklənir ki, ağır xəstələrin durmadan artan sayı qarşısında aciz qalır.
Bu gün İtaliya xəstəxanalarının reanimasiyalarına yerləşdirilmək üçün gözləmə müddəti orta hesabla 3 saatdır. Bu müddət ərzində xəstənin kədərli statistikanı artırmaq "şansı" xeyli çoxdur: fərq eləməz səbəb nə olacaq - virus, bakterial pnevmoniya, böyrək daşı, yoxsa ürək tutması.
Buna paralel olaraq xəstəxanalarda həkimlərin sayının azalması prosesi gedir. Genişmiqyaslı epidemiya şəraitində əlavə itkilərə gətirib çıxaran səbəblərdən biri də budur.
Rəsmi statistikaya görə, epidemiya başlayan gündən bəri İtaliyada 40-dan çox həkim həlak olub. Beş mindən çox həkimə, tibb bacısına, təcili yardım xidməti əməkdaşına və digər səhiyyə işçisinə "Covid-19" diaqnozu qoyulub. Onlar ya karantinə getməli, ya da özləri müalicə almalı olublar. Bu vəziyyət müalicə şansı olan neçə pasientin ölümünə səbəb olub?
Xüsusilə də nəzərə alsaq ki, İtaliyada yaşlı insanların sayı olduqca çoxdur: ölkənin, demək olar ki, hər 4 vətəndaşından biri 65+ yaş qrupundadır.
Belə durumda koronavirusdan ölənlərin yox, koronavirusa görə ölənlərin neçə nəfər olduğunu sorğulamaq yerinə düşər.
Yaxın zamanlarda bu sualın cavabı bəlli olacaq. İtaliyanın ən böyük analiz mərkəzi olan "In.Twig" agentliyi Berqamonun bütün 243 bələdiyyəsi üzrə son 5 ilə aid ölüm statistikasını toplamağa və araşdırmağa başlayıb - nəticələri bu ilin rəqəmləriylə müqayisə etmək və ölkədəki humanitar fəalkətin miqyasını qiymətləndirmək üçün.
"Elmi üsullarla analiz edilmiş məlumatlar (əyalət sakinlərinin təxminən yarısına aid) hələ ki, Berqamo şəhərlərinin merlərinə aid sensasion açıqlamaları təsdiqləyir" - Berqamo Universitetində (sosialogiyanın rəqəmsal üsulları kafedrasında) işləyən professor Aldo Kristadoro martın 31-də "L'Eco di Bergamo" qəzetinə müsahibəsində belə deyib.
</doc>
<doc docid='bbc_azerbaijan-52394615' lang='aze' type='mono' source_url='https://www.bbc.co.uk/azeri/azerbaijan-52394615' term='COVID'>
Koronavirusa yoluxmuş 28 yaşlı Cahid: "Ən yaxın insandan belə şübhələnməlisən"

Video açılmırsa, YouTube-dan izləyin.
28 yaşlı Cahid Nərimanlı Covid-19 virusuna yoluxub.
O, Bakıdakı xəstəxanalardan birinə yerləşdirilib.
Cahid Nərimanlı deyir ki, koronavirusun yayılmasına çox ciddi yanaşıb. Bütün gigiyenik qaydalara əməl edib. Ancaq yenə də bu virusa yoluxub.
Cahid müsahibəsində xəstəxanadakı şəraitdən, virusa ciddi yanaşmayan insanlardan və virusdan sağaldıqdan sonra nə edəcəyindən danışıb.
Videonu BBC News Azərbaycanca müxbiri Aygül Mehman hazırlayıb.
</doc>
<doc docid='bbc_international-52467528' lang='aze' type='mono' source_url='https://www.bbc.co.uk/azeri/international-52467528' term='COVID'>
Koronavirus: dünyadakı işçilərin yarısı gəlirsiz qala bilər
BMT-nin Beynəlxalq Əmək Təşkilatı koronavirusa görə dünyadakı işçilərin yarısının gəlirsiz qala biləcəyi barədə xəbərdarlıq edib. Bu, 1.5 milyard insan deməkdir.
BMT-nin Beynəlxalq Əmək Təşkilatı koronavirusa görə dünyadakı işçilərin yarısının gəlirsiz qala biləcəyi barədə xəbərdarlıq edib. Bu, 1.5 milyard insan deməkdir.
Beynəlxalq Əmək Təşkilatına görə, ən pis vəziyyətdə daimi iş müqaviləsi olmayanlardır - onların bir çoxu pərakəndə satış, istehsalat və qida sənayesi sahəsində işləyir.
Artıq qeyri-rəsmi şəraitdə işləyən iki milyarda yaxın insan əmək haqqının bir hissəsini itirib - bu, adətən 60 faizdir. Bu itki pandemiyanın həmin insanların regionuna keçməsinin elə birinci ayındaca baş verdi.
"Milyonlarla işçi üçün gəlirinin olmaması yeməyin, təhlükəsizliyin və gələcəyin olmaması deməkdir. Bütün dünya üzrə milyonlarla müəssisə son nəfəsini verməkdədir", - Beynəlxalq Əmək Təşkilaıtnın Baş direktoru Guy Ryder deyib.
"Onların pul yığmaq və ya kredit əldə etmək imkanı yoxdur... Əgər biz onlara indi kömək etməsək, onlar sadəcə məhv olacaqlar", - o söyləyib.
Avropa İttifaqının rəhbərliyi insanların birlik ərazisi çərçivəsində və oradan kənarda hərəkətlərini necə bərpa etmək barədə qərar verir. Avropa iqtisadiyyatının 10 faizini turizm təşkil edir. Avropa İttifaqının nazirləri bu sahənin dəstəklənməsi üçün iştirakçı ölkələr arasında "dəhliz" təşkil edilməsini təklif edir.
Fransa may ayında səyahət məhdudiyyətini "yumşaltmağı" planlayır. Ondan sonra, insanlar tibbi maska taxdıqları halda 100 km-dək məsafəyə səhayət edə biləcəklər. Bununla əlaqədar Parisdə dəmiryolu stansiyalarında yarım milyon tibbi maska paylanılıb.
Tibbi maskalar taxmağın tövsiyə olunduğu Almaniyada digər ölkələrə səyahət edilməsinin arzuolunmaz olması ilə bağlı xəbərdarlıq iyunun 14-dək uzadılıb.
Avropa İttifaqının bir çox üzvü kimi Almaniya da bəzi quru sərhədlərini bağlayıb və 240 minə yaxın vətəndaşını digər ölkələrdən təxliyə edib.
Almaniya iki ölkə arasında hərəkət etməyə məcbur olan polşalı işçilərə qarşı məhdudiyyəti yumşaldır, lakin Polşa təhlükəsizlik tədbirlərini ləğv etməyə tələsmir. Ölkəyə gələn hər kəs iki həftə karantində qalmağa məcburdur. Bu, hətta bəzi sərhəd ölkələrində etirazlara səbəb olub.
Polşa elan edib ki, mayın 4-dən otelləri, ticarət mərkəzlərini açacaq, lakin sərhədlərin açılması barədə hələ bir şey deyilməyib.
</doc>
<doc docid='bbc_international-52321040' lang='aze' type='mono' source_url='https://www.bbc.co.uk/azeri/international-52321040' term='COVID'>
Koronavirusun beşiyi Uhan şəhərində "ölənlərin sayı artıb"
COVİD-19 koronavirus infeksiyasının yaranıb yayılmağa başladığı Çinin Uhan şəhərində ölənlərin sayı artıb.
COVİD-19 koronavirus infeksiyasının yaranıb yayılmağa başladığı Çinin Uhan şəhərində ölənlərin sayı artıb.
Məlumata görə, burada Covid-19-dan ölənlərin sayı 1209-dan 3869-a qalxıb. Bu da təxminən 50 faiz artım deməkdir.
BBC-nin müxbiri Robin Brant deyir ki, ümumi ölənlərin ümumi sayı xəstəxanadan kənarda ölənlərin və bəzi təxirə salınmış hesabatlar hesabına  artıb.
"Aydındır ki, bu, Çinin koronavirus rəqəmləri ilə bağlı şübhələri artıracaq", deyə Robin Brant bildirib.
Koronavirusun beşiyi sayılan Uhan şəhərində karantin rejimi yumşaldılımışdı. İki ay davam etmiş təcriddən sonra şəhər qismən açıq rejimə keçirilmişdi.
Yerli səlahiyyətlilər deyirlər ki, erkən hesabatlar verilərkən gecikmələr və yanlışlıqlar olub.
ABŞ, İngiltərə və Fransa da daxil olmaqla bir sıra ölkələr Çinin virusla bağlı şəffaflığını sual edib.
COVİD-19 Çinin iqtisadiyyatına da zərərsiz ötüşməyib.
Onilliklər ərzində ilk dəfə dünyanın ikinci ən böyük iqtisadiyyatı cümə günü açıqlanan rəsmi məlumatlara görə 6,8 faiz kiçilib.
Koronavirusun Çin iqtisadiyyatına vurduğu maddi ziyan digər ölkələr üçün də böyük narahatlıq yaradacağı deyilir.
Azərbaycanda ilk koronavirusa yoluxma halı 28 fevralda qeydə alınıb. Hazırda Azərbaycanda koronavirus infeksiyasına yoluxanların ümumi sayı 1283 nəfərdir.
Onlardan 460 nəfəri sağalıb, 15 nəfər vəfat edib, 808 nəfərin müalicəsi davam etdirilir.
</doc>
<doc docid='bbc_international-52182590' lang='aze' type='mono' source_url='https://www.bbc.co.uk/azeri/international-52182590' term='COVID'>
Koronavirusla bağlı saxta xəbərlər yaymayın! Bunun üçün nə edə bilərsiniz?
İnternet və sosial şəbəkələr "Covid-19" haqqında dezinformasiyalarla doludur. Ekspertlər istifadəçiləri informasiya gigiyenasına əməl etməyə səsləyirlər. Yalan informasiyanın yayılmasına mane olmaq üçün siz nə edə bilərsiniz?
İnternet və sosial şəbəkələr "Covid-19" haqqında dezinformasiyalarla doludur. Ekspertlər istifadəçiləri informasiya gigiyenasına əməl etməyə səsləyirlər. Yalan informasiyanın yayılmasına mane olmaq üçün siz nə edə bilərsiniz?
Əlbəttə, siz doğmalarınızın və yaxınlarınızın epidemiya haqqında son məlumatlardan xəbərdar olmasını istəyirsiniz. Ona görə də elektron poçtunuza gələn, "Whatsapp"-da, "Facebook"-da və "Twitter"-də rastınıza çıxan yeni xəbərləri onlara göndərməyə tələsirsiniz.
Ancaq ekspertlərin fikrincə, dezinformasiyaya qarşı mübarizədə görə biləcəyiniz ilk iş belə məqamlarda əl saxlamaq və düşünməkdir.
Sosial şəbəkələrdə və mesencerlərdə paylaşılan koronavirus xəbərləri çox vaxt panika doğurur.
Məsələn, martın ortalarında Çeçenistanda  və Dağıstandakı "WhatsApp" qruplarına göndərilən səs yazısında bir kişi hamıya ehtiyat ərzaq almağı məsləhət görmüşdü. Danışan şəxsin  daxili işlər nazirinin müavini olduğu bilinmiş və insanlar bazarlara axışmışdılar.
"WhatsApp" vasitəsilə informasiya hücumları bütün dünyada mövcuddur. Avstriyada yayılan səs yazısında özünü Poldi adlı qızcığazın anası Polin kimi təqdim edən bir qadın həyəcanlı səslə xəstəxanada olduğunu, vəziyyəti ağır olan hər kəsindaha əvvəl  ibuprofen qəbul etdiyini demişdi.
Bu, feyk xəbəriydi: həkimlər həmin dərmanın koronavirusu aktivləşdirməsiylə bağlı heç bir açıqlama verməmişdilər, amma insanlar xəbəri paylaşmaqda davam edərək öz yaxınlarına yanlış məlumat ötürmüşdülər.
Sizə gələn mesajları paylaşmazdan əvvəl onun feyk olma ehtimalını götür-qoy edin; şübhə doğuran məqamlar varsa, göndərməyin.
Mesajı tirajlamazdan əvvəl özünüzə sual verin - bu xəbər hardandır?
Yuxarıdakı nümunələrin hər ikisində mənbə aydın deyildi və bu, feyk xəbərlər üçün xarakterik haldır. İnternetin qərb seqmentində belə məlumatlar, adətən, "dostumun rəfiqəsindən" və ya "iş yoldaşımın qonşusundan" qaynaqlanır.
Bu, demək olar ki, bütün hallarda, məlumatın uydurma olmasından xəbər verir.
Martın əvvəllərində "Facebook"-da "magistr dərəcəli əmimin məsləhətləri" populyarlaşdı. "Snopes" saytının yazdığına görə, bu status ilk dəfə 84 yaşlı ingiltərlinin səhifəsində peyda olubmuş.
Sonra onu Qanadan olan teleaparıcı öz "İnstagram" səhifəsində paylaşıb, ordansa həmin status  Hindistanın katolik qruplarına, ardınca da "WhatsApp" və "Twitter"-ə "köçüb".
"Getdiyi" yerlər dəyişdikcə, statusun məzmunu da dəyişib. Bəzi ağıllı məsləhətlər (məsələn, əlləri yumaq) bütün versiyalarda qorunub saxlanıb, Ancaq xəstəliyin diaqnozuyla bağlı çoxsaylı yanlış məlumatlar əlavə edilib.
Ötən bazar günü eyni şey ABŞ-da dabaş verib: amerikalılara "dostumun FTB-də işləyən dostu"na",və hətta "BMT-dəki mənbələr"ə istinad edən səs yazıları göndərilib.
"ÜST, Britaniyanın Milli Səhiyyə Xidməti və Xəstəliklərə Nəzarət Mərkəzi kimi  ictimai sağlamlığı müdafiə xidmətləri ən etibarlı mənbə olaraq qalmaqdadırlar" - "FullFakt" faktlyoxlama təşkilatınn nümayəndəsi Kler Min belə deyir.
Qeyd edək ki, bu təşkilatların ancaq rəsmi bəyanatlarına diqqət etmək lazımdır.
Ekspertlər yanıla bilər, ancaq onlar anonim "tanış həkimdən" və ya dayıdan daha etibarlı mənbədirlər.
Xarici görünüş aldadıcı ola bilir və saxta xəbərlərin çoxunu məhz bu prinsiplə hazırlayırlar - rəsmi mənbələrin sənədlərinə oxşadaraq.
Belə xəbərləri hazırlayanlar BBC də daxil olmaqla, böyük təşkilatları və dövlət idarələrini imitasiya edirlər.
Məsələn, bu yaxınlarda Moskvada komendant saatının tətbiqiylə bağlı saxta əmr yayılmış, hökumət təkzib etmişdi.
Xəbər təşkilatlarının və dövlət idarələrinin blanklarını saxtalaşdırmaq çətin deyil; o cümlədən, təşkilatların sosial şəbəkələrdəki rəsmi səhifələrini də.
Saxta mətn müəlliflərinin daha bir sevimli üsulu xəbər buraxılışlarından skrinşot hazırlamaqdır.
Ona görə də sosial şəbəkələrdə xəbər agentliklərinin, dövlət idarələrinin və ictimai təşkilatların rəsmi saytlarına istinad etmək lazımdır.
Ən doğrusu  sosial şəbəkələrdə oxuduğunuz informasiyaları etibarlı mənbələrdəki məlumatlarla tutuşdurmaqdır. Sizdə şübhə oyadan status və ya videonu dəqiqləşdirməniz işin xeyrinə olardı.
Sizə ötürülən informasiyanın doğruluğuna tam əmin deyilsinizsə, dostlarınıza və yaxınlarınıza göndərməyin. Bu, problemin həllindən çox, onun yaranmasına gətirib çıxarar, ona görə də şübhəli məlumatları "hər ehtimala qarşı" deyib tirajlamaq lazım deyil.
Bir çoxları inanmadıları xəbərləri paylaşıb ekspertlərdən onlara rəy bildirməyi xahiş edirlər.
Bu, faydalı üsuldur, ancaq əmin olmalısınız ki, məlumata inanmadığınızı və mütəxəssis rəyi eşitmək istədiyinizi statusunuzda aydın ifadə etmisiz.
Bundan başqa, unutmayın ki, paylaşdığınız şəkillər aktiv şəkildə tirajlanmağa başlasa, hər cür kontekstdən məhrum olacaqlar.
"WhatsApp"-da koronavirusla bağlı çox populyar bir feyk dolaşır. BBC-yə onu müxətlif ölkələrdə yaşayan onlarla insan göndərib. Həmin audioyazıda "iş yoldaşının bir həkim dostuna" istinadən çoxsaylı (həm faydalı, həm də faydasız) məsləhətlər səsləndirilir.
Faktlarla uydurulanların sintezi - təbliğatın əsas prinsiplərindən biri budur. Ən azı bir maddəsinin düz olduğunu bildiyiniz tövsiyələr siyahısıyla rastlaşanda, digər maddələrə də inanmağınız asan olur.
Bizdə  müəyyən emosiyalar - qorxu, narahatlıq, kədər və ya sevinc hissləri oyadan informasiyalar çox təsiredici olur.
"Dezinformasiyanın başlıca hərəkətverici qüvvələrindən biri qorxudur. Belə informasiyalar insanlarda yaratdıqları qorxu hissinə görə "qol-qanad aça" bilirlər" - dezinformasiyayala mübarizədə jurnalistlərə yardım edən "First Draft" təşkilatının nümayəndəsi Kler Uorld belə deyir.
Saxta xəbər müəllifləri həyəcan hissini dərhal fəaliyyətə keşmək çağırışlarıyla yaratmağa çalışırlar.
Uordl həmçinin qeyd edir ki, "İnsanlar həmişə öz yaxınlarına kömək etmək istəyirlər. Ona görə də "VİRUSU yox etməklə bağlı məsləhətlər!" və ya "Bu dərmanı için" yazılmış məlumatları ozuyanda, dərhal nəsə etmək istəyirlər".
Hər hansı informasiyanı onun doğruluğuna inandığınız və dünyaya baxışınıza uyğun gəldiyini bildiyiniz üçünmü paylaşırsız?
"Demos" sosial media institutunun nümayəndəsi Karl Miller deyir ki, paylaşdığımız məlumatlar dünyayla bağlı təsəvvürlərimizin təsdiqidir:
"Bizim ən müdafiəsiz olduğumuz vaxt saxta xəbəri enerjili şəkildə təsdiqlədiyimiz andır. Məhz o an susmağı bacarmaq lazımdır".
</doc>
<doc docid='bbc_region-51569325' lang='aze' type='mono' source_url='https://www.bbc.co.uk/azeri/region-51569325' term='COVID'>
İranda "iki nəfərin koronavirusa görə öldüyü bildirilir"
İranda ilkin müayinələri zamanı yeni koronavirus xəstəliyi Covid-19 üçün müsbət cavab alınan iki nəfər ölüb, ölkənin Səhiyyə Nazirliyi bildirib.
İranda ilkin müayinələri zamanı yeni koronavirus xəstəliyi Covid-19 üçün müsbət cavab alınan iki nəfər ölüb, ölkənin Səhiyyə Nazirliyi bildirib.
Qurumun sözçüsü Kianush Jahanpour Twitter-də bu iki nəfərin Qum şəhərindəki xəstəxanada müalicə alarkən "yaşlılıq və immunitet sisteminin çatışmazlığı" səbəbiylə öldüklərini yazıb.
Səhiyyə nazirinin müavini Qasem Janbabaei Gənc Jurnalistlər Klubuna (YJC) hər iki şəxsin İran vətəndaşı olduğunu söyləyib.
Ölən şəxslər İranda elan olunmuş yeganə Covid-19 virusuna yoluxmaqda şübhələnilənlərdir.
İRNA dövlət xəbər agentliyi  bu şəxslərin ölümlərindən əvvəl xarici ölkələrə, hətta Qum əyalətinin digər ərazilərinə belə səyahət etmədiklərini bildirib.
Daha sonra agentlik xəstəliyin daha da yayılmasına qarşı tədbir olaraq əyalətdəki məktəb və universitetlərin cümə axşamı günü bağlanacağını söylədi.
BBC News Farsca xidməti ehtimal edir ki, Covid-19-a yoluxma şübhəsi olan 25 nəfər Qum şəhərindəki eyni xəstəxanada karantindədir.
Çərşənbə axşamı günü Ümumdünya Səhiyyə Təşkilatı Covid-19-a 75,197 yoluxma və 2009 ölüm hadisəsi olduğunu bildirdi.
Bunlardan yalnız 918 yoluxma və 3 ölüm hadisəsindən başqa hamısı Çində qeydə alınıb.
</doc>
<doc docid='bbc_international-52211793' lang='aze' type='mono' source_url='https://www.bbc.co.uk/azeri/international-52211793' term='COVID'>
Koronavirus haqqında köhnə qəsd nəzəriyyələri: 5G, peyvəndlər və “rəqəmsal köləlik”
Britaniyalılar 5G qüllələrini yandırırlar. Kəşfiyyat məlumatlarını qulaqardına vuran ABŞ prezidenti pandemiyanın ciddiliyini qəbul etmir, ona loyal münasibət bəsləyən kabel televiziyaları virusu demokratların uydurması adlandırır. Həm Amerika, həm Rusiya KİV-i virusu başqa ölkənin hərbçilərinin hazırlaması barədə yalan xəbərlər yayır.  Belarus, Türkmənistan, Nikaraqua və Braziliya prezidentləri öz vətəndaşlarını təhlükəyə ataraq pandemiyanın mövcudluğunu inkar edirlər.
Britaniyalılar 5G qüllələrini yandırırlar. Kəşfiyyat məlumatlarını qulaqardına vuran ABŞ prezidenti pandemiyanın ciddiliyini qəbul etmir, ona loyal münasibət bəsləyən kabel televiziyaları virusu demokratların uydurması adlandırır. Həm Amerika, həm Rusiya KİV-i virusu başqa ölkənin hərbçilərinin hazırlaması barədə yalan xəbərlər yayır.  Belarus, Türkmənistan, Nikaraqua və Braziliya prezidentləri öz vətəndaşlarını təhlükəyə ataraq pandemiyanın mövcudluğunu inkar edirlər.
"Bu gün xəbər lenti bizim əsas informasiya mənbəyimizdir. Ancaq bu gün bu lentdə etibarlı mənbələrə əsaslanmayan məlumatlar da yer alır. İndi xəbərlərə dostlarımızın düşüncələri və WhatsApp yazışmalarında dövr edən, valideynlərin çox bəyəndiyi qəsd nəzəriyyələri də daxil olub" - koronavirusa görə bu il onlayn keçirilən Dubay Beynəlxalq İncəsənət Sərgisinin rəhbəri, yazıçı Şumon Basar belə deyir.
Hazırda qəsd nəzəriyyələri həqiqətən də informasiya ekosisteminin tərkib hissəsinə çevrilib. Mətbuat və blogerlər onları yayır, dostlarımız Facebook-da tirajlayır, məşhurlar və məmurlarsa inanır.
Koronavirus ətrafındakı konspirologiyalar reallığa necə təsir edir və onlara nə üçün bu qədər çox adam inanır?
Pew Research Center təşkilatının keçirdiyi sorğunun nəticələrinə görə, amerikalıların təxminən üçdə biri (27%) SARS-CoV-2 koronavirusunun süni şəkildə yaradıldığına inanır. Rusiyada bununla bağlı statistika yoxdur, ancaq Levada mərkəzinin 25 mart tarixli sorğusunda məlum olub ki, ölkə sakinlərinin dörddə biri (24%) koronavirus haqqında KİV-də dərc olunan rəsmi xəbərlərə inanmır, 35%-i qismən inanır. Ümumrusiya İctimai Rəyin Öyrənilməsi Mərkəzinin məlumatına görəsə. əhalinin 47%-i koronavirus haqqında xəbərlərin ancaq bir hissəsinin KİV-də dərc olunduğunu düşünür. Rusiyalıların 14%-I KİV-ə ümumiyyətlə etibar etmir.
İstənilən qəsd nəzəriyyəsi hadisələrin rəsmi versiyasının bu və ya digər səviyyədə yalan olması üzərində qurulur. "Nəsə xoşuma gəlmir" - konspiroloqlar bu sözü tez-tez təkrarlayırlar.
Qəsd nəzəriyyələri internetdən və müasir saxta xəbərlər praktikasından çox-çox əvvəl yaranıb: məsələn, Yerin yastı olması ideyası təxminən XIX əsrin əvvəllərindən mövcuddur, kiminsə ölümünün təşkil olunması şaiyələri isə bizim eranın hələ 68-ci ilində vardı: imperator Neronun özünü öldürməsi barədə deyilənlərə romalıların çoxunun inanmaması barədə sənədlər qalmaqdadır.
Bu gün konspirologiya bütün böyük hadisələri müşayət edir - seçkiləri və inqilabları, terrorları və qalmaqallı qətlləri (və intiharları), o cümlədən, elmi nailiyyətləri də.
Leeds Universitetinin professoru, "Rusiyanın qəsd mədəniyyəti" kitabının müəllifi İlya Yablokov deyir ki, böyük dəyişikliklər və qeyri-müəyyənliklər (məsələn, pandemiya) dövründə belə nəzəriyyələrin sayı və tərəfdarları artır. O, qəsd nəzəriyyələrini dünyanı anlamaq üçün həm normal, həm də ziddiyyətli vasitələrdən biri sayır.
Yablokov hesab edir ki, bunun əsasında hakimiyyətə inamsızlıq və çarəsizlik hissi durur: situasiyaya (istər virusa, istərsə də karantinə qarşı) təsir etmək iqtidarında olmayan zəif insan mövqeyi bizi bu vəziyyətdən faydalanacaq güc mərkəzi axtarmağa sövq edir:
"Elitalara inamımız yoxdur deyə, virusla bağlı şübhələrimizi onlara yönəldirik .
5G-nin insanların sağlamlığına təhlükə törətməsi ehtimalı bir neçə ildir ki, mövcuddur. Əvvəlcə konspiroqlar hesab edirdilər ki, 5G xərçəng əmələ gətirir, pandemiya başlayandan sonrsa koronavirusla əlaqələndirməyə başladılar.
Bu gün 5G ilə müharibənin veteranları da, neofitlər də iddia edirlər ki, xəstəliyin sürətlə yayılmasının səbəbi heç də virus yox, məhz 5G tezlikləridir - onlar oksigen molekullarını "saniyədə 60 milyard Hers sürətlə dönməyə məcbur edir" və nəticə etibarilə oksigen insanın qanındakı hemoqlobinlə birləşə bilmir. "Bu, saniyədə 60 hers sürətlə fırlanan ülgücü əllə tutmaq cəhdi kimi bir şeydir" - Reddit istifadəçilərindən biri belə yazıb.
Bu nəzəriyyəyə görə, Covid-19-a yoluxanlar 5G radiasiyası nəticəsində yaranan hipoksiyadan - oksigen çatışmazlığından əziyyət çəkirlər. Konspiroloqlar "sübut" kimi 2019-cu ilin sentyabrında Uhanın (Çin) 5G tətbiq edilən ilk şəhər (əslində isə ilk şəhərlərdən biri) olduğunu əsas gətirirlər.
Bəziləri həm də ona inanırlar ki, "koronavirus - 5G" tandeminin sələfləri də olub: 2003-cü ildəki SARS epidemiyasını 3G, 2009-cu ildəki donuz qripini 4G şəbəkələri yaradıb; hətta 1918-ci ildəki "ispan qripi" də texnologiya mənşəlidir - onda da radio icad olunmuşdu.
5G ilə bağlı qəsd nəzəriyyəsi tədricən onlayn məkandan real həyata keçir və artıq hiss olunacaq səviyyədə zərər vurmaqdadır.
Aprel ayının əvvəlində Britaniya mətbuatı ən azı 2 şəhərdə - Birmingham və Liverpool-da 5G qüllərinin qəsdən yandırılması ehtimalından yazıb. Bundan başqa, ölkədə 5G şəbəkəsinə uyğun avadanlıqları qurmaqla məşğul olan mühəndislərə qarşı fiziki və şifahi təhdid halları barədə də xəbərlər dərc edilib. Twitter-də yayılmış videoçarxda isə şərqi London sakini olan bir qadının "Bilirsizmi ki, quraşdırandan sonra bu qurğular hamını öldürəcək və bütün bu xəstəxanaları da buna görə tikirlər?"  deyərək yerli rabitə operatorunun əməkdaşını təhqir etməsi əks olunmuşdu.
2014-cü ildə ÜST mobil telefonlardan istifadənin sağlamlığa hər hansı zərəri təsbit olunmadığını bildirmiş, amma  Xərcəngin Tədqiqi üzrə Beynəlxalq Agentliklə birlikdə mobil siqnallar da daxil, bütün radioaktiv şüaları "mümkün kanserogenlər" siyahısına daxil etmişdi. Hərçənd həmin siyahıda talk və turşuya qoyulmuş tərəvəzlər də var, alkoqol və emal olunmuş ət məhsulları isə daha təhlükəli kateqoriyaya aiddir.
Alimlər və tənzimləyicilər əvvəlki standartlar kimi, 5G tezliklərini də insan üçün təhlükəsiz hesab edirlər. Bundan başqa, koronavirus bu tezliklər üşün şəbəkənin hələ qurulmadığı ölkədə, məsələn, İranda da yayılıb.
Peyvənd və Bill Gates
Təbii ki, Covid-19 pandemiyası peyvənd əleyhdarlarını da hərəkətə gətirib. Onların çoxu hesab edir ki, yeni virusu 2000-ci illərin əvvəllərindən Afrika və Cənubi Asiya ölkələrində peyvəndləmə kampaniyası başladan Bill Gates yaradıb. Konspiroloqlar Gates-i yevgenist adlandırırlar.
Onlar əmindirlər ki, pandemiyanı Gates, Rockefeller və Warren Buffett başda olmaqla, dünya elitası təşkil edib - kütləvi peyvəndləmə məqsədilə. Bu nəzəriyyəsinə əsasən, peyvənd vasitəsilə dünya əhalisinin 15%-dən 95%-ə qədərini öldürəcək, yerdə qalanlara isə 5G şəbəkəsi və bədənlərinə yerləşdiriləcək mikroçiplər vasitəsilə nəzarət ediləcəklər.
Ancaq koronavirusa qarşı peyvənd ən yaxşı halda gələn ilin ortalarında hazır ola bilər. Üstəlik, alimlərin çoxu bunun mümkün olacağına hələ də şübhəylə yanaşırlar (SPİD-ə qarşı peyvəndi bir neçə on ildir ki, hazırlamaq mümkün olmur).
5G ilə bağlı sui-qəsd nəzəriyyəsi əsasən mobil rabitə infrastrukturuna təhlükə yaratdığı halda, peyvənd və Bill Gates-lə bağlı nəzəriyyə çox sayda insanın həyatına və pandemiyaya qarşı mübarizə imkanlarımıza zərər vura bilər - İlya Yablokov belə deyir.
Son 200 ildə antipeyvənd hərəkatı bütün dünyada çiçək, qızılca və göy öskürək kimi xəstəliklərin onlarla epidemiyasının yaranmasına səbəb olub. 2019-cu ildə ÜST bu hərəkatı ictimai sağlamlığa təhlükə adlandırıb.
Əhaliyə nəzarət ideyası Yeni dünya düzəninin yaradılacağını iddia edən qəsd nəzəriyyəsində də var. Buna inanan konspiroloqlar hesab edirlər ki, virus süni şəkildə yaradılıb (ya laboratoriyada, ya da KİV-də) - məsələn, hansısa hökumət, kommunistlər, Vatikan, illüminatlar və ya reptiloidlər tərəfindən; iqtisadi və ya siyasi hökmranlıq məqsədilə; "dünya hökuməti" qurmaq, insan haqları və azadlıqlarını məhdudlaşdırmaq, əhalini "rəqəmsal köləyə" çevirmək üçün.
Avropa Xarici Fəaliyyət Xidmətinin layihəsi olan EUvsDisinfo.eu platformasının məlumatına görə, ən populyar qəsd nəzəriyyəsi virusun Çin, ABŞ və ya Rusiya tərəfindən yaradılmış bioloji silah olmasıdır.
Məsələn, radikal sağ yönümlü təbliğatçı Alex Johns kimi Amerika konspiroloqları virusun dünya bazarlarını ələ keçirmək istəyən Çin tərəfindən yaradıldığını iddia edirlər.
Rusiya və Çin təbliğatçıları isə SARS-CoV-2-nin Amerika laboratoriyasında hazırlandığını və Çinə beynəlxalq hərbi təlimlər zamanı gətirildiyini deyirlər.
Müstəqil Bellingcat qrupunun üzvü, araşdırmaçı jurnalist Robert Evans Newsy nəşrinə müsahibəsində deyib ki, koronavirusla bağlı dezinformasiyanın mənbəyi etibarlı mənbələr - dövlət KİV-i və ya məmurlardır. Məqsəd informasiyaya nəzarət etmək və ya diqqəti ölkə daxilindəki siyasi problemlərdən yayındırmaqdır.
Evans-ın sözlərinə görə, dezinformasiya yaymaqla həm də özünü etibarlı mənbə kimi qələmə verənlər və bu işdən açıq-aşkar pul qazananlar məşğul olurlar. Məsələn,  Alex Johns koronavirusa qarşı gümüş tərkibli müalicə vasitəsi satır.
Qəsd nəzəriyyələrinin yayılması daha bir nəticəylə - onların siyasətə və ictimai müzakirələrə təsiriylə müşayət olunur.
İlya Yablokov deyir ki, nəzərəyilərdən hər hansı birinə inanan şəxs asanlıqla digərinə də inana bilir - əvvəlkinin boşa çıxmasına və ya təkzib olunmasına baxmayaraq.
Onun sözlərinə görə, pandemiyadan sonra qaçılmaz olacaq resessiya dövründə - qeyri-müəyyənlik və yoxsulluq fonunda qəsd nəzəriyyələrinin sayı və əhatə dairəsi artacaq və nəinki şübhəçilərə, hətta siyasətə də təsir edəcək:
"Rifahın və sosial müdafiənin azaldığı dönəmlərdə qəsd nəzəriyyələri çoxalır. 2008-ci ildən sonra məhz bu cür olmuşdu - bütün dünyada həm konspirologiya nəzəriyyələrinin, həm də onlardan yararlanan  populist siyasətçilərin sayı artmışdı".
İllüstrasiyaların müəllifi Denis Korolyovdur
</doc>
<doc docid='bbc_international-52020285' lang='aze' type='mono' source_url='https://www.bbc.co.uk/azeri/international-52020285' term='COVID'>
Ümumdünya Səhiyyə Təşkilatı: Koronavirus pandemiyası "sürətlənir"
Ümumdünya Səhiyyə Təşkilatı (ÜST) koronavirus pandemiyasının "sürətləndiyi" barədə xəbərdar edib.
Ümumdünya Səhiyyə Təşkilatı (ÜST) koronavirus pandemiyasının "sürətləndiyi" barədə xəbərdar edib.
Hazırda dünya boyunca 300 mindən çox insan infeksiyaya yoluxub.
Covid-19-a yoluxanların sayı ilk 67 gündə 100 minə, ondan sonrakı 11 gündə 200 minə və cəmi dörd günə 300 minə çatıb.
ÜST-nin baş direktoru Tedros Adhanom Ghebreyesus bildirib ki, onun "trayektoriyasını dəyişdirmək" ehtimalı da mövcuddur.
O, ölkələri ciddi analiz aparmaq və əlaqədə qalmağa dair strategiyalar qəbul etməyə çağırıb.
"Ən başlıcası, etdiyimiz işlərdir. Müdafiə etməklə futbol oyunu qazana bilməzsən. Həm də hücum etməlisən", deyə o FİFA prezidenti Gianni İnfantino ilə birgə mətbuat konfransında bildirib. O deyib ki, futbolçularla birgə "koronavirusa hücum" kampaniyası başladılıb.
👐 Hands💪 Elbow🙂 Face↔️ Distance🤒 FeelLet some of football's biggest names tell you what you need to be doing to help tackle #COVID19.ℹ️Learn more 👇https://t.co/iDwqhk1Nor@WHO | @GaryLineker | @Alissonbecker @CarliLloyd | @teammessi | @setoo9 pic.twitter.com/cbW2o2hWuC
@FIFAcom tərəfindən edilən  nömrəli Twitter paylaşımın sonu
Dr Tedros insanları evdə qalaraq və məsafə saxlayaraq virusun yayılmasının qarşısını almağa çağırıb. Amma o həmçinin qeyd edib ki, müdafiə tədbirləri qalib gəlməyə yardım etməyəcək.
"Qalib gəlmək üçün virusa sərt və hədəfli taktikalarla - hər şübhəli halı analiz etmək, hər təsdiqlənmiş halı təcrid etmək və ona qayğı göstərmək, hər yaxın əlaqəni izləmək və karantində saxlamaqla hücum etməliyik".
O, tibb işçiləri arasında ölümlərin çox olmasına da toxunub.
"Tibb işçiləri işlərini təhlükəsiz gördükləri zaman effektiv işləyə bilərlər. Biz hətta hər şeyi düz etsək, tibb işçilərinin qorunmasını prioritetləşdirməsək, çox insan öləcək, çünki onların həyatını qurtaracaq işçi xəstədir.
Britaniyanın Baş naziri Boris Johnson bazar ertəsi gecəsi "insanların yalnız çox məhdud məqsədlər üçün evlərini tərk etməyə icazə veriləcəyini" açıqlayıb. Bura əsas ehtiyaclar üçün alış-veriş etmək, gündə bir dəfə idman üçün bayıra çıxmaq, hər hansı bir tibbi ehtiyacı ödəmək və ya evdə işləmək mümkün olmadıqda işə getmək aiddir.
Bazar ertəsi İngiltərədə ölənlərin sayı 335-ə çatıb.
Dünyanın ən çox zərər görən ölkəsi olan İtaliyada rəsmilər son 24 saatda Covid-19-a yoluxmuş 602 nəfərin öldüyünü və ümumi ölüm sayının 6,077-ə çatdığını bildirib.
Lakin bu göstəricilər son 4 gündə ən az rəqəm olduğundan hökumətin tətbiq etdiyi sərt məhdudiyyətlərin təsir göstərməyə başlamasına ümid artıb.
İspaniyada isə ölənlərin sayı 462 nəfərin ölümü ilə 27 faiz artaraq 2182-ə yüksəlib.
Fransada yeni 186 ölüm halı qeydə alınıb, bununla da ölənlərin sayı 860-a çatıb. Hökumət çərşənbə axşamı günündən karantin tədbirlərini sərtləşdirərək açıq havada idmanı məhdudlaşdıracaq və açıq hava bazarlarını bağlayacaq.
Beynəlxalq Olimpiya Komitəsinin üzvü Dick Pound 2020-ci il Tokio Olimpiyadasının koronavirus səbəbiylə bir il təxirə salına biləcəyini deyib. Ancaq bu, hələ BOK-un rəsmi qərarı deyil, qurum qərarını dörd həftə sonra açıqlaya bilər. Hərçənd ki, Avstraliya, Kanada və Böyük Britaniya kimi ölkələr komanda göndərilməsinə dair tərəddüd etdiklərini bildirib.
481 nəfərin öldüyü ABŞ-da əyalət qubernatorları və şəhər merləri federal hökumətdən yardım istəyiblər.
Hindistan hökuməti çərşənbə günündən bütün daxili uçuşların dayandırılacağını, Cənubi Afrika Respublikası cümə axşamı günündən 21 günlük karantin elan olunacağını açıqlayıb.
Braziliya Prezidenti Jair Bolsonaro Konqresdəki sərt tənqidlərdən sonra şirkətlərə 4 ay müddətinə işçilərə maaş verməməyə imkan verən qərarını geri çəkib.
Birləşmiş Millətlər pandemiya ilə mübarizə aparmağa imkan vermək üçün "qlobal atəşkəsə" çağırıb. BMT-nin baş katibi António Guterres xəbərdarlıq edib ki, münaqişələr davam edərsə, ən həssas insanlar - "qadınlar və uşaqlar, əlillər, kənar qalanlar və məcburi köçkünlər" ən çox əziyyət çəkən olacaq.
</doc>
<doc docid='bbc_international-52240668' lang='aze' type='mono' source_url='https://www.bbc.co.uk/azeri/international-52240668' term='COVID'>
Koronavirus: Çində karantin qaydaları iki ay sonra yumşalır. Hər yerdəmi belə olacaq?
Wuhan - koronavirusun episentri normal həyata qayıdır. Hökumət səyahət məhdudiyyətlərini aradan qaldırır, ticarət mərkəzlərinin fəaliyyəti bərpa olunur. Karantin tədbirlərinin yumşaldıldığı ilk Avropa ölkəsi isə Avstriya olacaq: gələn həftə bir çox mağazanın açılacağı gözlənir.
Wuhan - koronavirusun episentri normal həyata qayıdır. Hökumət səyahət məhdudiyyətlərini aradan qaldırır, ticarət mərkəzlərinin fəaliyyəti bərpa olunur. Karantin tədbirlərinin yumşaldıldığı ilk Avropa ölkəsi isə Avstriya olacaq: gələn həftə bir çox mağazanın açılacağı gözlənir.
Ölkələrin çoxunda xəstəxanalar hələ də gərgin iş rejimində çalışır, epidemioloqlar virusun yayılma prosesini diqqətlə izləməkdədirlər. Avstriyanın "Covid-19"-la mübarizə təcrübəsi bir çox suala aydınlıq gətirmək baxımından maraqlı olacaq. Fransa, Belçika, Finlandiya və İspaniya artıq izolyasiyadan çıxmaq planı üzərində düşünürlər. Ancaq ekspertlər xəbərdarlıq edirlər ki, infeksiyanın ikinci dalğası başlaya bilər.
Bəs, bu təhlükə nə vaxt bitəcək?
İndi hamını maraqlandıran bir sual var - virus təhlükəsi nə vaxt bitəcək? Nə vaxt sərbəst şəkildə evlərimizdən çıxıb iş yerlərimizə gedə, istədiyimiz qədər gəzə, dostlarımızla görüşə və başqa ölkələrə səyahət edə biləcəyik?
Ancaq bu, yanlış yanaşmadır. "New York Times" qəzeti başqa variant təklif edir: "Özünütəcridə ehtiyac qalmadığını necə biləcəyik?"
Məcburi iş məzuniyyətləri və "məhdudlaşdırıcı tədbirlər" Azərbaycanda aprelin 20-dək, Rusiyada aprelin 30-na kimi davam edəcək. Britaniyada izolyasiya 14 apreldə bitməlidir, ancaq koronavirusun yayılma dinamikası göstərir ki, bu müddət, böyük ehtimal, uzadılacaq.
Hələ ki, son tarixi ancaq ehtimal etmək olar.
Martın 19-da Britaniyanın Baş naziri Boris Johnson (Hazırda o, "Covid-19" diaqnozuyla xəstəxanadadır) demişdi ki, insanlar hökumətin məsləhətlərinə əməl etsələr, 12 həftə ərzində vəziyyəti dəyişmək olar. O hesab edirdi ki, iyun ayının sonuna kimi epidemiyanın sürəti azala bilər.
Ancaq indi hər gün ölkədə bir neçə min yoluxma faktı qeydə alınır. Təkcə bu çərşənbə Britaniya xəstəxanalarında 938 nəfər vəfat edib.
Johnson-un proqnozu düz çıxarsa, o tarixdə özünütəcrid qərarı ləğv olunacaqmı?
Yəqin ki, yox.
"Niyə"sinə baxaq.
Wuhan-da məhdudiyyətlər iki ay sonra ləğv edildi. Hər yerdəmi belə olacaq?
"Covid-19" epidemiyasının başladığı Wuhan şəhəri 23 yanvardan etibarən qapadılmışdı, baxmayaraq ki, ilk yoluxma faktları hələ 2019-cu il dekabr ayının əvvəllərində qeydə alınmışdı. Şəhər sakinlərinə evlərindən çıxmaq qadağan olunmuş, metro və qatarlar dayandırılmış, uçuşlar təxirə salınmışdı. Paytaxtı Wuhan olan Hubey əyalətində karantin tədbirləri bundan yalnız iki aya sonra zəiflədildi: yollar açıldı, insanlara gediş-gəliş icazəsi verildi, əsas müəssisələr, mağazalar və ticarət mərkəzləri fəaliyyətə başladı.
7 aprel Çində virusdan heç kimin ölmədiyi ilk gün oldu. Rəsmi statistikaya görə, həmin gün ölkədə 32 yeni yoluxma faktı aşkarlandı - hamısı da xaricdən gələnlərdə. Hubeydə ümumiyyətlə yoluxan olmadı.
Bu o deməkdirmi ki, digər ölkələrdə də iki aydan sonra  həyat normal məcrasına qayıdacaq?
Heç də yox. Əvvəla, Qərb ekspertləri Çinin açıqladığı məlumatların doğruluğuna ciddi şəkildə şübhə edirlər: daha əvvəlki araşdırmalar göstərib ki, bu ölkənin rəsmi sənədlərində tez-tez bilərəkdən böyük yanlışlıqlara yol verilir. Koronavirus haqqında açıqlamalarda da eyni vəziyyətdir - Wuhan hökuməti təhlükəli infeksiya faktını uzun müddət dünya ictimaiyyətindən gizlədib.
Bundan başqa, ötən həftə CNN Çin KİV-lərinə istinadən bildirmişdi ki, Wuhan şəhərinə koronavirusla bağlı rəsmi statistikada göstəriləndən bir neçə min çox tabut göndərilib. "Time" jurnalı isə rəsmi sənədlərdə Çin hökumətinin "Covid-19" təsbitini 8 dəfə dəyişməsinə diqqət çəkib.
İkincisi, Çində az da olsa, daxili yoluxma halları baş verir.
Bundan başqa, Milli Səhiyyə Komissiyası virus simptomları müşahidə edilməyən şəxsləri statistikaya daxil etmir, halbuki belələri virus yayıcıları olaraq qalmaqda davam edirlər. Çin əhalisinin böyük əksəriyyəti hələ də virusa qarşı immunitet qazanmayıb, ona görə də infeksiyanın yeni dalğasıyla bağlı təhlükə qalmaqdadır.
Koronavirus bütün dünyaya yayıldığı üçün onun Çinə xaricdən gəlməsi və ölkə daxilində yeni yoluxmaların baş verməsi qaçılmaz olacaq, amerikalı həmkarlarının dəstəyilə Çinin Duke Kunshan İnstitutunda çalışan Benjamin Anderson belə deyir.
Florida Universitetinin virus modelləri hazırlayan epidemioloqu Ayra Longini isə xəbərdarlıq edir: "Məhdudlaşdırmalar aradan qaldırılan kimi virus qayıda bilər. Əlbəttə, mən bu məsələdə yanılmaq istərdim, amma başqa cür ola biləcəyini təsəvvür belə edə bilmirəm".
Bu günə qədər özünütəcridin bitməsiylə bağlı ən anlaşılan və strukturlaşdırılmış strategiyanı ABŞ-ın Sahibkarlıq İnstitutu təqdim edib. İnstitutun ekspertləri üç mərhələdən ibarət "yol xəritəsi" hazırlayıblar.
1-ci mərhələ. Virusun yayılmasını əngəlləmək. Azərbaycan, ABŞ, Britaniya və Rusiya da daxil olmaqla, pandemiyaya məruz qalmış bir çox ölkələr hazırda məhz bu mərhələdədirlər. Məhz bu mərhələdə uğur qazanmaq üçün məktəblər və universitetlər, ticarət mərkəzləri və idman zalları bağlanır, işlər uzaqdan iş rejiminə keçirilir, insanlardan küçədə bir-birilə məsafə saxlamaq xahiş olunur.
Bu mərhələdə nə etmək lazımdır?
Mümkün qədər tez-tez test etdirmək və nəticəsini həmin gün öyrənmək. Testlər xəstəxanadakı pasientlərdə, tibb işçilərində, yoluxanların ünsiyyətdə olduğu şəxslərdə və hətta simptomları olmayan şəxslərdə də yoluxma hallarını aşkar etməyə yetəcək qədər olmalıdır.
Azərbaycanda hökumət indiyədək yeni yoluxma hallarının müəyyənləşdirilməsi ilə əlaqədar 53 mindən çox test aparıldığını bildirib.
Araşdırmaçılar bir həftə üçün minimum 750 min test lazım gəldiyini deyirlər, həm də yoluxma halları azalmağa başlayandan sonra da. Epidemiyanın pik səviyyəsində 1 milyona qədər test lazım gələ bilər. Hazırda ABŞ-da gün ərzində 65 min (həftə ərzində təxminən 455 min) nəfəri test edirlər. Bəzi ştatlar bu işi daha keyfiyyətlə görürlər, ona görə də ölkənin müxtəlif hissələrində yoluxmalar qeyri-bərabər şəkildə aşkarlanır.
2-ci mərhələ. Bölgələri növbəylə karantindən azad etmək. Bu mərhələdə məktəb və universitetləri, iş yerlərini açmaq olar, ancaq insanlar məsafə saxlamağa davam etməli, kütləvi tədbirlərə qadağa qüvvədə qalmalıdır. Bütün bunlar epidemiyanın yeni dalğasına imkan verməmək üçündür. Eyni zamanda, yaşı 60-dan yuxarı olanlar, o cümlədən, risk qrupundakı digər şəxslər sosial əlaqələrini məhdudlaşdırmalıdırlar.
Bundan başqa, hər bir bölgə yoluxma hallarının təkrar artmasına dərhal reaksiya vermək və birinci mərhələdəki tədbirlərə qayıtmaq imkanına malik olmalıdır.
Üçüncü mərhələyə ancaq peyvənd icad ediləndən sonra keçmək olar.
3-cü mərhələ. Sosial ünsiyyətə qadağaların aradan qaldırılması. Bu ancaq o halda mümkün ola bilər ki, həkimlər ağır xəstələri və ya risk qrupuna aid şəxsləri xilas edə bilsinlər. Ya da virusa qarşı effektli və təhlükəsiz peyvənd artıq icad edilmiş olsun.
Bu, uzun bir yola bənzəyir. Real həyatda da belə olacaqmı?
Yol, həqiqətən də, uzundur və bəzi ekspertlər məhdudiyyətlərin 18 ay boyu - peyvənd hazır olana qədər saxlanmasını istəyirlər.
Dünyada xeyli sayda insan işsiz və pulsuz qalmışkən, insanlar bu qədər vaxt özünütəcrid vəziyyətində yaşaya bilərlərmi? London İmperial College-nin professoru Neil Ferguson hesab edir ki, bəzi məhdudlaşdırıcı tədbirlər ilk özünütəcriddən 3-4 ay sonra aradan qaldırıla bilər. Ancaq ağır halların sayını müəyyənləşdirmək və həkimlərə bütün insanlara yardım etmək fürsəti yaratmaq üçün bir neçə həftədən bir həmin tədbirləri yenidən bərpa etmək lazım gələcək.
Ekspert hesab edir ki, Britaniya bu yolu seçə bilməz: müəssisələrin tez bir zamanda işə salınması və epidemioloqların tələbiylə yenidən dayandırılması real deyil. Üstəlik, İngiltərə Bankının və xəzinədarlığın ölkəni müflis etmədən 18 ay boyu insanlara kompensasiya ödəməsi də mümkün deyil.
Keçmiş deputat Nick Boles "Times"üçün yazdığı məqalədə britaniyalıları Amerika Sahibkarlıq İnstitutunun "yol xəritəsinə" diqqət etməyə və insanların necə hərəkət etmələrini anlamaları üçün dəqiq sxem hazırlamağa çağırıb.
Boles də bu fikirdədir ki, məhdudiyyətlər tədricən aradan qaldırılmalıdır. Ancaq bu, yoluxma və ölüm hallarının mütəmadi olaraq azalması, Milli Səhiyyə Xidmətinin intensiv terapiyaya ehtiyacı olan bütün pasientləri müalicə edə bilməsi və "Covid-19" simptomları müşahidə edilən hər bir vətəndaşın test etdirmək imkanına malik olması halında baş verə bilər.
Siyasətçi hesab edir ki, ancaq bu halda ən sərt tədbirləri aradan qaldırmaq olar - risk qrupuna daxil olanlara aid etməmək şərtilə. Hərçənd Boles britaniyalıların dərhal əvvəlki həyat tərzinə qayıtmalarını düzgün hesab etmir, evdən işləyə bilənlərə bu təcrübəni davam etdirməyi məsləhət görür.
Britaniyanın xarici işlər naziri, hazırda qismən Baş naziri də əvəz edən Dominic Raab Boles ilə eyni fikirdə deyil. O hesab edir ki, karantindən çıxış strategiyası barədə düşünmək tezdir, epidemiyanın pik nöqtəsini mümkün qədər tez geridə qoymaq üçün mövcud qaydalara əməl etmək lazımdır.
Bu gün Britaniyada tətbiq edilən tədbirlər çox da sərt deyil: insanlara (həm də təkcə itlərini gəzdirənlərə yox) gündə bir dəfə gəzintiyə çıxmağa icazə verilir. Britaniya hökumətinin məsləhətçiləri daha sərt tədbirlərin tətbiqinə qarşıdırlar: onlar hesab edirlər ki, bu, xəstəliyin pik nöqtəsinin payıza qədər uzanmasına gətirib çıxara bilər.
Koronavirusa yoluxmuş xəstələrin müalicəsində digər ölkələrdən daha ciddi uğurlar qazanan Almaniyada ümummilli karantin 19 apreldə ləğv olunmalıdır. "Reuters" agentliyinin jurnalistləri pandemiyanın 2021-ci ilə qədər davam edəcəyilə bağlı təxminin ifadə edildiyi hökumət sənədiylə tanış olublar. Sənəddə həmçinin normal həyata mərhələli şəkildə qayıtmaq barədə də qeyd var - məsələn, ictimai yerlərdə karantin bitəndən sonra da maska taxılacaq.
"Reuters"-in yazdığına görə, plan layihəsində Almaniyanın yoluxmuş şəxslə 24 saat ərzində ünsiyyətdə olmuş şəxslərin 80 faizini müəyyən etmək imkanına malik olduğu nəzərdə tutulur. Belə şəxslər dərhal təcrid ediləcək.
Robert Cox İnstitutunun qiymətləndirməsinə görə, Almaniya xəstəliyin pik nöqtəsinə aprelin ikinci yarısında qədəm qoyacaq. Rusiya rəsmiləri bunun 10-14 gün ərzində baş verəcəyini düşünürlər.
Ölkələrin tətbiq etdiyi tədbirlər nə qədər qabaqlayıcı və uğurlu olur-olsun, pandemiyanı durdurmaq mümkün olmayacaq: virus hətta bircə nəfərdə olmuş olsa belə, pik dövrünü çoxdan keçmiş ölkələrdə də yoluxma ehtimalı qalmış olacaq.
ABŞ-ın "Atlantic" nəşri üç ssenari irəli sürüb.
Birincisi - bütün ölkələr eyni vaxtda koronavirusun öhdəsindən gəlir (Son dərəcə kiçik ehtimaldır).
İkincisi - əhalinin böyük hissəsində immunitet yaranmasını - virusun artıq özünə yeni "sahib" tapa bilməyəcəyi dövrü gözləmək (Ancaq bu, çox sayda insanın ölməsiylə nəticələnəcək).
Üçüncü variant - ölkələr yoluxmalara mane olmağa çalışaraq peyvənd icad olunana qədər virusla uzunmüddətli mübarizəni davam etdirirlər.
Sonuncusu daha optimal variant kimi görünür, ancaq ən uzun və ən mürəkkəb olanı da odur.
</doc>
<doc docid='bbc_international-51929979' lang='aze' type='mono' source_url='https://www.bbc.co.uk/azeri/international-51929979' term='COVID'>
ABŞ-da koronavirusa qarşı peyvənd sınaqdan keçirilib
ABŞ-da koronavirusa qarşı peyvəndin ilk klinik təcrübəsinə başlanılıb.
ABŞ-da koronavirusa qarşı peyvəndin ilk klinik təcrübəsinə başlanılıb.
AP agentliyi xəbər verir ki, Seattle-dəki Kaiser Permanente araşdırma mərkəzinin mütəxəssisləri dörd könüllüyə peyvəndin eksperimental dozasını vurublar.
Peyvənddə virusdan götürülmüş genetik kod var. Preparat insana "Covid-19" yoluxdurmur.
Ekspertlər deyirlər ki, onun və hazırlanmaqda olan digər peyvəndlərin effekti bir neçə aya məlum olacaq.
Peyvənd vurulan ilk şəxs 43 yaşlı Seattle sakini Jennifer Haller-dir.
"Bu, vacib bir iş görmək üçün heyrətamiz fürsətdir" - Jennifer AP-ə açıqlamasında belə deyib.
Dünya alimləri bu araşdırmanı diqqətlə izləyirlər.
Milli Səhiyyə İnstitutunun maliyyələşdirdiyi, heyvanlar üzərində təcrübə mərhələsi edilməyən bu sınağa eyni vaxtda bir neçə şəxs cəlb edilib. Məqsəd peyvənd nəticəsində immun sisteminin aktivləşdiyinə əmin olmaqdır.
Peyvəndin istehsalçısı Moderna Therapeutics şirkəti bəyan edib ki, preparat yaxşı yoxlanılmış və müsbət nəticələr vermiş proses vasitəsilə hazırlanıb.
İmperial College London-un əməkdaşı, infeksion xəstəliklər üzrə mütəxəssis, Dr. John Tregoning peyvəndin mövcud texnologiyalar üzrə hazırlandığını təsdiq edib:
"İnsanlara tətbiqi təhlükə törətməyən yüksək texnologiyalardan istifadə edilib. Bütün könüllülər ciddi nəzarət altında olacaq. Bəli, proses sürətlidir. Ancaq bu, alim həmkarlarla yox, virusla yarışdır, insanlıq naminə görülən işdir".
Adətən, peyvəndlər (məsələn, qızılcaya qarşı peyvənd) ya zəifləmiş, ya da ölü viruslardan hazırlanır. Ancaq "mRNA-1273" adlandırılmış yeni peyvənd "Covid-19"  xəstəliyini əmələ gətirən "SARS-CoV-2" virusundan hazırlanmayıb.
Alimlərin laboratoriya şəraitində hazırladığı koronavirus peyvəndində virusdan götürülmüş genetik kodun bir hissəsi var.
Araşdırmaçılar ümid edirlər ki, yeni peyvənd sayəsində insan orqanizmini virusla mübarizəyə hazır vəziyyətə gətirə biləcəklər.
Eksperimental peyvənd könüllülərin bədəninə fərqli dozalarda daxil edilib.
28 günlük fasiləylə hər birinin qoluna iki dəfə peyvənd vurulacaq.
Ancaq təcrübə uğurla nəticələnsə belə, peyvəndin kütləvi tətbiqi 18 ay sonra baş tuta bilər.
</doc>
<doc docid='bbc_azerbaijan-52060075' lang='aze' type='mono' source_url='https://www.bbc.co.uk/azeri/azerbaijan-52060075' term='COVID'>
Koronavirus: rayon və şəhərlərə giriş-çıxış məhdudlaşdırıldı
Azərbaycanda digər rayon və şəhərlərə də giriş-çıxış məhdudlaşdırılır, Daxili İşlər Nazirliyi (DİN) açıqlayıb.
Azərbaycanda digər rayon və şəhərlərə də giriş-çıxış məhdudlaşdırılır, Daxili İşlər Nazirliyi (DİN) açıqlayıb.
Bu tədbir koronavirus infeksiyasından vətəndaşların qorunması məqsədilə təsdiq olunub, DİN-in sözçüsü Ehsan Zahidov BBC News Azərbaycancaya bildirib.
Nazirlər Kabinetinin sözçüsü İbrahim Məmmədov yerli mediaya bildirib ki, artıq infeksiya "regionlara da yayılmağa başlayır ki, buna da nəzarət etmək çətinləşir".
Cənab Zahidovun sözlərinə görə, zəruri nəqliyyat vasitələrinin - ərzaq, yük  təcili tibbi yardım, qəza-bərpa, xilasedici, habelə yük daşıyan avtomobillərin hərəkətinə icazə verilir. Bu qərar aprelin 20-dək qüvvədə olacaq.
Ölkədə artıq 3 nəfər COVID-19 koronavirus infeksiyasına görə ölüb. 147 nəfər aktiv koronavirus xəstəsi həkim nəzarəti altındadır, onlardan 6 nəfərin vəziyyəti ağır, 11 nəfərin vəziyyəti isə orta ağır qiymətləndirilir. 15 nəfərin sağaldığı deyilir.  Hökumət ölkə daxilində yoluxanların üstünlük təşkil etdiyini açıqlayıb.
Azərbaycanda 24 martdan 20 aprelədək xüsusi karantin rejimi elan edilib. Bu dövrdə zəruri nəqliyyat vasitələri istisna olmaqla Bakı şəhəri, Sumqayıt şəhəri və Abşeron rayonuna giriş və çıxış məhdudlaşdırılıb.
Azərbaycanın Baş naziri Əli Əsədov əhalinin xüsusi karantin rejiminə əməl etmədiklərini açıqlayıb.
Sosial şəbəkələrdə koronavirusa görə işləri dayanmış şəxslər kirayə, kredit, kommunal ödənişlər və dolanışıq üçün maddi problemlərlə üzləşdiklərindən şikayətləniblər. Eyni səbəblərdən günəmuzd işləyən bəzi vətəndaşlar da evdən çıxmaq məcburiyyəti ilə üzləşdiklərini qeyd edirlər.
DİN ölkədə bəzi restoran və kafelərin karantin rejimi ilə əlaqədar tətbiq edilmiş iş rejiminin pozduğunu bildirib. Cəmi üç gün ərzində saat 15.00-dan sonra da fəalliyyət göstərən 10-u paytaxtda olmaqla, 25 iaşə müəssisələrinin cərimələndiyi açıqlanıb.
Bundan başqa, sosial şəbəkələrdə və Whatsapp-da dezinformasiya yaymaqla bağlı 7 nəfər xəbərdarlıq, 5 nəfər cərimə, 3 nəfər isə həbs edilib.
Nəqliyyata qoyulan məhdudiyyətlərə rəğmən, Bakıdan rayonlara 742, əksinə 848 avtomobil postlardan geri qaytarılıb. Həmçinin ara və köməkçi yollardan keçməklə rejim qaydalarını pozduğuna görə 1 nəfər barəsində cinayət işi başladılıb, 46 nəfər cərimələnib.
Bakı Nəqliyyat Agentliyi məlumat yayıb ki, Bakıda bəzi vətəndaşların xüsusi karantin rejiminin qayda və tövsiyələrinə əməl etməyərək zəruriyyət olmadan evdən çıxmaları ilə əlaqədar müntəzəm marşrut xətlərinin fəaliyyəti tamamilə dayandırıla bilər.
Qurum bildirir ki, səhər və axşam saatlarında bəzi istiqamətlər üzrə avtobuslarda sərnişin sıxlığı müşahidə olunur və bu da insanların sağlamlığına təhlükə yaradır və yoluxma riskini artırır.
"Belə olacağı halda müntəzəm marşrut xətlərinin fəaliyyəti tamamilə dayandırılacaq və sərnişindaşımaları yalnız müəyyən istiqamətlər üzrə hərəkət edən ekspress xətt avtobusları vasitəsilə həyata keçiriləcək", BNA bildirib.
Qurum vətəndaşlardan zərurət olmadığı halda evlərini tərk etməməyi istəyib.
BNA bildirir ki daşıyıcılara avtobuslararası intervalın mövcud epidemik vəziyyət nəzərə alınmaqla tənzimlənməsi ilə bağlı göstəriş verilib. Lakin hələ ki, gündəlik reysə çıxan avtobusların sayı azaldılmayıb.
Xüsusi karantin rejimi müddətindən əhaliyə metrolara minməmək, yerüstü nəqliyyatdan istifadəyə üstünlük vermək məsləhət görülür.
Metroların yerinə iki istiqamət üzrə 2 xüsusi ekspress avtobus xətləri təşkil edilib.
</doc>
<doc docid='bbc_international-51988793' lang='aze' type='mono' source_url='https://www.bbc.co.uk/azeri/international-51988793' term='COVID'>
Koronavirusa qarşı gənclərin də "immuniteti yoxdur"
Ümumdünya Səhiyyə Təşkilatı (ÜST) xəbərdarlığında bildirir ki, gənclər koronavirusa qarşı immunitetə ​​malik deyillər və virusu yaşlılara ötürməmək üçün ünsiyyət qurmaqdan çəkinməlidirlər.
Ümumdünya Səhiyyə Təşkilatı (ÜST) xəbərdarlığında bildirir ki, gənclər koronavirusa qarşı immunitetə ​​malik deyillər və virusu yaşlılara ötürməmək üçün ünsiyyət qurmaqdan çəkinməlidirlər.
Bu barədə bəyanatla ÜST-nin baş direktoru Tedros Adhanom Ghebreyesus çıxış edib.
Onun sözlərinə görə, gənclərin seçimi "başqaları üçün həyat və ölüm arasında fərq" təşkil edə bilər.
Dünya boyunca 250 min insan koronavirusa yoluxub. Covid-19-dan ölənlərin sayı 11 mini keçib.
Gənclərin koronavirus təhlükəsinə laqeyd qalması nəticəsində  virusun daha həssas qruplara ötürülməsi barədə məlumatar yayılır. ÜST-ün bəyanatı məhz belə xəbərlərlə əlaqəlidir.
Koronavirusun ilk halı ötən ilin dekabr ayında Çində qeydə alınıb.
Ancaq indi pandemiyanın yeni mərkəzi Avropadır.
Digər ölkələrlə müqayisədə ən çox ölüm halları İtaliyada qeydə alınıb.
Cümə günü burada 627 nəfər ölüb və bununla da ölüm hallarının ümumi sayı 4032-ə çatıb.
Yaşlı insanların ən həssas qrup olmasına baxmayaraq, gənclər üçün də koronavirusdan qurtuluş yoxdur, Tedros Adhanom Ghebreyesus deyib:
“Xəstələnməsən də, getdiyin yeri seçmək başqası üçün həyat və ölüm məsələsi ola bilər. "
Tədqiqatlara əsasən, virusa yoluxma halları bütün yaş qruplarında qeydə alınsa da, o, yaşlı və xəstə insanlar üçün daha təhlükəlidir.
İtaliyada Covid-19-dan ölənlərin orta yaşı 78,5-dır.
New York Times qəzetinin yazdığına görə, Çində 50 yaşdan aşağı olan qrupda ölüm halları 1 faizi keçməyib, 80 yaşdan yuxarı olanlar arasında isə, bu faiz təqribən 15-ə çatır.
Reuters xəbər verir ki, ÜST koronavirusun ötürülməsinin qarşısını almaq üçün "sosial məsafə" əvəzinə "fiziki məsafəni" saxlamağı tövsiyə edir.
"İnsanların bir-biriylə ünsiyyətdə olmasını istəyirik", - ÜST təşkilatının epidemioloqu dr. Maria Kerkhove deyib.
"Beləliklə, internet və sosial media vasitəsi ilə əlaqədə qalmağın yollarını tapın, çünki pandemiyadan keçərkən ruhi sağlamlıq fiziki sağlamlığınız qədər mühümdür".
</doc>
<doc docid='bbc_azerbaijan-52110346' lang='aze' type='mono' source_url='https://www.bbc.co.uk/azeri/azerbaijan-52110346' term='COVID'>
Azərbaycanda saxta koronavirus məlumatları: zəncəfili 45 manata yüksəldən nədir?
Covid-19 virusu hələ yenicə yayılmağa başlayandan onun haqqında sübut olunmamış məlumatlar və fərziyyələr yayılmaqdadır.
Covid-19 virusu hələ yenicə yayılmağa başlayandan onun haqqında sübut olunmamış məlumatlar və fərziyyələr yayılmaqdadır.
İnternetdə və sosial mediada yeni növ koronavirusun həqiqətə uyğun olmayan qeyri-adi və qeyri-ənənəvi yayılma üsulları, qida və xüsusi vasitələrlə müalicə yolları barədə əsassız "şok xəbərlər"ə tez-tez rast gəlmək olur.
Dünyada və Azərbaycanda ən çox yayılan sübut olunmamış tövsiyyələri bir araya topladıq:
1. Sarımsaq
Sosial şəbəkələrdə koronavirusa yoluxmanın qarşısını almaq üçün ən çox təklif edilən vasitələrdən biri sarımsaqdır.
Bu şəbəkələrin azərbaycanlı istifadəçiləri də sarımsağın koronavirusa yoluxmağın qarşısını necə aldığı, onu necə yemək lazım olduğu barədə postları sürətlə yayır, bir-birinə məsləhət görür və bu məlumatların həqiqətliliyi barədə ətrafındakıları inandırmağa çalışır.
Sarımsağın Azərbaycanda satış qiymətinin bir kiloqram üçün 3-4 manatdan 15-18 manatadək artması da bu kimi fərziyyələrdən sonra baş verib.
Ümumdünya Səhiyyə Təşkilatı (ÜST) antimikrob xüsusiyyətinə malik olan bu bitkini sağlam qida olaraq məsləhət görür, ancaq onun koronavirusdan müdafiə xüsusiyyətiylə bağlı hər hansı dəlilin olmadığını bildirir.
2. Zəncəfil
Sarımsaqdan sonra koronavirus şayiələri arasında zəncəfil də "möcüzəvi vasitələr" siyahısında öz yerini tapıb.
Bəzi sosial şəbəkə istifadəçilərinin zəncəfilin "koronavirusa qalib gəldiyi" barədə təkidlərindən sonra Azərbaycanda bir kiloqramı 9-10 manata satılan zəncəfilin qiyməti 45-50 manatadək yüksəlib.
Azərbaycanın baş infeksionisti Cəlal İsayev yerli mətbuata açıqlamasında deyib ki, “nə sarımsağın, nə soğanın, nə də zəncəfilin bu virusa qarşı müalicəvi təsiri yoxdur”.
Mütəxəssislər zəncəfilin hamilələr, qan xəstəliyi olanlar, şəkər xəstələri və bir sıra digər qrup insanlar üçün zərərli, hətta faciəvi nəticələr verə biləcəyi barədə xəbərdarlıq edirlər.
3. Sumax
Bəzi ölkələrdə, xüsusilə Türkiyədə yayılan məlumatlarda sumax və sumax suyunun koronavirusla mübarizədə “möcuzəvi təsirlərindən” danışılır.
Həmin məlumatlarda bu ədviyyat koronavirusun "yeganə dərmanı" kimi göstərilir.
Sosial şəbəkələrdə aktiv yayılan videolarda deyilir ki, hər şey bir qadının yuxusunda ona "koronavirusun yeganə dərmanı sumaxdır" deyilməsindən sonra başlayıb.
Bəzi videolarda isə sumaxı dərman kimi qəbul etmək qaydaları, sumax suyunun necə hazırlanması öyrədilir.
Bundan sonra Türkiyədə sumaxın qiyməti kəskin artıb.
Türkiyənin Səhiyyə Nazirliyi yanında koronavirusla mübarizə üçün yaradılan Elmi Komitə bu kimi məlumatlara etiraz edərək  "sumax suyu kimi təkliflərin partlayış effekti verməsindən narahatıq" deyib.
4. Spirt, alkoqol, xlor
İnternetdə yayılan bəzi məlumatlarda spirt və ya alkoqolla ağızı qarqara etmək, bəzilərində isə içmək təklif olunur. Bu yolla koronavirus infeksiyasının məhv olduğu iddia olunur.
Azərbaycanın baş infeksionisti Cəlal İsayev yerli mətbuata açıqlamasında spirtli içkinin koronavirusdan qoruduğu fikirlərinin “boş fərziyyə” olduğunu deyib.
Azərbaycan Səhiyyə Nazirliyinin Analitik Ekspertiza Mərkəzi vətəndaşlara müraciət edərək deyib ki, tibbi etil spirtinin “hər hansı bir durulaşmada daxilə qəbulu təhlükəlidir və yolverilməzdir".
Qurum tibbi etil spirtinin yalnız dezinfeksiya məqsədilə istifadəsini tövsiyə edir.
İnternetdə yayılan digər məlumatlarda isə bədəni tez-tez spirtləmək və ya xlor püskürtmək təklif edilir.
Ümumdünya Səhiyyə Təşkilatı (ÜST) bədənə spirt və ya xlor püskürtməyin "koronavirusu məhv etmədiyini" bildirir.
"Bütün bədənə spirt və ya xlor püskürtmək artıq orqanizmə daxil olmuş virusları məhv etməyəcək. Bu cür maddələrin püskürdülməsi geyim və selikli qişalara (yəni, gözlər, ağız) zərər yetirə bilər. Həm spirt, həm də xlor səthləri dezinfeksiya etmək üçün təsirli vasitədir, lakin onlar müvafiq hallarda və qaydalara uyğun olaraq istifadə edilməlidir", - ÜST-ün məlumatında deyilir.
5. Burunu duzlu su ilə yumaq
Koronavirusla mübarizə vasitəsi kimi burunu duzlu su ilə yumaq daha çox bu üsuldan pandemiyadan əvvəl də soyuqdəymə vaxtı istifadə edilən Rusiya və Ukrayna kimi ölkələrin sosial şəbəkə istifadəçiləri tərəfindən təklif olunur.
Onlar duzlu suyun koronavirusdan qoruduğuna inanırlar.
Ümumdünya Səhiyyə Təşkilatı (ÜST)  bu kimi tövsiyyələri qəbul etmir.
ÜST burunun duzlu su ilə yuyulmasının koronavirusdan qoruduğuna dair "heç bir elmi sübutun olmadığını" bildirir.
"Bəzi məlumatlara görə, burunun duzlu məhlul ilə müntəzəm yuyulması ümumi soyuqdəymədən sağalmanı sürətləndirə bilər. Bununla belə, tənəffüs yolları infeksiyalarının qarşısını almaq üçün bir vasitə olaraq burunun yuyulmasının effektivliyinə dair heç bir dəlil yoxdur", - ÜST-ün məlumatında deyilir.
</doc>
<doc docid='bbc_international-52443471' lang='aze' type='mono' source_url='https://www.bbc.co.uk/azeri/international-52443471' term='COVID'>
Qaçqınlar, xaos və karantin dövründə Ramazan. Koronavirus Yaxın Şərqdə həyatı necə dəyişib?
Koronavirus pandemiyası daxili ziddiyyətlərdən, vətəndaş müharibələrindən, qaçqın axınından, neftin ucuzlaşmasından, kasıblıqdan və əhalinin narazılığından zəifləmiş Yaxın Şərq ölkələrinə də çatdı. Konfliktlərdən və iqtisadi böhranlardan əziyyət çəkən bu ən qaynar bölgədə indi əlavə problemlər də yaranacaq.
Koronavirus pandemiyası daxili ziddiyyətlərdən, vətəndaş müharibələrindən, qaçqın axınından, neftin ucuzlaşmasından, kasıblıqdan və əhalinin narazılığından zəifləmiş Yaxın Şərq ölkələrinə də çatdı. Konfliktlərdən və iqtisadi böhranlardan əziyyət çəkən bu ən qaynar bölgədə indi əlavə problemlər də yaranacaq.
Regional konfliktlər müvəqqəti olaraq dayanıb, ənənəvi düşmənlər arasında ehtiyatlı diplomatik "istiləşmə" yaranıb, ancaq çoxəsrlik dinlərarası ziddiyyətlər və əhalinin hökumətlərə inamsızlığı daha çox üzə çıxıb.
Neftin sürətlə ucuzlaşması və OPEK+ ölkələrinin hasilatı azaltmaqla bağlı razılığa gələ bilməməsi regionun ən varlı dövlətlərinə - Fars körfəzi ölkələrinə ciddi ziyan vuracaq.
Beynəlxalq Valyuta Fondunun proqnozuna görə, Yaxın Şərq və Şimali Afrika ölkələrinin, Əfqanıstan və Pakistanın iqtisadiyyatı ötənilki 0,7 faizlik artımdan sonra bu il 3,1 faiz həcmində kiçiləcək.
Pandemiya bəzi ölkələr üçün çoxsaylı etiraz aksiyalarına son vermək fürsəti yaradıb: koronavirusa görə iki nəfərdən artıq şəxsin bir yerə toplaşmaması qaydası İraqda və Pakistanda ötən ilin payızından başlamış aksiyaları dayandırıb.
Humanitar təşkilatlar qaçqın düşərgələrində saxlanan insanların taleyindən daha çox narahatdırlar - o qələbəlikdə həkimlərin məsləhətlərinə necə əməl olunduğunu yoxlamaq mümkün deyil.
"Su qıtlığı olan yerdə əlləri necə tez-tez yumaq olar? Yüzlərlə adamın eyni ərazidə yaşadığı yerdə sosial məsafəni necə qorumaq olar?" -  "Save The Children" təşkilatının Suriya şöbəsinin rəhbəri Sonia Khush belə deyir.
Təl-Əviv Universitetinin Milli Təhlükəsizlik İnstitutunun (İNSS) rəhbəri Amos Yadlinsə hesab edir ki, "Yaxın Şərq boğazına qədər problem içindədir, koronavirus sadəcə onlardan biridir".
O, pandemiyanın regiondakı qüvvələr nisbətini dəyişəcəyini düşünmür: şiələr və sünnilər arasında ziddiyyətlər davam edəcək, Fələstin-İsrail konflikti həll olunmayacaq, regiondakı vətəndaş müharibələri yenidən alovlanacaq:
"Koronavirus onsuz da problemlərlə yüklənmiş regiona daha bir problem əlavə edəcək".
Rəsmi statistikaya inansaq, dünyanın digər yerləriylə müqayisədə pandemiya Yaxın Şərqdə daha az yayılıb. Ancaq planetin ən qaynar yerində virusdan ölənlərin azlığına inanlar o qədər də çox deyil. Yerli hökumətlərin açıqladıqları rəqəmlərə nəinki onların tənqidçiləri, elə ÜST məmurları da şübhəylə yanaşırlar. Bunun bir neçə səbəbi var: regionda test qıtlığı var, hökumətlər pandemiyanın miqyasını etiraf etmək istəmirlər, qanlı müharibələr bu ölkələrin səhiyyə sistemlərini darmadağın edib, insanlar xəstəxanalara getməkdənsə, evlərində ölməyə üstünlük verirlər.
Regionun, demək olar ki, bütün ölkələrində məhdudlaşdırma tədbirləri tətbiq olunub, İordaniya və Suriyada komendant saatı var. Varlı dövlətlər kasıb qonşularına yardım etməyə çalışırlar - məsələn, Küveyt İraqa, BƏƏ isə İrana.
Adətən, qohumlarla, dost-tanışla birlikdə qeyd edilən Ramazan bayramı pandemiya dövründə fərqli şəkil alacaq. Ancaq koronavirusdan qorunmaqla bağlı tövsiyələrə bütün ölkələrdə əməl olunacaqmı?
Yaxın Şərqdə xəstəliyin ilk episentri İran oldu və regionun digər ölkələrinə koronavirus məhz burdan yayıldı. Hakimiyyət virusun təhlükəli olduğunu dərhal anlamadı, şiələr üçün müqəddəs olan Qum şəhərinə ziyarəti və Çinə səyəhatləri vaxtında dayandırılmadı. Epidemiyanın başlanğıcında yüksək çinli məmurlar amerikalıları günahlandırdılar, İranın ali dini lideri Əli Xameneyi isə ABŞ tərəfindən reallaşdırılmış "bioloji hücum" barədə danışdı. Hazırda hökumət virusun ölkədə hələ uzun müddət qalacağını etiraf edir, ancaq əhalini inandırmağa çalışır ki, situasiya nəzarət altındadır. Epidemiyanın mövcudluğuna əvvəl sadə insanlar da inanmamışdılar və hətta İranın Yeni ili olan Novruz bayramını qeyd etmişdilər. "Radio Farda"nın - "Azadlıq Radiosu"nun İran şöbəsinin jurnalisti Hanna Kaviani əhalinin hakimiyyətə inamsızlığını epidemiyanı dərhal nəzarətə almağa mane olan səbəblərdən biri hesab edir.
Prezident Həsən Ruhani koronavirusu "allahın sınağı" adlandırıb və xəbərdarlıq edib ki, o, tezliklə yox olmayacaq. Amerikanın İrana tətbiq etdiyi sanksiyalar xəstəxanalar üçün xaricdən avadanlıq almağı çətinləşdirib. Bu sanksiyaları ləğv etmək çağırışları səslənsə də, ABŞ onların müddətini uzadıb.
Suriya hökuməti martın sonunda ölkədə cəmi bir nəfərin virusa yoluxduğunu açıqlayıb, indiyə qədərsə sadəcə 3 nəfərin öldüyü bildirilir. Ancaq ekspertlər bu rəqəmlərə şübhəylə yanaşırlar. Martın sonuna kimi Dəməşqin məscidləri İran və İraqdan gələn zəvvarların ziyarətinə açıq olub, Suriya ordusu tərəfdən vuruşan döyüşçülər ölkə daxilində sərbəst şəkildə hərəkət ediblər. Martın əvvəlində ölkədə komendant saatı tətbiq edilib; əyalətlərə gediş-gəliş qadağan olunub; məktəblər, bazarlar və restoranlar qapadılıb.
Ramazanın girməsinə bir neçə gün qalmış hökumət bəzi biznes sahələrinin, o cümlədən, gözəllik salonlarının və bərbərxanaların həftənin bir neçə günü saat 8-dən 15-ə kimi fəaliyyətinə icazə verib. Rəsmi KİV yoluxma təhlükəsi barədə çoxsaylı süjetlər yayımlayaraq əhalini evdə qalmağa çağırıb. Qeyri-rəsmi mətbuat orqanları isə hakimiyyəti epidemiyanın həqiqi miqyasını gizlətməkdə günahlandırıb. Baş ofisi Britaniyada yerləşən İnsan Haqlarına Nəzarət Mərkəzi səhiyyə sistemindəki mənbələrə istinadən xəstələnənlərin 39 yox (rəsmi statistika), 98 olduğunu bildirir və qeyd edir ki, virus ölkəyə əsasən Əsəd tərəfdən vuruşan əcnəbi döyüşçülər tərəfindən gətirilib.
Artıq 10 ildir ki, Suriyada sonu görünməyən qanlı döyüşlər gedir, ona görə də rəsmi dairələrin açıqladığı rəqəmlər ciddi şübhə doğurur. Rəsmi Dəməşq bütün ölkəyə nəzarət etsə də, üsyançıların əlində olan İdlibdə və kürdlərin əlində olan şimal və şimal-şərq rayonlarında nə baş verdiyi tam olaraq bilmir. Test yoxlaması ancaq rəsmi hakimiyyətin nəzarətindəki bölgələrdə aparılır, o da çox az sayda.
Ümumdünya Səhiyyə Təşkilatı xəbərdarlıq edib ki, epidemiyanın növbəti episentri məhz Suriyanın şimalı - üsyançıların nəzarətindəki bölgələr ola bilər. Suriyanın müttəfiqi Rusiyayla Türkiyə arasında martın 5-də əldə olunmuş atəşkəs epidemiyanın başlanğıcına təsadüf edib və regional münaqişədə fasilə yaranıb. Türkiyə yönlü qüvvələrin və cihadçıların nəzarətindəki ərazilərdə rəsmi olaraq heç bir yoluxma faktı açıqlanmayıb.
Müharibə Suriyanın bu ərazilərdəki səhiyyə sistemini tamamilə darmadağın edib, kənar müşahidəçilər dəfələrlə Suriya və Rusiya qüvvələrini xəstəxanalara bilərəkdən atəş açmaqda günahlandırıblar. Hər iki ölkə bu iddiaları təkzib edib. Hələ martın ortalarında şiə qruplaşması olan "Hizbullah"ı İrandan virus gətirməkdə günahlandırıblar, ancaq qrupun üzvləri buna cavab verməyərək payız və qışda əldən verdikləri legitimliklərini bərpa etmək üçün epidemiyadan yararlanmaq taktikası seçiblər. Qruplaşmanın lideri Həsən Nəsrulla koronavirusu müharibəylə müqayisə edib və deyib ki, bütün ölkə ona qalib gəlmək üçün birləşib.
"Hizbullah" minlərlə könüllü, tibb bacısı və həkimi səfərbər edib, mobil hospitallar açıb, şəxsi klinikalar icarəyə götürüb. İndiyə qədər bu radikal təşkilata qarşı olan livanlılar belə onun fəaliyyətini təqdir etməyə başlayıblar. Washington institutunun eksperti Hanin Ghaddar-ın dediyi kimi, "Hizbullah" koronavirusla mübarizəylə yanaşı, Livanın mərkəzi bankındakı vacib təyinatlara da təsir etməyə çalışır və payızdakı etiraz aksiyalarına qatılanları həbs edir.
Bu ölkədə epidemiya ağır iqtisadi böhranla üst-üstə düşüb. BVF-nin proqnozuna görə, Livan iqtisadiyyatı 2020-ci ildə 12 faiz kiçiləcək -  region üzrə bu, ən ciddi azalma olacaq. Təl-Əviv Universitetinin araşdırmaçılarından biri Orna Mizrahi deyir ki, işsizlərə yardım etmək üçün nə Livanın, nə də Suriyanın pulu var və insanlar koronavirsdan yox, acından ölməkdən qorxurlar. Onlar yoluxma təhlükəsinə rəğmən aksiyalara çıxmağa hazırdırlar, ən fəal iştirakçılarsa hazırda maşınlarında oturaraq bunu edirlər.
Siyasi və iqtisadi böhran məngənəsində olan İraqda da oxşar durum yaranıb - ölkədə hələ də hökumət formalaşdırılmayıb, neftin az qala 50 faiz ucuzlaşması vəziyyəti gərginləşdirib. İraq hasilatın həcminə görə OPEK-in ikinci ölkəsidir, dövlət gəlirlərinin 93 faizini neft pulları təşkil edir.  "Ya sən virusa yoluxmaq təhlükəsini gözə alıb küçəyə çıxırsan və nəticə etibarilə sağ qala bilərsən, ya da evdə oturursan və acından, az yeməkdən ölürsən" - iraqlı həkimlərdən biri "L'Orient-Le Jour" nəşrinə müsahibəsində belə deyib.
Sonuncusu İŞİD-ə qarşı olan çoxsaylı müharibələrdə ciddi şəkildə zərər görmüş səhiyyə sisteminə dövlət büdcəsindən yalnız 2,5 faiz vəsait ayrılır. ÜST-ün məlumatına görə, bu ölkədə hər 10 min adama 4 çarpayı düşür.
İraqda 1800-dən çox yoluxma, 85-dən çox ölüm faktı olduğu bildirilir. Ancaq "Chatham House" təşkilatının Yaxın Şərq və Şimali Afrika üzrə nümayəndəsi Renad Mənsur deyir ki, koronavirus xəstəsi kimi tanınmaqdan qorxan  insanlar xəstəxanalara müraciət etmirlər. Damğalanmaq qorxusu çox güclü olduğu üçün onlar evlərində ölməyə üstünlük verirlər. Çoxları rəsmi səhiyyə sisteminə etibar etmir və bu, yoluxma hallarının dəqiq sayını müəyyənləşdirməyə mane olur.
Səhiyyənin vəziyyəti barədə kitab yazmış antropoloq Ömər Dəvəçi qeyd edib ki, son 16 ildə İraq siyasi karantin vəziyyətində yaşayıb, dinlərarası toqquşmalardan qorxan insanlar proseslərdən kənarda qalmağa çalışıblar.
Hazırda İraq hökuməti Ramazana görə karantin şərtlərini nisbətən yumşaldıb və şəkillərdən də göründüyü kimi, insanlar iftar bazarlığı üçün bazarlara axın ediblər.
Suriyanın, ona qonşu olan Türkiyə, İordaniya və Livanın qaçqın düşərgələrində, o cümlədən, məhbusların saxlanıldığı düşərgələrdə baş verənləri "saatlı bomba" adlandırırlar. Çoxsaylı müharibələr və konfliktlər dünyada təxminən 70 milyon insanın qaçqın olmasıyla nəticələnib. "Qaçqınların İşi üzrə Norveç Şurası" adlı beynəlxalq humanitar təşkilatın əməkdaşı Basma Alloush-un sözlərinə görə, onların yarıdan çoxu Yaxın Şərqdədir.
"Save The Children" humanitar təşkilatının hesablamalarına görə, 13 ildir ki, İsrail və Misir tərəfindən blokadaya alınmış Qəzza zolağında hər iki milyon adama cəmi 7 çarpayı və 62 süni tənəffüs aparatı düşür.
İran körfəzi ölkələri həqiqətən də tez hərəkətə keçdilər, test yoxlamaları üçün pul ayırdılar, karantin tədbirləri tətbiq edib bəzi qonşularına kömək etməyə başladılar. Məsələn, Küveyt İrana, BƏƏ İraka, Qətər Livana, Yəmənə və Fələstin ərazilərinə yardım etdi. Ancaq bu arada çoxəsrlik  münaqişələr də kəskinləşdi - əsasən sünnilərin yaşadığı Səudiyyə Ərəbistanı və Bəhreyn şiə İranı infeksiyanı yaymaqda ittiham etdi, Bəhreynin daxili işlər naziri isə bir qədər də uzağa gedib İranın davranışını bioloji aqressiya adlandıraraq bu ölkənin məmurlarını məhkəməyə verdi.
Məkkə və Mədinə ziyarətlərini ilk olaraq Səudiyyə Ərəbistanı dayandırıb, kütləvi dini tədbirləri qadağan etdi, əhaliyə israrla məsləhət gördü ki, bütün Ramazan boyu evdə qalsınlar, qohum ziyarətlərinə getməsinlər. Həcc ziyarətinin taleyi isə hələ ki, sual altındadır.
Fars körfəzi ölkələrinin indi iki problemi var - koronavirus və neftin qəfil ucuzlaşması. Regiondakı ərəb monarxiyalarının iqtisadiyyatı, demək olar ki, tamamən neft üzərində qurulub. Epidemiyayla mübarizə üçün bu ölkələrin daha çox resursu var - Səudiyyə Ərəbistanı, Qətər və BƏƏ karantindən zərər çəkən biznes sahələrinə yardım üçün milyardlarla dollar vəsait ayırıblar, ancaq Bəhreyn və Oman biznesə dəstək üçün başqa dövlətlərdən borc götürməli olacaqlar.
Pandemiya Səudiyyə Ərəbistanının varis şahzadəsi Məhəmməd bin Salmanın postneft dövrünə keçid islahatlarıyla bağlı ümidini boşa çıxaracaq. "Chatham House" təşkilatının eksperti Kristian Coates Ulrichsen-in sözlərinə görə, bin Salman turizm və xidmət sektorlarını inkişaf etdirməyi planlaşdırırdı, ancaq koronavirusdan ən çox ziyan çəkən məhz bu sahələr olaca
Regionun əsas geopolitik münaqişəsi - Qətərin artıq üç ilə yaxındır ki, Səudiyyə Ərəbistanı və və digər körfəz ölkələri tərəfindən blokadaya alınması da tədricən arxa plana keçir. İranla əlaqələri olan bu ölkəni 2017-ci ildə regiondakı müxtəlif terror qruplaşmalarını maliyyələşdirməkdə günahlandırmışdılar, ancaq rəsmi Doha bu iddiaları rədd edir.
</doc>
<doc docid='bbc_azerbaijan-52230602' lang='aze' type='mono' source_url='https://www.bbc.co.uk/azeri/azerbaijan-52230602' term='COVID'>
Koronavirusun simptomları hansılardır və özümü necə qoruyum?
Koronavirus dünya boyunca az qala 90 min insanın həyatına son qoyub, virusa yoluxanların sayı yüz minlərlə ölçülür.
Koronavirus dünya boyunca az qala 90 min insanın həyatına son qoyub, virusa yoluxanların sayı yüz minlərlə ölçülür.
Onların arasında Böyük Britaniyanın Baş naziri Boris Johnson da var. O, qızdırma da daxil, “davamlı simptomlardan” sonra hospitalın reanimasiya şöbəsinə yerləşdirilib.
Koronavirusun simptomları hansılardır?
Koronavirus ağciyərləri hədəfləyir. İki əsas simptom qızdırma və quru öskürəkdir, bəzən tənəffüs çətinliyi də yarana bilər.
Hazırda həkimlər davamlı quru öskürəyə fikir verməyi tövsiyə edirlər. Belə öskürək bir saatdan artıq davam edir. 24 saat ərzində üç və ya daha çox öskürək epizodu ola bilər.
Bədən temperaturu 37.8C yuxarı qalxarsa, qızdırma, üşütmə və ya titrətmə hiss edə bilərsiniz.
Simptomlar arasında həmçinin, boğaz və baş ağrısı, ishal və iy və dad bilmə hissinin itirilməsi də qeyd olunur.
Bu əlamətlər adətən 5 gün ərzində müşahidə edilir. Lakin bəzi hallarda simptomların üzə çıxması ləngiyə bilər.
Ümumdünya Səhiyyə Təşkilatı (ÜST) inkubasiya dövrünün 14 günə qədər davam etdiyini bildirir.
İnsanlar xəstəxanaya nə vaxt getməlidirlər?
Koronavirusa yoluxan insanların əksəriyyətində  ağrı kəsicinin (parasetamol kimi) qəbulu və istirahətdən sonra sağalma başlayır.
Müalicənin xəstəxanada keçirilməsinə ehtiyac tənəffüs çətinliyi ilə bağlı yarana bilər.
Belə halda ağciyərləri skan edib onların hansı vəziyyətdə olduğunu gördükdən sonra, oksigen və ventilyasiya təyin edilə bilər.
İnsanlar narahat olduqda birbaşa xəstəxananın təcili yardım bölməsinə getməkdən çəkinməlidirlər.
Britaniyada olanlar tibbi tövsiyə və ya təlimat almaq üçün Milli Səhiyyə Xidmətinin (NHS) 111 telefonuna zəng edə bilərlər.
Azərbaycan Respublikası Nazirlər Kabinetinin yanında operativ qərargahın rəsmi saytında isə virusa yoluxduğunu düşünən şəxslərə belə məsləhət verilir.
“COVID-19-a yoluxduğunuzu düşünürsünüzsə və ya sizdə öskürək, tənəffüs çətinliyi, qızdırma kimi simptomlar varsa, məsləhət almaq üçün ərazi üzrə poliklinika həkimi və ya ailə həkiminizə müraciət edin”.
Reanimasiyada nə baş verir?
Reanimasiya bölmələri  xəstəliyi daha kəskin keçən pasiyentlər üçün xüsusi palatalardır.
Koronavirus xəstələrinə burada ya üz maskası, ya da buruna yerləşdirilən boru vasitəsilə oksigen dəstəyi verilə bilər.
Ən çətin prosedur isə ağır halda olan xəstələr üçün nəzərdə tutulub – onlar ağciyərlərin ventilyasiya aparatına qoşulur. Bunun üçün hava ilə oksigen qarışığı, ağız, burun borusu və ya boğazdakı kiçik bir kəsiklə ağciyərlərə ötürülür.
Simptomlarım yüngül olarsa nə etməliyəm?
Yüngül simptomları olan xəstələr ən azı yeddi gün ərzində özlərini evdə təcrid etməlidirlər.
Vəziyyət narahatlıq doğurmursa, Britaniyada mənzillənən şəxslərə NHS-in 111 nömrəsinə zəng etməmək tövsiyə olunur. Həmçinin, həkiminizə və ya təcili yardım şöbələrinə getməkdən də çəkinməlisniz.
Azərbaycan Nazirlər Kabineti yanında Operativ Qərargahın məlumatında deyilir ki, COVID-19-un yüngül əlamətləri olan insanların mütləq xəstəxanaya hospitalizasiyası və müalicəsi tələb olunmur, onlar müvafiq qərar verilərsə ev şəraitində də təcrid olunaraq müalicə oluna bilərlər.
"COVID-19-la bağlı ciddi xəstəlik riski olan insanlar hətta xəstəlik yüngül olsa belə, həkimə müraciət etməlidirlər", Qərargah bildirir.
Koronavirus nə qədər ölümcüldür?
Xəstəliklə bağlı ölüm nisbət aşağıdır (1 ilə 2 faiz arasında) - ancaq rəqəmlər etibarsız ola bilər.
Minlərlə xəstə müalicə olunsa da, daha sonra vəfat edə bilər və buna görə, ölüm statistikası artmış olacaq.
Eynilə, bir çox yüngül keçən xəstəlik diaqnozsuz ötüşərsə, ölüm statistikası daha aşağı ola bilər.
56 min xəstənin məlumatını araşdıran Ümumdünya Səhiyyə Təşkilatı (ÜST) bunları göstərir:
Özümü necə qoruyum?
Ən yaxşısı, əllərinizi sabunla mütəmadi yumaqdır.
Koronavirus infeksiyasına yoluxmuş şəxs öskürərkən və ya asqırarkən içində virus olan kiçicik damcılar havaya atılır.
Bu damcılar nəfəslə içəriyə yol tapa bilər. Onların düşdüyü səthə toxunandan sonra əlinizi burun, göz və ya ağzınıza vurarkən infeksiyaya yoluxa bilərsiniz.
Buna görə də, öskürərkən və ya asqırarkən ağzınıza salfet tutmaq, yuyulmamış əlinizlə üzə toxunmamaq və virusa yoluxmuş insanlardan aralı durmaq vacibdir.
Koronavirus simptomları üzə çıxandan sonra o daha yoluxucu olur. Lakin bəziləri bundan əvvəl də virusu yaya bilər.
Mütəxəssislərin fikrincə, üz maskaları effektiv qorunmanı təmin etmir.
Bununla birlikdə ÜST, onlardan istifadənin ictimaiyyət üçün faydalı olub-olmadığını yenidən araşdırır.
</doc>
<doc docid='bbc_magazine-52195395' lang='aze' type='mono' source_url='https://www.bbc.co.uk/azeri/magazine-52195395' term='COVID'>
Koronavirus nə dərəcədə öldürücüdür? Rəqəmlər nə deyir?
"Covid-19" xəstəliyindən ölənlərlə bağlı xəbərlər bütün ölkələr üçün həyəcan siqnalı, əzizlərini itirənlər üçüncə böyük faciədir.
"Covid-19" xəstəliyindən ölənlərlə bağlı xəbərlər bütün ölkələr üçün həyəcan siqnalı, əzizlərini itirənlər üçüncə böyük faciədir.
Pandemiyanın dərinləşmə ehtimalı haqqında qiymətləndimələr bir çox ölkələri karantin tədbirlərinə əl atmağa məcbur etdi. Bəs, ölüm staistikası nədən xəbər verir?
Hər gün açıqlanan ölüm rəqəmləri orqanizmlərində koronavirus aşkar edildikdən sonra xəstəxanalarda vəfat edənlərin sayından ibarətdir. Çünki yoluxma hallarının hamısının bildirilməsi tələb edilir.
Bu rəqəmlərdə görünməyən məqam virusun ölümlərə hansı səviyyədə səbəb olmasıdır.
Koronavirus həm əsas, həm də ölümü tezləşdirən səbəb ola bilər; eyni zamanda başqa xəstəliyə görə ölməkdə olan birində aşkar edilmiş də ola bilər.
"Covid-19"-dan ölənlərin çoxunda ürək tutması və ya diabet kimi digər xəstəliklər də müşahidə edilir. Yəni koronavirus mövcud xəstəliklərə "qoşularaq" ölümü tezləşdirən səbbə rolunda çıxış edə bilər.
Məsələn, İngiltərənin Konventri şəhərində koronavirus testi pozitiv çıxan 18 yaşlı gənc bir gün sonra vəfat etmiş və bu xəsətəlikdən ölən ən gənc pasient kimi qeydə alınmışdı.
Ancaq xəstəxananın sonradan yayımladığı açıqlamada bildirilmişdi ki, onun "başqa bir sağlamlıq problemi" olub və ölümünün səbəbi koronavirus deyil.
Aralarında tibb işçiləri və Londonda yaşayan 13 yaşlı oğlan uşağının da olduğu digər şəxslər isə hər hansı xəstəlikləri olmadığı halda vəfat etdilər.
Hazırda Britaniyanın Milli Statistika Xidməti hansı ölümlərin sırf koronavirusdan qaynaqlandığını araşdırır.
London İmperiya Kollecinin hökumət üçün hazırladığı hesabatda bildirilir ki, koronavirusa qarşı heç bir tədbir görülməzsə, yoluxma ölkə boyu yayıla və avqust ayına qədər 500 000 nəfərin ölümüylə nəticələnə bilər.
Hesabatda həmçinin qeyd edilir ki, hökumətin seçdiyi ilk strategiyaya uyğun olaraq yoluxma simptomları olan şəxslərini özlərini izolə etməsi və vəziyyəti daha ağır olanlara yardım göstərilməsi davam etdiriləcəyi halda ölüm sayının 250 000 civarında qalması mümkündür.
İndi təcrid tədbirləri vasitəsilə bu sayın 20 000-i keçməməsinə çalışırlar.
Ancaq bu, yerdə qalan 480 000 nəfərin ölümdən qurtulacağı demək deyil. Bir çoxları vəfat edəcək - yoluxmuş olsalar da, olmasalar da.
Britaniyada hər il 600 000 nəfər ölür. Orqanizmi zəif və yaşı çox olanlar həmişə risk qrupundadırlar. Virusa yoluxacaqları halda belələri yenə də həmin qrupda olacaqlar.
Kembric Universitetinin professoru Sir David Spiegelhalter gələn il yaşı 80-dən çox olanların 10%-inin öləcəyini bildirir. Onun sözlərinə görə, "Covid-19" xəstəliyinə tutulsalar belə, onların ölüm riski təxminən eyni səviyyədə olacaq:
"Onların çoxunun yaxın zamanlarda onsuz da öləcəyi təxmin edilirdi".
Ancaq neçə nəfərin bu kateqoriyaya aid olduğunu hələ ki, demək mümkün deyil.
London İmperiya Kollecinin professoru Neil Ferguson bu nisbətin 2/3 ola biləcəyini demişdi.
Səbəbi virus olmayan ölümlər 12 ay boyu baş verdiyi halda, yoluxmaların gətirdiyi ölümlər sürətlə baş verir və bu, xəstəxanaları çətin vəziyyətə salır.
İndiki taktikaların təsirli olub-olmadığı gələcək həftələrdə səhiyyə müəssisələrinin yoluxma hallarına qarşı nə dərəcədə effektli mübarizə apara biləcəyindən asılıdır.
Başqa bir həlledici meyarsa "artıq ölümlər" olacaq - yəni, gözlənilən ölüm saylarıyla real say arasındakı fərq.
Qrip viruslarının yayğın olduğu dönəmlərdə bu statistika yaxından izlənib. Britaniya Milli Səhiyyə Xidmətinin açıqlamasına görə, qış aylarında qripə görə təxminən 17 000 "artıq ölüm" olub.
Təbii ki, bunu ancaq gələcəkdə müəyyən etmək mümkün olacaq. London İmperiya Kollecinin araşdırmaçıları vəziyyəti öyrənə bilmək üçün modellər hazırlayırlar.
Əgər koronavirusun qripdən daha ölümcül olmadığı aydınlaşarsa, təcrid tədbirləri "artıq ölüm" hallarının 1400-dən aşağı olmasıyla nəticələnə bilər. Bu, təcriddən əvvəlki "yoluxmanın sürətini azaltmaq" strategiyasında təxmin edilən saydan təxminən 12 000 nəfər azdır.
Əgər koronavirusun qripdən beş dəfə çox ölümcül olması üzə çıxrsa, təcrid taktikası "artıq ölümləri" 6 900 nəfər civarında saxlaya bilər. Bu isə daha əvvəlki taktika dövrünə aid təxminlərdən 60 000 nəfər az ölüm deməkdir.
Amma təcrid taktikasının da öz çatışmazlıqları var.
Nottingham Trent Universitetinin professoru Robert Dinwall təcridin "cəmiyyətə və iqtisadiyyata ikinci dərəcəli zərərləri" olduğunu deyir və onları belə sıralayır:
Bəzi mütəxəssislər əməliyyatların və xərçəng müalicələrinin gecikdirilməsinin də sağlamlığa mənfi təsir edəcəyini deyirlər.
Bristol Universitetinin araşdırmacıları isə daha bir problemə diqqət çəkirlər - uzunmüddətli təcrid erkən ölümlərin sayını azaltsa da, iqtisadi problemlərin davamlılığı orta yaş həddini qısaldacaq.
Ekspertlər iqtisadiyyatda 6,4% kiçilmə olacağını təxmin edir və bunu 2008-ci il maliyyə böhranı zamanı yaranmış vəziyyətlə eyniləşdirirlər. Onların təxmininə görə, həyat səviyyəsinin pisləşməsi və səhiyyə xidmətlərinin zəifləməsi orta ömür yaşını təqribən 3 ay azaldacaq.
Hazırda hökumətlər virusun yayılmasına mane olmağa çalışırlar. Pik nöqtədən sonra hansı addımların atılacağı da müəyyənləşdirilməlidir.
Virus özü məhv olmayacaq, peyvəndin hazırlanmasına isə ən azı bir il vaxt lazımdır. Ona görə də ən vacib və ən çətin məsələ virusu nəzarət altına almaqdır.
Virusdan qorunmaqla onun ikinci dəfə pandemiyaya səbəb olmasını əngəlləməyə yönəlik nəzarət tədbirləri arasında tarazılıq yaratmaq lazımdır. Eyni zamanda, ölkənin normal həyata dönməsi də təmin edilməlidir.
İtirilən və xilas edilən həyatlarla bağlı ümumi vəziyyət hansı qərarların daha doğru olduğunu göstərən əsas meyar olacaq.
</doc>
<doc docid='bbc_international-51606604' lang='aze' type='mono' source_url='https://www.bbc.co.uk/azeri/international-51606604' term='COVID'>
İtaliyada koronavirus: şəhərlərdə karantin, boş zalda moda həftəsi, karnaval təxirə salınır
İtaliya Avropada koronavirusun ən ciddi epidemiyası ilə əlaqədar fövqəladə tədbirlər həyata keçirib: bu ölkədə artıq 130-dan çox insan xəstələnib.
İtaliya Avropada koronavirusun ən ciddi epidemiyası ilə əlaqədar fövqəladə tədbirlər həyata keçirib: bu ölkədə artıq 130-dan çox insan xəstələnib.
Lombardiyanın şimal bölgəsində Covid-19 koronavirusuna yoluxmuş insanların sayı 89 nəfəri keçib, vilayətin qubernatoru Attilio Fontana bazar günü bildirib.
Baş nazir Giuseppe Conte, iki İtaliya vətəndaşının bu xəstəlikdən öldüyü məlum olduqdan sonra şənbə günü yeni tədbirlər elan edib.
78 yaşlı bir kişi təsdiqini tapmiş "koronavirus" diaqnozu ilə Veneto vilayətində vəfat edib, Lombardiyada isə vəfat edən 77 yaşlı qadının koronavirusdan öldüyü cəsədi tibbi müayinə məqsədi üçün yarıldıqdan sonra aşkar olunub.
Fevralın 23-də isə xərçənq xəstəsi olan daha bir qadının koronavirusdan öldüyü təsdiqlənib.
Bu iki şimal vilayətində onlarla şəhər indi karantin rejiminə keçirilib.
Təxminən, 50 min sayı olan yerli sakinlərə evlərindən bayıra çıxmamaq göstərişi yerli rəsmilər tərəfindən verilib.
Baş nazirin sözlərinə görə, xüsusi icazə olmadan bundan sonra yeni virusun qeydə alındığı zonalara daxil olmaq və ya oranı tərk etmək qadağan olunur.
Bu ərazilərdə məktəb və universitetlərdə dərslər ləğv edilib, muzeylər bağlanıb, bu bazar günü keçiriləcək İtaliya Futbol Çempionatının (A Seriyası) matçı da daxil olmaqla, bütün idman tədbirləri təxirə salınıb.
Karantin tədbirlərinin yerinə yetirilməsinə nəzarət etmək polis və ehtiyac yarandığı hallarda ordu strukturlarına tapşırılıb.
İtaliya hökuməti virusun artıq Lombardiya və Veneto vilayətləri hüdudlarında xaricə çıxdığı ehtimalından ehtiyat edirlər, çünki bu halda virus əleyhinə mübarizənin aparılması çətinləşəcək.
"Bu virusun yoluxma gücü çox böyükdür", - Lombardiyanın səhiyyə şöbəsinin rəhbəri Culio Galler bildirib.
Virusun İtaliyaya necə gəlib çıxdığı hələlik aydın deyil.
Milanda Moda Həftəsində koronavirus amiliKoronavirus epidemiyasının aşkar olunması Milanda moda həftəsinin keçirilmə qaydasına da öz təsirini göstərib.
Bazar günü yerli vaxtla saat 16:00-da açılışı nəzərdə tutulmuş Giorgio Armani kolleksiyasının nümayişi boş zalda keçiriləcək, çünki dəvət olunanlardan tədbirə gəlməmək xahiş olunub.
Yeni geyimləri nümayiş etdirən modellər boş zalda podiumda yeriyəcəklər və bu tədbiri onlayn rejimində internet vasitəsilə Armani brendi saytlarında, Facebook və Instagram platformalarında  izləmək mümkün olacaq.
"Bu qərar qonaqların təhlükəsizliyini təmin etmək məqsədiylə verilib", - tədbirin mətbuat üçün verilən açıqlamasında bildirilir.
Bu arada, İtaliya hökumətinin bazar ertəsi və çərşənbə axşamı günlərində davam edəcəyi nəzərdə tutulan Venesiya karnavalının qrafikdən iki gün tez bağlanması, yəni karnavalın bazar ertəsi və çərşənbə axşamı günlərinə düşən hissəsinin ləğv edilməsi barədə qərar verdiyi barədə bazar günü məlum olub.
"La Scala" teatrı bağlanıb
Milanın məşhur La Scala teatrı bazar günü koronavirusun yayılmasına qarşı bir profilaktik tədbir olaraq fəaliyyətinin dayandırıldığını elan edib.
Bu barədə məlumat teatrın rəsmi Facebook səhifəsində yerləşdirilib.
Avropa Komissarı: "Vahiməyə düşmək lazım deyil"
Avropa İttifaqı rəsmiləri vahiməyə düşməməyə çağırır.
Aİ - nin iqtisadiyyat və maliyyə məsələləri üzrə komissarı Paolo Gentiloni Səudiyyə Ərəbistanında G20 qrupu ölkələrinin maliyyə nazirlərinin görüşündə jurnalistlərə bildirib: "Avropa İttifaqı İtaliya hökümətinə və onların qəbul etdikləri qərarlara tam etibar edir".
"Biz də virusun mümkün yayılmasından narahatıq, amma vahiməyə düşməyə ehtiyac yoxdur", - Reuters-in məlumatına görə, Paolo Gentiloni deyib.
</doc>
<doc docid='bbc_azerbaijan-52358958' lang='aze' type='mono' source_url='https://www.bbc.co.uk/azeri/azerbaijan-52358958' term='COVID'>
Koronavirus və Qarabağ: “Böhran vəziyyətində atəşkəs rejiminə riayət olunmalıdır”
Azərbaycan və Ermənistan xarici işlər nazirləri Elmar Məmmədyarov və Zohrab Mnatsakanyan Covid 19 pandemiyasının bölgəyə təsiri və bölgədəki ən son hadisələri müzakirə ediblər.
Azərbaycan və Ermənistan xarici işlər nazirləri Elmar Məmmədyarov və Zohrab Mnatsakanyan Covid 19 pandemiyasının bölgəyə təsiri və bölgədəki ən son hadisələri müzakirə ediblər.
Nazirlər və ATƏT-in Minsk qrupu həmsədrləri, eləcə də ATƏT-in fəaliyyətdə olan sədrinin şəxsi nümayəndəsinin iştirakı ilə çərşənbə axşamı keçirilən video-konfransında vurğulanıb ki, ümumdünya sağlamlıq böhranı vəziyyətində atəşkəs rejiminə riayət olunmalı və hər hansı təxribatlardan çəkinilməlidir, birgə bəyanatda bildirilib.
Hər iki ölkədə koronavirusa yoluxma faktları aşkarlanıb, ölənlər var. Həm Azərbaycan, həm də Ermənistanda hazırda karantin rejimidir.
Video konfrasda tərəflər, həmçinin cari ilin 30 yanvar tarixində Cenevrədə qəbul etdikləri birgə bəyanata uygun olaraq, Ermənistan-Azərbaycan Dağlıq Qarabağ münaqişəsinin həlli prosesi üzrə növbəti addımları nəzərdən keçiriblər.
Koronavirus infeksiyasının yayılması ilə bağlı öncədən planlaşdırılmış humanitar tədbirlərin həyata keçirilməsinin, eləcə də nazirlərin görüşünün və həmsədrlərin bölgəyə səfərlərinin təxirə salındığı qeyd olunub.
"Azərbaycan substantiv danışıqların intensivləşdirilməsini tələb edir, çünki bölgənin hazırda üzləşdiyi vəziyyətdən çıxmağın başqa bir yolu mövcud deyil,"- Azərbaycan Xarici İşlər Nazirliyi yaydığı məlumatda bildirib.
Azərbaycan tərəfi bəyan edib ki, "Ermənistan-Azərbaycan Dağlıq Qarabağ münaqişəsinin həlli üzrə Azərbaycanın mövqeyi dəyişilməz olaraq qalır".
Azərbaycan və Ermənistan xarici işlər nazirləri arasında sonuncu görüş 28-30 yanvar tarixində Cenevrədə keçirilib. Azərbaycan Cenevrə görüşünü  "son illər ərzində tərəflər arasında keçirilmiş ən intensiv müzakirələrin aparıldığı görüş kimi" qiymətləndirib.
</doc>
<doc docid='bbc_region-52520449' lang='aze' type='mono' source_url='https://www.bbc.co.uk/azeri/region-52520449' term='COVID'>
Rusiyada koronavirus: Ötən gün ərzində 10 mindən çox yoluxma halı aşkarlanıb
Rusiyada ötən gün ərzində 10 mindən çox yeni koronavirus infeksiyasına yoluxma halı aşkar olunub, bu xəstəliyə tutlanların ümumi sayı isə 134687 nəfərə çatıb.
Rusiyada ötən gün ərzində 10 mindən çox yeni koronavirus infeksiyasına yoluxma halı aşkar olunub, bu xəstəliyə tutlanların ümumi sayı isə 134687 nəfərə çatıb.
Son bir gün ərzində koronavirusdan 58 adam ölüb,  ölkə üzrə Covid-19-dan ölənlərin ümumi sayı isə 1280 nəfər təşkil edib.
Ümumilikdə, son 24 saat ərzində ölkədə Covid-19-a yeni 910633 yoluxma halı aşkarlanıb , o cümlədən Moskvada 5948 yeni yoluxma halı qeydə alınıb.
Bir gün əvvəl isə həmin göstərici 9623 nəfər olub.
Şənbə günü Moskva meri Sergey Sobyanin epidemiyanın kəskinləşməsi təhlükəsi olduqda, Moskvada karantin tədbirlərinin gücləndirilə biləcəyini söyləyib.
Onun sözlərinə görə, zərurət olarsa, Moskvada hərəkət etmək üçün verilən rəqəmsal vəsiqələrin sayı azaldıla bilər.
Aprelin 15-dən etibarən Moskva şəhərində yalnız elektron vəsiqələr vasitəsilə hərəkət etmək mümkündür.
</doc>
<doc docid='bbc_51655412' lang='aze' type='mono' source_url='https://www.bbc.co.uk/azeri/51655412' term='COVID'>
Koronavirus: Səudiyyə Ərəbistanı zəvvarlara qadağa qoyub, bəs, İranda vəziyyət necədir?
Səudiyyə Ərəbistanı Məkkə və Mədinə kimi müqəddəs şəhərlər də daxil olmaqla dini ziyarətə gələn xariciləri ölkəyə buraxmayacaq.
Səudiyyə Ərəbistanı Məkkə və Mədinə kimi müqəddəs şəhərlər də daxil olmaqla dini ziyarətə gələn xariciləri ölkəyə buraxmayacaq.
Hər il milyonlarla zəvvar bəlli bir vaxt ərzində bu ölkəyə Həcc ziyarətinə, ilin müxtəlif vaxtlarında isə bir çox zəvvar da Ümrə ziyarətinə gedir.
Xarici ziyarətçilərin ölkəyə buraxılmaması iyulun sonlarında başlayacaq Həcc ziyarətinə təsir edib-etməyəcəyi məlum deyil.
Səudiyyə Ərəbistanı koronavirusun yeni yayıldığı ölkələrdən gələn qonaqlara da maneə yaradıb.
Səudiyyə Ərəbistanında koronavirusa yoluxma halı qeydə alınmayıb.
Bu arada  İranda koronavirusa (Covid-19) yoluxma hallarının sayı getdikcə artır. Tənqidçilər İran hökumətini virusla mübarizə aparmaq imkanlarının yoxluğunda günahlandırırlar.
İran hökuməti ən son məlumata görə, koronavirusdan ölənlərin 19, bu virusa yoluxanların isə 139 nəfər olduğunu bildirib. Ancaq əslində virusdan ölən və ona yoluxanların sayının söyləndiyindən daha çox olduğu ehtimal edilir.
İranda virusdan ölüm faizi 14 faizdir,  bu isə qlobal səviyyədən çox yüksəkdir - bəzi epidemioloqlar isə bu sayın daha çox ola biləcəyini bildirirlər.
Ümumdünya Səhiyyə Təşkilatı (ÜST) çərşənbə günü vəziyyəti qiymətləndirmək və yardım məqsədi ilə həftəsonu İrana bir qrup göndərəcək.
İran Prezidenti Həsən Ruhani şəhərlərdə, ayrı-ayrı məhəllələrdə karantin tətbiq etməyi planlaşdırmadıqlarını bildirib.
Virusun ilk yayıldığı Qum şəhərində türbələr hələ də fəaliyyət göstərir və onların bağlanılması ilə bağlı təlimat verilməyib.
İran hökuməti əhaliyə vacib olmadıqca böyük toplantılara qatılmamağı və Qum şəhərinə səyahət etməməyo tövsiyə edib.
Tehran polisi kafe və çayxanalarda qəlyan istifadəsini qadağan edib.
Virusun tapıldığı əyalətlərdə məktəblər və universitetlər bağlanıb, idman müsabiqələri, film nümayişləri və digər tədbirlər ləğv edilib.
AFP xəbər agentliyi bildirir ki, İran polisi internetdə koronavirusla bağlı yalan xəbər yaymaqda ittiham olunan 24 nəfərin saxlandığını, 118 nəfərə isə xəbərdarlıq edildiyini bildirib.
İranda yetəri qədər tibbi ləvazimat və üz maskası varmı?
ÜST İrandakı tibb personalına diaqnostik alətlər və qoruyucu ləvazimatlar verib.
İran Səhiyyə Nazirliyi ÜST-ün indiyədək bu ölkəyə 4 dəfə tibbi yardım etdiyini bildirib. Bir çox İran sakini tibbi ləvazimatların tapılmamasından gileylidir.
İranda bir ləvazimat idxalçısı ABŞ sanksiyaları səbəbiylə diaqnostik ləvazimatlar ala bilmədiyini deyib.
İran Tibbi Ləvazimatlar İdxalçıları Birliyinin idarə heyəti üzvü Ramin Fallah İlna xəbər agentliyinə "Bir çox beynəlxalq şirkət İrana koronavirus testi gətirməyə razıdır, ancaq biz ödənişi etmək üçün pul göndərə bilmirik" deyib.
ABŞ hökuməti isə sanksiyaların İranın tibbi ləvazimat əldə etmək imkanlarını daraltması ilə bağlı iddialarını rədd edir və bu ləvazimatların insani ehtiyaclar kateqoriyasına aid olduğunu bildirib. İran isə ABŞ sanksiyalarını pozmaqdan çəkinən bankların ödəmələri qəbul etməməsinə görə şirkətlərin ödəmələrini həyata keçirməkdə çətinlik çəkdiklərini bildirib.
Bir çox ölkədə olduğu kimi İranda da əhalinin tibbi maska, dezinfeksiyaedici gel və sprey satın ala bilmək üçün əczaxanaların qarşısında uzun növbələr yaratdığı bildirilir.
Bu məhsulların qiymətləri isə 10 dəfəyə qədər artıb.
Sosial mediada isə İranda tibbi maskanın çatışmazlığının səbəbini bu ölkənin Çinə 3 milyon maska bağışlaması ilə əlaqələndirənlər var.
Yerli media Çin şirkətlərinin İrandan çoxlu üz maskası satın aldığını, bunun da İranın daxili bazarlarında qıtlıq yaşanmasına səbəb olduğunu yazır.  İran hökuməti fabriklərə üz maskası istehsalını artırmağı tapşırdığını və və maska ixracatını üç aylığa dayandırdığını bildirib.
İran ölkəxaricinə səyahəti qadağan etməyib, ancaq Türkiyə, Pakistan və İraq sərhədləri bağlayıb.
Türkiyə və Birləşmiş Ərəb Əmirlikləri İrana uçuşları dayandırıb. Bunlar İranın neftdən başqa digər ixrac məhsulları üçün önəmli ölkələrdir. Sərhədlərin bağlanması və tətbiq olunan məhdudiyyətlər İran iqtisadiyyatına pis təsir edə bilər.
İran hökuməti isə fevralın 2-dən Çinə uçuşları dayandırdığını bildirsə də, uçuş cədvəlləri İranla Çin arasında həmin tarixdən indiyədək 9 uçuşun həyata keçirildiyini göstərir.
Koronavirusun Avropada yayılma mənzərəsi: rəqəmlərdə
Avropada təsdiqlənmiş yoluxma halları ilə bağlı fevralın 26-na olan göstəricilər belədir:
Italiya - 400
Almaniya - 21
Böyük Britaniya - 13
Fansa - 12
Avstriya - 2
Xorvatiya - 2
İspaniya - 2
Rusiya - 2
Danimarka - 1
Belçika - 1
Finlandiya - 1
İsveç - 1
İsveçrə - 1
Yunanıstan - 1
Norveç - 1
Gürcüstan - 1
Şimali Makedoniya - 1
</doc>
<doc docid='bbc_international-51583066' lang='aze' type='mono' source_url='https://www.bbc.co.uk/azeri/international-51583066' term='COVID'>
"İnfeksiyaya görə təşəkkür, Zelenski!" - Ukraynada etirazçılar Çindən təxliyə edilənləri daşıyan avtobusa hücum edib
Ukraynanın Novıye Sanjarı şəhərində onlarla etirazçı koronavirusun yayıldığı Çindən təxliyə edilmiş insanları daşıyan avtobuslara hücum edib.
Ukraynanın Novıye Sanjarı şəhərində onlarla etirazçı koronavirusun yayıldığı Çindən təxliyə edilmiş insanları daşıyan avtobuslara hücum edib.
Təxliyə edilənlər şəhərin Poltava bölgəsindəki xəstəxanaya aparılıblar. Onlar orada 14 gün karantində saxlanılacaqlar.
10 minə yaxın əhalisi olan şəhərin sakinləri virusun şəhər boyunca yayıla biləcəyindən qorxurlar.
Ukrayna Prezidenti Volodimir Zelenski əhalini həmrəylik göstərməyə və "hamının insan olduğunu" xatırlamağa çağırıb.
Cümə axşamı günü 45 ukraynalı və 27 xarici ölkə vətəndaşı Çində koronavirusun yayılmağa başladığı Uhan şəhərindən Ukraynanın Xarkov şəhərinə uçublar.
Sonra onları 6 avtobus Noviye Sanjarı şəhərindəki xəstəxanaya aparıb. Etirazçılar onları tonqal yandıraraq və daş ataraq qarşılayıblar.
Ukraynanın Səhiyyə Nazirliyi sərnişinlər arasında xəstə insanın olmadığını bildirib.
Ukraynanın diplomatik missiyası bildirib ki, 3 ukraynalı və bir qazaxıstanlı qızdırması olduğu üçün Çində saxlanılıb.
Ukraynanın Baş naziri, səhiyyə və daxili işlər nazirləri şəhərdəki gərginliyi azaltmağa çalışmaq üçün Noviye Sanjarı şəhərinə gediblər.
Ölkənin yerli mediasında yayılan görünülərdə Ukraynanın daxili işlər naziri Arsen Avakovun etirazçılarla söhbəti görünür.
"Söhbət virusa yoluxmuş insanlardan yox, sağlam insanlardan gedir", - o, etirazçılara deyib.
Ukrayna Prezidenti Volodimir Zelenski verdiyi açıqlamada ukraynalıları mərhəmət göstərməyə və etiraz nümayişlərindən çəkinməyə çağırıb.
"Sərnişinlərdən çoxu 30 yaşından gəncdir. Onlar bir çoxlarımızın övladları kimidir", - o deyib.
"Covid-19" adlandırılan virusa ümumilikdə 76 min nəfərin yoluxduğu, 2 mindən çox adamın isə öldüyü bildirilir.
Ölümlərin çox hissəsi Çinin payına düşüb.
</doc>
<doc docid='bbc_international-51987266' lang='aze' type='mono' source_url='https://www.bbc.co.uk/azeri/international-51987266' term='COVID'>
Koronavirus pandemiyası nə vaxt bitəcək?
Koronavirusa görə bir çox ölkədə həyat dayanıb, insanlar evlərinə qapanıblar, şəhərlər kabus halına gəlib. Bəs, bu böhran nə vaxt bitəcək, insanlar nə vaxt normal həyatlarına dönə biləcəklər?
Koronavirusa görə bir çox ölkədə həyat dayanıb, insanlar evlərinə qapanıblar, şəhərlər kabus halına gəlib. Bəs, bu böhran nə vaxt bitəcək, insanlar nə vaxt normal həyatlarına dönə biləcəklər?
İngiltərənin Baş naziri Boris Jhonson 12 həftə ərzində vəziyyətin yaxşılaşacağına və “koronavirusu yola sala biləcəklərinə” inandığını deyib.
Ancaq qarşıdakı 3 ayda yoluxma halları azalmağa başlasa belə, bu, böhranın bitməsi demək olmayacaq. Koronavirusun yaratdığı dalğanın sakitləşməsinə bəlkə də illər lazım gələcək.
Gündəlik həyatın bir çox sahələrində tətbiq edilən məhdudiyyətlər uzun müddət davam edə bilməz, bunun sosial və iqtisadi fəsadları çox ağır olar.
“Heç bir ölkənin vəziyyətdən çıxış strategiyası yoxdur”
Bütün ölkələrin vəziyyətdən çıxış strategiyasına ehtiyacı var, həyatı normal məcrasına qaytarmaq lazımdır. Ancaq koronavirus yox olmayacaq və onun yayılmasına qarşı məhdudiyyətlər aradan qaldırılanda yoluxma sayları artacaq.
Edinburq Universitetinin  infeksion epidemiyalar üzrə eksperti professor Mark Woolhouse deyir ki, “Çıxış yolu strategiyalarıyla bağlı böyük problemlərimiz var. Nəinki Britaniyanın, heç bir ölkənin belə strategiyası yoxdur”.
İnsanlıq böyük bir elmi və sosial imtahanla üz-üzədir.
Böhrandan çıxmağın üç əsas yolu var
Bunların hər biri virusun yayılma imkanlarını məhdudlaşdıracaq.
Peyvən 12-18 ay sonra hazır olacaq
Peyvənd insanların immunitetini gücləndirəcək, virusa yoluxan insanların ölməsinə imkan verməyəcək.
Hesab olunur ki, əhalinin 60 faizinin bu virusa qarşı immunitet qazanması epidemiya riskini aradan qaldıracaq. Buna “sürü immuniteti deyilir”.
ABŞ-da insanlar üzərində ilk peyvənd təcrübəsi ötən həftə baş tutub. Prosesi sürətləndirmək üçün ilk növbədə heyvanlar üzərində eksperiment aparmaq qaydasına əməl edilməyib.
Peyvəndlə bağlı araşdırmalar böyük sürətlə irəliləyir. Ancaq onların uğurla nəticələnəcəyinə və dünya miqyasında peyvəndləmənin başlayacağına hələ ki, zəmanət yoxdur.
Ən optimist proqnozlara görə, koronavirusa qarşı peyvənd 12-18 ay ərzində kütləvi istifadəyə verilə biləcək. İndi tətbiq edilən son dərəcə kəskin sosial məhdudiyyətləri nəzərə alsaq, bunun çox uzun müddət olduğunu deyə bilərik.
“Peyvəndi gözləmək strategiya deyil” - professor Woolhouse BBC-yə açıqıamasında belə deyib.
İngiltərənin qısa müddətli strategiyası yoluxma sayının mümkün qədər az olmasına çalışmaq və xəstəxanalara təzyiqi azaltmaqdır. Çünki reanimasiyalarda yataq yerlərinin çatışmaması ölüm hallarının artması demək olacaq,
Yoluxmaların sayı azalanda (yenidən artana qədər) bəzi məhdudiyyətləri aradan qaldırmaq olar. Ancaq yoluxmalar yenidən artmağa başlayarsa, məhdudiyyətləri bərpa etmək lazım gələcək.
Toplumun immunitet qazanması 2 ildən çox çəkə bilər
İngiltərə hökumətinin elm məsələləri üzrə məsləhətçisi Patrick Vallance yeni artmaların nə zaman baş verəcəyini və bununla bağlı təqvim hazırlamağın mümkünsüz olduğunu deyib.
Bu, sürü ümmuniteti məsələsini aktuallaşdıran daha bir məqamdır.
İmperial College London-un əməkdaşı professor Neil Ferguson belə vəziyyətin yaranmasına bir neçə il vaxt lazım gələ biləcəyini deyib: “Yoluxma saylarını toplumun ancaq kiçik bir hissəsinin xəstə olduğu səviyyəyə gətirmək lazımdır. 2,5 il belə davam edərsə, yoluxma faktları artıq müəyyən kəsimdə immunitetin olduğu cəmiyyətlərdə baş verəcək”.
Ancaq immunitetin uzunömürlü olub-olmayacağı da sual altındadır. Qrip əlamətləri olan digər koronaviruslarda immunitet çox aşağı düşür və insanlar dəfələrlə bu viruslara yoluxa bilirlər.
Professor Woolhouse hesab edir ki, yoluxmaların sayını azaltmaq üçün davranışlarımız mütəmadi olaraq dəyişməlidir.
Hər hansı epidimeyaya yol verməmək üçün hazırda həyata keçirilən bəzi tədbirlər davamlı olmalı və ya test yoxlamalarının əhatəsi genişlənməli, xəstələrin təcridi davam etdirilməlidir.
“Covid-19” infeksiyasına qarşı dərmanların icadı başqa strategiyaların da inkişafına kömək edə bilər.
Xəstəliyin başqalarına keçməsini əngəlləmək üçün artıq ilk əlamətlərdə bu dərmanların qəbuluna başlamaq olar.
Xəstələrin xəstəxanalarda müalicəsi də ölüm hallarını azaltmağa kömək edər və reanimasiyaların işini yüngülləşdirər.
İngiltərə hökumətinin səhiyyə məsələləri üzrə baş məsləhətçisi professor Chris Whitty isə BBC-nin çıxış yolu strategiyası barədə sualına cavab olaraq bunları deyib:
“Əlbəttə, perspektiv üçün çıxış peyvənddir. Hamımız onun tezliklə hazır olmasını istəyirik. Elm qlobal miqyaslı çarələr tapacaq”.
</doc>
<doc docid='bbc_international-52082742' lang='aze' type='mono' source_url='https://www.bbc.co.uk/azeri/international-52082742' term='COVID'>
Koronavirusa necə qalib gəlməli: beş səmərəli strategiya
Кoronavirus dünya boyu yayılıraq bütün planetdə panika yaradıb: hər gün minlərlə yeni yoluxma və ölüm faktları açıqlanır.
Кoronavirus dünya boyu yayılıraq bütün planetdə panika yaradıb: hər gün minlərlə yeni yoluxma və ölüm faktları açıqlanır.
Xeyli sayda şəhər və bəzən hətta ayrı-ayrı ölkələr karantin rejimindədirlər: aviareyslər, beynəlxalq miqyaslı vacib tədbirlər, idman oyunları və musiqi festivalları təxirə salınıb.
Son həftələrdə Avropa infeksiyann episentrinə çevrilib, dünyanın digər yerlərində - Latın Amerikası, ABŞ və Yaxın Şərqdə yoluxanların sayı gündən-günə artır.
Bəzi ölkələr epidemiyanın qarşısını ala biliblər. Martın 23-nə olan məlumata görə, dünya üzrə virusa yoluxanların sayı 340 min, ölənlərin sayı isə 15 mindir.
Artıq yeni bir virusun ortaya çıxdığı Çinə qonşu olmalarına baxmayaraq bəzi Asiya ölkələri Covid-19 xəstəliyinin yayılmasını durdurublar.
"Epidemiyayla mübarizədə uğur qazanmış ölkələr var və məncə, biz onların təcrübəsindən nümunə götürməliyik. Mən təkcə Çini nəzərdə tutmuram. Bu ölkədə çox sərt karantin tədbirlərindən sonra  yoluxma hallarının kəskin azalıb. Ola bilsin, daha demokratik ölkələrdə belə üsullara əl atmaq çətin olardı. Bəzi başqa ölkələrsə eyni dərəcədə effektli olan fərqli metodlar seçdilər" - Con Hopkins Universitetinin professoru, epidemioloq Tolbret Nyensva BBC-yə müsahibəsində belə deyib.
23,6 milyon əhalisi olan, Çinin qonşuluğunda yerləşən Tayvanda cəmi 215 yoluxma və 2 ölüm faktı qeydə alınıb.
7,5 milyon insanın yaşadığı və Çinlə quru sərhədi olan Honkonqda isə iki ay ərzində ancaq 155 yoluxma və 4 ölüm baş verib. Ancaq son həftələrdə xəstələnənlərin sayı yenidən artmağa başlayıb. Hazırda bu ölkədə yeni mübarizə üsulları tətbiq edilir.
Çox da uzaqda olmayan Yaponiyada (120 milyon əhali) 1100, Cənubi Koreyada isə 9 min insan xəstələnib. Ancaq son həftələrdə bu ölkədə həm yoluxma, həm də ölüm sayında azalma müşahidə olunur.
Professor Nyensva hesab edir ki, bu ölkələrin qısa zamanda uğur qazanmasının səbəbi vaxtında tədbir görmələri və yeni mübarizə üsullarından istifadə etmələridir.
Bəs, ən effektli strategiyalar hansılardır?
Ümumdünya Səhiyyə Təşkilatı (ÜST), o cümlədən, BBC-nin məsləhətçi ekspertləri virusla mübarizədə əsas faktorun erkən diaqnoz olduğunu təsdiqləyirlər.
"Nə qədər adamın yoluxduğunu bilmədən virusun təsirinin real miqyaslarını öyrənmək və buna uyğun tədbirlər görmək çətin olar" - Nyensva belə deyir.
Amerikanın Templ Universitetinin professoru, epidemioloq Kris Conson da eyni fikirdədir.
O hesab edir ki, yoluxmaları azaltmağa məhz bu kömək edib: test üsuluna üstünlük verən ölkələrdə xəstələnlərin sayı azalıb, testin prioritet olmadığı ölkələrdə isə əksinə, kəskin artıb.
"Cənubi Koreya hakimiyyəti gün ərzində təxminən 10 min adamı test edib. Yəni bu ölkə 2 gün ərzində ABŞ-ın 2 ay ərzində yoxladığından daha çox vətəndaşı testdən keçirib" - professor Conson BBC-yə müsahibəsində belə deyib.
ÜST-nin rəhbəri Tedros Hebreyesus hesab edir ki, səhhətində koronavirus simptomları müşahidə edilən hər bir şəxsin test edilməsi pandemiyanın qarşısını almağın əsas şərtidir.
"Bütün ölkələr sadə bir məsləhətimiz var - test edin, test edin, test edin. Bütün ölkələr bütün şübhəli halları test etmək imkanına sahib olmalıdırlar - onlar pandemiyaya qarşı gözübağlı mübarizə apara bilməzlər" - Hebreyesus bu yaxınlarda keçirdiyi mətbuat konfransında belə deyib.
O, yalnız aşkar simptomlara malik şəxslərin test edilməsinə etiraz edib, bildirib ki, belə yanaşma tam mənzərəni görməyə kifayət etməz; simptomları zəif və xəstəliyi yüngül olan şəxslərin infeksiyanı yaymasına şərait yaradar.
2. Xəstələnənlərin təcridi
Professor Kris Conson deyir ki, "Öz vətəndaşlarına nəzarət etmək, testdən keçirmək və karantinə almaq məsələsində Cənubi Koreya və Çin ciddi uğurlar nümayiş etdirdilər".
Onun sözlərinə görə, test üsulu həm xəsətlənənləri izolə etmək və virusun yayılmasını əngəlləmək, həm də simptomların görünmədiyi potensial xəstələri aşkarlamaq baxımından səmərəlidir. Xanım Conson qeyd edir ki, Çin hökuməti virusun mümkün yayılma ünvanlarını aşkarlamaqda "super sayıqlıq" göstərib və ola bilsin ki, bu, yoluxanların sayının azalmasında əhəmiyyətli rol oynayıb:
"Yüksək temperaturu olan şəxslər xüsusi "temperatur klinikalarına" gedir və orda "Covid-19" testindən keçirlər. Virus aşkar olunarsa, digər ailə üzvlərini yoluxdurmamaları üçün onları "karantin otellərinə" yerləşdirirlər".
Tayvan, Sinqapur və Honkonq yeni üsuldan istifadə ediblər: potensila təhlük mənbəyi hesab olunan şəxsləri öz evlərində izolə edərək karantin şərtlərini pozanları 3 min dollar cərimələyiblər.
Professor Nyensevin də dediyi kimi, həm birinci, həm də ikinci variant yoluxanların və potensial xəstələrin müəyyən edilməsin xidmət edir.
Məsələn, Tayvanda və Sinqapurda hökumət xəstələrin kimlərlə ünsiyyətdə olduğunu onun özündən soruşmaqla yanaşı, daxili izləmə kameralarının görüntülərini və ictimai nəqliyyat biletlərini də yoxlayır.
Nyensev deyir ki, "Martın 12-də Honkonqda 445 yoluxma faktı qeydə alınıb, onlarla ünsiyyətdə olanların da yoxlanması üçün 14 900 laboratoriya analizi aparılıb və 19 nəfərdə testlər müsbət nəticə göstərib".
Xəstəlik əhalinin çox hissəsinə yoluxmamış hərəkət etmək - daha əvvəl Qərbi Afrikada ebola virusuna qarşı profilaktik tədbirlərdə iştirak etmiş professor Nyensva deyir ki, virusun lokallaşdırılmasında və azladılmasında vacib olan məqamlardan biri də budur.
Tayvan və Sinqapurun təcrübəsi göstərdi ki, erkən diaqnostika və yeni xəstələnənlərin izolyasiyası epidemiyanın qarısının alınmasında həlledici faktor ola bilər.
Bu yaxınlarda "Amerika Həkimlər Assosiasiyasının Jurnalı"nda  ("Journal of the American Medical Association") dərc olunmuş bir məqalədə deyilir ki, tayvanın bu sahədəki uğuru ölkənin belə situasiyaya nisbətən hazır olması və hələ 2003-cü ildə Epidemioloji Nəzarət Mərkəzi yaratmasıyla bağlıdır.
Bu regionda ortaya çıxmış SARS epidemiyasından sonra yaradılan bu qurum bir neçə elmi araşdırma mərkəzi və hökumət idarəsindən ibarətdir.  Mərkəz artıq həm nəzəri baza, həm də konkret fəaliyyət  metodları hazırlayıb, təlimlər keçib.
"Fəaliyyətə hazır olmaq və sürətlə işə başlamaq - qəfil epidemiyaların ilkin mərhələlərində bunlar son dərəcə vacib şərtlərdir. Avropa və ABŞ həm hazır deyildilər, həm də şox ləng reaksiya verdilər" - Nyensva belə deyir.
Tayvan hələ yanvarın ortalarında, yəni yeni virusun hava yoluyla insandan insana keçdiyi hələ təsdiqlənməmiş Çinin Uhan şəhərindən - koronavirus epidemiyasının başladığı yerdən uçub gələn bütün sərnişinləri nəzarətə götürüb.
Honkonq hökuməti yanvarın 3-dən etibarən ölkəyə gələnlərin temperaturunu yoxlamağa və bütün turistlərə 14 günlük karantin tətbiq etməyə başlayıb. Həkimlərə göstəriş verilib ki, təzəlikcə Uhanda olmuş hər bir şəxsin yüksək temperaturu və ya respirator virus infeksiyası əlamətləri haqqında məlumat versinlər.
Professor Nyensva onların bu məsələdə də cəld tərpəndiklərini vurğulayır:
"Virus yayılmağa başlayanda qabaqlayıcı tədbirlər effekt vermir".
Honkonqda və Tayvandakı kimi, bu mərhələdə əhalini qorumağın ən effektli üsulu sosial distansiya tədbirlərinə əl atmaqdır.
Honkonq hökuməti hələ yanvar ayının axırlarından vətəndaşlara evdən işləməyi tövsiyə edib, məktəbləri bağlayıb, bütün tədbirləri ləğv edib.
İngilisdilli yerli "Straits Times" qəzetinin xəbərinə görə, Sinqapur hökuməti məktəbləri bağlamayıb, ancaq hər gün müəllim və şagirdləri test edib, sağlamlıqlarının monitorinqini aparıb.
ÜST bildirir ki, yoluxmadan qorunmaq üçün tez-tez əlləri yumaq və gigiyena qaydalarına əməl etmək çox vacibdir.
Həkimin sözlərinə görə, "Bir çox Asiya ölkələri 2003-cü ildəki SARS epidemiyasından dərs çıxarıblar.  Başa düşüblər ki, insanlar gigiyena qaydalarına əməl etsələr, nə xəstələnərlər, nə də infeksiyanı başqalarına yoluxdurarlar".
Sinqapur, Honkonq və Tayvan küçələrində antibakterial gel dispenserləri var. Bu ölkələrdə profilaktika məqsədilə maska taxmaq da çox populyardır.
Maskalar yoluxmanın qarşısını alacaq qədər effektli olmasa da, xəstə şəxsin asqırağı və öskürəyi vasitəsilə  yoluxmaların sayını azaldır.
</doc>
<doc docid='bbc_region-52195399' lang='aze' type='mono' source_url='https://www.bbc.co.uk/azeri/region-52195399' term='COVID'>
Ermənistanda karantin: müxbirimiz Yerevan küçələrində nə gördü?

BBC News Azərbaycanca tərəfindən edilən  nömrəli YouTube paylaşımın sonu
BBC News Azərbaycancanın müxbiri Aleksey Manvelyan Ermənistanın paytaxtı Yerevanda koronavirus əleyhinə karantin tədbirlərini müşahidə edib.
Ermənistanda daha 34 virusa yoluxma halı qeydə alınıb və bununla da yoluxanların ümumi sayı 822-yə çatıb.
Aprelin 1-dən Ermənistan Komendaturasının qərarı ilə, ölkədə fövqəladə vəziyyət rejimi şəraitində tətbiq edilən bir sıra məhdudiyyətlər daha da sərtləşdirilib və daha 10 gün müddətinə uzadılıb.
Koronavirusun yayılmasının qarşısını almaq məqsədilə martın 16-dan aprelin 14-dək Ermənistanda fövqəladə vəziyyət elan edilib.
Hazırda 758 nəfər xəstəxana və klinikalarda müalicə olunur. Bazar gününə olan rəsmi məlumata görə Covid-19-la əlaqədar keçirilən 3844 test mənfi nəticə verib, 57 nəfərin tam sağaldığı bildirilir, 7 ölüm halı qeydə alınıb. Bu barədə Ermənistan Səhiyyə Nazirliyi aprelin 4-də məlumat yayıb.
</doc>
<doc docid='bbc_international-52064962' lang='aze' type='mono' source_url='https://www.bbc.co.uk/azeri/international-52064962' term='COVID'>
Britaniya Baş naziri Boris Johnson gecəni reanimasiyada keçirib
Britaniya Baş naziri Boris Johnson gecəni Covid-19 simptomlarının pisləşməsindən sonra yerləşdirildiyi mərkəzi London xəstəxanasında keçirib.
Britaniya Baş naziri Boris Johnson gecəni Covid-19 simptomlarının pisləşməsindən sonra yerləşdirildiyi mərkəzi London xəstəxanasında keçirib.
Bazar günü axşam saatlarında qızdırma da daxil "davamlı simptomları" olan Baş nazir bir sıra testlərdən keçmək üçün xəstəxanaya aparılıb.
Cənab Johnson onu vəzifədə əvəzləməsini xarici işlər naziri Dominic Raab-dan istəyib, onun sözçüsü bildirib.
10 gün əvvəl 55 yaşlı Boris Johnson-un koronavirus testi müsbət nəticə verib, bazar günü isə vəziyyətində dəyişiklik olmadığı üçün o, xəstəxanaya aparılıb.
Buckingham sarayı bildirib ki, kraliça cənab Johnsonun səhhəti ilə bağlı məlumatlandırılır.
ABŞ Prezidenti Donald Trump və Fransa Prezidenti Emmanuel Macron da daxil olmaqla bir sıra dünya liderləri cənab Johnsona dəstək mesajları göndəriblər.
Xarici işlər naziri Dominic Raab bazar ertəsi səhər hökumətin koronavirusla bağlı iclasına Baş nazirin əvəzinə sədrlik edib.
Ötən ay Baş nazirin mətbuat katibi bildirib ki, cənab Johnson xəstə olacağı və işləyə bilməyəcəyi halda, cənab Dominic Raab Birinci dövlət katibi kimi onu əvəz edəcək.
Robert Jenrick BBC Breakfast proqramına deyib: "Ümid edirik ki, bu testlər nəticəsində [Baş nazir] Downing Street-ə mümkün qədər tez qayıda biləcək. O, hökumətə rəhbərlik edərək gərgin işləyir və daim son məlumatlar almaqdadır. Bu, bundan sonra da davam etdiriləcəkdir."
Cənab Raab deyib ki, Baş nazirin arxasında "inanılmaz güclü komanda ruhu" dayanır.
Hazırda Britaniyada koronavirusa yoluxanların sayı 48541, ölənlərin sayı isə 4934-dür.
</doc>
<doc docid='bbc_region-52372986' lang='aze' type='mono' source_url='https://www.bbc.co.uk/azeri/region-52372986' term='COVID'>
Covid-19: Rusiya televiziyasında koronavirusun yayılmasına görə prioritetlər necə dəyişib?
Rusiyada koronavirus epidemiyasının nəticələrindən biri də adətən beynəlxalq mövzulara daha çox yer ayıran dövlət televiziyasında prioritetlərin dəyişməsidir, BBC Monitoring Xidmətindən Stephen Ennis-in hazırladığı təhlildə deyilir.
Rusiyada koronavirus epidemiyasının nəticələrindən biri də adətən beynəlxalq mövzulara daha çox yer ayıran dövlət televiziyasında prioritetlərin dəyişməsidir, BBC Monitoring Xidmətindən Stephen Ennis-in hazırladığı təhlildə deyilir.
Dövlət kanallarında diqqətdən kənarda qalan daxili problemlər, xüsusilə də sağlamlıqla bağlı mövzuların sayı artmağa başlayıb. Son illərdə əsasən Ukrayna haqqında bəhs edən dövlət mediası üçün bu çox qəribə haldır.
Kiyevdəki Avromeydan etirazlarından sonra Rusiya dövlət televiziyasında Ukrayna mövzularına fövqəladə dərəcədə geniş yer ayrılırdı. Buna əmin olmaq üçün yayım cədvəlini zəbt edən siyasi tok-şoulara nəzər salmaq olar.
Misal üçün, media monitorinqi üzrə Medialogia saytının 60 Dəqiqə proqramı haqqında göstəricilərinə əsaslanmaq olar.
Həftənin iş günlərində, gündə iki dəfə Rossiya1 kanalında yayımlanan verilişin may-dekabr buraxılışlarında Ukrayna mövzusu orta hesabla efirin 100 bölməsində (1 saatlıq efir adətən üç bölmədən ibarət olur) qeyd olunub - ən az (81 dəfə) mayda və ən çox (113 dəfə) oktyabr ayında.
Bu rəqəmlərdən görünür ki, xəbər gündəmindən asılı olmayaraq, Ukrayna mövzusunun işıqlandırılması aydan-aya çox az fərqlənib.
Ukrayna mövzusunun işıqlandırılmasında kəskin azalma
Lakin koronavirus pandemiyasının başlanmasından bəri vəziyyət dəyişib.
Tətil günləri ilə əlaqədar proqramların sayında azalma olan yanvar ayını çıxsaq görərik ki, fevraldakı verilişlərin 85 bölməsində Ukraynaya dair istinadlar olub. Mart ayında bu rəqəm 56-ya, aprelin ilk yarısında isə 16-ya düşüb.
Ancaq bu rəqəmlər arasında fərq göründüyündən daha da dərindir. Belə ki, əvvəllər müzakirələr tamamilə Ukraynaya həsr olunubsa, aprel ayında bu, yalnız iki proqramda baş verib və daha 14 halda Ukraynaya istinadlar təsadüfi səciyyə daşıyıb.
Bənzər vəziyyətə Rossiya1-in Vesti xəbər bülleteninin buraxılışlarında da rast gəlmək olar.
2019-cü ilin may-dekabr aylarında Ukrayna haqqında orta hesabla (ayda) 2085 xəbər yayılıb. Lakin bundan sonra, müvafiq xəbərlərin sayı azalmağa başlayıb: fevral ayında Ukraynanın adı 130 xəbərdə qeyd olunubsa, mart ayında bu rəqəm 109-a, aprelin birinci yarısında isə 43-ə düşüb.
Onu da qeyd etmək lazımdır ki, aprel ayında yayılan xəbərlərin yarısından çoxu Çernobıl elektrik stansiyası yaxınlığında baş verən yanğınlara aid olub.  Adətən Ukrayna haqqında əksər mövzular Rusiya ilə münasibətlərə və ya Donbasdakı münaqişəyə həsr olunur.
Bu arada, Ukrayna ilə bağlı sərt açıqlamalar Rusiya ekranlarından tamamilə yoxa çıxmayıb.
Aprelin 12-də məşhur aparıcı Dmitri Kiselyov həftəlik "Vesti Nedeli" proqramının 10 dəqiqədən çox vaxtını Ukrayna Prezidentinin tənqidinə həsr edib. Onun sözlərinə görə, uğursuzluğa düçar olan Vladimir Zelenski öz sələfi Petro Poroşenko kimi Rusiyaya qarşı düşmən mövqedədir.
Səhiyyəyə laqeydlik
Ukrayna haqqında xəbərlərin azalması ilə yanaşı, səhiyyə mövzularının işıqlandırılmasında nəzərəçarpacaq dərəcədə artım müşahidə olunur.
Mövcud vəziyyəti nəzərə almaqla bu, anlaşılandır. Hərçənd ki, Covid-19 böhranından əvvəlki sağlamlıq mövzusuna laqeydlik dərəcəsi təəccüb doğurmaya bilməz.
Medialogia təhlili göstərir ki, 2019-cu ilin may-dekabr ayları arasında Rossiya1 kanalının Vesti buraxılışlarında "səhiyyə" sözünə 49 xəbərdə rast gəlmək olar.
Bu, Ukrayna ilə bağlı xəbərlərin 20 faizini təşkil edir. 60 Dəqiqə proqramında isə bu nisbət cəmi 5 faiz olub.
60 Dəqiqə verilişinin noyabr ayındakı yayımında səhiyyə ilə bağlı 5 bölməsinin ikisi Ukraynaya, birisi transseksuallara və daha ikisi iş həftəsindəki dəyişikliyə həsr olunmuşdur.
Oktyabrda verilişin dörd hissəsindən üçü Ukrayna, biri isə Yenidənqurma (Qorbaçov dövründə islahatlar) dövrü haqqında olub. Sentyabrda iki bölmə Ukrayna haqqında, ikisi isə sağlam içki ilə bağlı tövsiyələr olub. Yalnız bir bölmə təsadüfi mövzunu əhatə edib.
Medialogianın məlumatına görə, bu üç ayda 60 Dəqiqə verilişinin heç birində Rusiyada səhiyyə problemləri ilə əlaqədar əhəmiyyətli müzakirələrin aparılması nəzərə çarpmayıb.
Bu yenilik müvəqqətidirmi, yoxsa Covid-19 pandemiyası Rusiya dövlət televiziyasında prioritetlərin daha uzunmüddətli qiymətləndirilməsinə səbəb olacaq?
</doc>
<doc docid='bbc_azerbaijan-52473829' lang='aze' type='mono' source_url='https://www.bbc.co.uk/azeri/azerbaijan-52473829' term='COVID'>
Bakı, London, Moskva səmalarında təyyarələrin hərəkəti - Karantindən əvvəl və sonra
Aprelin sonlarından etibarən dünyanın bütün böyük şəhərlərində uçuşlar demək olar ki, dayandırılıb. Bu, hava nəqliyyatını izləyən "Flightradar24" xidmətinin məlumatlarından da aydın görünür. BBC koronavirus pandemiyasının dünya aviasiya trafikinə təsirinin nəticələrini təqdim edir.
Aprelin sonlarından etibarən dünyanın bütün böyük şəhərlərində uçuşlar demək olar ki, dayandırılıb. Bu, hava nəqliyyatını izləyən "Flightradar24" xidmətinin məlumatlarından da aydın görünür. BBC koronavirus pandemiyasının dünya aviasiya trafikinə təsirinin nəticələrini təqdim edir.
Beynəlxalq Hava Nəqliyyatı Assosiasiyasının (İATA) açıqlamasında deyilir ki, Covid-19 dünya aviasiyasında sərnişin dövriyyəsini yarıya endirə bilər.
Assosiasiyanın təxminlərinə görə, aviaşirkətlərin gəlirləri 2019-cu illə müqayisədə 314 milyard dollar azalacaq. Hələ martın əvvəllərində İATA itkilərin 113 milyard dollar olduğunu bildirmişdi.
BBC "Flightradar24" xidmətinin hava yolu xəritələrini dərc edərək fevralın ortalarından aprelin sonunadək olan trafiki müqayisə edib.
Məhdudlaşdırma tədbirlərinin sərtləşməsi fonunda bir çox ölkədə hava nəqliyyatının mənzərəsi tamamilə dəyişib: konkret zaman kəsiklərində böyük şəhərlərin üzərində cəmi bir neçə təyyarə uçuşu müşahidə olunur, halbuki hələ fevral ayında onlarla belə uçuş vardı.
"Flightradar24" xidməti mülki aviasiyanın təyyarələrini  fasiləsiz rejimdə izlədiyi üçün bu qurumun xəritələrində böhranın nəticələri daha yaxşı əks olunur. Göy rəngli nişanlar təyyarələrin peyklər vasitasilə izləndiyini göstərir və sarı rənglilərlə eynigüclüdür.
Müqayisə üçün mərkəzdəki xəttin üzərinə klikləyin və istənilən istiqamətə tərəf çəkin.
Bakı
Heydər Əliyev aeroportunda Avropaya və Çinə gün ərzində bir neçə yük uçuşları reallaşdırılır. Ancaq hava koridorlardan biri Azərbaycanın üzərindən keçdiyi üçün Bakı səmasında ölkəyə aid reyslərdən əlavə təyyarələr ola bilər.
Moskva aeroportlarında hazırda ancaq məhdud sayda daxili reyslər qalıb. Aprelin 27-də isə RFHNA rusiyalılarının xaricdən gətirilməsi qrafikini dərc edib. Bu qrafik 5 maya qədərki dövrü əhatə edir və Təl-Əviv, Roma, Male, Kolombo, Banqkok, Phuket, Şanxay şəhərlərini nəzərdə tutur.
Böyük təyyarələrin uçuşları təxirə salınandan sonra səmada xeyli sayda kiçik təyyarə və biznes-jet olduğu üzə çıxıb.
Кiyev
Kiyevin hava məkanı lap boş qalıb. "Flightradar24" xidmətinin arxiv məlumatlarından görünür ki, bəzi günlərdə "Juliana" və "Borispol" hava limanlarında heç bir müntəzəm reys qeydə alınmayıb.
Son günlərə qədər Avropanın koronavirusdan ən çox zərər çəkən ölkəsi İtaliya hesab olunurdu. Ancaq son  vaxtlar vəziyyət yaxşılaşmağa başlayıb. Ölüm halları azalır, hökumət karantin məhdudiyyətlərini yumşaltmağa hazırlaşır. Ancaq bu, aviasiyaya tətbiq edilməyəcək: regionda vəziyyət gərgin olaraq qalmaqdadır.
Şimali Amerikada ölkədaxili aviasiya trafiki çox intensiv olduğu üçün burda reyslər ciddi təxirə məruz qalmayıb. Ancaq transatlantik dəhlizdə xeyli boşluq yaranıb.
Çin aviasiyasında da beynəlxalq reyslər, demək olar ki, tam təxirə salınıb. İATA-nın məlumatına görə, Asiya-Sakit Okean regionunda sərnişindaşıma səviyyəsi 2019-cu ilin eyni dövrüylə müqayisədə 50% azalıb. Ancaq daxili reyslər hesabına Çində də hava trafikinin vəziyyəti çox dramatik deyil.
.
</doc>
<doc docid='bbc_magazine-52060073' lang='aze' type='mono' source_url='https://www.bbc.co.uk/azeri/magazine-52060073' term='COVID'>
İsti hava həqiqətən Covid-19-u öldürəcəkmi?
Bəzi insanlar ümid edirlər ki,  koronavirusun yayılması temperaturun artması ilə dayanacaq, lakin pandemiyalar çox vaxt özünü mövsümi xəstəliklər kimi aparmır. . BBC Future bu barədə bildiklərimizə nəzər salır.
Bəzi insanlar ümid edirlər ki,  koronavirusun yayılması temperaturun artması ilə dayanacaq, lakin pandemiyalar çox vaxt özünü mövsümi xəstəliklər kimi aparmır. . BBC Future bu barədə bildiklərimizə nəzər salır.
Bir çox yoluxucu xəstəliklər mövsümi xarakter daşıyır, ilin fəslindən asılı olaraq, güclənir və ya zəifləyir. Misal üçün, qrip soyuq qış aylarına təsadüf edir, elə norovirus - mədə-bağırsaq pozuntusu virusu da həmin dövrdə daha çox özünü göstərir.
Digər xəstəliklər, məsələn, tif yayda, adətən, şiddətlənir. Qızılcaya tutulma halları da yay aylarında mülayim iqlimlərdə, tropik bölgələrdə isə quru havalarda daha çox baş verir.
Odur ki, indi bir çox insanın Covid-19-un da oxşar mövsümü səciyyə daşıya bilməsiylə maraqlanması bəlkə də təəccüblü deyil.
İlk dəfə Çində dekabrın ortalarında meydana gəldiyindən bəri bu virus tez zamanda yayılıb və hal-hazırda Avropa və ABŞ-da kəskin sürətlə yayılmaqdadır.
Xəstəliklərin ən güclü yayılma halları, əsasən, havanın daha soyuq olduğu bölgələrdə baş verdiyindən, Covid-19-un yay mövsümü başlayanda yoxa çıxacağı barədə fərziyyələr yaranıb. Bununla yanaşı, bir çox mütəxəssis virusun yayda öləcəyinə ümid edənlərə ehtiyatlı olmağı məsləhət görür.
Və ekspertlər haqlı olaraq ehtiyat edirlər. Rəsmi olaraq, SARS-CoV-2 adlandırılan Covid-19-a səbəb olan virus təzə olduğundan onun haqqında hər hansı etibarlı məlumat yoxdur.
2003-cü ildə yayılan və xassələrinə görə oxşar olan Sars virusunun qarşısı tez bir zamanda alındığından, onun ilin fəsillərinə uyğun özünü necə aparması haqqında az məlumat var.
Ancaq Covid-19-un mövsümi ola biləcəyinə işıq salmağa qadir olan və insanları yoluxduran digər koronaviruslar barədə bəzi ipucları var.
Britaniyanın Edinburq Universitetinin Yoluxucu Xəstəliklər Mərkəzindən Kate Templeton tərəfindən 10 il bundan əvvəl aparılmış araşdırmanın nəticələrinə əsasən, yoluxucu nəfəs boruları xəstəliklərinə səbəb olan üç koronavirusun "qış mövsümüylə əlaqəli" olması müəyyən edilib.
Həmin nəticəyə Edinburq xəstəxanalarında müalicə alan xəstələrin müşahidəsindən alınan məlumat bazası əsasında gəlinib.
Qeyd olunan virusların simptomları, əsasən, dekabr və aprel ayları arasında qripə bənzər infeksiyalara səbəb olub. Əsasən immuniteti aşağı olan xəstələrdə rast gəlinən dördüncü koronavirus isə daha nadir hallarda özünü göstərib.
Covid-19-un mövsümi xarakter daşıma ehtimalına işarə edən bəzi məlumatlar da var.  Yeni xəstəliyin dünyada yayılmasından görünür ki, virus soyuq və quru hava şəraitinə üstünlük verir.
Covid-19-a yoluxma hallarının baş verdiyi dünyanın 500 bölgəsində hava şəraitini müqayisə edən dərc olunmamış bir analiz virusun yayılma sürətinin temperatur, külək sürəti və nisbi rütubət ilə əlaqəli olmasını ehtimal etməyə əsas verir.
Digər bir dərc olunmamış tədqiqat işində də yüksək temperaturlu iqlimlə Covid-19 hallarının aşağı düşməsi arasında bir əlaqəyə diqqət yetirilib, amma bu da qeyd olunub ki, təkcə yüksək hava temperaturu xəstəliyin qlobal miqyasda dəyişgənliyinə həlledici təsir göstərə bilməz.
Hələ dərc olunmamış tədqiqata görə, mülayim isti və soyuq iqlim hazırkı Covid-19-un yayılması üçün ən münbit zəmin yarada bilər, bunun ardınca növbəti münbit şərait Covid-19 üçün quru iqlim sayla bilər.
Tədqiqatçılara görə, Covid-19 üçün ən az uyğun gələn iqlim şəraiti dünyanın tropik bölgələrində ola bilər.
Ancaq bir sıra fəsillərlə bağlı dürüst məlumat bazası olmadığından tədqiqatçılar il ərzində baş verə biləcək inkişafı proqnozlaşdırmaq üçün kompüter modelləşdirməsinə arxalanırlar.
Covid-19-un mövsümi təbiəti haqqında endemik - yəni insan populyasiyasında bir müddətdir dolaşan - koronaviruslara əsaslanan məlumatlar əsasında ekstrapolyasiya olunmuş proqnoz hazırlamaq asan iş deyil. Ən azı ona görə ki, endemik viruslar Covid-19 pandemiyasına şamil olunmayan bir sıra səbəblərə görə mövsümi olur.
Bu pandemiya bir çox hallarda daha adi sayıla bilən virusların mövsümi yayılma qaydalarına uyğun yayılmır. Məsələn, qripə yoluxma hallarının əksəriyyəti qış dövründə baş versə də, ispan qripi yay aylarında ən yüksək həddə çatır .
"Son nəticədə, Covid-19-nun endemik hala gəlməsi mümkündür," - Stokholmdakı Karolinska İnstitutunda viruslar sahəsində ixtisaslaşan yoluxucu xəstəliklərə nəzarət üzrə professor Jan Albert deyir.
"O, mövsümi xəstəliyə çevrilməsə, bu, həqiqətən təəccüblü olardı. Əsas sual isə, [fəsillərə] virusun bu cür həssaslığının pandemiya vəziyyətində yayılma qabiliyyətini necə təsirləndirə bilməsindədir. Bunu dəqiq bilmirik, amma bu, həmişə nəzərə alınmalıdır".
Covid-19 pandemiyası ilə bağlı proqnoz verəndə digər koronavirusların mövsümi inkişafı haqqında bildiklərimizi istifadə edərkən ehtiyatlı olmalıyıq. Görəsən, bənzər koronaviruslar nəyə görə mövsümi olur və niyə bu cəhət indiki epidemiya ilə bağlı ümid verir?
Koronaviruslar "zərfləşmiş viruslar " ailəsinə aiddir. Onlar qoşa lipid örtüyündən ibarət olan yağlı bir membrana bükülmüş haldadır və həmin membrana tacabənzər  proteinlər taxılmış vəziyyətdədir. Latınca tac "corona" olduğundan, bu növ viruslara koranavirus adı verilib.
Digər zərfli viruslar üzərində aparılan tədqiqatlar göstərib ki, bu cür yağlı örtüyə malik viruslar belə örtüyü olmayanlarla müqayisədə istiyə daha çox həssasdır.
Soyuqda həmin yağlı örtük rezinə bənzər bir hala gəlir, bişmiş ətin yağı kimi, soyuduqca daha çox bərkiyir və beləliklə, virusun bədən xaricində daha uzun müddət qalmasına imkan verir. Zərərli virusların əksəriyyəti bunun nəticəsində güclü mövsümi asılılığa malikdir .
Tədqiqatlar artıq göstərib ki, Sars-Cov-2 virusu 21-23C temperatur dərəcələrində və 40% nisbi rütubətdə plastik və polad kimi sərt səthlərdə 72 saata qədər qala bilər.
Covid-19 virusunun digər temperatur və rütubətdə necə özünü aparması hələ yoxlanmalıdır, lakin digər koronaviruslar üzərində aparılan tədqiqatlar onların 4C dərəcədə 28 gündən çox yaşaya biləcəyini güman etməyə əsas verir.
Sars epidemiyasının 2003-cü ildə yayılmasına səbəb olan bənzər koronavirusun daha soyuq və quru şəraitə daha yaxşı tab gətirdiyi təsbit edilib .
Məsələn, hamar səthlərdə qurudulmuş Sars virusu 22-25C arası temperaturlarda və 40-50% nisbi rütubətdə infeksiyalılığını beş gün ərzində saxlaya bilir. Temperatur və rütubət nə qədər yüksək olsa, virusun ömrü də o qədər qısa olur.
"Məsələn, öskürək və ya asqırma ilə insan bədənindən xaric edildikdən sonra virusun stabilliyinə təsir göstərən amil iqlim olur," - İspaniyanın paytaxtı Madriddə Təbiət Elmləri Milli Muzeyində ətraf mühit dəyişikliyinin biomüxtəlifliyə təsirini araşdıran Miguel Araujo deyir.
"Virusun ətraf mühitdə sabit qalması nə qədər çox olsa, digər insanlara yoluxma və epidemiya halına gətirmə qabiliyyəti bir o qədər çox olar. Sars-Cov-2 sürətlə bütün dünyaya yayılsa da, əsas yoluxma halları, əsasən, sərin və quru hava şəraiti olan yerlərdə baş verib".
Onun kompüter modelləri tropik zona xaricində ən çox rast gəlinən virus yayılması hadisələrinə uyğun gəlir.
Araujo hesab edir ki, Covid-19 virusu temperatur və rütubətə qarşı bənzər həssaslığa malik olarsa, bu, koronavirusun dünya boyu müxtəlif vaxtlarda baş qaldıracağından xəbər verə bilər.
"İki virusun özünü oxşar aparacağını gözləmək ağlabatandır. Ancaq bu yalnız bir naməlum parametri olan tənlik deyil. Virus insandan insana keçir. Hər hansı bir yerdə insan nə qədər çox olarsa və bir-biri ilə nə qədər çox təmasda olarsa, infeksiyaya yoluxma halları da bir o qədər çox olar. Bu, virusun necə yayılmasını anlamaq üçün vacibdir," - o deyir.
Maryland Universitetində aparılmış bir araşdırma virusun dünyanın orta temperaturun 5-11C ətrafında və nisbi rütubətin aşağı olduğu şəhər və bölgələrində daha çox yayıldığını göstərib.
Lakin tropik bölgələrdə də xeyli sayda yoluxma halları olub. Bu yaxınlarda Harvard Tibb Məktəbinin tədqiqatçıları tərəfindən aparılmış virusun Asiyada yayılmasının təhlili göstərib ki, bu pandemik koronavirusun hava şəraitindən asılılığı bir çoxlarının ümid etdiyindən daha az olacaq.
Onlar Çinin müxtəlif iqlim zonalarına aid bölgələrində koronavirusun yayılma sürətini təhlil edərək belə qənaətə gəliblər ki, yaz və yayda temperatur və rütubətin artması bu infeksiyaya yoluxma hallarının azalmasına gətirib çıxarmayacaq.  Onlar xəstəliyin nəzarətdən çıxmaması üçün ictimai səhiyyənin işə qarışmasının vacib olduğunu vurğulayırlar.
Bunun səbəbi bir virusun yayılmasının onun ətraf mühitdə yaşaması qabiliyyətiylə yanaşı digər amillərdən də asılı olmasındadır.  İnfeksion xəstəliklərin mövsümiliyinin başa düşülməsini çətinləşdirən də məhz bu məqamdır.
Covid-19 kimi bir xəstəliyi yayan insanlardır və onların davranışında mövsümi dəyişiklər də infeksiyanın yayılması əmsalında dəyişiklərə səbəb ola bilər.
Məsələn, Avropada qızılca hadisələri məktəb mövsümünə təsadüf edir, tətil zamanı isə uşaqlar virusu bir-birinə yoluxdurmadıqlarından xəstəlik halları azalır. Yanvarın 25-də Çində Ay təqvimiylə Yeni il qeyd olunub və bu zaman baş verən böyük insan miqrasiyası Covid-19-un Çinin Uhan şəhərindən dünyanın digər şəhərlərinə yayılmasında əsas rol oynadığı fərziyyəsi də irəli sürülüb.
Bizim immun sistemimizin zəifləməsində və infeksiyaya həssas hala gəlməsində havanın da təsiri ola bilər. Bədənimizdəki D vitamini səviyyəsinin yoluxucu xəstəliklərə necə həssas olduğumuza təsir göstərə biləcəyinə dair bəzi sübutlar var.
Qışda bədənimiz daha az miqdarda D vitamini hasil edir, çünki daha az günəş işığı görürük, əsasən qapalı məkanlarda vaxt keçiririk və soyuq havaya qarşı paltar geyinirik. Lakin bəzi tədqiqatlarda bu nəzəriyyənin qrip kimi xəstəliklərdə müşahidə edilən mövsümi dəyişikliyin izahıyla uzlaşmaması qeyd olunub.
Daha mübahisəli məsələ soyuq havanın immun sistemimizi zəiflətməsi fərziyyəsiylə bağlıdır - bəzi araşdırmalar bunun belə olduğu fərziyyəsini irəli sürür, amma başqa tədqiqatlarda soyuqluğun bədənimizi infeksiyadan qoruyan hüceyrələrin sayını artıra biləcəyi qeyd olunur.
Rütubətin xəstəliyə olan həssaslığımıza daha çox təsir göstərə biləcəyinə dair daha güclü bir dəlil var. Hava çox quru olduqda, ağciyərlərimizi və hava yollarımızı örtən selik miqdarının azaldığı güman olunur. Bu yapışqan ifraz infeksiyalara qarşı təbii bir müdafiə vasitəsi sayıldığından onun azalması bizi viruslara daha həssas edə bilər.
Çində alimlər tərəfindən edilən maraqlı bir araşdırmada Covid-19-un təhlükə dərəcəsiylə hava şəraiti arasında müəyyən əlaqənin olduğu fərziyyəsi irəli sürülüb. Çinin Uhan şəhərində təxminən 2300 ölüm hadisəsi təhlil edilib. Həmin ölüm hadisələri baş verən günlərdə havanın rütubəti, temperaturu və çirklənmə səviyyəsi müqayisəli təhlildən keçirilib.
Hələ işıq üzü görməmiş bu araşdırmanın nəticələrinə əsasən, rütubətin və temperaturun daha yüksək olduğu günlərdə ölüm əmsalı daha aşağı olub. Onların təhlilində eləcə də göstərilib ki, maksimum və minimum temperaturların fərqi daha böyük olan günlərdə ölüm əmsalı da daha yüksək olub.
Lakin bu nəticə, əsasən, kompüter modelləşdirilməsi yoluyla alındığından, bu əlaqənin dəqiq mahiyyəti və dünyanın digər yerlərində özünü eyni qaydada göstərə biləcəyi hələ araşdırılmalıdır.
Covid-19 pandemiyasına səbəb olan virus yeni olduğundan bir çox insanın infeksiyaya yoluxmayana və sağalmayana qədər immunitetə sahib olması ehtimalı azdır. Bu, yeni virusun endemik viruslardan fərqli bir şəkildə yayılacağını, yoluxacağını və xəstəliyə səbəb olacağına dəlalət edir.
Fransa Sağlamlıq və Tibbi Tədqiqatlar İnstitutunun direktoru Vittoria Colizza deyir ki, virusun dünyaya bu qədər sürətlə yayılmasına şərait yaradan hava daşımaları olub.
İcmalar daxilində virusu yayan isə insan təmasıdır. İnsanlar arasında təmasın kəsilməsi infeksiyanın yayılması sürətini də aşağı salmalıdır. Məhz bu səbəbdən dünya boyu hökümətlər ictimai yerlərin qapadılmasına çalışır.
"Covid-19-un mövsümi xarakter daşıyacağına dair hələ elə bir dəlil yoxdur, - Colizza deyir. - Mövsümi komponentin müəyyən təsiri ola bilər".
Lakin o, tətbiq olunan tədbirlərin virusun yayılmasının qarşısını almaq üçün yetərli olub-olmadığını bilmək üçün hələ tez olduğunu da qeyd edir.
"Təmasların azalması hesabına xəstəliyin yoluxuculuq dərəcəsi öz-özünə qismən azala bilər".
Qarşıdakı aylarda Covid-19-a yoluxma halları azalacağı təqdirdə bu, bir sıra səbəblərə görə baş verə bilər - təcrid və qapanmalar kimi profilaktik tədbirlərin uğurlu olmasına, əhali arasında immunitetin güclənməsinə və ya mövsümi amillərin təsirinə görə.
"Mövsümi amillərin bir təsiri varsa, bu, digər iki səbəbin həqiqi təsirini pərdələyə bilər, - professor Jan Albert xəbərdarlıq edir. - Güclü karantin rejimi elan olunmuş ölkələrdə xəstəlik keçirən insanların sayı çox olmayacaqsa, o zaman payız və qış aylarında bu virusun ikinci dalğasının olacağına təəccüblənmərəm".
Covid-19 bəzi mövsümi dəyişkənlik göstərsə də, bəzilərinin güman etdiyi kimi onun yay aylarında tamamilə yox olacağı ehtimalı azdır. Ancaq xəstəlik hallarının minimuma azalması faydalı ola bilər.
"Görülən səylər iqtisadi cəhətdən bahalı olsa da, bu, pandemiyanı yaya ötürülməsinə kömək edə bilər, - Albert deyir. - Mövsümilik amili mövcuddursa, bu, səhiyyə sisteminə hazırlıq vəziyyətinə gəlmək üçün lazım olan vaxt qazandıra bilər".
Sürətlə yayılan xəstəliklə dünyada mübarizə aparıldığı şəraitdə həmin bu qazanılmış vaxta böyük ehtiyacımız ola bilər.
</doc>
<doc docid='bbc_international-51696226' lang='aze' type='mono' source_url='https://www.bbc.co.uk/azeri/international-51696226' term='COVID'>
Koronavirus: onu ilk xəstəyə hansı heyvan yoluxdurub?
Çinin hansısa bölgəsində havada uçuşan yarasalardan biri elə ordaykən "böyük bayıra" gedib. Koronaviruslu nəcis meşə torpağının üstünə düşüb. Hansısa yer heyvanı, ola bilsin, panqolin xəzəllərin arasında həşərat axtararkən həmin nəcisə toxunub və bu infeksiyaya yoluxub.
Çinin hansısa bölgəsində havada uçuşan yarasalardan biri elə ordaykən "böyük bayıra" gedib. Koronaviruslu nəcis meşə torpağının üstünə düşüb. Hansısa yer heyvanı, ola bilsin, panqolin xəzəllərin arasında həşərat axtararkən həmin nəcisə toxunub və bu infeksiyaya yoluxub.
Beləcə vəhşi təbiətdə dövr etməyə başlayan virus hansısa heyvandan onu tutan insana keçib, həmin insandan da bazar işçilərinə. Beləliklə, qlobal yoluxmanın başlanğıcı qoyulub.
Alimlər bunun məhz belə olduğunu sübut etməyə və virus daşıyıcısının məhz hansı heyvan olduğunu tapmağa çalışırlar. Londondakı zoologiya cəmiyyətinin professotu Andrew Cunningham-in sözlərinə görə, bu iş qismən detektivi xatırladır.
O deyir ki, dünyada virus daşıyıcısı olan bir xeyli heyvan növü var. Orqanizmində müxtəlif koronaviruslar olan yarasa da onlardan biridir.
Araşdırmaçılar insan orqanizmindən götürülmüş "Covid-19" koronavirusunun genetik kodunu tapandan sonra yarasalarla bağlı şübhələr artdı. Bütün kontinentlərdə yaşayan bu canlılar böyük sürülərlə və uzaq məsafələrə uçurlar.
Bəs,nə üçün viruslar onların kökünü kəsmir?
London Universitet Kollecinin professoru Kate Jones deyir ki, zədələnmiş DNT strukturnu bərpa etmək bacarığı yarasalarda çox güclüdür; ola bilsin, uzaq uçuşlar üçün tələb olunan böyük enerji sərfiyyatına görə:
"Yəqin ki, onlar orqanizmlərindəki çoxsaylı viruslara həmin enerji sayəsində müqavimət göstərə bilirlər və çox az xəstəlinirlər. Hərçənd bu hələ ki, sadəcə fərziyyədir".
"Yarasaların həyat tərzinə diqqət edəndə aydın olur ki, orqanizmlərində çox sayda müxtəlif viruslar yaşayır. Məməlilər sinfinə aid olmaları isə birbaşa və ya dolayı yolla - digər canlılar vasitəsilə həmin virusları  insanlara yoluxdurma ehtimalını artırır" - Nottingem Universitetinin professoru  Jonathan Ball belə deyir.
Koronavirus üçün gəzən inkubator rolunu oynamış və ömrü Uxan bazarında bitmiş heyvan hansı növə aid olub?
Əsas şübhəlilərdən biri panqolindir.
Qarışqalarla qidalanan və gövdəsi pulcuqlarla örtülü olan bu heyvan dünyadakı bütün canlıların hamısından daha çox qaçaqmal hesab olunur və buna görə də nəsli tükənmək üzrədir. Panqolin pulcuqlarından ənənəvi Çin təbabətində istifadə olunur, bəzi insanlar da ətini delikates hesab edirlər.
Çin alimləri panqolinlərin orqanizmində insanlara yoluxmuş koronavirusun özünü yox, oxşarını tapıblar. Gen mutasiyası baş vermiş ola bilərmi? Araşdırmalar hələ yekunlaşmayıb, informasiyalar tam deyil. Ona görə də ekspertlər son qənaətlərini bildirməyə tələsmirlər.
Professor Kanningemin sözlrinə görə, analiz edilən panqolinlərin mənşəyi və sayı böyük əhəmiyyət kəsb edir: "Əgər söhbət təbiətdən tutulmuş bir neçə heyvandan gedirdə, göstəriciləri ciddi qəbul etmək olar. Amma bazardan alınmış bir ədəd  panqolin öyrənilibsə, qəti qənaət söyləmək mümkün deyil"
Panqolinləri və yarasaları çox vaxt açıq bazarlarda satırlar.
"Belə yerlərdə patogenlərin bir heyvandan digərinə, ondan da insana keçməsi üçün ideal şərait var" - Andrew Cunningham belə deyir.
Uxan şəhərinin hazırda bağlı olan bazarında həm diri, həm də ölü ov quşları, o cümlədən, dəvə və koala əti satılıb.
"Guardian" qəzetinin yazdığına görə, kiçik bir mağazada aparılmış inventarlaşdırma zamanı orda diri canavar balaları, atəş böcəkləri, əqrəblər, bambuk siçanları, dələlər, müşk pişikləri, salamandralar, tısbağalar və timsahlar aşkar edilib.
Göründüyü kimi, siyahıda panqolin və yarasa yoxdur, ancaq professor Boll deyir ki, hökumət Uxan bazarında hansı heyvanların satıldığını mütləq öyrənəcək:
"Əgər insan bir dəfə koronavirusa yoluxubsa, bunun təkrar baş vermə ehtimalını aydınlaşdırmaq lazımdır. Hansı heyvanın və hansı şəraitdə yoluxdurucu olduğunu, riski hansı faktorların artırdığını öyrənmək vacibdir".
Son illər böyük hay-küyə səbəb olmuş virusların çoxu bizə heyvanlardan keçib: "Ebola", VİÇ, SARS və nəhayət, koronavirus.
Professor Jones belə epidemiyaların çoxalmasını həm tibbi diaqnoz imkanlarının artması, həm də insanların vəhşi təbiətə müdaxiləsinin artması, landşaftın dəyişməsi və nəticə etibarilə əvvəllər bilinməyən viruslarla təmas hallarının yaranmasıyla izah edir.
Risk faktorlarını öyrənmək ehtiyat tədbirləri hazırlamağa kömək edəcək. Professor Kanningem deyir ki, bu bəzi heyvan növlərinin kütləvi məhvinə gətirib çıxarmamalıdır, çünki hər biri ekosistemdə vacib rola sahibdir. Məsələn, yarasalar təkcə virus yaymırlar, həm də ağcaqanadları və kənd təsərrüfatına ziyan vuran gəmiriciləri yeyirlər; ağacları tozlandırır, toxumlarını yayırlar.
2002-2003-cü illərdə - bugünkünə bənzəyən koronavirusdan yaranmış SARS epidemiyası zamanı vəhşi heyvanların satışına müvəqqəti qadağa qoyulmuş, ancaq Çində, Vyetnamda və Cənub-Şərqi Asiyada tezliklə bərpa edilmişdi.
Çin hökuməti indi də eyni tədbirlərə əl atıb və bəzi məlumatlara görə, bu dəfə qadağalar həmişəlik ola bilər.
Şərqi İngiltərə Universitetinin professoru Diana Bell hesab edir ki, nəticə etibarilə virusun mənbəyi və insanlara yoluxma şəraitini müəyyənləşdirmək mümkün olmasa belə, bu cür fəlakətlərin qarşısını almaq mümkündür:
"Biz müxtəlif ölkələrin və təbii mühitlərin fərqli həyat tərzləri olan heyvanlarını dünyanın bir yerindən o biri yerinə aparırıq, eyni məkanda toplayırıq və beləliklə də infeksiyalar üçün "əritmə qazanı" yaratmış oluruq. Buna son vermək lazımdır".
</doc>
<doc docid='bbc_azerbaijan-52358957' lang='aze' type='mono' source_url='https://www.bbc.co.uk/azeri/azerbaijan-52358957' term='COVID'>
BMT: "Dünya "İncil aclığı" riski ilə üzləşə bilər"
BMT koronavirus pandemiyasının səbəb olduğu dünyada geniş yayılmaqda olan aclığın "İncil aclığına" çevriləcəyi ilə bağlı xəbərdarlıq edir.
BMT koronavirus pandemiyasının səbəb olduğu dünyada geniş yayılmaqda olan aclığın "İncil aclığına" çevriləcəyi ilə bağlı xəbərdarlıq edir.
Ümumdünya Qida Proqramının (ÜQP) rəhbəri Devid Beasley fəlakətin qarşısını almaq üçün təcili tədbir görülməsinin lazım olduğunu söyləyib.
Hesabatda aclıqdan əziyyət çəkənlərin sayının 135 milyondan 250 milyona qədər artacağı proqnozlaşdırılır.
ÜQP bildirir ki, əsas risk qrupları münaqişə, iqtisadi böhran və iqlim dəyişikliyindən təsirlənən 10 ölkənin əhalisidir.
Qida böhranları ilə bağlı dördüncü illik Qlobal Hesabatda əsasən Yəmən, Konqo Demokratik Respublikası, Əfqanıstan, Venesuela, Efiopiya, Cənubi Sudan, Sudan, Suriya, Nigeriya və Haiti diqqəti çəkir.
Hesabatda deyilir ki, Cənubi Sudanda ötən il əhalinin 61 faizi ərzaq böhranından təsirlənib.
Pandemiyanın vurduğu zərərlərdən öncə Şərqi Afrika və Cənubi Asiyanın bir hissəsi artıq quraqlıq və onilliklər ərzində ən pis çəyirtkə infeksiyalarının yaratdığı qida çatışmazlığı ilə üzləşmişdi.
BMT Təhlükəsizlik Şurasının video konfransında çıxış edən cənab Beasley dünyanın "ağıllı davranmalı və sürətli hərəkət etməli" olduğunu deyib.
Beasley həmçinin dünyanın "bir neçə ay ərzində İncilin aclıq nisbətində bir qıtlıqla qarşılaşa biləcəyi ehtimalını" səsləndirib. O, "Bizim vaxtımız azdır" deyib.
Fəaliyyətə çağırış nitqində o "İnanıram ki, təcrübəmiz və tərəfdaşlığımızla Covid-19 pandemiyasının insan və qida böhranı fəlakətinə çevrilməməsi üçün lazım olan proqramları bir araya gətirə biləcəyik" deyib.
Lyse Douchetin analizi
BBC-nin beynəlxalq müxbiri
Covid-19-dan yenicə sağalmış ÜQP rəhbəri Təhlükəsizlik Şurasının brifinqinə "kədərli danışdığım üçün üzr istəyirəm" deyərək başladı.
Nitqində o, BMT-nin daha çox maliyyələşdirmə və qida təmin etmədiyi təqdirdə 30 milyon, bəlkə də daha çox insanın bir neçə ay içində ölə biləcəyinə dair qorxularını dilə gətirdi.
Ancaq bu da donorların özlərinin Covid-19 böhranlarının dəhşətli maliyyə xərcləri ilə üz-üzə qaldıqları dünyadır.
Cənab Beasley heç kimin ona ən köməksizlərdən üz döndərəcəyini söyləmədiyini bildirdi.
Ancaq öncə evdə ehtiyat tədbirləri görməli olduqlarını etiraf etdi. O, başqa bir yerdəki xaosun dünyanı yenidən ağuşuna ala biləcəyi ilə bağlı xəbərdarlıq etdi.
Onun kəskin xəbərdarlığı isə belə oldu: "Dünya bu və ya digər şəkildə bunun qarşılığını ödəyəcək. Birlikdə qorxmaq deyil, faktlar əsasında işləmək daha yaxşıdır".
ÜQP-nın baş iqtisadçısı Arif Husain pandemiyanın iqtisadi təsirinin "onsuz da bir ipdən asılmış" milyonlar üçün potensial fəlakət olduğunu söyləyib.
"Bu, yalnız maaş aldıqları təqdirdə yeyə biləcək daha milyonlarla insan üçün çəkic zərbəsidir", - o, bəyanatında deyib.
"Yıxılmalar və qlobal iqtisadi tənəzzül insanların ehtiyatlarını artıq azaldıb. Covid-19 kimi - daha bir zərbə almaq isə onları lap küncə sıxışdıracaq. Bu qlobal fəlakətin təsirini azaltmaq üçün indi birlikdə hərəkət etməliyik".
Aprelin əvvəlində ÜQP maliyyə böhranı səbəbiylə Houthi üsyançılarının nəzarətində olan müharibə şəraitindəki Yəmənin hissələrinə yardımı iki dəfə azaltmaq barədə qərarını açıqlayıb.Bəzi donorlar Hauti qüvvələrinin çatdırılmalara mane olması narahatlığına görə yardımı dayandırdıqlarını bildirblər.
ÜQP ayda 12 milyondan çox yəmənliyə qida yardımı edir, bunların 80 faizi Houthi qüvvələrinin nəzarətində olan ərazilərdə yaşayanlardır.
Yəmən bu ayın əvvəlində ilk Covid-19 hadisəsini təsdiqləyib, yardım agentlikləri xəstəliyin ölkənin zəifləmiş səhiyyə sistemlərini tez bir zamanda sıradan çıxaracağı ilə bağlı xəbərdarlıq edib.
</doc>
<doc docid='bbc_international-52121434' lang='aze' type='mono' source_url='https://www.bbc.co.uk/azeri/international-52121434' term='COVID'>
Koronavirus: Qoxu və dadbilmə hissinin itirilməsi əsas simptomlardımı?
Britaniya tədqiqatçılarına əsasən, qoxu və ya dadbilmə hissinin itirilməsi koronovirusa yoluxduğunuzu göstərən əlamətlər sayıla bilər.
Britaniya tədqiqatçılarına əsasən, qoxu və ya dadbilmə hissinin itirilməsi koronovirusa yoluxduğunuzu göstərən əlamətlər sayıla bilər.
Londondakı Kings College Universitetinin alimləri Covid-19 simptomları ilə bağlı 400 mindən çox insanın smartfon tətbiqinə verdiyi cavabları təhlil ediblər, BBC-nin səhiyyə məsələləri üzrə redaktoru Michelle Roberts-in məlumatında deyilir.
Ancaq qoxu və iybilmə hissinin yoxa çıxması adi soyuqdəymə kimi digər yoluxucu respirator xəstəlikləri vaxtı da müşahidə oluna bilər.
Buna görə mütəxəssislər müayinə və müalicənin təyin edilməsində qızdırma və öskürək kimi simptomlara diqqət yetirməyi tövsiyyə edirlər.
Əgər sizdə və ya sizinlə birgə yaşayan şəxsdə (şəxslərdə) davamlı öskürək və ya yüksək temperatur varsa, virusun yayılması riskini azaltmaq üçün evdə qalmaq məsləhətdir.
Araşdırma nəyi üzə çıxarıb?
Kings College Universitetinin alimləri xəstəliyi daha yaxşı başa düşmək üçün, koronavirus infeksiyasına xas olan simptomlar barədə bütün məlumatları bir araya gətirməyə çalışıblar.
“Covid Symptom Tracker” proqram əlavəsini istifadə edənlər aşağıdakı simptomlar barədə bildirirlər:
400 min istifadəçi şəxsi məlumatlarını bölüşüb. Bunlardan 1702-si Covid-19-u müəyyən edən testdən keçib.
Nəticələrə görə 579 nəfərdə virus aşkar olunub, daha 1123 şəxsin virusdan azad olduğu təsdiqlənib.
Koronavirus infeksiyasına yoluxanların beşdə üçü (59%) qoxu və ya dadbilmə hissini itirdiyini deyir.
İy və dadbilmə hissinin yoxa çıxması koronavirusun əsas simptomlarına aid edilməlidirmi?
Mütəxəssislər hələ ki, kifayət qədər dəlil olmadığını söyləyirlər. İngiltərənin səhiyyə qurumu ilə Ümumdünya Səhiyyə Təşkilatı (ÜST) onları koronavirusun əsas əlamətlərinə aid etməyib.
Qulaq, burun və boğaz həkimlərini təmsil edən ENT UK birliyinə əsasən, xəstələrdən bənzər şikayətlərin daxil olması təəccüb doğurmamalıdır. Lakin bu simptomlar yalnız koronavirusa yoluxma vaxtı müşahidə olunmur.
Britaniya tədqiqatçıları deyirlər ki, iy və dadbilmə hissinin itkisi öskürək və qızdırma kimi mühüm simptomlarla yanaşı nəzərdən keçirilən əlavə əlamətlər ola bilər.
Başqa əlamətlərlə yanaşı iy və dadbilmə hissini itirənlər arasında koronavirusa yoluxanların sayı üç dəfə artıq olur, Kings College alimlər qrupunun aparıcı tədqiqatçısı professor Tim Spector bildirir.
Onun sözlərinə görə, belə təqdirdə virusun yayılmasının qarşısını almaq üçün özünü təcrid etmək tövsiyyə olunur.
</doc>
<doc docid='bbc_region-51916987' lang='aze' type='mono' source_url='https://www.bbc.co.uk/azeri/region-51916987' term='COVID'>
Ermənistanda koronavirusa yoluxanların sayı 2884-ə çatıb
Ermənistanda son bir gündə keçirilən 1089 test nəticəsində 102 koronavirusa yoluxma halı təsdiqlənib və, bununla, COVİD-19 virusuna yoluxanların ümumi sayı 2884-ə çatıb, Ermənistan Xəstəliklərin Profilaktikası və Nəzarəti üzrə Milli Mərkəzinin mayın 4-nə olan məlumatında deyilir.
Ermənistanda son bir gündə keçirilən 1089 test nəticəsində 102 koronavirusa yoluxma halı təsdiqlənib və, bununla, COVİD-19 virusuna yoluxanların ümumi sayı 2884-ə çatıb, Ermənistan Xəstəliklərin Profilaktikası və Nəzarəti üzrə Milli Mərkəzinin mayın 4-nə olan məlumatında deyilir.
Məlumata görə, son bir gündə daha 50 nəfər sağalıb və sağalanların ümumi sayı 1185 nəfərə çatıb, hazırda Ermənistanın COVİD-19-dan müalicə üçün ayırılmış xəstəxanalarda 1648 nəfər müalicə olunur.
Son bir gündə 9 pasientin başqa səbəblərdən vəfat etdiyi, 2 nəfərin COVİD-19-dan vəfat etdiyi və, beləliklə, hazırda Ermənistanda koronavirusdan ölənlərin sayı 42 nəfər təşkil etdiyi bildirilir. Son gündə ölən pasientlərin yaşı 78 və 66 olub. Bu günədək koronavirus səbəbindən ölən ən gəng pasient 25, ən yaşlısı - 93 yaşında olublar.
Yeni yoluxma hallarının müəyyən edilməsi üçün bu günədək 28017 test keçirilib.
Bir gün əvvəl Ermənistan səhiyyə naziri Arsen Torosyanın Facebook səhifəsində qeydivə görə, COVİD-19-a yoluxanların arasında azından 320 nəfəri tibb işçiləridir,
Aprelin 14-də Ermənistan Hökuməti koronavirus pandemiyası ilə bağlı elan edilmiş fövqəladə vəziyyət rejiminin daha 30 gün müddətinə uzatmaq qərarı qəbul edib.
Gündəlik müalicə olunanların sayı virusa yoluxma hallarının sayından 2-3 qat az olmasına baxmayaraq, Ermənistan Hökuməti mayın 4-dən koronavirus pandemiyası ilə elan olunmuş karantin şərtlərinin mülayimləşdirilməsi qərarı qəbul edib. Bu gündən əhalinin azad hərəkət etməsi, bir sıra iqtisadiyyat və ictimai xidmət sahələrinin (açıq hava kafeləri, gözəllik salonları və s.) fəaliyyətinə icazə verilib. Məhdudiyyətlərin ləğvi ictimai nəqliyyat və təhsil ocaqlarına aid deyil.
Mayın 4-dən, Ermənistan Hökumətinin qərarı ilə, bir sıra müəssisələrin, yoluxma təhlükəsizliyinin ciddi qorunması şərti ilə, fəaliyyətinin bərpa olunması nəzərdə tiutulur.
Eyni zamanda fövqəladə vəziyyətlə bağlı bir sıra məhdudiyyətlərin ləğv edildiyi bildirilir. Məsəələn, inşaat materiallarınınn istehsalı və ticarəti, inşaat və tütün istehsalatı sahələrinin fəaliyyətinə icazə verilib, KİV-lərin fəaliyyəti ilə bağlı bütün məhdudiyyətlər götürülüb.
Koronavirusun yayılmasının qarşısını almaq məqsədilə Ermənistanda elan edilmiş bir aylıq fövqəladə vəziyyətin müddəti aprelin 14-də başa çatıb.
Aprelin 1-dən ölkədə fövqəladə vəziyyət rejimi şəraitində tətbiq edilən bir sıra məhdudiyyətlər daha da sərtləşdirilib və daha 10 gün müddətinə uzadılıb. Aprelin 12-nə kimi davam edəcək məhdudiyyətlər bəzi iqtisadi fəaliyyət növləri və azad hərəkət etmək azadlıqlarına aiddir, Vahid İnformasiya Mərkəzi bildirir.
Yeni qərara görə, ictimai nəqliyyatın hərəkəti tamamilə dayandırılır, dəmiryol nəqliyyatı və taksidən başqa.
Vətəndaşların bölgələrası hərəkəti məhdudlaşdırılır. Daha 1-2 istiqamətdən başqa, ev-iş yeri marşrutunda hərəkət etmək olar.
Şəxsi minik avtomobili ilə ailə və eyni şirkət (müəssisə) üzvləri daşına bilər.
İş yerinə yollanarkən müəssisə rəhbəri tərəfindən təqdim edilmiş sənəd olmalıdır.
Ermənistan parlamenti çərşənbə axşamı Mənim Addımım əksəriyyət təşkil edən iqtidar fraksiyasının səsləri hesabına ölkə ərazisində telefon zənglərini izləyərək, onların hərəkət etmə və təmas dairəsini müəyyən etmək icazəsi verən qanun layihəsini qəbul edib. Qanun layihəsini həmin gün Prezidient Armen Sarkisyan imzası ilə təsdiqləyib.
Hökumət koronavirusa yoluxan şəxslərin müəyyən edilməsi üçün onlara dair informasiyanın - hərəkət etdikləri yerlər, telefon danışıqları, yazışmaları - aşkarlanmasını təklif edir.
Müxalif fraksiyalar bu qanun layihəsinin demokratiya qaydalarına zidd, insan azadlıqlarının pozulması hesab edir və vətəndaşlar haqqında toplanan şəxsi informasiyanın gələcəkdə onlara qarşı istifadə etmək təhlükəsi yaratdığını deyirlər.
Hakimiyyət məlumatın yalnız koronavirusla mübarizə üçün istifadə ediləcəyi və yoluxma təhlükəsi ləğv edildikdən sonra bütün toplanan informasiyanın ləğv ediləcəyini bildirir.
Martın 25-nə keçən gecədən Ermənistan ərazisində vətəndaşların azad hərəkət etmə hüquqları məhdudlaşdırılıb, fövqəladə vəziyyət qaydalarının pozulması üçün inzibati və cinayət cəza tədbirləri nəzərdə tutulur.
Ərzaq məhsulları istehsal edən və onların satış nöqtələrindən, aptek və tibb müəssisələrindən başqa bütün idarə və təşkilatlar bağlanır.
Bayırda bir yerdə 2 nəfərdən artıq toplaşmaq, taksi və fərdi avtomobildə sürücü ilə bir yerdə iki nəfərdən artıq adamın olması qadağan edilir.
Vətəndaşlar xüsusi bildiriş vərəqəsi ilə mağazaya, aptekə, ehtiyacı olana baş çəkməyə və sairə yerlərə gedə bilərlər. Bundan başqa, bayıra çıxarkən pasport və ya şəxsiyyəti təsdiq edən hər hansı sənəd də olmalıdır.
Bildiriş vərəqələri əllə yazmaq və çap etmək olar. Bildirişdə vətəndaşın adı, atasının adı və soyadı, haradan haraya, saat neçədə çıxdığı və neçədə qayıdacağı göstərilməlidir.
Bir gün sonra həkimlər və öz vəzifəsini yerinə yetirən jurnalistlər üçün hərəkət məhdudiyyətləri ləğv edilib.
Fövqəladə vəziyyət şərtlərinin yerinə yetirilməsinə polis nəzarət edir. Polis istənilən şəxsi saxlayıb, sənədlərini yoxlaya və sorğu edə bilər.
Aprelin 1-nə olan məlumata görə, Ermənistanda koronavisa yoluxanların təsdiqlənmiş ümumi sayı 571 olub.
Aprelin 1-də xəstəxanada koronavirusdan müalicə olunan 89 yaşlı pasient vəfat edib, Səhiyyə Nazirliyinin mətbuat katibi Alina Nikoğosyan Facebook statusunda qeyd edib.
Müalicə olunan pasientlərin 90 nəfərində ağciyər iltihabı aşkarlanıb, 30 nəfərin vəziyyəti ağır kimi qiymətləndirilir, öz Facebook müraciətində Baş nazir Paşinyan qeyd edib.
Yoluxanların 14-ü Səhiyyə Nazirliyi Xəstəkliklərə Nəzarət və Profilaktika Milli Mərkəzinin əməkdaşlarıdır.
Son məlumatlara görə, virusa yoluxanlar arasında 1 nəfər Fövqəladə Hallar Nazirliyinin xilasedici xidmətinin əməkdaşı da var. O, həyat yoldaşından yoluxub. Xilasedici ilə təmasda olan 11 FHN işçisi təcrid edilib, Yerevanda mətbuat konfransında Xilasetmə Xidmətinin rəhbəri, general-mayor Vrej Qabrielyan deyib.
Covid-19 virusu üç tibb işçisində də aşkarlanıb: təcili yardım sürücüsü və həkimində, daha əvvəl isə Yerevanın Nork yoluxucu xəstəxanasının tibb bacısında.
Səhiyyə naziri Arsen Torosyanın sözlərinə görə, bəzən tibb işçilərinin yoluxması qaçılmazdır. Onların virusdan qorunmaq üçün lazımınca təchiz edilməsinə baxmayaraq, onlar pasientlərlə daimi ünsiyyətdə olur və bəzən yoluxurlar, Yerevanda növbəti mətbuat konfransında Ermənistan Səhiyyə naziri deyib.
Hazırda hər üç tibb işçisi təcrid edilib və onların səhhəti və həyatına heç bir təhlükə yoxdur, Torosyan deyib.
Müdafiə Nazirliyinin mətbuat katibi Şuşan Stepanyanın Facebook səhifəsində yazısına görə, Ermənistan Silahlı Qüvvələrində rəsmən 6 hərbçinin Covid-19 virusuna yoluxduğu təsdiq edilib.
Şuşan Stepanyanın sözlərinə görə, bütün bu 6 hərbçinin yoluxma mənbəyi eynidir, hərbçilərdən biri öz həyat yoldaşından yoluxub.
Ötən həftə Ermənistan hərbi hissələrindən birində Covid-19 virusu ilə bağlı test nəticəsində 3 hərbçinin yoluxduğu aşkar olub. Bu barədə Yerevanda jurnalistlərə Ermənistan müdafiə naziri David Tonoyan məlumat verib.
Tonoyanın sözlərinə görə, daha əvvəl hərbçilərdən birinin ailə üzvündə koronavirus xəstəliyi müəyyən edilibmiş.
Sözügedən hərbçilər təcrid edilib, onların vəziyyəti məqbul qiymətləndirilir, birinin azacıq temperaturu var, nazir Tonoyan deyib.
Hərbçilərlə yaxın təmasda olan şəxslər nəzarətə alınıb, həmin hərbi hissənin daha 32 hərbçisi Covid-19 testi keçib.
Ermənistan Səhiyyə Nazirliyinin 19 mart səhər saat 9-a olan məlumatına görə, Ermənistanda koronavirusa yoluxanların sayı 115 olub.
Yəni, bir sutka ərzində təsdiqlənmiş yoluxma hallarının sayı 37 nəfər (təxminən 47 faiz) artıb.
"Həkimlər bütün pasientlərin halını məqbul kimi qiymətləndirirlər. Epidemioloji analizin nəticələri göstərir ki, 99 yoluxma halı iki ilkin mənbə ilə bağlıdır", - Səhiyyə Nazirliyinin Facebook səhifəsində qeyd olunub. Bu, o deməkdir ki, əsas yoluxma mənbələri İtaliyadan gəlib oğluna nişan mərasimi keçirən eçmiadzinli qadın və adı aşkar edilməyən Yerevan müəssisələrindən birində bir neçə gün keçirmiş italiyalı mütəxəssis olub.
Daha əvvəl səhiyyə naziri Arsen Torosyan demişdi ki, yoluxma hallarının 18-i daha əvvəl təcrid edilən şəxslərdə aşkar edilib, pasientlərin 95 faizində xəstəlik əlamətləri yoxdur.
"Yəni, onların qızdırması olmayıb [karantinə yerləşdirilərkən], onlar diaqnozu təsdiqlənmiş digər şəxslərlə təmasda olub yaxud koronavirusun yayıldığı ölkələrdən gələnlərdir. İki pasientdə ağciyər iltihabı aşkar edilib, lakin, görünür, onlar da artıq sağalıblar. Karantinin əsas məqsədi infeksiyanın yayılmasını dayandırmaqdır", - nazir Torosyan Facebook-la canlı efirdə martın 17-də deyib.
Martın 17-dən Ermənistanda  bir ay müddətinə fövqəladə vəziyyət rejimi elan edilib. Aidiyyətli nazirlik və dövlət idarə nümayəndələrinin iştirakı ilə xüsusi qərargah (komendatura) yaradılıb. Komendaturaya baş nazirin birinci müavini Tiqran Avinyan rəhbərlik edir.
Karantin müddətində bir sıra məhdudiyyətlər tətbiq edilir, o cümlədən, koronavirusla bağlı məlumat mübadiləsi sahəsində. Bu barədə istənilən məlumat fövqəladə vəziyyət şəraitində fəaliyyət göstərən Birləşmiş İnformasiya Mərkəzinin məlumatına əsaslanmalıdır.
İnformasiya mərkəzi səhiyyə və başqa nazirliklər və müxtəlif dövlət idarələri nümayəndələrinin iştirakı ilə jurnalistlər üçün hər gün mətbuat konfransı keçirir, onların suallarına əyani və interaktiv surətdə cavab verir. Mətbuat konfransı birbaşa televiziya və internet vasitəsilə yayımlanır.
Xarici ölkələrdən qayıdan Ermənistan vətəndaşları öz mənzillərində təcrid olmalıdırlar, yoluxma simptomu hiss etdikdə qaynar xətt telefon nömrəsinə zəng etməlidirlər.
Komendant Tiqran Avinyanın qərarı ilə 16 ölkə vətəndaşlarının Ermənistana girişi qadağan olunub. Həmin ölkələdən yük daşıyan sürücülərə bu məhdudiyyət şamil edilmir.
Bu ölkələrdən qayıdan Ermənistan vətəndaşları dərhal 14 günlük karantinə yerləşdirilir.
Ermənistanda FV rejimi elan edildiyi ilə bağlı bir sıra aviaşirkət Ermənistan istiqamətində xidmətlərini müvəqqəti olaraq ləğv etdiklərini bildiriblər.
Bu siyahıya Ermənistanı  və xarici ölkələri təmsil edən aviaşirkətlər daxildir.
Beləliklə,  İran istiqamətində həftədə 3 uçuş edən Armenia Airways aprelin 30-dək uçuşlarını dayandırır.
Həmin şirkət mart ayının sonuna və aprel ayının ortalarına qədər Anapa istiqamətində xidmətlərini ləğv edir.
Ryanair şirkəti İtaliyanın paytaxtı və Milan şəhərinə, "Armenia" şirkəti Tbilisi və Moskva, eləcə də İsrail və Fransa istiqamətində azından aprel ayının 8-dək uçuşlarını dayandırırlar.
Bundan başqa Qatar Airways, Belavia, Ural Airways, Air Cairo, Air Arabia, LOT Polish Airlines, Middle East Airlines, Beynəlxalq Ukrayna Hava yolları, Flydubai, SkyUp Airlines, Austrian Airlines, Brussels Airlines mart ayının sonunadək öz xidmətlərini dayandırırlar.
Yaranmış vəziyyətlə bağlı Ermənistan Mülki Aviasiya Komitəsi, "ləğv etmə qrafikləri mümkün qədər yeniləməyə" çalışacağını bildirir və "daima aviaşirkətlərlə əlaqədə olmağa" çağırır, Birləşmiş İnformasiya Mərkəzinin BBC Azərbaycancaya verdiyi məlumatında deyilir.
Son rəsmi məlumatlara görə, hazırda Ermənistanda 30 koronavirusa yoluxma halı qeydə alınıb, 300-dən çox insan Ermənistanda koronavirusla bağlı fövqəladə vəziyyət rejimi elan edilib karantində təcrid edilib.
Martın 1-dən karantində saxlanan, İrandan gəlmiş  bir nəfər Ermənistan vətəndaşının artıq sağalıb karantini tərk etdiyi xəbər verilir.
Yoluxanların əksəriyyəti İrandan və İtaliyadan qayıdan və onlarla təmasda olan Ermənistan vətəndaşlarıdır. Onların çoxu İtaliyadan gəlmiş Eçmiadzin sakini olan qadının oğlunun nişan mərasimində iştirak edənlərdir.
Hökumət qərarı, qüvvəyə minməsi üçün Milli Məclis tərəfindən təsdiqlənməlidir. İş günü başa çatsa da, Ermənistan Milli Məclisi fövqəladə rejimdə qərarı müzakirə edəcək.
FV rejiminin gerçəkləşdirilməsi üçün yaradılan komendantlığa Baş nazirin müavini Tiqran Avinyan təyin edilib.
Komendantlığa həmçinin Baş nazir Aparatının rəhbəri, fövqıladə hallar naziri, səhiyyə, maliyyə, iqtisadiyyat, ərazi idarəetmə və infrastruktur nazirləri, polis rəhbəri, Milli Təhlükəsizlik Xidməti direktoru və bir sıra başqa idarə rəhbərləri daxildir.
Uzun mübahisələrdən sonra Ermənistan Hökuməti qərara gəlib ki, ölkənin yerüstü sərhədindən Ermənistan ərazisinə  daxil olmaq icazəsi ölkə vətəndaşları və onların Ermənistan vətəndaşı olmayan ailə üzvlərinə; ölkəyə rəsmi səfərlə gələn, onları müşayiət edən şəxslər, diplomatlar və onların ailə üzvlərinə verilə bilər.
Yüksək epidemioloji təhlükəli hesab edilən ölkələrdən gələn Ermənistan vətəndaşı olmayan şəxslərə (diplomatlar, beynəlxalq təşkilat nümayəndələri və onların ailə üzvlərindən başqa) Ermənistan ərazisinə daxil olmaq qadağan edilir.
Bu ölkələrdə olan Ermənistan vətəndaşları  "evə" martın 17-nə kimi qayıda bilərdilər. Ondan sonra onların ölkəyə girişi qadağan olunur.
Ölkəyə daxil olan vətəndaşlar dərhal müayinədən keçirilir, lazım gələrsə, onlar xəstəxanaya qoyula, yaxud təcrid edilə bilər, o cümlədən, öz evində.
FV rejimi ərzində bütün uşaq bağçaları, təhsil ocaqları bağlanacaq. İctimai iaşə müəssisələri və iri alış-satış mərkəzlərinin fəaliyyəti qadağan olunur.
Mitinq, tətil və başqa 20 nəfərdən artıq insanın iştirakı ilə kütləvi tədbirlər qadağan olunur. Bütün səhiyyə müəssisələri səhiyyə nazirinin göstərişi əsasında fəaliyyət göstərməlidir.
Həmçinin, yeni yoluxma halları, xəstələrin səhhəti, yoluxma mənbəyi, yoluxan şəxslərin sayı, müayinədən keçən və təcrid edilən şəxslər haqqında və sair bu kimi məlumat dərc etmək qadağan olunur. Bu məlumat yalnız rəsmi mənbəyə - komendant tərəfindən verilən məlumata - istinadən dərc edilə bilər.
Penitensiar müəssisələrə və hərbi hissələrə baş çəkmək, bağlama ötürmək və görüşlər qadağan olunur. Hərbçilərin məzuniyətə buraxılması məhdudlaşdırıla bilər.
Əsas istehlak mallarının ixracatı (o cümlədən, Avrasiya İqtisadi İttifaqı ölkələrinə) iqtisadiyyat və səhiyyə nazirlərinin nəzarəti alrında baş tutmalıdır.
Fövqəladə rejim məhdudiyyətləri bir gün əvvəl Eçmiadzin şəhərində tətbiq edilib. Koronavirusla karantində saxlanan 30 nəfərdən 19 nəfəri bu şəhər sakinləridir.
Baş nazir Paşinyanın göstərişi ilə, bazar günündən, Eçmiadzindən çıxan 27 yoldan yalnız 3 yolu açıq olub və bu yollarda tibbi müayinə məntəqələri təşkil edilib.
Eçmiadzindən yalnız Aştarak, Masis və Yerevan istiqamətində gedən yollardan istifadə etmək olar. Şəhərin çıxışında tibb işçiləri sürücü və sərnişinlərin temperaturunu yoxlayırlar. 129 nəfərin qızdırması normadan yuxarı olub, onları evə "özünütəcrid etməyə" qaytarıblar.
</doc>
<doc docid='bbc_azerbaijan-52497945' lang='aze' type='mono' source_url='https://www.bbc.co.uk/azeri/azerbaijan-52497945' term='COVID'>
ÜST təmsilçisi: "Yumşaldılmadan 7-10 gün sonra hökumət bəlkə karantin rejimini təkrar tətbiq edəcək"
Azərbaycanda xüsusi karantin rejiminin yumşaldılması qərarından 7-10 gün sonra hökumət bəlkə də karantin rejimini təkrar tətbiq edəcək.
Azərbaycanda xüsusi karantin rejiminin yumşaldılması qərarından 7-10 gün sonra hökumət bəlkə də karantin rejimini təkrar tətbiq edəcək.
Cümə günü Ümumdünya Səhiyyə Təşkilatının (ÜST) Azərbaycan üzrə nümayəndəliyinin keçirdiyi brifinqdə qurumun Azərbaycan üzrə nümayəndəsi Hande Harmancı deyib.
Azərbaycanda koronavirus infeksiyasının yayılması ilə bağlı son vəziyyəti dəyərləndirən Hande Harmancı "indiyədək ölkədə 300 tibb işçisinin koronavirusa yoluxduğunu və 140 mindən çox şəxsin test edildiyini" bildirib.
Azərbaycanın mayın dördündən etibarən yumşaldılma tədbirlərini davam etdirəcəyi ehtimalına gəlincə, qurum nümayəndəsi bunun "bütün dünyada baş verdiyini, insanların uzun müddətli içəri qapadılmasının mümkün olmadığını və karantin rejiminin iqtisadiyyata pis təsirinin nəzərə alınmalı olduğunu" bildirib.
Azərbaycanda martın 24-dən tətbiq olunan xüsusi karantin rejimi aprelin 27-dən yumşaldılmağa başlayıb.
Azərbaycanda karantin rejimi mayın 31-dək uzadılıb
Dünyada "virusa qarşı güclü immunitetin olub-olmamasının bəlli olmadığını" bildirən Hande Harmancı "yumşaldılmaya gedildikdən sonra ÜST-ün müşahidələrini davam etdirəcəyini" bildirib.
"İnsanları heç bir yerdə uzun müddət qapalı saxlamaq mümkün deyil. İnsan sosial varlıqdır. Ciddi karantin rejimi həm də iqtisadi vəziyyətə zərər vurur. Dövlətlərin də insanların mental sağlıqlarını qorumaq və sosiallaşmağa imkan yaratmaq hədəfləri var. Bir tərəfdən virusdan qorumağa, digər tərəfdən də yoxsulları da daha da yoxsullaşdırmamağa çalışırlar.
Ölkələrin hazırkı dərdi həm insanların sağlığını təmin etmək, eyni zamanda da sosial-iqtisadi məsələləri həll etməkdir. Azərbaycan da eyni məsələnin həllinə çalışır".
Hande Harmancı deyib ki, "karantin tədbirləri yumşaldılacaq, səhiyyə sistemi vəziyyəti müşahidə edəcək, buna görə də bəzi önləmlər artırılacaq, bəzi önləmlər isə azaldılacaq".
Bu riyaziyyat deyil, bir irəli, bir geri addım atıb izləyəcəyik. Azərbaycan da eyni metodu həyata keçirəcək. Hazırda Azərbaycan hökuməti hələlik kiçik mağazaları açıb, bunların təsirini müşahidə edərək, indi vəziyyətə baxaraq, toplumun sağlamlığını qorumağa çalışacaq. Biz də bu mövzuda onlara yardım edəcəyik...
... İnsanlar əvvəlki həyata dönməyə başlayarsa, yoluxma sayının artacağını bilirik. Yumşaldılma qərarından (aprelin 27-dən) 7-10 gün sonra hökumət bəlkə karantin rejimini təkrar tətbiq edəcək. Bunun gec-tez olduğunu rəqəmlərə baxıb görəcəyik".
Azərbaycanın "karantin rejiminin tətbiqinə tez başlamasını" təqdir edən ÜST təmsilçisi "bunun müsbət nəticələrinin 10 apreldən sonra müşahidə olunduğunu" bildirib.
Hande Harmancı "əhalinin vəziyyəti anlamalı olduğunu" bildirib və onların "əməl etməli olduğu" qaydalardan danışıb.
"Harada olursa-olsun ara məsafəsini qorumaq, bir metr ara buraxmaq qaydasına əməl etmək lazımdır. Əlcək taxın demirəm, ancaq əllərin tez-tez yuyulması vacibdir. Xəstəsinizsə, küçəyə çıxmayın və dəsmala və ya dirsəklərinizə öskürün (asqırın).
Hande Harmancı "artan yoluxma sayının hökumətin və ya ÜST-ün nəyisə səhv etməsi kimi qəbul edilməməli olduğunu" da bildirib.
Koronavirus xəstələrində plazma müalicəsinin tətbiqi ilə bağlı ÜST təmsilçisi qurumun indi "qəti sübuta dayalı tövsiyyə etdiyi dərman müalicəsinin olmadığını" deyir.
"Lakin biz Azərbaycanın da qoşulacağı "Solidarity try" ("Həmrəylik cəhdi") adlandırdığımız bir təcrübə aparırıq. Dörd fərqli dərman rejiminin tətbiqi aparılır. Plazma ilə müalicə mümkündür. Bəzi yoluxucu xəstəliklərdən sonra bəzi xəstələrin qanında anticisimlər yaranır. O qandan istifadə edərək immunitet yaradılması mümkündür. Bəzi ölkələr bu metodu tətbiq edib. Biz hələ onu müşahidə edirik", - Hande Harmancı deyib.
"Koronavirus ailəsinin tez-tez mutasiyaya uğramadığını" vurğulayan qurum təmsilçisi, Malayziyada virusun mutasiyaya uğraması ilə bağlı "ÜST-ün dünyanın müxtəlif yerlərindəki laboratoriyalarında hələlik Çində yayılan son COVİD-19 virusunda mutasiya müşahidə olunmadığını, lakin bu səpkidə müşahidələrin davam etdiyini" bildirib.
Koronavirusla bağlı ÜST-ün nüfuzuna zərbə dəyməsinə" gəlincə, qurum nümayəndəsi "ÜST kimi təşkilatların tənqid hədəfi ola biləcəyini və belə təşkilatların bu tənqidlərə açıq olmalı olduğunu bildirir".
ÜST rəhbərinin dəyişməsinə gəlincə, Hande Harmancı indiyədək "vəzifəsindən seçimsiz getmiş ÜST direktorunun olmadığını və qurum rəhbərinin getməsi üçün bütün ölkələrin anlaşmasının vacibliyini" vurğulayıb.
Avropa ölkələrində və Amerikada əsasən uşaqlar arasında damar iltihabı ilə müşahidə olunan xəstəliyin pandemiyaya çevrilmə ehtimalının olub-olmadığına şərh verən ÜST nümayəndəsi qurumun xəstəliklə bağlı "araşdırmalara başladığını bildirib".
"Cenevrədə hər gün minlərlə şəxs - ekspertlər, həkimlər, labaratoriya ekspertləri araşdırmalar aparırılar. Bir də koronavirus xəstələrinə baxan həkimlər var. Aktiv olaraq onlayn konfranslar vasitəsilə onlarla əlaqə saxlanır. Ən son onların bu uşaqlar arasında yeni yayılan xəstəliklə bağlı müzakirələri oldu. İndiki məqamda bununla bağlı heç bir şey deyə bilmirik", təmsilçi deyib.
"Koronavirusla bağlı isə indiyə qədər dəqiq bilinən məsələ odur ki, bu xəstəlik uşaqlarda daha yüngül keçir. Uşaqlarda çox az ölüm görülür. Covid-19 uşaqlar üçün yüksək riskli deyil. Bu mövzu da araşdırması davam edən mövzulardandır", o əlavə edib.
Azərbaycanda koronavirusla bağlı testlərin aparılması üçün laboratoriyaların sayının 2-3-dən artırılıb 20-yə çatdırıldığını bildirən Hande Harmancı ölkədə 140 mindən çox testin aparıldığını deyib.
O, ölkədə laboratoriyaların sayının artırılacağını istisna etməyib.
Ölkədə epidemiyanın səviyyəsini müəyyənləşdirmək üçün əhalinin neçə faizini testdən keçirmək lazım olmasına gəlincə, Hande Harmancı belə bir sayın olmadığını, lakin qurumun bu məsələ ilə bağlı araşdırma aparmaq üçün hazırlıqlarının davam etdiyini" bildirib.
Hande Harmancı aprelin 30-da ÜST-ün fövqəladə iclasının keçirildiyini bildirib, "Təcili Vəziyyətlər Komitəsinin tövsiyələrinin bu gün açıqlanacağını" bəyan edib.
Hande Harmancı Azərbaycanda indiyədək 300 tibb işçisinin koronavirusa yoluxduğunu da nəzərə çatdırıb.
"Koronaviruslu xəstələrin olduğu xəstəxanalarda sağlıq işçilərinin virusa yoluxması çox azdır. Bildiyimiz qədərilə sağlıq işçiləri arasında Covidlə yoluxma halları bu virusun müalicəsinin aparıldığı xəstəxanalardan kənarda baş verir. Oradakı tibb işçiləri özlərini qoruyurlar. Yoluxmalar isə əsasən poliklinikalarda baş verir. Bu da o deməkdir ki, həkimlərin, tibb bacılarının hər yerdə önləm alması vacibdir".
Virusun yayda azalıb-azalmayacağı ilə bağlı Hande Harmancı indiyədək isti ölkələrdə virusa yoluxmuş xeyli şəxsin olduğunu deyib.
"Virus masanın üstündə durursa və üstünə gün işığı düşürsə, məhv olur. Suda qaynayırsa yenə də məhv olur. İndi isti ölkələrdə də çoxlu yoluxmanın olduğunu bilirik. "Yay gəldikcə çoxalacaqmı?" görəcəyik. Havalandırmadan dolayı xəstəliklər azala bilir".
ÜST təmsilçisi həmçinin azərbaycanlı valideynlərin övladlarını peyvənd etdirmələri üçün çağırış edib: "Uşaqlarımızı peyvənd etdirməklə onları və cəmiyyəti yoluxucu və ölümcül xəstəliklərdən qoruyaq", Hande Harmancı deyib.
</doc>
<doc docid='bbc_international-52110367' lang='aze' type='mono' source_url='https://www.bbc.co.uk/azeri/international-52110367' term='COVID'>
Hamı koronavirusla mübarizəyə: Tesla, Amazon, Dior və digər nəhəng şirkətlər mobilizasiya vəziyyətində
Avtomobil əvəzinə ağciyər üçün süni tənəffüs aparatları, ətir və viski əvəzinə əl üçün dezinfeksiyaedici gel - böyük biznesin nümayəndələri Covid-19 virusu ilə mübarizəyə töhfə vermək istəyirlər.
Avtomobil əvəzinə ağciyər üçün süni tənəffüs aparatları, ətir və viski əvəzinə əl üçün dezinfeksiyaedici gel - böyük biznesin nümayəndələri Covid-19 virusu ilə mübarizəyə töhfə vermək istəyirlər.
Koronavirus pandemiyasına görə ABŞ, Avropa və Asiyanın böyük korporasiyaları zavodların fəaliyyətini dayandırıblar. Ancaq virusa yoluxanların müalicəsinə yardım məqsədilə bir çoxu həyati əhəmiyyətli defisit avadanlıqların – ilk növbədə süni tənəffüs aparatlarınnın (STA) istehsalına başlamağı vəd edib.
University College London xəstəxanasının əməkdaşları Mercedes F-1 qrupu ilə birlikdə mövcud STA aparatlarından daha təkmil olduğu iddia edilən yeni cihazın hazılandığını elan ediblər.
Nissan, McLaren və Meggit şirkətləri ağciyər üçün yeni növ tənəffüs aparatı hazırlayacaqlarını açıqlayıblar.
Formula 1 üçün yarış avtomobilləri istehsal edən digər şirkətlər də yaxın günlərdə tibbi materiallar və cihazların istehsalına başlamağın yollarını axtarırlar. Dizaynerlər, konstruktorlar və texniki komandalar bu layihədə iştirak edəcəklərini bildiriblər.
“Biz vaxtın az, işin miqyasının çox geniş olduğunu dərk edirik və bütün diqqətimizi bu layihəyə yönəltmişik”.
Hindistanın Mahindra Group şirkəti də öz zavod və fabriklərini STA istehsalına yönəldir. Bunu korporasiyanın yaradıcısı və rəhbəri milyarder Anand Mahindra deyib.
Şirkətin saytında yazıldığına görə, bu konqlomerat kənd təsərrüfatı traktorlarının istehsalı üzrə dünyada, elektromobil istehsalı üzrəsə Hindistanda liderdir.
Fiat şirkətinin Çindəki zavodlarından biri həftənin əvvəlindən etibarən tibb maskalarının istehsalı üçün hazırlıq işlərinə start verib. Şirkətin rəhbəri Mike Manley deyib ki, yaxın həftələrdə istehsala başlayacaqlar.
Testlərin hazırlanması
Bill Gates və Amazon şirkətinin rəhbəri Jeff Bezos alyans yaradıblar: Microsoft qurucusunun fondu Seattle şəhərindəki Seattle Coronavirus Assessment Network (SCAN) qrupunu maliyyələşdirir, Amazon Care isə Covid-19 testlərinin təcili çatdırılması işini öz öhdəsinə götürüb.
Burundan götürülən yaxmanın analizi ABŞ-da epidemiyanın əsas mərkəzlərindən birində - Washington ştatının King dairəsində koronavirusa yoluxma yollarının öyrənilməsi üçün lazımdır.
ABŞ prezidenti Donald Trump özünün Twitter hesabında Elon Musk-ın korporasiyasını və digər şirkətləri tərifləyib:
“Ford, General Motors və Tesla şirkətlərinə süni tənəffüs aparatlarının və digər metal məmulatların hazırlamaları üçün yaşıl işıq yandırılıb. MÜMKÜN QƏDƏR TEZ! Buyurun, avtomobil bosları, görək, öhdəsindən gələcəksinizmi?”
Amerika administrasiyası tibbi avadanlıqların istehsalı üçün sertifikat verilməsi prosesini sürətləndirib.
Trump-ın sadaladığı nəhənglər həqiqətən də STA istehsalında iştirak etmək təşəbbüsüylə çıxış ediblər. Yaponiyanın Nissan şirkəti və Formula 1-dəki britaniyalı mühəndislər də onlara qoşulub.
Ancaq STA istehsalçıları onun çox spesifik avadanlıq olduğunu və bu nou-haunu mənimsəməyə müəyyən qədər vaxt lazım gələcəyini deyirlər.
“İstər detallarına, istərsə də elektron içliyinə görə STA son dərəcə həssas aparatdır”, Wired nəşrinə müsahibəsində Yens Hallek belə deyib.
O, ağır pnevmoniya hallarında istifadə edilən bu çox vacib avadanlığın istehsalçısı Hamilton Medical şirkətinin rəhbəridir.
Əvvəllər Pentaqonda çalışmış bir nəfər Washington Post qəzetinə deyib ki, istehsal prosesini STA hazırlanmağa uyğunlaşdırmaq üçün avtomobil və aerokosmik avadanlıq zavodlarına bir ildən çox vaxt lazım gələcək.
Tesla və SpaceX şirkətlərinin sahibi Eloan Mask hələ ki, Çindən 1255 STA alıb və avadanlığın Los Angeles şəhərinə çatdırılma haqqını da ödəyib.
O öz “Twitter” hesabında bu aparatın Çində ehtiyac duyulandan artıq olduğunu yazıb, malı yubatmadan buraxdıqları üçün Çin və ABŞ-ın gömrük xidmətlərinə təşəkkürünü bildirib.
Christian Dior-dan sanitayzer
Parfümeriya, şərab və viski fabrikləri koronavirusla mübarizə üçün istehsal etdikləri mayelərin növünü dəyişiblər: ətir və spirtli içki əvəzinə dezinfeksiyaedici gellər və məhlullar hazırlayırlar.
Christian Dior şirkətnn törəməsi “LVMH Moet Hennessy Louis Vuitton SE” şirkəti əl üçün gel istehsalıyla məşğul olacaq.
Dior, Givench və Guerlain markaları üçün ətirlər hazırlanan 3 fabrik ehtiyatda olan xammaldan – etil spirti, təmizlənmiş su və qliserindən bu məqsədlə istifadə edəcək.
Sanitayzer doldurulmuş minlərlə şüşə artıq Paris xəstəxanalarına göndərilib.
Wall Street Journal təəssüflə qeyd edib ki, dezinfeksiyaedici gellər ətirli deyil.
Bütün dünyada şərab və konyak zavodları olan Pernod Ricard korporasiyası (Fransa) da ABŞ-dakı (Kentucky, Qərbi Virginia, Texas) zavodlarında belə gellərin istehsalına başlayıb.
Absolut arağını hazırlayan şöbələr anbarlarındakı xammalı gel istehsal edən fabriklərə göndərib.
</doc>
<doc docid='bbc_international-52497941' lang='aze' type='mono' source_url='https://www.bbc.co.uk/azeri/international-52497941' term='COVID'>
Koronavirus: dünya üzrə sağalanların sayı bir milyonu ötüb
İndiyədək bir milyondan çox şəxs Covid-19 (koronavirus infeksiyası) virusundan sağalıb, Johns Hopkins Universitetinin məlumatında deyilir.
İndiyədək bir milyondan çox şəxs Covid-19 (koronavirus infeksiyası) virusundan sağalıb, Johns Hopkins Universitetinin məlumatında deyilir.
Bu günə qədər dünyada koronavirusa yoluxma sayı 3 milyonu ötüb. Yoluxmuş şəxslərin böyük əksəriyyəti sağalacaq, lakin aşkarlanmış yoluxmalarla təsdiq edilən sağalmalar arasında bir geriləmə var.
Bugünkü başlıq təsdiqlənmiş üç milyondan çox yoluxmadan bir milyonunun sağaldığını deyir. Bu statistika da bütün koronavirus məlumatları kimi ehtiyatla oxunulmalıdır.
Covid-19-da ölüm nisbəti azdır, yəni, nəticədə bu üç milyon yoluxmuş xəstənin demək olar ki, hamısı sağalacaq - bəzi hallarda sağalma müddəti uzana bilər.
Ancaq dəqiq neçə nəfər sağalacaq? Bu, virusun ölüm səviyyəsindən, yəni, onu tutanların nə qədərinin öldüyündən asılıdır - bunu isə hələ də bilmirik.
The Lancet tibb jurnalının hesablamalarına görə, bu virusda ölüm faziləri qripdən (0,1 faiz) və Sarsdan (9,5 fazi) daha aşağıdır.
Gəzinti gəmilərindəki yoluxmalara diqqət yetirsək, virusun idxalı baş vermədiyi və test etmək problemi olmadığı üçün ölüm nisbəti təxminən 1 faizdir, jurnal yazır.
Ancaq sınaq vəziyyəti ölkədən-ölkəyə fərqli olduğuna görə (və heç bir ölkədə kruiz gəmilərində olduğu kimi 100 faiz test aparılmır) ölümlərin yalnız təsdiq olunmuş infeksiyalara nisbətini görə bilərik.
Yalnız daha güclü simptomları olan insanlar test edildikdə bu, "ölüm nisbəti" əksər hallarda 1 faizdən yüksək olur.
Əslində, çox sayda insanın virusu rəsmi qeydiyyata almadan tutmaq ehtimalı var - yəni, ölüm nisbəti "rəsmi" nisbət göstəricisindən daha aşağıdır.
Antonio Quterres BBC-yə öz təəssüfləndiyini bildirib. CƏnab Quterres dünyanın koronavirusla bağlı reaksiyansından "şoka düşdüyünü, lakin təəccüblənmədiyini" bildirib.
"Təəssüf ki... dünya birləşə bilmədi", Antonio Quterres deyib, - "hər ölkə öz siyasətini həyata keçirdi", o əlavə edib.
Daha əvvəl xəbər verdiyimiz kimi ABŞ Prezidenti Donald Trump virusun Wuhan Viroloji İnstitutundan ortaya çıxdığına dair "yüksək dərəcədə" inamlı olduğunu bildirmişdi.
ABŞ kəşfiyyat ictimaiyyəti bunu birbaşa istisna etmədi. Ancaq bu cümə axşamı günü qurum tərəfindən nadir verilən ictimai açıqlamada virusun "texnogen və ya genetik olaraq dəyişdirilməmiş" olduğunu bəyan edib.
Yoluxmalarda davamlı aşağı infeksiya nisbəti görüldüyü üçün Avstraliyanın bəzi hissələri karantin  rejimini ləğv etməyə başlayıb.
Cənubi Koreya yeni infeksiyanı sıfır səviyyəsində saxlamağa ümid edir, cümə axşamı günü yeni bir yoluxma halının olmadığı bildirilib.
İndoneziyada təsdiqlənmiş hallar 10 mindən çox artıb - bununla da İndoneziya Cənub-Şərqi Asiyada Sinqapurdan sonra ən çox yoluxan ölkə olub.
ABŞ Prezidenti Donald Trump yenidən pandemiya və təhdidedici nəticələrə görə Çini günahlandırıb.
Baş verənlər mart ayının ortalarından indiyədək 30 milyon amerikalının işini itirməsinə səbəb olub.
İşə qayıtdıqdan bəri etdiyi ilk brifinqdə İngiltərənin Baş naziri Boris Johnson İngiltərənin "piki həddi geridə qoyduğunu" söyləyib və gələn həftə bir karantindən çıxış strategiyası quracağına söz verib.
Pakistanın Baş naziri karantin rejiminin yumşaldılacağını bildirib.
Ölkədə daha çox müəssisə və sənayenin açılmasına icazə veriləcək, Baş nazir İmran Xan bildirib, bu ölkənin yerli mediası yazıb.
Bu günə qədər ölkədə 16 mindən çox yoluxma və 385 ölüm hadisəsi qeydə alınıb.
Cənab Xan bir qədər əvvəl virusun ABŞ və ya Avropa ilə müqayisədə Pakistanda daha az şiddətli olduğunu söyləmişdi.
Baş nazir bildirib ki, yumşaldılma qərarı Misirdə və İranda da liderlərlə məsləhətləşdikdən sonra qəbul edilib, çünki karantinin davam etməsinin iqtisadi zərəri çox yüksək olub.
"İran və Misir ictimai toplantılara qadağa qoyaraq bütün müəssisələri açdı və biz də bu dövlətlərlə məlumat paylaşmaqla təcridi yumşaldacağıq", o deyib.
Cənubi Koreyada cümə günü doqquz yeni yoluxma hadisəsi qeydə alınıb, üç gündür bu ölkədə bir rəqəmli artım müşahidə olunur.
Doqquz yoluxmanın səkkizini nəzarətçilərin gətirdiyi güman edilir.
Cümə axşamı günü ki ay yarımlıq müddət ərzində ilk dəfə yerli yoluxma hadisəsi qeydə alınmayıb.
Cənubi Koreyada indiyədək 10 mindsən çox yoluxma və 248 ölüm hadisəsi qeydə alınıb.
Çində bir gün öncəki dörd yeni yoluxmadan sonra cümə günü 12 yeni yoluxma qeydə alındığı bildirilib, ölən yoxdur.
Təsdiqlənmiş infeksiya sayının yarısının kənardan gətirilmə olduğu bildirilir, yerli yoluxmadan beşi Rusiya ilə həmsərhəd olan Heilongjiang əyalətində qeydə alınıb, burada son həftələrdə baş verən yoluxma  hadisələrində nisbi yüksəlmə müşahidə olunur.
Çində təsdiqlənmiş yoluxma hallarının ümumi sayı hazırda 82 mindən çoxdur, bunlardan 90 faizindən çoxu sağalıb.
Ölənlərin sayı 4300-dən çox olan Çində yeni ölüm hadisəsi qeydə alınmayıb.
Malayziya Baş naziri Muhyiddin Yassin Reuters-ə istinadən verdiyi məlumata görə, Malayziyadakı əksər iş yerlərinin 4 may tarixindən açılmasına icazə veriləcək.
Lakin o deyib ki, ümumiyyətlə işçilərin böyük yığıncaqlara qatılması qadağan ediləcək.
Səlahiyyətlilər virusun yayılmasını dayandırmaq üçün bütün zəruri olmayan müəssisələri bağlayıblar. Bu ölkədə səyahətlər məhdudlaşdırılıb və məktəblərin fəaliyyəti dayandırılıb.
Amerikanın Johns Hopkins Universitetinə görə Malayziyada 6000-dən çox təsdiqlənmiş infeksiya və 102 ölüm hadisəsi baş verib.
</doc>
<doc docid='bbc_international-52088658' lang='aze' type='mono' source_url='https://www.bbc.co.uk/azeri/international-52088658' term='COVID'>
Koronavirus: Covid-19 təhlükəsi ilə əlaqədar hələ ki, cavabı tapılmayan 9 sual
Yeni tip koronavirusun yayılmasından bəri sadəcə üç aydan bir az çox müddət keçib.
Yeni tip koronavirusun yayılmasından bəri sadəcə üç aydan bir az çox müddət keçib.
Bütün dünyada elm adamları müstəsna əmək sərf etsələr də, hələ virusla əlaqədar cavabları məlum olmayan çox sual var.
Koronavirusla əlaqədar hələ də cavabları axtarılan suallar bunlardır:
Ən sadə, ancaq ən vacib suallardan biri budur.
Dünya üzrə koronavirus infeksiyasına yoluxanların aşkar edilən sayı yarım milyonu keçib, ancaq bu həqiqi rəqəmin əslində çox kiçik hissəsidir.
Digər tərəfdən virusun daşıyıcısı olan, amma xəstəlik əlamətləri özünü göstərməyən inasanların sayının məlum olmaması vəziyyəti daha da qarışıq edir.
Antitel testinin inkişafından sonra kimlərin virusun daşıyıcısı olub-olmadığı məlum olacaq.
Ancaq bundan sonra virusun nə qədər geniş kütləyə və nə qədər sürətlə yayıldığı məlum olacaq.
Dünya üzrə həqiqi yoluxanların sayını bilmədən ölümlərin sayını da müəyyən etmək mümkün deyil.
Hazırkı hesablamalara görə, virusa yoluxanların bir faizi ölüb.
Ancaq xəstəlik əlamətlərini biruzə verməyən insanların sayının çox olması ilə ölüm faizi daha aşağı səviyyələrə enə bilər.
Koronavirusun başlıca əlamətləri hərarət və quru öskürəkdir. Əsas olaraq bu iki şikayətin olub-olmaması yaxından izlənilir.
Bu əlamətlərlə yanaşı bəzi xəstələrdə boğaz, baş ağrısı və ishal kimi şikayətlər də olur.
Hətta bəzi insanların qoxu və dad bilmə hisslərini itirməsi də virus əlamətlərindən sayılır.
Ancaq ən vacib sual burun axması və asqırmaq kimi yüngül zökəmə bənzər əlamətlərin Covid-19-a aid olub-olmamasıdır. Bəzi Covid-19 xəstələrində burun axması və boğaz ağrısı ilə yanaşı, asqırmaq əlamətləri də müşahidə olunur.
Aparılan araşdırmalar zökəm olduğunu hesab edərək lazimi tədbirlər görməyən insanların virusun yayılmasında bilməyərəkdən iştirak etdiklərini göstərir.
4.Virusun yayılmasında uşaqların rolu nədir?
Uşaqların da koronavirusa oluxması mümkündür. Ancaq uşaqların əksəriyyəti xəstəliyi yüngül keçirir və digər yaş qruplarına nisbətən ən aşağı ölüm faizi uşaqlarda müəyyən olunub.
Uşaqlar daha çox park, məktəb, gəzinti yerləri kimi məkanlarda daha çox ünsiyyətdə olduqlarından bu kimi viruslar üçün superyayıcı olurlar.
Ancaq yeni tip koronavirusun yayılmasında uşaqların hansı rol oynaması hələki müəyyən olunmayıb.
Virus 2019-cu ilin sonunda Çinin Vuhan şəhərində aşkarlandı. Şəhərdəki yoluxma hallarının canlı heyvan bazarından yayıldığı müəyyən edildi.
Rəsmi olaraq Sars-CoV-2 olaraq adlandırılan yeni tip koronavirus yarasalarda olan viruslara bənzəyir.
Ancaq virusun yarasadan hələ ki, məlum olmayan bir və ya bir neçə heyvan növünə keçdiyi və onlardan da insanlara yoluxduğu düşünülür.
Bu yayılma zəncirində əskik olan halqa hələ ki, tamamlanmayıb və zəncir gələcəkdə başqa virusun yayılmasında da rol oynaya bilər.
Qrip və zökəm qış aylarında yaya nisbətən daha çox olur. Ancaq havaların isinməsinin koronavirusun yayılma sürətinə təsir edib-etməyəcəyi hələki bilinmir.
İngiltərə hökumətinin elm məsləhətçiləri virusun yayılmasında fəsillərin təsirinin dəqiqləşmədiyini bildiriblər. Havaların isinməsinin virusun yayılma sürətini aşağı salacağı ehtimal edilsə də, bunun qrip və zökəmə nisbətən daha az sürətlə olması gözlənilir.
Yay aylarında koronavirusun yayılmasının azalması gözlənilsə də, havalar yenidən soyumağa başlayanda yoluxmaların sürətlə artacağı da ehtimal edilir.
Virusa yoluxanların əksəriyyəti Covid-19-u yüngül şəkildə keçirir. Ancaq yoluxanların 20 faizi ciddi problemlərlə üzləşirlər.
Bunun səbəbi hələki məlum deyil.
Ancaq burada insanların immun sistemlərinin davamlılığı və genetik faktorların rol oynadığı ehtimal olunur.
Bu vəziyyətin səbəblərinin tam təyin edilməsi, xəstənin reanimasiyaya qoyulması ağırlaşma halının qarşısının alınması üçün ilk adddım kimi müəyyən olunub.
Virusa qarşı orqanizmin immunitetinin nə qədər müddət davam gətirəcəyi haqqında çoxlu fikirlər olsa da, çox az dəqiq məlumat var.
Virusa yoluxub və sonradan sağalan insanlar immunitet qazanmalıdır. Ancaq Covid-19-un aşkarlandığından çox az zaman keçdiyindən bu virusa qarşı imunitetin nə qədər müddət tələb etdiyi haqqında məlumat yoxdur.
Xəstəliyin ikinci dəfə aşkarlandığı deyilən xəstələrdə virusdan xilas olduqlarını göstərən test nəticələrinin düzgün olmamaq ehtimalı olduğu deyilir.
Viruslar həmişə mutasiyaya uğrayırlar. Onların genetik kodlarında əmələ gələn dəyişiklərin əksəriyyəti əhəmiyyətli hesab edilmir.
Ümumi anlayış virusların uzun müddətdə daha az ölümcül olması barədədir, ancaq bu da təsdiqlənmiş deyil.
Virusun mutasiya etməsindən sonra qripdə olduğu kimi orqanizmin artıq bu virusu tanımaması və yenidən yoluxmalara səbəb olacağı ehtimalı da var.
</doc>
<doc docid='bbc_international-52383170' lang='aze' type='mono' source_url='https://www.bbc.co.uk/azeri/international-52383170' term='COVID'>
ÜST: "Karantin rejimlərinin ləğvi virusu yenidən alovlandıra bilər"
Ümumdünya Səhiyyə Təşkilatı (ÜST) koronavirusun uzun müddət "bizimlə olacağını" bildirərək, "onunla mübarizədə rahatlaşmamaq" xəbərdarlığını edib.
Ümumdünya Səhiyyə Təşkilatı (ÜST) koronavirusun uzun müddət "bizimlə olacağını" bildirərək, "onunla mübarizədə rahatlaşmamaq" xəbərdarlığını edib.
Qurumun sədri Tedros Adhanom Ghebreyesus Afrika, Şərqi Avropa, Mərkəzi və Cənubi Amerikada Covid-19 yoluxmaları ilə bağlı tendensiyaların artdığını deyib.
O bildirib ki, karantin rejimlərini ləğv etmək infeksiyanın yenidən başlamasına səbəb ola bilər.
Cənab Tedros ÜST-ün pandemiya ilə mübarizə tərzini də müdafiə edib.
O, BMT-nin dünyanı Covid-19-la bağlı "yetəri qədər erkən" xəbərdar etdiyinə inandığını söyləyib.
"Geriyə baxanda düşünürəm ki, təcili vəziyyəti vaxtında elan etdik və dünyanın cavab verməyə vaxtı çatdı", - cənab Tedros Cenevrədə gündəlik brifinqdə bildirib.
ÜST Covid-19-u yanvarın 30-da "beynəlxalq narahatlıq yaradan ictimai səhiyyə təcili vəziyyəti" elan edib və martın 11-də xəstəliyi pandemiya adlandırıb.
Bir sıra hökumətlər qurumun fəaliyyətini təqdir etsə də, cənab Tedros xüsusən də ABŞ-ın bir sıra siyasətçiləri tərəfindən böhranla əlaqədar istefa çağırışları ilə üzləşib.
İstefası ilə bağlı çağırışlar barədə soruşulduqda, o, insanları qurtarmaq üçün "gecə-gündüz" çalışacağını söyləyib.
ABŞ-ın Johns Hopkins Universitetinə görə, dünyada Covid-19-a yoluxma sayı 2,6 milyon, yoluxma nəticəsində ölüm sayı isə 181 mindən çoxdur.
Cənab Tedros "Qərbi Avropada pandemiyanın sabitləşməsi və ya azalmaya doğru istiqamətlənməsi müşahidə olunsa da, bir çox ölkələr üçün xəstəliyin yeni başladığını" söyləyib.
"Erkən pandemiyadan təsirlənmiş bəzi (ölkələrdə) indi yoluxmalarda yenidən canlanma başlayıb", - cənab Tedros əlavə edib.
"Səhv etmək olmaz. Yolumuz uzundur. Bu virus uzun müddət bizimlə olacaq".
Daha sonra qurum rəhbəri "bir çox ölkələrdə evdə qalma əmrləri və digər fiziki uzaqlaşdırma tədbirlərinin müvəffəqiyyətlə həyata keçirildiyini vurğulasa da, virusun olduqca təhlükəli olaraq qaldığını" bir daha xatırladıb.
"İlkin dəlillər dünya əhalisinin əksəriyyətinin həssas qaldığını göstərir. Bu da o deməkdir ki, epidemiya asanlıqla yenidən baş qaldıra bilər. İndi qarşılaşdığımız ən böyük təhlükələrdən biri də inamsızlıqdır," - o əlavə edib.
Brifinqdə onunla birgə çıxış edən ÜST-ün icraçı direktoru Mike Ryan geniş idman tədbirlərinin davam etdirilməsi üçün ictimaiyyət və hökumətlər arasında "yeni sosial müqavilə" bağlanmalı olduğunu deyib.
O, həmçinin insanların "sıfır risk kimi bir vəziyyətin olmadığını" qəbul etmək məcburiyyətində qalacaqlarını da vurğulayıb.
Bundan əvvəl İngiltərə hökumətinin baş həkim müşaviri professor Chris Whitty İngiltərənin bundan sonra ən azı ilin qalan hissəsi üçün bəzi pozucu sosial tədbirlərlə yaşamalı olacağını xəbərdar edib.
Professor Chris Whitty həyatın qəfildən normala dönəcəyini gözləməyin "tamamilə qeyri-real" olduğunu deyib.
Ötən həftə ABŞ Prezidenti Donald Trump ölkəsinin ÜST-ü maliyyələşdirməsini dayandıracağını, ötən ilin sonunda Çində meydana çıxdıqdan sonra qurumu koronavirusun yayılmasını ört-basdır etməkdə ittiham edib.
ÜST-ün baş vermiş hadisəyə reaksiya verməsinin nəzarət altına alınması ilk dəfə deyil.
Mart ayında ÜST-nın yüksək rütbəli məmuru Tayvanın koronavirusla bağlı məsələyə reaksiyasını müzakirəyə çıxarmaqdan imtina etdikdən sonra bu qurum Çinin qeyri-qanuni təsiri altında olmaqda günahlandırıldı
Bəzi səhiyyə mütəxəssisləri ÜST-ün üz maskaları ilə bağlı göstərişlərinin insanların çaşqınlığına səbəb olduğunu da bildirirlər.
Çərşənbə axşamı günü ABŞ dövlət katibi Mayk Pompeo Çin və ÜST-ün ünvanına olan tənqidləri təkrarlayıb.
O, "biz Çin Kommunist Partiyasının yeni koronavirusun baş verməsi barədə ÜST-ə vaxtında məlumat vermədiyinə inanırıq" deyib.
Mayk Pompeo əlavə edib ki, "ÜST-ün tənzimləmə qolu bu pandemiya zamanı açıq şəkildə uğursuz olub".
"Şəffaflıq və onu düzgün əldə etmək, insanların həyatını xilas etmək üçün vacibdir,"- cənab Pompeo vurğulayıb.
</doc>
<doc docid='bbc_region-51707299' lang='aze' type='mono' source_url='https://www.bbc.co.uk/azeri/region-51707299' term='COVID'>
Ermənistanda ilk koronavirusa yoluxma halı qeydə alınıb
Bazar günü Ermənistanda ilk koronavirusa yoluxma halı aşkarlanandan sonra Ermənistan İranla sərhəd rejimini sərtləşdirməyi qərara alıb.
Bazar günü Ermənistanda ilk koronavirusa yoluxma halı aşkarlanandan sonra Ermənistan İranla sərhəd rejimini sərtləşdirməyi qərara alıb.
Bunu bazar ertəsi Koronavirusun Yayılmasının Qarşısını Alınması komissiyasının iclasından sonra Baş nazir Nikol Paşinyan bəyan edib.
Martın 1-də İrandan Ermənistana qayıtmış 29 yaşlı Ermənistan vətəndaşının Covid-19 virusuna yoluxması testi müsbət nəticə verib. Bu, Ermənistanda qeydə alınan ilk koronavirusa yoluxma halıdır.
Həmin vətəndaş həyat yoldaşı ilə Tehrandan Yerevana fevralın 28-də gəlib. Onun həyat yoldaşında virus müəyyən olunmayıb.
Hazırda koronavirus şübhəsi ilə 32 şəxs Ermənistanın kurort şəhəri Tsaxkadzorda yerləşən Golden Palace hotelində karantinə yerləşdirilib.
"İki həftə müddətinə karantina yerləşdirilən 32 nəfər virusa yoluxan vətəndaşın təyyarədə əyləşdiyi cərgənin ön və arxa cərgələrində oturanlar, həmin şəxsləri aeroportdan Yerevana aparan sürücülər və yoluxmuş vətəndaşı xəstəxanaya aparan təcili yardım maşınının briqadasından ibarətdir," - səhiyyə naziri Arsen Torosyan izah edib.
Ermənistan Baş naziri qeyd edib ki, bölgədə epidemioloji vəziyyəti nəzərə alaraq, Ermənistan hökuməti Ermənistan-İran sərhədində gediş-gəliş məhdudiyyətləri müddətini uzatmaq və daha da sərtləşdirmək niyyətindədir.
"Biz İranla viza rejiminin müvəqqəti bərpa edilməsi prosesinə başlayırıq və gələcək 5 gün ərzində vəziyyətdən asılı olaraq, qərar qəbul edəcəyik," - Paşinyan deyib.
Baş nazir Paşinyanın sözlərinə görə, Ermənistanda koronavirusa yeni yoluxma halları qeydə alınmayıb, hazırda 9 testin cavabı gözlənilir və "nəticələri barədə ictimaiyyət mütləq məlumatlandırılacaq,"- Paşinyan deyib.
Ermənistanla İran arasında vizasız gediş-gəliş rejimi 2016-cı il avqust ayından tətbiq edilir.
İranda Covid-19 virusu səbəbindən ölüm halları baş verdiyindən sonra Ermənistan bu il fevralın 19-dan iki həftə müddətinə yerüstü və hava nəqliyyat kommunikasiyalarını məhdudlaşdırıb. Bu məhdudiyyətlərın Novruz bayramı günləri də qüvvədə qalacağı ehtimal olunur, Ermənistan səhiyyə naziri Arsen Torosyan bildirib. Bu günlər, adətən, Ermənistana minlərlə İran vətəndaşı səfər edir.
Son 10 gün ərzində İrandan Ermənistana gələnlərin sayı təxminən 360 nəfər təşkil edir. Fevralın 19-dan Ermənistanın İrandakı səfirliyi fövqəladə rejimdə işləyir, səfirlikdə qaynar xətt, gecə-gündüz telefon və elektron əlaqə xətləri fəaliyyət göstərir.
Ermənistan hökuməti bir həftə müddətinə təhsil ocaqlarında dərslərə xitam vermək qərarı qəbul edib. Bu barədə  ilk məlumatı Baş nazir Paşinyan bazar günü öz Facebook səhifəsində canlı efirdə bildirib.
"Nə baş verdiyini anlamaq üçün bizə  müəyyən vaxt lazımdır. Biz yaz tətillərini bir həftə qabağa çəkərik," - Paşinyan deyib.
"Vətəndaş müqaviləsi" iqtidar partiyasının idarə heyəti isə martın 1-nə təyin olunmuş 2008-ci il hadisələri qurbanlarının xatirəsinə yürüşün ləğv edildiyini bildirib.
2008-ci il prezident seçkilərindən sonra hakimiyyət qüvvələri ilə seçkilərin nəticələrini qəbul etməyən nümayişçilərlə toqquşma nəticəsində 10 nəfər həlak olmuş, 200-dən çoxu xəsarət almışdı. Hər il iğtişaşlar zamanı həlak olanların xatirəsinə yürüş, şam yandırma və hadisə baş verdiyi ərazidə gül-çiçək qoyma tədbirləri təşkil edilir.
</doc>
<doc docid='bbc_region-52287869' lang='aze' type='mono' source_url='https://www.bbc.co.uk/azeri/region-52287869' term='COVID'>
İranda koronavirus: Son ayda ilk dəfə 100-dən az ölüm
İranda koronavirusla bağlı ölüm hallarının sayı son bir ayda ilk dəfə olaraq, 100-dən aşağı düşərək, iki rəqəmli göstərici ilə ifadə olunub.
İranda koronavirusla bağlı ölüm hallarının sayı son bir ayda ilk dəfə olaraq, 100-dən aşağı düşərək, iki rəqəmli göstərici ilə ifadə olunub.
Çərşənbə axşamı günü açıqlanan rəsmi statistikaya əsasən, sutka ərzində 98 iranlının ölümünə bais olmuş Covid-19-dan vəfat edənlərin ümumi sayı 4,683-ə çatıb.
İran ilk hadisə barədə fevralın 19-da xəbər verib. Cəmi iki həftə ərzində ölkənin 31 əyalətinin hər birində qeydə alınan infeksiya İran sərhədlərini aşaraq daha geniş coğrafiyaya yayılmağa başlayıb.
Azərbaycan da daxil, 15-dən artıq ölkə ilk yoluxma hadisəsinin İranla əlaqəli olduğunu iddia edir.
Azərbaycan-İran sərhədi fevralın sonunda bağlanıb və onun 20 aprelədək bağlı qalacağına dair qərarın müddəti uzadıla bilər.
İran rəsmiləri ümidverici əlamətlərin üzə çıxdığını bəyan edirlər. Bu barədə çərşənbə axşamı günü İran Səhiyyə nazirliyinin rəsmi nümayəndəsi danışıb.
"Təəssüf ki, xəstəliyə yoluxan 98 yurddaşımızı itirdik... amma bir ay gözlədikdən sonra bu, ilk gündür ki, ölənlərin sayı iki rəqəmli göstərici ilə ifadə olunur", - Kiyanuş Cahanpur deyib.
İran səhiyyə rəsmiləri yoluxma hadisələrinin getdikcə azaldığını və bəzi əyalətlərdə infeksiyanı nəzarət altına almağa yaxın olduğunu deyirlər.
Hərçənd ki, hökumətin nikbin bəyanatları tənqidə tuş gəlir.
İran Parlamentinin Araşdırma mərkəzinin hesabatına əsasən, hakimiyyət epidemiya dalğasına nəzarət etməkdən uzaqdır və ölkədə nə karantin, nə də düzgün aparılan testlər təşkil olunub.
Hökumətin bəzi opponentlərinə əsasən, rəsmi rəqəmlər həqiqi vəziyyəti əks etdirmir. Belələri hesab edir ki, statistika yalnız testlərdə müsbət cavab göstərən halların sayını nəzərə alır.
BBC Farsca xəbər verir ki, İranda 287 minə yaxın test keçirilib.
Bu arada son epidemiya onsuz da sanksiyalardan əziyyət çəkən İran iqtisadiyyatına təzyiqi artırır: yanacaq gəlirlərindən çox asılı olan ölkə, onilliklərin ən aşağı neft qiymətlərinə də sinə gərməlidir.
Prezident Həsən Ruhani deyib ki, koronavirusa qarşı bəzi Avropa ölkələrindən daha uğurlu mübarizə aparan İran iqtisadiyyatı fəaliyyətə başlamağa hazırdır.
Bazar günü əyalətlər daxilindəki şəhərlər arası səyahətlərə qadağa ləğv olunub və bir sıra bizneslər öz fəaliyyətini bərpa etməkdədir, hökumət bildirir.
Lakin Səhiyyə Nazirliyi xəbərdarlıq edir: nəzarət əldən verilərsə, yenidən baş qaldıran koronavirusun ikinci dalğası ölkəni daha ciddi sınağa çəkə bilər.
</doc>
<doc docid='bbc_azerbaijan-52174187' lang='aze' type='mono' source_url='https://www.bbc.co.uk/azeri/azerbaijan-52174187' term='COVID'>
Azərbaycan: Hökumətin dəstək planı nə vəd edir?
Hökumət ötən həftə sonu koronavirusdan maddi əziyyət çəkən vətəndaşlar üçün dəstək planını təsdiqləyib.
Hökumət ötən həftə sonu koronavirusdan maddi əziyyət çəkən vətəndaşlar üçün dəstək planını təsdiqləyib.
Bəzi iqtisadçılar hesab edirlər ki, bu dəstək planı yaranmış vəziyyətdə əhaliyə maddi dəstəyi təmin edə biləcək: "Təkcə dövlət və enerji sektorunda çalışanlar yox, həm də qeyri-dövlət və qeyri-enerji sektorunda çalışan muzdlu vətəndaşlar da bu maddi dəstəkdən yararlana biləcəklər", millət vəkili Vüqar Bayramov deyib.
Amma bəzi təhlilçilərə görə, hökumət bu planı "qərarları intuitiv qaydada qəbul edib", çünki ölkədə real işçi qüvvəsi barədə məlumatlar dəqiq deyil və bu da minlərlə qeyri-leqal çalışan günəmuzd işçini dəstəkdən kənar saxlayacaq.
Hökumətin planının icra mexanizmi barədə hələlik rəsmi qurumlardan şərh almaq mümkün olmayıb.
Maddi dəstək planında nə var?
Hökumətin qəbul etdiyi dəstək planında nəzərdə tutulur ki, Dövlət Məşğulluq Xidmətində işsiz kimi qeydiyyata alınmış 200 minə qədər şəxsə bu ilin aprel-may aylarında yaşayış minimumu qədər - 190 manat -birdəfəlik ödəniş veriləcək. Bu məqsədlə 70 milyon manat ayrılıb.
Tədbirlər planında bu il pandemiyadan zərər çəkmiş sahələrdə fəaliyyət göstərən 300 min fərdi və mikro sahibkaraiş yerlərinin ixtisar edilməməsi məqsədilə maliyyə dəstəyinin göstərilməsi üçün 80 milyon manat ayrılıb.
Aprel-may aylarında ölkədə 50 min ictimai iş yeri yaradılması üçün 30 milyon manat ayrılıb. Həmin iş yerləri üçün ayda 300 manat olmaqla əmək haqqı nəzərdə tutulub.
Bu il koronavirusdan zərər çəkmiş sahələrdə çalışan 300 min muzdlu işçinin iş yerlərinin azaldılmaması məqsədi ilə həmin işçilərin əmək haqqının müəyyən hissəsinin ödənilməsi üçün 215 milyon manat ayrılıb.
Bu ilin aprelində COVİD-19-dan zərər çəkmiş sahələrdə fəaliyyət göstərən sahibkarlıq subyektlərinə (o cümlədən kiçik və orta sahibkarlara) veriləcək 500 milyon manat məbləğində bank kreditləri üzrə dövlət zəmanətinin verilməsi və kredit faizlərinin subsidiyalaşdırılması üçün əlavə 20 milyon manat ayrılır.
Güzəştli ipoteka kreditlərinin verilməsi üçün bu ay İpoteka və Kreditlər Zəmanəti Fonduna 90 milyon manatın ayrılması nəzərdə tutulub.
Həmçinin aprel-may aylarında İqtisadiyyat Nazirliyi yanında Sahibkarlığın İnkişafı Fonduna əlavə 50 milyon manat, il ərzində sərnişindaşıma sahəsinə maliyyə dəstəyinin verilməsi üçün 280 milyon manat ayrılacaq.
Koronavirusdan zərər çəkmiş sahələrdə fəaliyyət göstərən sahibkarlıq subyektlərinə vergi güzəştlərinin və tətillərinin verilməsi də nəzərdə tutulub.
Milli Məclisin deputatı Vüqar Bayramov hesab edir ki, nəzərdə tutulan tədbirlər həm məşğul əhalini (muzdla işləyən vətəndaşlarımız), həm də işləməyən vətəndaşların sosial təminatını təmin edir, eyni zamanda onlara birbaşa yardımın həyata keçirilməsini nəzərdə tutur.
O vurğulayır ki, təkcə dövlət və enerji sektorunda çalışanlar yox, həm də qeyri-dövlət və qeyri-enerji sektorunda çalışan muzdlu işçilər də bu maddi dəstəkdən yararlana biləcəklər.
Millət vəkilinin fikrincə, işsizlər üçün ayrılan vəsait bu sahədə yaranmış problemin həllinə kömək edə biləcək: "Bu, qeydiyyatda olan 200 min işçiylə bağlı vəsaitin ayrılması deməkdir. Eyni zamanda 50 min yeni sosial iş yerlərinin açılması nəzərdə tutulub".
Vüqar Bayramov BBC News Azərbaycancaya deyib ki, iqtisadi paket daxilində nəzərədə tutulan proqramlar sahibkarlara dəstək verir ki, onlar öz işçilərini ixtisar etməsinlər, əmək kollektivlərini qoruyub saxlasınlar.
Vüqar Bayramova görə, bu plan işə düşdükdən sonra həm kreditlərdə, həm də güzəştli kreditlərin həcmində artım olacaq.
O, ipoteka bazarına yönəlik güzəştli kreditin artırılmasının da əmlak və inşaat sektoruna müsbət təsir edəcəyini düşünür.
İqtisadi Təşəbbüslərə Yardım Mərkəzinin rəhbəri Azər Mehtiyevin fikrincə, hökümətin tədbirlər planı ayrıca olaraq koronavirus dövrü və post-koronavirus dövrü üçün hazırlansaydı, bu, daha yaxşı olardı, çünki indiki formatda olan sənəd "qarışıqlıq yaradır".
İqtisadçı qeyd edib ki, bəyan edilən məqsədlər üçün ayrılan vəsaitin həcmi baxımından  - 2,5 milyard manat və ya ÜDM-in 3 faizi - kifayət qədər ciddi məbləğdir və sahibkarlara bu cür yardm ciddi dəstək sayıla bilər.
"Lakin bunun nə dərəcədə şəffaf və ünvana çatan olacağı sual doğurur və bu məsələ mütləq monitorinq olunmalıdır," - o qeyd edib.
Azər Mehtiyev hesab edir ki, hökumət "qərarları intuitiv qaydada qəbul edib, çünki bu plan real olaraq işçi qüvvəsinin miqyası, əhalinin və insanların indiki durumda daha ağır vəziyyətə düşə biləcək hissəsinin sayı barədə məlumatın yetərli olmadığını göstərir".
"Eyni zamanda hökumətin əlində qeyri-rəsmi işsizilərin nə qədər olması barədə də dəqiq məlumat yoxdur. Bütün bunlar ona gətirib çıxarır ki, işsizlərin sayının necə müəyyən olunacağı qeyri-müəyyəndir. Bu kateqoriyanın sayını göstərən rəsmi rəqəmlər çox azdır",- Azər Mehtiyev qeyd edib.
İqtisadi məsələlər üzrə təhlilçi Natiq Cəfərli  hesab edir ki, hökumətin yardım paketində rəsmi qeydiyyatda olmayan işsizlər kütləsi nəzərə alınmayıb.
"Ölkədə azı 1,5 milyon müqaviləsiz, günəmuzd işçilər var, əksəriyyəti də çox aşağı gəlirə malikdirlər, çoxları kirayədə yaşayır, onların axırı necə olacaq?"
Natiq Cəfərlinin qənaətincə, hökumət hazırkı vəziyyətdə əhaliyə kömək etmək üçün effektiv və sürətli qərarlar verməlidir: kommunal xərclər 3 aylıq dondurulmalı, orta və kiçik sahibkarlara 3 aylıq vergi tətili, banklara vergi tətili və uzunmüddətli aşağı faizli kredit verilməlidir, onlar da bütün növ kreditlər üzrə faiz hesablamalarını 3 aylıq dondurmalıdır.
İqtisadçıya görə, bütün vətəndaşlara minimum əmək haqqı həcmində - 250 manat - birdəfəlik maddi yardım ödənilməlidir.
Hökumətin planının icra mexanizmi barədə hələlik Əmək və Əhalinin Sosial Müdafiə və İqtisadiyyat nazirliklərindən şərh almaq mümkün olmayıb.
</doc>
<doc docid='bbc_international-52357654' lang='aze' type='mono' source_url='https://www.bbc.co.uk/azeri/international-52357654' term='COVID'>
Koronavirus: Plazma ilə müalicə üsulu sınaqdan keçiriləcək
Britaniyada koronavirusa yoluxanların müalicəsində bu xəstəlikdən sağalanların qanından istifadə edilə bilər.
Britaniyada koronavirusa yoluxanların müalicəsində bu xəstəlikdən sağalanların qanından istifadə edilə bilər.
Britaniya Səhiyyə Sisteminin Qan və Transplantasiya (NHSBT) bölməsi bu məqsədlə Covid-19-dan sağalmış bəzi insanlardan qan vermələrini xahiş edib.
Ümid edilir ki, sağalmış xəstələrin qanında əmələ gəlmiş antitellər digər xəstələri virusdan qurtara bilər.
ABŞ-da bu effekti öyrənmək üçün artıq 1500-dən çox xəstəxananı əhatə edən böyük bir layihəyə başlanılıb.
İnsanın immun sistemi yoluxma zamanı virusu hədəfləyən antitellərin əmələ gəlməsiylə reaksiya verir.
Qanda əmələ gələn həmin antitelləri plazmada, yəni qanın tərkib hissəsi olan mayedə aşkar etmək olar.
NHSBT Covid-19-dan sağalmış xəstələrə müraciət edərək onlardan götürülən plazma ilə virusa yoluxanların müalicə edilməsinin mümkünlüyünü öyrənir.
"Biz onun Covid-19-dan mümkün müalicə üsulu kimi sınaqlardan keçirilməsini nəzərdə tuturuq, -  NHSBT tərəfindən verilən şərhdə deyilir. - Buna tam icazə verilsə, sınaqlarda sağalmış insanların plazmasının köçürülməsinin Covid-19 xəstələrinin sağalma sürətinə və sağ qalmaq şanslarının yaxşılaşmasına təsiri araşdırılacaq.”
"Xəstələri qorumaq və etibarlı nəticələr əldə etmək üçün bütün klinik sınaqlar ciddi təsdiqləmə prosesindən keçməlidir. Təsdiqləmə prosesini mümkün qədər tez keçmək üçün hökumət və bütün müvafiq qurumlarla sıx əlaqə rejimində işləyirik."
Bu üsul əvvəlki pandemiyalarda necə kömək edib?
Sağalmış xəstələrin qanından istifadə etmək tibbdə yeni bir fikir deyil.
100 il bundan əvvəl İspan qripi epidemiyası zamanı və bu yaxınlarda Ebola və Sars epidemiyaları zamanı bu üsuldan istifadə edilib.
Bu üsulun effektivliyi və koronavirusa qarşı nə qədər təsirli olacağını öyrənmək üçün hərtərəfli araşdırmalar aparılmalıdır, çünki indiyə qədər bu istiqamətdə yalnız məhdud araşdırmalar yer alıb.
Alimlər hesab edirlər ki, plazma möcüzə yaratmayacaq.
Amma koronavirusun müalicəsində hələlik ciddi nəticə əldə olunmadığı nəzərə alınarsa, plazma üsulunun koronavirusa qarşı bir peyvənd tapılana qədər vaxt qazanmağa imkan verəcəyi ümidləri mövcuddur.
</doc>
<doc docid='bbc_magazine-51752323' lang='aze' type='mono' source_url='https://www.bbc.co.uk/azeri/magazine-51752323' term='COVID'>
İranlılar koronavirus haqqında: "Küçələr bomboşdur" və "ehtiyat edənlərə gülürlər"
İran koronavirusun ən çox təsirinə məruz qalan ölkələrdəndir. Cümə günü COVİD-19 burada daha 17 nəfərin həyatına son qoyub, bununla da ölənlərin ümumi sayı 124-ə çatıb.
İran koronavirusun ən çox təsirinə məruz qalan ölkələrdəndir. Cümə günü COVİD-19 burada daha 17 nəfərin həyatına son qoyub, bununla da ölənlərin ümumi sayı 124-ə çatıb.
Səhiyyə Nazirliyinə əsasən, ölkə boyu 4747 infeksiya faktı qeydə alınıb.
Yeni infeksiya hallar barədə məlumat demək olar ki, hər gün daxil olur. Bəs görəsən adi iranlılar arasında belə məlumatlar necə qarşılanır? BBC Farsca ölkənin müxtəlif guşələrində olan adi sakinlərlə söhbət edib.
Astmam var və təngnəfəs oluram. Əmin-amanlıq hissi yoxa çıxıb. Apteklərdə heç bir maska və ya dezinfeksiya vasitələri qalmayıb. Ən çətini isə, yaşadığımız stressdir.
Hakimiyyətlə birbaşa əlaqə yoxdur ki, kimləsə danışa bilək. Bu da gərginliyi  artırır. Həm də heç bir dezinfeksiya vasitəsi yoxdur.
Özümü karantinə aldım. Mənə elə gəlir ki, hər tərəfdə virus var. Alıb evimə gətirdiyim hər şeydə. Paranoya olduğumu hiss edirəm.
Təəssüflər olsun ki, supermarketlərə axışan insanlar bütün təmizləyici və yuyucu vasitələri almağa tələsir və buna görə də, təmizləyici vasitələr kimi məhsullar tükənə bilər. Maska və dezinfeksiya maddələrində də belə oldu.
Küçələr bomboşdur, cəmi bir neçə nəfər gözə dəyir. Mağazaların çoxu bağlanıb və qiymətlər artmaqdadır. Sakinlər arasında epidemiya qorxusu var. Bir çox insan avtobus və ictimai nəqliyyatın istifadəsindən çəkinir.
Amma buna ciddi yanaşmayanlar da var. Onlar ehtiyatlı insanlara, nigaran olanlara gülürlər.
Bir həftə əvvəl buraya gəldiyim zaman, nə şübhəli hallarla bağlı davranış, nə də konkret analizlərın alınmasına dair rəsmi təlimat verilmişdi. Xəstəxanada şübhəli hallar üçün xüsusi yer yox idi.
Əslində heç bir hazırlıq görülməmişdi. Mən həkim kimi məhdud sayda maska və əlcək aldım, amma tibb bacıları məndən az aldılar.
Ən sonda öz hesabıma əlavə maska və əlcək almağa məcbur oldum.
Burada, İsfahanda heç kim buna ciddi yanaşmır. Bir çox insana elə gəlir ki, bu virus hər yerdə yayılır, amma İsfahanda heç nə yoxdu.
Başqa şəhərlərdə gördüyünüz üzü maskalı və ya əlcəkli insanlara demək olar ki, rast gəlmirsən. Adamı məəttəl qoyan isə, günbəgün qiyməti bahalaşan ərzaq mallarıdır.
Hamı lazım olandan daha çox alır, sanki qarşıdan aclıq gəlir.
</doc>
<doc docid='bbc_region-52204424' lang='aze' type='mono' source_url='https://www.bbc.co.uk/azeri/region-52204424' term='COVID'>
Dağlıq Qarabağda ilk koronavirusa yoluxma halı
Dağlıq Qarabağda ilk koronavirusa yoluxma halı qeydə alınıb, Ermənistan informasiya vasitələri xəbər verir.
Dağlıq Qarabağda ilk koronavirusa yoluxma halı qeydə alınıb, Ermənistan informasiya vasitələri xəbər verir.
Məlumata görə, tanınmamış "DQR Səhiyyə Nazirliyi" Covid-19 virusuna yoluxmada şübhəli bilinən iki şəxsin testlərini Ermənistana yoxlamağa göndərib və birinin nəticəsi müsbət olub.
Məlumata görə, sözügedən şəxs Ermənistanın "yoluxma ocağı" sayılan yaşayış məntəqəsindən gəldiyinə görə, aprelin 2-də səhər təcili yardım maşını ilə "Kaşatağ [Laçın] xəstəxanasına çatdırılıb və təcrid edilib".
İkinci yoluxmada şübhəli qadın bundan iki gün sonra həmin tibb məntəqəsinə aparılıb, lakin onda başqa xəstəlik simptomları aşkar edilib.
Yoluxmuş vətəndaşla təmasda olan daha 17 nəfər özünütəcrid edib. Onlarda hazırda yoluxma əlamətləri müəyyən edilməyib.
Ermənistan kütləvi informasiya vasitələri hələ ötən həftə, "rəsmi məlumatlara istinad edərək", Dağlıq Qarabağ əhalisi və burada yerləşən qoşun hissələrində xidmət edən hərbçilər arasında koronavirusa yoluxma halı qeyd olunmadığını qeyd edirdilər.
Ötən həftənin sonunda Ermənistanla Dağlıq Qarabağ arasında yollar müvəqqəti olaraq bağlanıb.
Koronavirusun Qarabağa sirayət etməsinə yol verməmək məqsədilə Ermənistandan Dağlıq Qarabağa gedən həm Laçın, həm Kəlbəcər istiqamətində yollarda nəzarət-buraxılış məntəqələri qurub.
Qadağa müddətində Dağlıq Qarabağ ərazisinə yalnız orada qeydiyyatı olanlar, yükdaşıyan nəqliyyat buraxılır.
1994-cü ildə Rusiyanın vasitəçiliyilə imzalanmış atəşkəs razılaşmasından sonra Dağlıq Qarabağ və ətrafındakı Azərbaycan əraziləri erməni silahlılarının əlinə keçib. BMT erməni silahlı qüvvələrinin geri çəkilmələrini tələb edib. Həmin dövrdən bəri tez-tez atəşkəs pozulması halları baş verir və tərəflər münaqişənin həll edilməməsinə görə bir-birini ittiham edir.  Münaqişənin tənzimlənməsinə dair danışıqlar 1992-ci ildən bəri ATƏT-in Minsk Qrupu çərçivəsində aparılır.
</doc>
<doc docid='bbc_international-52246411' lang='aze' type='mono' source_url='https://www.bbc.co.uk/azeri/international-52246411' term='COVID'>
Koronavirus: New Yorkda kütləvi məzarlar qazılır

ABŞ-ın New York şəhərində kütləvi məzarlıqlar salınır, mediada yayılmış dronla çəkilmiş videolardan belə görünür.
New York-da koronavirusdan ölənlərin sayı hər gün artır.
Son məlumatlara görə, New York hazırda koronavirusa yoluxma sayına görə digər ölkələrdən belə qabaqdadır.
COVİD-19 diaqnozu qoyulanların sayı 10 mindən təxminən 160 minə yüksəlib. Onlardan 7 mini vəfat edib.
İspaniyada 153 min, İtaliyada 143 min, ötən il virusun ortaya çıxdığı Çində 82 min koronavirusa yoluxma aşkar edilib.
Bütün ABŞ-da 462 min yoluxma qeydə alınıb və COVİD-19-dan 16 500 vəfat edən var.
Bütün dünyada koronavirusa yoluxanların aşkar edilmiş sayı 1,6 milyon, ölənlərin sayı 95 mindir.
Yayılmış videolarda qoruyucu geyimlərdə olan işçilərin tabutların yığıldığı yerə nərdivanla endiyi görünür.
Video kimsəsiz və yoxsul amerikalıların dəfni üçün nəzərdə tutulan Bronx bölgəsində olan Hart adasında çəkilib.
150 ildən çoxdur ki, şəhər məmurları bu ərazini kimsəsiz və yoxsulların dəfni üçün istifadə edirlər.
Video görüntülərdə görünən tabutların koronavirus qurbanlarına məxsus olması ehtimalı var, amma bu aydın deyil ki, mərhumlar yoxsul və ya kimsəsizdirmi?
Bu məzarlıqda dəfn işləri həftədə bir gün aparılırdısa, indi 5 günə qalxıb.
Adətən, məzar qazılması ilə şəhərdəki ən böyük həbsxananın məhbusları məşğul olurdu, amma ölümün artması işçi ehtiyacını da artırıb.
New York şəhər meri Bill de Blasio bu həftənin əvvəlində bildirmişdi ki, bəzi cəsədlər Hart adasında müvəqəti olaraq dəfn edilə bilər.
New York-da koronavirusdan ölüm sayı çərşənbə günü rekord sayda qeydə alınıb: bir gündə 799 adam ölüb.
Amma şəhər rəsmiləri New York hospitallarında COVİD-19 pasiyentlərinin azaldığını ümidverici fakt kimi bildirirlər.
</doc>
<doc docid='bbc_international-52131423' lang='aze' type='mono' source_url='https://www.bbc.co.uk/azeri/international-52131423' term='COVID'>
Koronavirusu vecinə almayan yeganə Avropa ölkəsi
Yeni növ koronavirus epidemiyasının geniş yayıldığı ərazilərdən biri olan Avropada hər gün çox ciddi məhdudlaşdırıcı tədbirlər tətbiq edilməkdədir. Ancaq bu qitədə yerləşən ölkələrin birində həyat heç bir şey olmamış kimi davam edir.
Yeni növ koronavirus epidemiyasının geniş yayıldığı ərazilərdən biri olan Avropada hər gün çox ciddi məhdudlaşdırıcı tədbirlər tətbiq edilməkdədir. Ancaq bu qitədə yerləşən ölkələrin birində həyat heç bir şey olmamış kimi davam edir.
Bu, bir çox cəhətdən özünəxas xüsusiyyətlərə malik olan Belarusdur.
Bu ölkənin iki qonşusundan birində - Ukraynada Covid-19-a görə fövqəladə vəziyyət elan edilib, digər qonşusu Rusiyada məktəblər tətilə göndərilib, bütün kütləvi tədbirlər və uçuşlar təxirə salınıb.
Ancaq Belarus heç bir addım atmayıb. Sərhədləri açıqdır, insanlar səyahət edirlər, tualet kağızı kimi məhsullara tələbatda da ajiotaj müşahidə edilmir.
"Panikaya düşməyin!"
Belarus prezidenti Aleksandr Lukaşenko koronavirusun qarşısını almaq üçün ölkə olaraq hər hansı tədbir görməyə ehtiyac olmadığını deyib.
"Olur belə şeylər. Əsas olan panikaya düşməməkdir!" - çərşənbə axşamı mətbuat işçilərinə verdiyi açıqlamada Lukaşenko belə deyib.
Bu ölkədə nə kinoteatrlar və teatrlar qapadılıb, nə də kütləvi tədbirlərə qadağa qoyulub. Futbol çempionatları davam edir. Canlı yayımlanan oyunlar öz çempionatlarını ləğv etmiş Rusiyada böyük maraqla izlənir.
Lukaşenko "Koronaviurusun müalicəsi traktordur" deyib və bu, ölkədə geniş müzakirələrə, o cümlədən, sosial şəbəkələrdə zarafatalara səbəb olub.
Belarus prezidenti kənd təsərrüfatı sahəsində fəaliyyəti təşviq etmək üçün belə deyib.
Bundan başqa özü spirtli içki içməyən Lukaşenko arağı virusa qarşı effektli vasitələrdən biri adlandırıb.
Ancaq virusun dünya miqyasında yayılması ölkə əhalisində ciddi narahatlıq yaradıb.
Paytaxt Minskdə xeyli tələbə və şagird xəstəlik bəhanəsiylə evdə qalır.
Artan qorxuları azaltmaq istəyən bəzi universitetlər tələbələrin ictimai nəqliyyatdan pik saatlarda istifadə etməməsi üçün dərsləri günorta saatlarına keçirib.
Minsk küçələrində seyrəklik hiss edilir, yaşlıların daha böyük risk altında olduğunu dərk edənlərin sayı artır.
Ancaq bu düşüncələrin yaranmasında hökumətin hər hansı rolu olmayıb.
Əksinə, Lukaşenko narahatlıq üçün əsas olmadığını və xaricdən gələn hər kəsin test edildiyini bildirib.
O deyib ki, "hər gün 2-3 şəxsin test nəticəsi pozitiv çıxır. Belələri 1,5-2 həftə ərzində karantində saxlanır".
Lukaşenko hədsiz narahatlığın və psixozun virusdan daha təhlükəli olduğunu vurğulayır.
O, ölkənin kəşfiyyat xidməti idarələrinə xalq arasında panika yayan "alçaqları tutun" əmrini verib.
Bu günə qədər Belorusda 86 yoluxma və iki ölüm halı qeydə alınıb. Ancaq ölüm səbəbi rəsmi olaraq koronavirus göstərilməyib.
Bir çox xüsusiyyətlərinə görə fərqlənən Belarus Avropada ölüm cəzasının ləğv edilmədiyi yeganə ölkədir. Bu coğrafiyada koronavirusa qarşı bu qədər arxayın davranan tək ölkə də Belarusdur.
Ölkənin ən məşhur müxalifətçilərindən olan Andrey Kim bu məsələdə gözlənilməz şəkildə Lukaşenkoyla həmrəylik nümayiş etdirir.
O öz "Facebook" profilində yazıb ki, ölkə miqyasında karantin tətbiq edilməsi "iqtisadiyyatı məhv edər":
"Dünya tərsinə çevrilib. İndi Belarus populizmlə məşğul olmayan, xalqın mənafeyi naminə addımlar adan yeganə ölkədir", o deyib.
</doc>
<doc docid='bbc_international-51997684' lang='aze' type='mono' source_url='https://www.bbc.co.uk/azeri/international-51997684' term='COVID'>
Covid-19: ABŞ-da yoluxanların sayı 300000-i keçib, Trump "çox sayda ölənlərin" olacağını deyir
ABŞ-dakı Johns Hopkins Universitetinin hesablamasına görə, dünyada koronavirusa yoluxanların sayı bir milyonu keçib. Bu rəqəmlərə görə dünyada yoluxma halları bir həftədən də az müddətdə iki qat artıb. Covid-19-dan ölənlərin sayı 51 mindən çox olub.
ABŞ-dakı Johns Hopkins Universitetinin hesablamasına görə, dünyada koronavirusa yoluxanların sayı bir milyonu keçib. Bu rəqəmlərə görə dünyada yoluxma halları bir həftədən də az müddətdə iki qat artıb. Covid-19-dan ölənlərin sayı 51 mindən çox olub.
Universitetin son məlumatlarına görə, Covid-19-a yoluxanların ən çox olduğu ölkələr ABŞ, İtaliya, İspaniya, Almaniya, Çin, Fransa, İran, İngiltərə, İsveçrə və Türkiyədir. Bu virusdan ölənlərin ən çox olduğu ölkələr isə İtaliya, İspaniya, ABŞ, Fransa, Çin, İran, İngiltərə, Hollandiya, Almaniya, və Belçikadır.
ABŞ prezidenti Donald Trump şənbə günü küçirdiyi brifinqdə amerikalılara indiyədək olanlardan ən "çətin həftəyə" hazırlaşmağı məsləhət görüb və "çox sayda ölüm hallarının" olacağı barədə xəbərdarlıq edib.
ABŞ hazırda koronavirusa yoluxanların sayına görə dünyada birincidir - yoluxanların sayı 310000-i keçib, ölənlərin sayı isə təxminən  8500 nəfərdir.
Bundan əvvəl prezident Donald Trump bildirimişdi ki, "ölüm nisbətinin ən yüksək nöqtəsi iki həftə ərzində olacaq".
Eyni zamanda, prezident Trump ABŞ-da Covid-19-a görə tətbiq edilən sosial məsafə gözlənilməsi qaydalarının aprelə təsadüf edən xristian aləminin qeyd etdiyi pasxa bayramı günlərində yumşaldılmasını da təklif edib.
"Biz ölkəmizi yenidən açmalıyıq",- Donald Trump şənbə günü Ağ Evdə keçirilən brifinqdə bildirib. - Biz bunu aylarla davam etdirmək istəmirik".
Ölkədə sosial məsafə kimi koronavirusa qarşı mübarizə qaydalarının aprelin sonunadək tətbiq ediləcəyi gözlənilir.
Bu ölkə aşkar edilmiş koronavirus hallarının sayına görə dünyada ikinci yerə keçib - burada son məlumatlara görə, 126 168 nəfər Covid-19-a yoluxub.
Lakin virusdan ölənlərin sayına görə ölkə İtaliyadan sonra ikinci yerdədir: şənbə gününə olan məlumatlara əsasən, İspaniyada Covid-19-dan 11 947 nəfər ölüb.
Dünyada koronavirusdan ən çox ölüm sayı (15 362 nəfər) İtaliyadadır.
Burada Covid-19 virusuna yoluxan insanların sayı 124 632 nəfər təşkil edib.
Dünya üzrə ən çox yoluxanların sayına görə Almaniya beşinci ölkədir. Almaniyada koronavirusa yoluxanların sayı 80 641, ölənlərin sayı isə 997 nəfər təşkil edib.
Almaniya hökuməti ölkədə iki nəfərdən artıq qruplara toplaşmağı qadağan edib.
Almaniya kansleri Angela Merkel bazar günündən karantin rejiminə keçməli olub, çünki məlum olub ki, cümə günü ona profilaktik peyvənd vuran həkim də koronavirusa yoluxub.
İspaniya aşkar edilmiş koronavirus hallarının sayına görə dünyada yeddinci yerdədir - burada Covid-19-a 57 780 nəfər yoluxub.
Lakin virusdan ölənlərin sayına görə isə ölkə bir pillə yuxarıda olan Almaniyanı xeyli qabağlayıb: Fransada Covid-19-dan ölənlərin sayı 4 032 nəfərə çatıb.
Koronavirus epidemiyasının beşiyi Çinin Uhan şəhəri sayılsa da, hazırda bu ölkə Covid-19 virusuna yoluxanların ümumi sayına görə dünyada dördüncü yerə düşüb.
Çində Covid-19-a yoluxanların sayı son məlumatlara əsasən, 82 431 nəfər, bu virusdan ölənlərin sayı isə Çinin Hubei vilayətində 3 199 nəfər təşkil edir.
Azərbaycanın cənub qonşusu olan İranda koronavirusa yoluxanların sayı 50 468 nəfərə çatıb və bu göstəriciyə görə ölkə dünyada altıncı yerdədir.
Covid-19-dan ölənlərin sayı isə İranda bazar günü günorta 3 160 nəfər təşkil edib.
Britaniya koronavirusa yoluxanların sayına görə dünyada səkkizinci yeri tutur - burada Covid-19-a yoluxanların ümumi sayı şənbə günü 34 116 nəfərə çatıb, ölənlərin sayı isə 2 921 nəfərdir.
Burada bazar ertəsi günündən başlayaraq əhalidən üç həftə evdə qalmaq istənilib.
Onlar yalnız "tamamilə zəruri" işə gedib-gələ, nadir hallarda "əsas ehtiyaclar" üçün bazarlıq edə və tibbi səbəb olduğu zaman küçəyə çıxa bilərlər.
Ölkədə iki nəfərdən artıq və ailə üzvü olmayan şəxslərin toplaşması qadağandır.
Bazar günü Britaniya hökumətinin kabinet naziri Michael Gove koronavirusla bağlı ölkədə tətbiq edilən sərt tədbirlərin "uzun müddət", təxminən 6 ayadək davam edə biləcəyinə hazır olmağın vacibliyini vurğulayıb.
Türkiyədə koronavirusa ümumilikdə yoluxanların sayı bazar günü günorta 15 679 nəfər təşkil edib. Bu göstəriciyə görə, ölkə dünyada 10-cu yerdədir.
Türkiyədə Covid 19-dan ölənlərin sayı isə 277 nəfər təşkil edib.
</doc>
<doc docid='bbc_international-52102771' lang='aze' type='mono' source_url='https://www.bbc.co.uk/azeri/international-52102771' term='COVID'>
Koronavirus haqqında bütün bilinənlər - yığcam şəkildə
Koronavirus haqqında o qədər çox informasiya var ki, içində itib-batmaq olar. Biz sizin üçün ən vaciblərini topladıq. Ümid edirik ki, öyrənmək istədiklərinizin hamısı aşağıdakı 80 faktda var.
Koronavirus haqqında o qədər çox informasiya var ki, içində itib-batmaq olar. Biz sizin üçün ən vaciblərini topladıq. Ümid edirik ki, öyrənmək istədiklərinizin hamısı aşağıdakı 80 faktda var.
1."Covid-19" və "SARS-CoV-2" fərqli viruslardır. "Covid-19" - xəstəliyin (D - "disease" sözünün baş hərfidir), "SARS-CoV-2" isə virusun özünün adıdır.
2."CoV" - "CoronaVirus" sözünün qısaldılmış formasıdır. "Tikanlı" kənarları günəş tacını xatrlatdığı üçün virusu belə adlandırıblar.
3.Koronoviruslar bioloji saxtakarlardır - tikanların hər biri faydalı maddə molekulunu imitasiya edir, buna aldanan hüceyrə reseptorları onları məmnuniyyətlə içinə çəkir, tikanın ardınca virus özü də hüceyrəyə virus daxil olur və bu, yoluxmayla nəticələnir.
4."Yeni koronavirus" termini (novel və ya nCoV) virusun nə alimlərə, nə də hüceyrələrimizə tanış olduğu deməkdir.
5. 2 milyon illik təkamül dövründə bizim immun sistemimiz məlum infeksiyaların bir çoxuyla mübarizə aparmağı öyrənib, ancaq yeni koronavirus onu qəfil yaxalayıb. Məhz bu səbəbdən yeni virusun öhdəsindən gəlmək bu qədər çətin, ona yoluxmaq bu qədər asandır.
6.Hüceyrəni əsir alan virus zülal əvəzinə öz nüsxələrini istehsal etməyə məcbur edir, həm də dayanmadan. Bu, zəncirvari reaksiya yaradır və nəticədə hüceyrə məhv olur, infeksiya daşıyıcı isə yoluxucu xarakter qazanır.
7.Yoluxmanın ilkin mərhələsində yeni koronavirus aktiv şəkildə boğazda və nəfəs yollarında çoxalmağa başlayır. Sonra infeksiya aşağı enib ağciyərə çataraq iltibah əmələ gətirə bilir.
8. Ona görə yoluxmanın ilk əlaməti öskürəkdir. Temperatur bundan sonra yüksəlməyə balayır.
9. Ancaq qızdırma heç də hamıda müşahidə olunmur - Uhanda pasientlərin 30%-ində xəstəxanaya daxil olma anında normal temperatur olub.
10. Yoluxanların bir çoxunda (18% və ya hər beş nəfərdən biri) heç öskürək də olmur. Yəni bəzi şəxslərdə xəstəliyin heç bir əlaməti müşahidə edilmir və insan yoluxduğunu heç bilmir də.
11. Belə şəxslər aktiv daşıyıcı hesab olunurlar və başqalrını yoluxdura bilirlər.
12. "Covid-19"-un yüngül forması adi mövsüm qripini xatırladır: quru öskürək, qızdırma, ümumi zəiflik, bəzən də əzələ və baş ağrıları.
13. Bu cür yoluxmanın müalicəsi də adi qaydalara uyğun olur - ev şəraitində və simptomlara uyğun olaraq.
14. Koronavirusun ən qeyri-adi xüsusiyyətlərindən biri dad və iy hissinin itməsidir.
15. Bu, heç də hamıda rast gəlinən hal deyil və xəstəliyin yeganə sipmtomu ola bilir.
16. Ona görə də bu hisslərinizi itirsəniz, demək ki, narahat olmaq və müalicəyə başlamaq üçün əsasınız var.
17. Xüsulə vacib fakt: bu yeni koronavirusun daşıyıcısı yoluxduğu ilk andan etibarən ətrafdakılar üçün təhlükəlidir - xəstəliyin ilk siptomları üzə çıxmazdan çox-çox əvvəl.
18. Yaxşı xəbər: virus nə qədər çox ölümcüldürsə, yayılma imkanı o qədər azdır. Öz sahibini öldürən virus başqalarını yoluxdura bilmir. Ona görə də virus nadir hallarda bu səviyyədə mutasiya edir -  belə son onun  maraqlarına uyğun gəlmir.
19. Pis xəbər: "SARS-CoV-2" məhz başqa kateqoriyaya aiddir. Bu virus yoluxduğu insanı daşıyıcı edir, gec üzə çıxır və ya heç çıxmır və ona görə də yoluxanların sayı artır.
20. Hər bir daşıyıcı orta hesabla 2-4 arası sağlam şəxsi yoluxdura bilir. Bu, mövsümi qripin göstəricisindən (1,3 nəfər) çox, qızılcanın göstəricisindən (12+ nəfər) azdır.
21. Hərçənd bütün başqa infeksiyalarda olduğu kimi, "SARS-CoV-2" virusunun da super daşıyıcıları var və onlar dəfələrlə çox insanı (yüzlərlə və bəlkə də minlərlə) yoluxdura bilirlər.
22. Cənubi Koreyada "Covid-19" diaqnozlu şəxslərin sayı 30-a çatmamış yoluxmaların qarşısını almaq mümkün olub. Ancaq "Pasinent 31" adı verilmiş qadın hökumətin təlimatlarını pozaraq 1200 nəfərə yaxın insanı yoluxdurub.
23. Məlum olub ki, çox dindar olan bu qadın öskürməsinə və qızdırlmalı olmasına baxmayaraq  kilsəyə getməyə davam edib.
24. 10 gün ərzində yoluxanların sayı 30-dan 5000-ə yüksəlib.
25. "Covid-19" xəstəliyindən ölənlərin sayını dəqiq müəyyənləşdirmək mümkün deyil, ancaq araşdırmaların bir çoxunda itkilərin 1-3% arası olduğu göstərilir.
26. Bu, mövüsmi qripin nəticələrindən 20 dəfə çox, daha əvvəlki koronavirus yoluxmalarından - SARS (10%) və MERS (25%) epidemiyalarından müqayisəolunmaz dərəcədə azdır.
27. "Covid-19" xəstəliyinə görə ölüm halları ən çox səhiyyə sisteminin vəziyyətindən və müdaxilənin sürətindən asılıdır: Almaniyada bu göstərici cəmi 0,3%, İtaliyada isə 9%-ə yaxındır.
28. 70 yaşdan yuxarı əhali arasında ölüm halları 5% təşkil edir, yaşı 80-dən çox olanlarınsa hər 10 nəfərindən biri ölür.
29. Məhz buna görə bütün hökumətlərin qarşısında duran əsas vəzifə epidemiyanın vaxtını mümkün qədər uzatmaq və çox sayda insanın eyni vaxtda xəstələnməsinə imkan verməməkdir.
30. Pandemiyanın yayılma sürəti yüksəkdir: ilk diaqnozun qoyulduğu gündən 100 min nəfərin xəstələndiyi konstatasiya edilən tarixə qədər 67 gün keçib, ikinci 100 min 11 gün, 3-cüsü 4 gün ərzində yoluxub.
31. Virusa yoluxanların sayı hər gün 3 dəfə artır.
32. Artıq pandemiya dünyanın ən ucqar nöqtələrin qədər gedib çatıb. Martın 24-də məşhur Pasxa adasında ilk yoluxma faktı (42 yaşlı kişidə) qeydə alınıb.
33. Ekspertlər xəbərdarlıq edirlər: özünüzü psixoloji baxımdan bu fikrə alışdırmalısınız ki, on milyonlarla insan koronavirusa yoluxa, yüzminlərlə insan ölə bilər.
34. "SARS-CoV-2" virusunin mənşəyi tam olaraq məlum deyil, ancaq ona bənzər virusları yarasalar və panqolinlər yayır.
35. Böyük ehtimal, virus mutasiyaya uğrayaraq başqa bir heyvana ötürülüb və həmin heyvandan insanlara keçib.
36. Bu virus ilk şəxsə yoluxduğu andan təhlükəli olub, yoxsa insan orqanizminə keçəndən sonra mutasiya yoluyla bizim hüceyrələrimizə yol tapıb? Hələ ki, alimlər bu sualın cavabını bilmirlər.
37. Əgər virus insanla təmas anına qədər təhlükəli olubsa, demək ki, o hələ də təbiətdə mövcud ola və gec-tez insanlara təkrar yoluxa bilər.
38. Epidemiyanın əvvəlində Uhan bazarlarını məhz ov əti satıldığına görə bağlamışdılar.
39. Bu, Çində tətbiq olunan standart tədbirlərdən biridir - orda yeni infeksiya şübhəsi doğuran yerləri bağlayır və karantin elan edirlər. Adətən, effektli olur, ancaq bu dəfə geciydi: əlamətləri görünməyən virus artıq "el içinə" çıxmışdı.
40. Buna inanlar çox olsa da, virus bioloji laboratoriyada hazırlanmayıb.
41. Koronavirusun mənşəyinin süni olması versiyası müxtəlif ölkələrdə fəaliyyət göstərən alim qrupları tərəfindən ciddi şəkildə yoxlanıb və doğru olmadığı qənaətinə gəlinərək rədd edilib.
42. "Bizim analizimiz aydın şəkildə göstərdi ki, "SARS-CoV-2" üzərində manipulyasiya etmək üçün laboratoriyada hazırlanmış virus deyil" - "Nature" jirnalında dərc olunmuş məqalədə belə yazılıb.
43. Miflərdən danışmışkən, daha birini yalanlayaq: tibbi maskalar koronavirusdan QORUMUR. Virusun hissəcikləri o qədər kiçikdir ki, məsamələrdən asanlıqla keçə bilir.
44. Virusun ölçüsünü təsəvvür edə bilməniz üçün: bir iynənin ucunda 100 milyonu yerləşə bilir.
45. Yoluxmuş şəxslərin öskürəyindən ətrafa çox kiçik tüpürcək damcıları sıçrayır və bu damcıların hər birində milyardlarla(!) virus hissəciyi ola bilər.
46. Maskanı yoluxmuş şəxslərin taxması səmərə verir - 100%-lik qoruma təmin olunmasa da, ətrafdıkalır üçün riski bir qədər azaldır.
47. Koronavirusun insanlara həm də ev heyvanları vasitəsilə keçməsi geniş yayılmış fikirdir, ancaq  həqiqətə uyğun deyil. İtdən və ya pişikdən yoluxmayla bağlı hələ heç bir fakt qeydə alınmayıb.
48. Amma az əvvəl xəstə birinin tərk etdiyi boş otaqda virusa yoluxmaq mümkündür.
49. Havada koronavirus 3 saat boyu sağ qalır (yəni sağlam adamlarıı yoluxdura bilir).
50. Dəmir və plastik səthlərdə "SARS-CoV-2" 3 gün, kağız və kartonda 1 sutkaya qədər, misdə 4 saata qədər sağ qalır.
51. Məhz buna görə profilaktikanın ən əsas və etibarlı üsulu evinizdən kənardakı istənilən səthlə təmasdan sonra əllərinizi yaxşıca yumaqdır.
52. Əlləri düzgün yumaq qaydasını düşündüyümüz qədər sadə məsələ deyilmiş.
53. Yaxınlıqda əlüzyuyan yoxdursa, əl üçün antiseptik gellərdən istifadə etmək olar. Ancaq, təbii ki, ən yaxşısı əlləri yumaqdır.
54. Evinizdə araq və ya spirt varsa, antiseptikləri ev şəraitində də hazırlamaq olar.
55. Bundan başqa, dezinfeksiya üçün miramistin və xlorgeksin də işə yarayar - hər ikisi təkcə bakteriyaları yox, həm də virusları yox edir.
56. Antibiotiklər virusa qarşı gücsüzdür. Qrip, herpes və digər qriplərə qarşı olduğu kimi.
57. "Covid-19"-a qarşı peyvənd və ya müalicə üsulu tapılana qədər bütün dünya üzrə karantinlərin və digər məhdudlaşdırıcı tədbirlərin müddəti uzadıla bilər (kiçik fasilələrlə) .
58. Koronavirusa qarşı peyvənd 1-1,5 ildən tez (2021-ci ilin ortalarına və ya sonuna qədər) hazır olmayacaq. O vaxta kimi yoluxma riski olanların çoxu artıq yoluxub sağalmış olacaq.
59. Ola bilsin ki, peyvənd ümumimiyyətlə tapılmasın. Artıq 35 ildir ki, bütün dünya SPİD-ə qarşı peyvənd icad etməyə çalışsa da, ciddi nəticələr əldə etmək mükün olmayıb. Hələ ki, effektiv profilaktika üçün "SPİD-ə qarşı həb" hazırlanıb.
60. "SARS-CoV-2" xəstəliyinə qarşı spesifik terapiya mövcud deyil. Yoluxanları ancaq siptomlara uyğun müalicə edirlər, yəni infeksiyanın özüylə yox, əlamətləriylə mübarizə aparırlar.
61. "Covid-19" diaqnozu qoyulmuş 100 mindən çox pasient tam sağalıb.
62. Xəstələnənlərin çoxuna (80%) həkim köməyi ümumiyyətlə lazım gəlmir. Onlar evdə və adi qripə qarşı vasitələrin köməyilə müalicə olunurlar və adətən, bir həftə ərzində sağalırlar.
63. Yoluxanların hər 5-6-sından birini xəstəxanaya yerləşdirmək lazım gəlir - əsasən yaşlıları və xroniki xəstəlikləri olanları.
64. Ağır hallarda (təxminən 4%) pasientləri süni tənəffüs aparatına (STA) qoşmaq vacibdir. Xəstələrin sayı çox olsa, bu cihazlarla bağlı qıtlıq problemi yarana bilər. Bəzi avtomobil şirkətləri STA istehsalına başlamaq üçün hazırlıq işləri görürlər.
65. İtaliyada ölüm hallarının çox olmasının əsas səbəblərindən biri məhz budur - cihazların az olması. Və təbii ki, yaşlı pasientlərin çox olması, xəstəxanaların həddindən artıq yüklənməsi, tibbi personalın yorulması da.
66. "Covid-19" xəstəliyindən müalicə olunmuş hər 10300 italiyalıya 8000-dən çox ölüm faktı düşür. 62 min insan hələ də xəstədir (martın 27-nə olan məlumat).
67. Paralel olaraq virusa qarşı dərman axtarışları davam edir. Yenilərini hazırlamağa vaxt yoxdur, ona görə də tibb işçiləri artıq mövcud olan antivirus preparatlarının "SARS-CoV-2"-yə qarşı nə qədər effektli ola biləcklərini yoxlayırlar.
68. Fevral ayında Çin həkimləri müşahidə ediblər ki, xloroxin - malyariyanın müalicəsi və profilaktikası üçün hazırlanmış dərman koronavirusa qarşı da effektlidir. Sonrakı günlərdə bu, digər araşdırmalarda da təsdiq olunub.
69. Digər iki dərman SPİD-in müalicəsində istifadə olunan lopinavir və "Ebola" qızdırmasıyla "Marburqa" virusu üçün hazırlanmış remdesivir ola bilər.
70. Sonuncu ümidverici xəbər Yaponiyadan gəlib - qripin müalicəsi üçün yaponlar arasında çox  populyar olan aviqanın (favipiravir) da işə yaraya biləcəyi deyilir. Bu dərman məhz RNT-viruslarla mübarizə üçün hazırlanıb.
71. Uhandakı eksperiment zamanı aviqanın tətbiqi kornavirusa yoluxmuş şəxslərin orta hesabla 4 günə sağalmasıyla nəticələnib.
72. Çində, demək olar ki, bütün pasientlərə həm də Ənənəvi Çin Təbabətinə (ƏÇT) aid preparatlar təyin olunub.
73. ƏÇT üzrə müalicə formulu Quançjoudakı Səkkizinci Xalq Xəstəxanasında hazırlanıb, Quandun əyalətinin Elm və Texnika Nazirliyi tərəfindən tanınıb və regional hökumətlər tərəfindən rəsmən  təsdiqlənib.
74. "Sinxua" agentliyinin məlumatına görə, əsas terapiyayla yanaşı, "Covid-19" diaqnozlu xəstələrə "Tsinfey paydu" (Qingfei Paidu) iksiri də müsbət təsir edir.
75. Bu ənənəvi preparat dərman otlarından, Çin iynəyarpağı və biyan kökü kimi digər bitkilərdən hazırlanır. Preparatın tərkibiylə bağlı ölkədə onlarla və bəlkə də yüzlərlə resept var.
76. Bəzi hallarda ağır xəstələri artıq sağalmış şəxslərə aid qanın zülalını onlara köçürməklə xilas  etməyə çalışırlar. ÜST tərəfindən rəsmi şəkildə tövsiyə olunan bu praktikadan SARS, MERS və "Ebola" epidemiyaları zamanı istifadə olunub.
77. Asqırmaq "Covid-19" əlaməti DEYİL. Koronavirusa yoluxma simptomu öskürəkdir.
78. "SARS-CoV-2" mutasiya etməyə davam edir. Dekabr-mart aylarında bu virusun bəzi variantları 14 dəfə genom dəyişiblər.
79. Ümumən virusun bir-birindən çox az fərqlənən genetik modifikasiyalarının sayı artıq 1200-dən çoxdur.
80. Sankt-Peterburq Qrip İnstitutunun alimləri virusun "Rusiya variantını" araşdırıblar. Məlum olub ki, bu variant genetik olaraq daha çox Avropa növlərinə yaxındır.  Nəticələr infeksiyanın Rusiyaya birbaşa Çindən yox, Avropadan gəlməsi versiyasını təsdiqləyir.
</doc>
<doc docid='bbc_international-52497947' lang='aze' type='mono' source_url='https://www.bbc.co.uk/azeri/international-52497947' term='COVID'>
Koronavirusun yeni simptomları: “kovid barmaqları” və səpgilər
İspaniya həkimlərinin müşahidələrinə görə, "Covid-19" diaqnozuyla xəstəxanaya yerləşdirilən şəxslərdə 5 növ dəri xəstəliyi aşkar edilib.
İspaniya həkimlərinin müşahidələrinə görə, "Covid-19" diaqnozuyla xəstəxanaya yerləşdirilən şəxslərdə 5 növ dəri xəstəliyi aşkar edilib.
"Kovid barmaqları" adı verilmiş növü də daxil olmaqla, müalicəsi bir neçə gün çəkən bu xəstəliklərə, adətən, uşaqlarda və gənclərdə rast gəlinir.
Səpgilər çox vaxt virus xəstəliklərinin əlamətlərindən biri kimi meydana gəlir: məsələn, suçiçəyi zamanı bədəndə qabarcıqlar yaranır. İspaniyalı həkimləri təəccübləndirən o olub ki, "Covid-19" xəstəliyi bir yox, bir neçə növ səpgiylə müşayət olunur.
Ancaq səpgilər hələ ki, koronavirusun simptomları siyahısına daxil edilməyib.
Halbuki son vaxtlar "kovid barmaqları" haqda məlumatlar artmaqdadır - barmaqlar arasında qırmızı səpgilər əmələ gəlir və bəzən bu, xəstəliyin yeganə əlaməti olur.
Araşdırma qrupunun rəhbəri İqnasio Qarsiya-Dovalın dediyinə görə, onların ən çox yayılmış növü qızılca xəstəliyi zamanı müşahidə edilən, adətən, bədənin gövdə hissəsində əmələ gələn yastı və ya qabarıq makulopapular səpgilərdir.
"Səpgilərin müxtəlif növlərdə olması qəribədir, həm də bəziləri xeyli fərqlidir. Adətən, onlar koronavirusla bağlı respirator simptomlardan sonra meydana gəlir, ona görə də diaqnoz qoymaq üçün səpgiyə istinad etmək heç də ən yaxşı variant deyil", - Qarsiya-Doval BBC-yə müsahibəsində deyib.
İspaniya həkimlərinin istinad etdikləri hallar son iki həftə ərzində, respirator əlamətlərlə xəstəxanaya yerləşdirilmiş 374 pasientdə müşahidə edilib.
Araşdırmanın ekspert dəyərləndirilməsi Britaniyanın dermatologiya jurnalında dərc edilib.
Ancaq ekspertlər qeyd edirlər ki, səpgilərin yaranma səbəbi müxtəlif ola bilər, müəyyən təcrübə və bilik sahibi olmadan onları təsnifləndirmək çətindir.
"Bu araşdırmanın əhəmiyyəti insanların həkimə getmədən diaqnoz qoymalarını asanlaşdırmasında yox, virusun təsirlərini daha yaxşı anlamağımıza kömək etməsindədir", - Britaniya Dermatoloqlar Assosiasiyasının rəhbəri, doktor Ruf Merfi belə deyir.
Sauthempton Universitetinin əməkdaşı Maykl Xled qeyd edir ki, virus xəstəliklərinin çoxunda, o cümlədən, pnevmoniyada da səpgi müşahidə olunur:
"Səpgi və dəri yaralarına "Covid-19" xəstələrinin müəyyən qismində rast gəlinir. Hələ ki, biz onlar arasında nə dərəcədə ciddi əlaqə olduğunu, niyə xəstələrin hamısında yox, ancaq müəyyən qismində əmələ gəlməsinin səbəblərini bilmirik".
Amerikanın Dermatoloqlar Assosiasiyası da koronavirus xəstələrində müşahidə olunan dəri simptomlarının siyahısını hazırlayır.
</doc>
<doc docid='bbc_international-52240667' lang='aze' type='mono' source_url='https://www.bbc.co.uk/azeri/international-52240667' term='COVID'>
Karantin biznesi və iqtisadiyyatı öldürəcəkmi?
Hazırda ölkələrin böyük əksəriyyəti iqtisadiyyata dəyən böyük ziyana rəğmən karantin yoluyla koronavirusla mübarizə aparır. Bəziləri isə biznesi süni koma vəziyyətinə salmaq istəmir - dərmanın xəstəlikdən təhlükəli olacağından qorxur.
Hazırda ölkələrin böyük əksəriyyəti iqtisadiyyata dəyən böyük ziyana rəğmən karantin yoluyla koronavirusla mübarizə aparır. Bəziləri isə biznesi süni koma vəziyyətinə salmaq istəmir - dərmanın xəstəlikdən təhlükəli olacağından qorxur.
İnsanların sakitcə evlərinə çəkildiyi, mağaza və ofislərin bağlandığı ölkələrdə belə narazıların etiraz səsləri eşidilir: peyvəndi gözləyə-gözləyə nə qədər evə qapanıb qalmaq olar, bu gedişlə hamımız dilənçiyə çevriləcəyik.
Kim haqlıdır? İlk növbədə kimi qorumaq lazımdır: insanları, yoxsa biznesi?
Bu suala cavab vermək üçün amerikalı alimlər indiki vəziyyətə çox bənzəyən hadisələrə nəzər salıblar.
Genişmiqyaslı karantin yeni məsələ deyil: tam yüz il bundan əvvəl - "ispan qripi" adlı ölümcül epidemiya zamanı da insanlar evə qapanmaq məcburiyyətində qalmışdılar. Bu epidemiya 50 milyon insanın canına bais olmuşdu: planetin təxminən hər 3 sakinindən biri yoluxmuş, hər 10 nəfərdən biri ölmüşdü.
İndiki kimi, 1918-ci ildə də insanlar özünü təcrid etmiş, mağaza və zavodlar bağlanmışdı. İndiki kimi, onda da kimlərsə karantinə tez başlamış, kimlərsə gözləmişdi.
Sonra məlum olmuşdu ki, iqtisadiyyatı yox, insanları xilas edənlər bu bəladan uğurla çıxıblar. Əvvəlcə hər yerdə vəziyyət pis olub, ancaq qripdən sonra normal həyata qayıtmaq o ölkələrdə tez başa gəlib ki, karantin dərhal tətbiq edilib, fiziki əlaqələr məhdudlaşdırılıb, gigiyenaya diqqət artırılıb.
"Qətiyyətli və sürətli tədbirlər həyata keçirən şəhərlərdə işgüzar aktivlik digərlərindən daha dərin olmayıb. Ancaq pandemiya bitəndə onlar daha sürətlə inkişaf ediblər," - ABŞ Mərkəzi Bankı (FED) və Massaçusest Texnologiya İnstitutu iqtisadçılarının ilkin rəyi belədir.
"Məlum oldu ki, karantin tədbirləri təkcə ölüm səviyyəsini azaltmır, həmçinin pandemiyanın zərərli iqtisadi nəticələrini də yumşaldır," - bu isə ABŞ-da 1,5 milyon insanın ölümüylə nəticələnmiş "İspan qripi"nin bu ölkəyə təsirini araşdıranların gəldiyi qənaətdir.
Həmin pandemiya da oxşar ssenariylə yayılmışdı: şərqdən qərbə, dalğalı şəkildə. Birincisi - yazda başlayanı qorxulu olmuşdu, qışdakı isə fəlakət.
ABŞ-ın qərbindəki şəhərlər - Sietl və Los-Ancelesə zərbə ən axırda dəymişdi. Onlar şərq sahilindəki şəhərlərin təcrübələrindən dərs çıxararaq bugünümüzdəkilərə bənzər tədbirlərə əl atmışdılar (evdən işləmək, internet ticarəti və əhali üzərində rəqəmsal nəzarət istisna olmaqla).
İndiki kimi, məktəbləri, teatrları və kilsələri bağlamış, ictimai nəqliyyatı durdurmuş, kütləvi tədbirləri qadağan etmiş, özünütəcrid və fiziki distansiya tətbiq etmiş, əlləri tez-tez yumaq və sair gigienik davranışların təşviqinə başlamış, əhalini maska taxmağa məcbur etmişdilər.
"Yubanmadan hərəkətə keçənlər epidemiyadan sonrakı ildə sənaye istehsalı və bank aktivlərinin artımında digərlərinə nisbətən daha yaxşı nəticələr əldə ediblər," - araşdırmada belə deyilir.
Alimlər aşkar ediblər ki, karantin tədbirlərinin tətbiqi arasındakı 10 günlük fərq postepidemiya dövründə sənayedəki məşğulluq səviyyəsinin təxminən 5% artımıyla nəticələnib. Əlavə 50 günlük məhdudiyyətlərsə iş yerlərinin 6,5% artmasına gətirib çıxarıb.
Bu gün karantin Qərb siyasətçiləri üçün sonu hələ yazılmamış drama çevrilib və "İspan qripi"nin dərsləri onları ürəkləndirə bilər. Onlar hələ ki, həm əhalini, həm səhiyyə sistemini, həm də iqtisadiyyatı pandemiyadan xilas edə biləcək kövrək balansı tapmağa çalışırlar. Bir çox ölkələrin seçimi insan həyatından yanadır və iqtisadçılar bu seçimi dəstəkləyirlər.
"İndiki dövrdə insanları xilas etməklə iqtisadiyyatı xilas etmək bir-birinə qarşı ziddiyət təşkil etmir. Epidemiyanı cilovlamaq və insanları qorumaq üçün görülən işlər sonrakı dövrdə coşqun iqtisadi aktivliyin bərpasını sürətləndirir" - bu, "davamlı resessiya perspektivindən dərin narahatlıq keçirən" keçmiş FED rəhbərləri və maliyyə nazirlərinin də daxil olduğu amerikalı iqtisadçılar qrupunun açıqlamasındandır.
Reanimasiyalarda yer qıtlığı və peyvəndin olmaması vəziyyətində, demək olar ki, bütün ölkələr iti ucu yuvarlatmaq yolunu seçiblər - hökumətlər epidemiyanı zamana yaymağa çalışır və bunun üçün ictimai və işgüzar həyata məhdudiyyətlər qoyurlar. Əvvəlcə bu, epidemiyanın başladığı Asiyada (Çindən Sinqapura qədər), sonra da Avropada (İtaliya, Frana, İspaniya) və ABŞ-da belə oldu.
Digərləri karantin tətbiq etməyə tələsmirlər. Şübhə edənlər və biznesin müdafiəsinə qalxanlar arasında ABŞ prezidenti Donald Trump da vardı.  Ancaq o da tezliklə fikrini dəyişdi və hazırda məhdudiyyətlərin tətbiqini dəstəkləyir: televiziyada çıxış edəndə arxasında qorxulu qrafik - karantin olmasa, ABŞ-da ölü sayının 2 milyondan çox ola bilcəyini, karantinlə bu sayın 240 min civarında qalacağını biləcəyini göstərən cədvəl görünür.
Amma buna hələ inanmayanlar da var.
Braziliya prezidenti Jair Bolsonaru ÜST-ün tövsiyələrinə qarşı o qədər aktiv təbliğat aparır ki, "Twitter" və "İnstagram"-da onu bloka atırlar.
İran prezidenti Həsən Ruhani virusu iranlıları qorxutmaq və ölkədə həyatı durdurmaq üçün hazırlanmış "düşmən planı" adlandırır. O, insanları işlərinə davam etməyə çağırır.
Belarus prezidenti Aleksandr Lukaşenko karantin tətbiq etməyib və məsafə saxlamaq qaydasına özü də əməl etmir. "Diz üstə yaşamaqdansa, ayaq üstə ölmək yaxşıdır" deyən Lukaşenko koronavirusa qarşı müalicə metodu da açıqlayıb: araq, hamam, idman və çöl işləri.
Ölkədə həyatın durması iqtisadiyyata böyük zərbə vurur. Amma bunun müsbət tərəfləri də var.
Əvvəlcə pisdən başlayaq.
Müasir iqtisadiyyatda aktiv sosial həyat istehlakın əsasını təşkil edir. Ünsiyyət qurmaq, özünü göstərmək və başqalarına da baxmaq - insanlar məhz bu məqsədlə restoranlara və idman klublarına gedirlər, qonaqlıqlara toplaşırlar, böyük maşınlar və gözəl geyimlər alırlar.
Karantin və özünütəcrid tətbiq edən hakimiyyət həm də tələbi azaltmış olur. Və elə həmin gülləylə də ikinci dovşan (təklif) vurulur. İşçi qüvvəsi azaldığı üçün (insanlar evlərində oturur, daha çox xəstələnir və daha çox ölürlər) əmtəə və xidmət istehsalı da azalır (yığıncaqlar, ticarət, idman və nəqliyyat məhdudlaşdırıldığı üçün).
Nəticədə biznes inkişafa pul yatırmağı durdurur və gələcəkdə dəyər yaratmaq imkanlarını azaldır. Bundan başqa, bankrot halları da artır;  təkcə şirkətlər yox, insanlar da müflis olur.
Bu, artıq bank sistemi üçün təhlükədir: kütləvi borclar maliyyə böhranı, bankların zərərə düşməsi, kreditlərin likvidliyinin və əlçatanlığının azalması təhlükəsini yaradır.
Ancaq karantinin yaxşı tərəfləri də var.
Əvvəla, o, epidemiyanın miqyasını və demək ki, həm də nəticələrini kiçildir. Sərt qabaqlayıcı tədbirlər karantin şərtlərinin daha tez zəiflədilməsinə və ömrünün qısaldılmasına yardım edir.
İkincisi, məcburi karantin gələcəkdə daha böyük iqtisadi problemlərdən yayınmaq imkanı yaradır, bu isə ölüm səviyyəsini azaldır. Səhiyyə sistemi işinin öhdəsindən gələ bilməsə, dolub-daşan xəstəxana və morqlar insanları elə qorxudar ki, onlar artıq məcburi yox, könüllü olaraq evlərində oturub qalarlar.
Belə vəziyyətdə insanları restoranlara, konsertlərə və ya iş yerlərinə çəkib çıxarmaq çox çətindir: pullar yığılacaq, xərclənməyəcək. İlkin tələbat mallarına və xidmətlərə tələbat yox olacaq - mebel və maşından tutmuş çimərlik turlarından musiqi dərslərinə qədər. İstehlak uzun müddət zəiflədilmiş olacaq, iqtisadiyyat kiçiləcək.
Qarşıdakı çöküşün dərinliyini bu gün heç kim proqnozlaşdıra bilməz. 1918-ci ildəki "İspan qripi" pandemiyası ABŞ-da sənaye istehsalını orta hesabla 18% azaltmışdı. Ancaq Amerika alimləri bu qənaətə gəliblər ki, o vaxt karantin olmasaydı, vəziyyət daha pis olardı.
"Pandemiya iqtisadiyyat üçün son dərəcə zərərlidir. Ancaq müasir vasitələr onun miqyasını kiçildə və beləliklə də az sonra başlayacaq iqtisadi böhranı yumşalda bilər. Beləliklə, karantin tədbirləri həm ölüm sayını azaldır, həm də iqtisadi baxımdan fayda verir," - araşdırmaçılar belə yazırlar.
Onlar, əsasən gənc və iş qabiliyyətli şəxsləri öldürmüş "İspan qripi" və "Covid-19" arasında fərq olduğunu etiraf edirlər. O cümlədən, bir əsr əvvəlki arxaik təsərrüfatlarla müasir yüksək texnologiyalı cihazlar arasında da. Bununla belə, onlar bu iki epidemiya arasında fərqdən çox bənzərlik görürlər.
Araşdırmaçılar həmçinin qeyd edirlər ki, "Yubanmadan karantin tətbiq edən Tayvan və Sinqapur kimi ölkələr infeksiyanın qarşısını almaqla kifayətlənməyiblər.
Belə görünür ki, onlar pandemiyanın ən xoşagəlməz iqtisadi nəticələrini yumşalda biliblər. Ona görə də pandemiya zamanı həyata keçirilən karantin tədbirlərini iqtisadyyata ciddi zərbə vuran əsas səbəb hesab etmək  olmaz".
</doc>
<doc docid='bbc_azerbaijan-52383167' lang='aze' type='mono' source_url='https://www.bbc.co.uk/azeri/azerbaijan-52383167' term='COVID'>
Azərbaycanın bəzi yerlərində niyə internet kəsildi?
Çərşənbə axşamı günündən etibarən Bakının bir sıra əraziləri daxil olmaqla ölkənin bəzi bölgələrində uzun müddətli internet kəsintisi yaşanıb.
Çərşənbə axşamı günündən etibarən Bakının bir sıra əraziləri daxil olmaqla ölkənin bəzi bölgələrində uzun müddətli internet kəsintisi yaşanıb.
Ölkəyə internet gətirənlərdən biri Delta Telekom bunu Bakı ərazisində aparılan qazıntı zamanl kabelin zədələnməsi ilə izah edib.
Nəqliyyat, Rabitə və Yüksək Texnologiyalar Nazirliyi isə hər hansı qəzanı təkzib edir, bunu "karantinə görə internet yüklənməsindən" doğan hal sayır.
Azərbaycan İnternet Forumunun prezidenti Osman Gündüz BBC News Azərbaycancaya internet verilişində kəsintilərin olması vəziyyətini "ölkədaxili problem" adlandırıb.
Çərşənbə axşamı paytaxtda və ölkənin bəzi bölgələrində internet ya kəsilib, ya da sürəti hədsiz zəifləyib.
Sosial şəbəkələrdə Bakı ərazisində aparılan qazıntı zamanı internetin keçdiyi optik xətlərin birinə zərər dəydiyini göstərdiyini iddia edən şəkillər yayılıb.
İnternet provayder Delta Telekom BBC News Azərbaycancaya internet kəsintisi ilə bağlı yerli mediaya artıq açıqlama verdiyini bildirib. Həmin açıqlamada şirkət internet təhcizatındakı kəsintinin səbəbini "paytaxtdakı ATS-lərdən birinin ətrafından aparılan təmir və ya qazma işləri ilə əlaqələndirib".
Delta Telekom yerli mediaya açıqlamasında vurğulayıb ki, Bakı şəhərində əsən güclü küləyin fəsadlarının qarşısının allnması məqsədi ilə aidiyyəti orqanlar tərəfindən "yaşıllıqlarda aparılan profilaktik tədbirlər zamanı yeraltı optik kabel zədələnib", bu isə "həmin trafikdə sıxlıq yaradıb".
Nəqliyyat, Rabitə və Yüksək Texnologiyalar Nazirliyinin mətbuat xidmətinin rəhbəri Günel Gözəlova BBC News Azərbaycancaya sosial şəbəkələrdə yayılmış şəkillərdən xəbərdar olduğunu deyib və onları "fotoşop olduğu çox aydın görünən bir foto" kimi qiymətləndirib.
Hər hansı texniki qəza baş verməsini və ya hardasa təmir-qazıntı işlərinə görə kabel zədələnməsi baş verməsini təkzib edən qurum rəsmisi bildirib ki, "bəzən vətəndaşın internetlə əlaqəli seçdiyi qurğu və evində yerləşdirdiyi cihaz bu günlərdə artan tələblərə cavab vermir".
"Ölkə ərazisində COVID-19 virusu ilə əlaqədar tətbiq edilən karantin rejimində bir çox şirkətlər işlərini onlayn davam etdirir. Eləcə də təhsil sistemində dərslər onlayn qaydada həyata keçirilir. Bununla əlaqədar, geniş zolaqlı internet şəbəkəsində əhəmiyyətli dərəcədə yüklənmə var,"- qurum rəsmisi bildirib.
Azərbaycan İnternet Forumunun prezidenti Osman Gündüz BBC News Azərbaycancaya açıqlamasında qeyd edib ki, ölkədə internet hazırda "var gücü ilə işləyir" və "həqiqətən də yüklənmə var".
Amma onun fikrincə, aprelin 21-də baş verən kəsinti "ölkənin informasiya təhlükəsizliyi, internet dayanıqlılığı üçün ciddi təhdid"dir.
"Kimsə durub haranısa qazır, kimsə ağaca dirək vurmaq üçün haranısa qazır. Məsələn, hələ də bilmirik ki, dünənki hadisəni kim törədib. Nazirlik açıqlama verməlidir, o hadisəyə aydınlıq gətirməlidir".
Ölkəyə interneti iki - Delta Telekom və Azər Telekomun gətirdiyini deyən Osman Gündüz bu şirkətlərin interneti müxtəlif ölkələrdən aldığını və alternativlərinin çox olduğunu bildirir:
"Bu şirkətlər əvvəllər interneti bir-iki yerdən aldıqlarına görə problem olurdu. İndi isə belə deyil. Bu məsələdə internetin kəsilməsində söhbət Azərbaycan daxilindəki problemlərdən gedir".
Osman Gündüzün fikrincə, Nəqliyyat Rabitə və Yüksək Texnologiyaları Nazirliyi və  informasiya təhlükəsizliyinə cavabdeh qurumlar birlikdə bu interneti informasiya infrastrukturunun dayanıqlılığı üçün "gecə-gündüz çalışmalıdırlar".
</doc>
<doc docid='bbc_international-52467524' lang='aze' type='mono' source_url='https://www.bbc.co.uk/azeri/international-52467524' term='COVID'>
ABŞ-da koronavirusdan ölənlərin sayı Vyetnam müharibəsində ölənlərin sayını ötüb
ABŞ-da son bir neçə ayda koronavirusdan ölənlərin sayı Vyetnam müharibəsində ölən amerikalıların sayını ötüb.
ABŞ-da son bir neçə ayda koronavirusdan ölənlərin sayı Vyetnam müharibəsində ölən amerikalıların sayını ötüb.
Bu ölkədə epidemiyadan 58 mindən çox adam ölüb.
ABŞ-ın Johns Hopkins Universiteti bildirib ki, ölkədə koronavirusa yoluxma halları 1 milyonu keçib. Dünyada koronavirusa yoluxanların sayı isə 3 milyonu ötüb.
Ağ Evin aparıcı tibbi məsləhətçilərindən biri olan Anthony Fauci epidemiyanın bitməsinə hələ çox qaldığı barədə ciddi xəbərdarlıq edib. O deyib ki, tədqiqatçılar effektiv bir müalicə tapa bilmədikdə, ölkəni "pis payız" gözləyə bilər.
Dr Fauci, virusun geri dönməsinin qaçılmaz olduğunu söyləyib və əlavə edib ki, virus yay boyunca tamamilə yox olmaya da bilər.
ABŞ-da bu qədər təsdiqlənmiş yoluxma sayının olması ölkədə Covid-19 testinin çox edildiyi ilə əlaqələndirilir. Bu ölkədə son aylarda 5.7 milyon test edilib.
ABŞ Prezidenti Donald Trump deyib ki, bir müddət sonra ölkədə hər gün 5 milyon test edilə bilər.
</doc>
<doc docid='bbc_international-52501361' lang='aze' type='mono' source_url='https://www.bbc.co.uk/azeri/international-52501361' term='COVID'>
Koronavirus beyinə də keçə bilir: zədələnən sinir sistemi, pozulan həzm sistemi və digər fəsadlar
"Covid-19" xəstəliyi sadəcə tənəffüs yollarının infeksiyası deyil. Araşdırmalar göstərir ki, koronavirusa yoluxanların böyük qismində həm də sinir sistemi zədələnib.
"Covid-19" xəstəliyi sadəcə tənəffüs yollarının infeksiyası deyil. Araşdırmalar göstərir ki, koronavirusa yoluxanların böyük qismində həm də sinir sistemi zədələnib.
Virusun sinir hüceyrələrinə təsiri hələ öyrənilməyib, ancaq alimlər onların arasında hansısa formada əlaqə olduğuna şübhə etmirlər: dad və iy bilmək hisslərinin itməsi hələ mart ayının ortalarından "Covid-19"-un əlamətlərindən hesab olunur.
Bundan başqa, virus gənzikdən birbaşa beyinə də keçə bilir və bu, demək olar ki, bütün orqanların fəaliyyətinə təsir edən fəsadların yaranmasına gətirib çıxarır.
Bunun nəticəsində yarana biləcək yan xəstəliklərin siyahısı çox uzundur: həzm problemindən və damar tıxanmalarından tutmuş ürək çatışmazlığına və ensefalitə (beyin iltihabı) qədər.
Epidemiyanın başlamasından artıq dörd ay keçsə də, alimlər "SARS-CoV-2" virusu haqqında elə də çox şey bilmirlər.
İnfeksiyayla bağlı ümumi mənzərə elmi jurnallarda dərc olunan yüzlərlə məqalə sayəsində yaranır - dünyanın müxtəlif ölkələrində koronaviruslu pasientləri müalicə edən həkimlər həmin məqalələrdə öz təcrübələrini bölüşürlər.
Nəticədə "Covid-19" xəstəliyinin mümkün əlamətlərinin sayı (Artıq 10-dan çox əlamət var) artır,  virusun digər orqanlardakı fəsadlarıyla bağlı təsəvvürlərimiz genişlənir.
Sinir sisteminin zədələnməsi digərləriylə müqayisədə daha çox rast gəlinən haldır. Həm Fransada, həm də Çində aparılmış araşdırmalar zamanı aşkar edilib ki, nevroloji simptomlar bu və ya digər səviyyədə xəstələrin üçdə birində müşahidə olunur.
Bu yeni infeksiya çoxtərəfli və hətta individual təzahürləriylə digərlərindən fərqlənir.
Həkimlərin "Covid-19" xəstələrində rast gəldiyi fəsadlar arasında mədə-bağırsaq, ürək və qanın laxtalanması problemləri də var.
Üstəlik, virus sinir sitemini də müxtəlif cür zədələyir və bu heç də həmişə müvəqqəti xarakter daşımır.
Məsələn, indiyə qədər bəzi pasientlərdə ensefalit və "Giyen Barre sindromu" müşahidə olunub. Bu, pasientin immun sisteminin öz hüceyrələrinə hücum etməsi deməkdir və əzələ zəifliyinə, daha ağır hallarda isə iflicə gətirib çıxarır.
Son iki həftədə Amerika həkimlərini narahat edən hallar baş verib: koronavirus xəstələrinin beşində işemik insult qeydə alınıb; üstəlik, nisbətən cavan adamlarda (50 yaşa qədər) və "Covid-19"-un digər əlamətləri olmadan.
İlkin məlumatlara görə, koronavirusun fəsadı olaraq həmin şəxslərin iri damarlarında qan laxtaları əmələ gəlib və bu, beyindaxili qan dövranının ciddi şəkildə pozulmasıyla nəticələnib.
Ancaq nevroloji pozuntular əsasən ağır xəstələrdə müşahidə olunur və bəzən bu əlamətlər xəstələr  sağalandan sonra da qalır.
Sinir sisteminin fəaliyyətini virus həm dolayı yolla - immun sisteminin hədsiz aktivləşməsi ("sitkoin fırtınası") nəticəsində, həm də birbaşa təsir edə bilir.
Koronavirusdan vəfat edənlərin beynində də virus hissəcikləri aşkar edilib. Hesab olunur ki, infeksiya burundakı olfaktiv reseptorlar vasitəsilə, nəfəs yollarından keçməklə ora yol tapır.
Bu, yeni koronavirusun unikal xüsusiyyəti deyil. Beyində anoloji iltihabı digər viruslar, o cümlədən, qrip və qızılca virusları da yarada bilir və nadirən də olsa, bu hallar da nevroliji xəstəliklərlə nəticələnir.
Hərçənd "Covid-19" xəstəliyində vəziyyət daha mürəkkəb olur. Birincisi, virusa yoluxanların sayı artıq 3 milyona yaxınlaşır və deməli, nadir hallar da sayca çoxdur. İkincisi isə virus beyinə düşəndən sonra yoluxmaq, demək olar ki, qaçılmazdır: beyin hüceyrələrinin üst səthindəki "ACE2" membran reseptoru vasitəsilə asanlıqla onlara nüfuz edən virus iltihab yaradır.
Bu reseptor qan damarlarının içəri səthini örtən hüceyrələrdə də var.  Ağır hallarda virus tənəffüs orqanlarından ümumu qan axınına daxil olur və bu, koronavirus xəstələrinin üçdə birində qan laxtalanması fəsadıyla nəticələnir.
Qana keçən virus istənilən başqa orqana, o cümlədən, beyinə də düşə bilir. Ancaq son məlumatlara görə, yoluxanların, demək olar ki, yarısında "Covid-19" xəstəliyinin hər hansı əlaməti müşahidə olunmur.
Virusun ayrı-ayrı insanlara bu qədər fərqli təsir etməsinin səbəbini öyrənmək üçün Britaniya həkimləri bir neçə min eyni yumurta əkizi üzərində təcrübə aparıblar.
İlkin məlumatlara görə, infeksiyanın ağırlıq dərəcəsi, bir çox əlamətləri və hətta yoluxma ehtimalı da ciddi dərəcədə genetik faktorlardan, yəni irsi xüsusiyyətlərdən asılıdır.
</doc>
<doc docid='bbc_region-51499450' lang='aze' type='mono' source_url='https://www.bbc.co.uk/azeri/region-51499450' term='COVID'>
Türk Hava Yolları Naxçıvana uçuşları dayandırdı
Türk Hava Yolları (THY) cümə axşamı günü Azərbaycanın Naxçıvan Muxtar Respublikasına aviareysləri müvəqqəti dayandırıb.
Türk Hava Yolları (THY) cümə axşamı günü Azərbaycanın Naxçıvan Muxtar Respublikasına aviareysləri müvəqqəti dayandırıb.
Anadolu xəbər agentliyinin yaydığı məlumata görə, Türk Hava Yolları Azərbaycanın iki böyük şəhərləri - Bakı və Gəncəyə uçuşlarını davam etdirir.
Türk Hava Yolları COVID-19 olaraq bilinən koronavirusla mübarizə tədbirləri çərçivəsində 250-dən çox təyyarəni dezinfeksiya etdiyini bəyan edib.
THY İranda koronavirus nəticəsində çox sayda ölüm hadisəsinin baş verməsindən sonra Çinə uçuşlarla yanaşı, İrana uçuşları da martın 10-dək təxirə salıb, qurum bildirib.
Türkiyə bazar günü Naxçıvanla bu ölkə arasındakı Dilucu gömrük-keçid məntəqəsini bağlamışdı, buna səbəb kimi isə "Naxçıvanda koronavirus olma ehtimalı" göstərilmişdi.
Lakin Türkiyə Prezidenti Recep Tayyip Erdoğanın çərşənbə axşamı günü baş tutmuş birgünlük Bakı səfərindən sonra Dilucu gömrük-keçid məntəqəsi "Türkiyə Gömrük və Ticarət Nazirliyinin tapşırığı ilə" gediş-gəlişə açılıb. Bunu BBC News Azərbaycancaya Dilucu gömrük-keçid məntəqəsindən deyiblər.
Çərşənbə axşamı günü Türkiyə Prezidenti Recep Tayyip Erdoğan Bakıya səfəri zamanı Azərbaycanla Türkiyə arasında ticarətə və digər sahələrə dair bəzi güzəştli sazişlər imzalanıb.
Sərhəd-keçid məntəqəsinin bağlanmasından dərhal sonra mütəxəssislər bunun "Naxçıvan əhalisinin, xüsusilə gündəlik ərzaq və gigiyena məhsullarını İran və Türkiyədən alan şəxslərin vəziyyətinə "əsaslı təsir edə biləcəyini" bildirmişdilər.
"Sərhədin bağlanması artıq qiymətlərə təsir edib. Dünən kələmin kilosu 1 manat idi, bu gün 1,50 qəpikdir. Kartof 80 qəpik idi, bugün 1-1,10 AZN-dir. Soğanın da qiyməti qalxıb", Naxçıvan sakini Faiq Əliyev BBC News Azərbaycancaya demişdi.
Naxçıvanın İqtisadiyyat Nazirliyindən "qurumda bu məsələ ilə bağlı rəsmi məlumat olmadığı üçün şərh verə bilməyəcəklərini" bildirmişdilər.
Naxçıvan sakini, Ümid partiyasının sədr müavini Faiq Əliyev BBC News Azərbaycancaya dünəndən [bazar günündən-red.] bəzi ərzaq qiymətlərində artım olduğunu demişdi.
"Sərhəd bağlanan gündən artıq təsirini göstərməyə başlayıb. Böyük marketlərin hamısında alış-veriş edənlərin sayı durmadan artır. Əhali daha çox ərzaq almağa çalışır. Un, vermişel, makaron, şəkər tozu və alırlar. Camaat qiymətlərin qalxacağından qorxub bu məhsulları evinə daşıyır. Artıq qiymətlərin qalxması da müşahidə olundu", cənab Əliyev söyləmişdi.
O vurğulamışdı ki, Naxçıvan əhalisinin əsas ticarət yeri əsasən İran və Türkiyədir: "Bunlar da bağlanıbsa, Naxçıvanın vəziyyəti pisləşəcək".
Faiq Əliyev bildirmişdi ki, "artan qiymətlər hələlik yalnız ərzaq məhsullarında özünü göstərir: Təmizlik məhsullarının qiymətlərində dəyişiklik yoxdur".
İqtisadi təhlilçi Toğrul Vəliyev bildirmişdi ki, "sərhəd-keçid məntəqəsinin bağlanması əsasən İrana və Türkiyəyə ticarət məqsədilə səfər edən və şəxsi istehlak üçün ölkəyə müəyyən məhsullar alıb gətirən insanlara təsir edəcək".
"Sərhəd-keçid məntəqəsinin bağlanması əsasən gediş-gəlişin dayandırılmasıdır. Məhsulların gətirilməsi davam edəcək. Sərhəd-keçid məntəqələrinin bağlanması əsasən ölkəyə şəxsi istehlak üçün məhsul gətirən şəxslərə zərər vuracaq və əsasən bəlli ərazilərdəki sərhədyanı əhaliyə təsir göstərəcək", cənab Vəliyev BBC News Azərbaycancaya demişdi.
Təhlilçi həmçinin "sərhəd-keçid məntəqələrinin bağlanmasının dini və səhiyyə turizminə təsir edəcəyini" ehtimalını söyləmişdi.
Naxçıvanın İqtisadiyyat Nazirliyindən "qurumda bu məsələ ilə bağlı rəsmi məlumat olmadığı üçün şərh verə bilməyəcəklərini" bildirmişdilər.
Məsələ ilə bağlı Dövlət Gömrük Komitəsi ilə əlaqə saxlamaq mümkün olmamışdı.
Bazar ertəsi günü Türkiyə Dilucu sərhəd-keçid məntəqəsindən BBC News Azərbaycancaya bildirilib ki, "Dilucu gömrük-keçid məntəqəsinin bağlanması koronavirusla bağlıdır və məntəqənin gediş-gəlişə nə vaxt açılacağı da bəlli deyil".
"İrandan gələn yolçular var. TIR sürücüləri var. Bu şəxslərin koronavirusa yoluxmadığını kim deyə bilər? Azərbaycanda koronavirusun olmadığına heç kim zəmanət verə bilməz. Məntəqəni dünən (bazar günü-red.) gəliş-gedişə bağlamışıq. Nə vaxt açılacağı da bəlli deyil", - Dilucu sərhəd-keçid məntəqəsindən bildiriblər.
Azərbaycanın Sədərək sərhəd-keçid məntəqəsindən demişdilər ki, Türkiyə gediş-gəlişi birtərəfli qaydada bağlayıb. Azərbaycan tərəfi də gediş-gəlişin nə vaxt bərpa ediləcəyini bilmir.
İranın Qum şəhərini təmsil edən millət vəkili Əhməd Əmirabadi-Farahani fevralın 24-də ölkə parlamentində deyib ki, şəhərdə Covid-19 infeksiyasına yoluxmuş 50-dən çox adam ölüb.
İranın səhiyyə nazirinin müavini İrac Harirçi bu iddiaları dərhal təkzib edib.
Harirçi İranda virusdan ölənlərin sayının 12 olaraq qaldığını vurğulamışdı.
İranın Səhiyyə və Tibbi Təhsil naziri Saeed Namaki bazar ertəsi günü İranda koronavirus səbəbilə ölənlərin sayının 12-yə yüksəldiyini deyib.
Ən son məlumatlara görə, İran hökuməti koronavirusdan ölənlərin 19, bu virusa yoluxanların isə 139 nəfər olduğunu bildirib. Ancaq əslində virusdan ölən və ona yoluxanların sayının söyləndiyindən daha çox olduğu ehtimal edilir.
Çərşənbə günü Ümumdünya Səhiyyə Təşkilatı Covid-19-a 80 mindən çox yoluxma (871 yeni yoluxma) və 2 mindən çox ölüm hadisəsi olduğunu bildirib.
</doc>
<doc docid='bbc_region-52032940' lang='aze' type='mono' source_url='https://www.bbc.co.uk/azeri/region-52032940' term='COVID'>
Koronavirus: İranda gənc həkimlər necə ölürlər?

Video açılmırsa, YouTube-da izləyin.
İranda Covid-19 virusu ilə mübarizə aparan onlarla doktor, sanitar və əməkdaş həyatını itirib. Hökümət onları şəhid sayır. Ölkədən məlumat almaq olduqca çətindir. Lakin sosial mediada həkimlər eyni əhvalatlar paylaşır.
</doc>
<doc docid='bbc_international-52420810' lang='aze' type='mono' source_url='https://www.bbc.co.uk/azeri/international-52420810' term='COVID'>
Prezident Trump “koronavirusun müalicəsində dezinfektant inyeksiyası” ilə bağlı: İstehza idi
Prezident Donald Trump deyib ki, koronavirusun müalicəsində dezinfektant inyeksiyası ilə bağlı şərhindən sonra qaynar xəttə daxil olan zənglərin "niyə artdığını bilmir".
Prezident Donald Trump deyib ki, koronavirusun müalicəsində dezinfektant inyeksiyası ilə bağlı şərhindən sonra qaynar xəttə daxil olan zənglərin "niyə artdığını bilmir".
Bazar günü Michigan və Maryland ştatlarının qubernatorları zənglərin sayında sıçrayışa görə prezidenti ittiham ediblər.
ABŞ prezidenti aprelin 23-də keçirdiyi mətbuat konfransında koronavirusun müalicə üsulları ilə bağlı son tədqiqatlar barədə danışaraq, o cümlədən dezinfeksiyaedici maddələrin inyeksiyasının öyrənilməsini təklif edib.
Dizenfektantlar təhlükəli maddələrdir və zəhərlənməyə səbəb ola bilər.
Tibb mütəxəssislərinin sərt tənqidlərindən sonra cənab Trump deyib ki, açıqlama verərkən istehza ilə danışıb.
Bazar ertəsi günü keçirilən mətbuat konfransında bir müxbir qeyd edib ki, onun dezinfektantlara dair şərhi barədə məsləhət istəyən yüzlərlə şəxs Maryland ştatının təcili qaynar xəttinə zəng ediblər. O,
ABŞ prezidentinin buna görə məsuliyyəti öz üzərinə götürüb-götürmədiyini soruşub.
Prezident Trump "Xeyr, götürmürəm" deyə cavab verib.
Cənab Trump-ın şərhləri sosial mediada minlərlə reaksiya doğurub.
Prezident Donald Trump-ın şərhinin ardınca aparıcı dezinfektant istehsalçısı sərt xəbərdarlıqla çıxış edib.
Lysol və Dettol brendlərinin sahibi Reckitt Benckiser bildirir ki, onun istehsal etdiyi maddələr inyeksiya və ya daxilə qəbul etmək üçün nəzərdə tutulmayıb.
"Dezinfeksiyaedici və gigiyena məhsullarımız yalnız nəzərdə tutulmuş və istifadə qaydalarına uyğun istifadə edilməlidir. Zəhmət olmasa, etiket və təhlükəsizlik məlumatlarını oxuyun", - Reckitt Benckiser şirkətinin yaydığı bəyanatda deyilir.
Cümə axşamı günü Ağ Evdə keçirilən brifinq vaxtı hökumət tərəfindən aparılan araşdırmanın nəticələri açıqlanıb. ABŞ Daxili Təhlükəsizlik Departamentinin tədqiqatlar üzrə direktoru William Bryan, günəş işığı və dezinfeksiyaedici maddələrin, spirt və ağardıcının koronavirusu tez və effektiv şəkildə məhv etdiyini açıqlayıb.
Cənab Trump bu məlumatları şərh edərək "dezinfektant inyeksiyası" və "çox güclü ültrabənövşəyi" işığın potensial müalicəvi imkanları barədə mülahizələri ilə bölüşüb. O, qeyri-standart terapiya kimi, "daxili orqanların ultrabənövşəyi işıqla şüalanmasını" və "virusu dezinfeksiyaedici inyeksiya ilə məğlub etməyin yolları" barədə bəhs edib.
Ağ Evdə keçirilən mətbuata konfransından sonra ABŞ-da yaxşı tanınan Lysol markalı dezinfeksiya maddəsinin adı ən azı 125 min tvitdə qeyd olunub.
Həddindən artıq ultrabənövşəyi şüalanma dəri üçün təhlükəlidir, içəriyə izopropil spirti və ya xlor əsaslı ağardıcının qəbulu isə ölümcül nəticə verə bilər, həkimlər xəbərdarlıq edir.
"Hər hansı bir təmizləyici məhsulu orqanizmə inyeksiya etmək və ya qəbul etmək məsuliyyətsizdir və təhlükəlidir, - pulmonoloq və qlobal səhiyyə siyasəti mütəxəssisi Dr Vin Gupta, NBC kanalına deyib.
"Xlor əsaslı ağardıcı ağciyərlər üçün ən pis şey olardı", pulmonoloq John Balmes Bloomberg News-a bildirib - Tənəffüs yolları və ağciyərlər hətta aerozol şəklində olsa belə, dezinfeksiyaedicinin təsirinə tab gətirə bilməz."
İlk dəfə deyil ki, tibb sahəsində məsləhət verən ABŞ prezidentinin şərhləri tənqidlə qarşılanır. Bundan əvvəl o, Covid-19-un malyariyaya qarşı dərmanla müalicə olunmasını təklif etmişdi.
Ümumdünya Səhiyyə Təşkilatı (ÜST) bu dərmanın koronavirusla mübarizədə istifadəsini təsdiqləməyib və onun effektivliyinə dair heç bir dəlil yoxdur.
</doc>
<doc docid='bbc_international-51707947' lang='aze' type='mono' source_url='https://www.bbc.co.uk/azeri/international-51707947' term='COVID'>
Böyük şəhərlərdə koronavirus: yoluxmadan yayınmaq olarmı?
Antarktidadan başqa, koronavirus artıq bütün qitələrdə aşkar edilib, son günlərdə isə digər ölkələrdə Çinin özündən daha sürətlə yayılmağa başlayıb.
Antarktidadan başqa, koronavirus artıq bütün qitələrdə aşkar edilib, son günlərdə isə digər ölkələrdə Çinin özündən daha sürətlə yayılmağa başlayıb.
Əhalinin sıx olduğu böyük şəhərlərdə epidemiyanın yayılması eytimalı yüksəkdir.
Aşağıdakı qaydalara əməl etməklə bu təhlükəni azaltmaq olar.
İctimai nəqliyyat virusun yayılması üçün ideal məkandır.
Virus hava yoluyla - xəstə insan asqıranda və ya öskürəndə havaya sıçrayan çox kiçik tüpürcək damcıları vasitəsilə yayılır.
Bir neçə araşdırmanın nəticələrinə görə, ictimai nəqliyyatdan istifadə edən şəxslərin virusa yoluxma ehtimalı 6 dəfə çoxdur.
Ona görə də Cənubi Koreyadan İrana qədər bir çox ölkələrdə hökumətlər qatarlarda, avtobuslarda və dayanacaqlarda səthlərin təmizlənməsi tədbilərinə strat veriblər.
Kütləvi tədbirlər, məsələn, idman yarışları yoluxma təhlükəsini artırır. Bir çox ölkələrdə belə tədbirlər artıq təxirə salınmağa başlayıb.
"Formula-1" yarışmasının Şanxayda keçiriləcək mükafatlandırma mərasimi də  "Covid-19" virusuna görə başqa tarixə keçirilib.
Eyni qərarı Asiya çempionlar liqasının 6 oyunu üçün də tətbiq etmək lazım gəlib - buna görə İranın dörd komandasının qrafikində dəyişikliklər baş verib.
Avropada İtaliya komandalarının iştirak etməli olduğu reqbi və futbol oyunlarını ləğv ediblər.
Hətta 24 iyulda Tokioda başlamalı olan "Olimpiada-2020" də təxirə salına bilər.
Hələlik yalnız olimpiada məşəliylə bağlı marafondan vaz keçilib, ancaq epidemiya pandemiya mərhələsinə keçərsə, Beynəlxalq Olimpiya Komitəsi oyunları da təxirə slamaq barədə qərar verə bilər.
Koronavirus bəzi dini mərasimlərə də təsir edib. Səudiyyə Ərəbistanı Məkkə və Mədinə şəhərlərinə zəvvar ziyarətini müvvəqəti olaraq qadağan edib.
Dünyanın bir çox ölkələrində koronavirusa görə hökumətlər ibtidai və orta siniflərdə iş rejiminin dəyişməsini tövsiyə ediblər.
Tayland, İran, İraq və İtaliyada məktəb və universitetlər müvəqqəti olaraq bağlanıb.
Britaniya və ABŞ-da isə məktəblərin fəaliyyətinə ara vermək tövsiyə olunmur.
Koronavirusun geniş yayıldığı ölkələrə təzəlikcə səyahət etmiş valideynlərə məsləhət görülür ki, həm özlər, həm də uşaqları iki həftə ərzində evdən çıxmasınlar.
Koronavirus texnoloji baxımdan inkişaf etmiş ölkələrdəki şirkətlərin fəaliyyətinə daha çox təsir edir.
San-Dieqo və San-Fransiskoda fövqəladə vəziyyət elan edilib, ofis işçilərinə ziyarətçilərlə əl verib görüşməmək məsləhət görülüb.
ABŞ-ın Xəstəliklərlə bağlı profilaktika və nəzarət mərkəzi şirkətlərə tövsiyə edib ki, işçiləri, xüsusilə də qızıdırması və respirator qrip simptomu olanları evdən işləməyə təşviq etsinlər.
ABŞ-ın səhiyyə müəssisələrində çalışanlar deyirlər ki, insanlar əlləri yaxşı-yaxşı yumaq kimi sadə prosedurların vacibliyini anlamalıdırlar. Çünki bu, koronavirusla mübarizədə effektiv üsullardan biridir.
Ümumdünya Səhiyyə Təşkilatı (ÜST) aşağıdakıları məsləhət görür:
Hələ ki,  "2019-NCoV" virusunun peyvəndi yoxdur. Xəstəxanaların əsas vəzifəsi infeksiyanın ağırlaşmasına qarşı mübarizə aparmaqdır.
Səhiyyə müəssisələrinə xəstələri təcrid etmək və personalın qoruyucu paltarlar geyinməsinə nəzarət etmək məsləhət görülür.
ABŞ və Britaniya hökumətləri hesab edirlər ki, epidemiyanın miqyası genişlənsə, xəstəxanalarda yer problemi yarana bilər.
Britaniya hökuməti viruslu ölkələrdən gələn vətəndaşlardan özlərini təcrid etməyi xahiş edib.
Epidemiyanın başladığı Uhan şəhəri (Çin) və Şimali İtaliyanın bəzi bölgələri təcrid vəziyyətində qalmaqdadır.
Hərçənd ekspertlər hesab edirlər ki, virus bütün dünyaya yayıldıqdan sonra bu cür tədbirlərin effekti omayacaq.
Üstəlik, onları hər yerdə tətbiq etmək də mümkün olmayacaq.
"Çox az ölkə Çin kimi bütov bir şəhəri bloklamaq imkanına malikdir. Belə izolyasiya ailələrin bölünməsi, insanların dərmanlarla və ərzaq məhsullarıyla təminatı məsələlərində böyük problemlər yaradır. Bu həm də xəstəxanaların həkimlərə, tibb bacılarına və dərman ləvazimatlarına olan ehtiyaclarının vaxtında ödənilməsi məsələsini də çətinləşdirir" - Cons-Hopkins Səhiyyə mərkəzinin direktoru Tom İnqlsbi öz "Twitter" hesabında belə yazıb.
</doc>
<doc docid='bbc_other-news-51644200' lang='aze' type='mono' source_url='https://www.bbc.co.uk/azeri/other-news-51644200' term='COVID'>
Koronavirus: maskaları kim, harada və necə taxmalı?
Azərbaycanın cənub qonşusu İran da daxil olmaqla, 30-dan artıq ölkədə qeydə alınan CoVİD-19 koronavirusuna görə tibbi maskaların çatışmazlığı barədə xəbərlər yayılmaqdadır.
Azərbaycanın cənub qonşusu İran da daxil olmaqla, 30-dan artıq ölkədə qeydə alınan CoVİD-19 koronavirusuna görə tibbi maskaların çatışmazlığı barədə xəbərlər yayılmaqdadır.
BBC News Azərbaycancaya danışan bəzi Bakı sakinləri paytaxtda tibbi maskaların tapılmamasından, eləcə də qiymət artırımdan şikayətləniblər.
Bəzi apteklərdən bildirilib ki, bir nəfərə satılan maskaların sayına da məhdudiyyətlər qoyulub.
Bəs maskalar lazımdırmı və onların effektivliyi necədir? - BBC News Azərbaycanca onların növləri və praktiki istifadə qaydalarına nəzər salıb.
Tibbi maskaların növləri
Yoluxucu xəstəliklərin yayılmasına qarşı mübarizə üzrə mütəxəssislər tibb işçiləri üçün N95 respirator maskasını tövsiyə edirlər.
Bu maska nəfəslə yayıla biləcək kiçicik hissəciklərin ən azı 95 faizinin qarşısını alan xüsusi filtrlə təchiz olunub.
Bəzi ehtimallara görə, koronavirusun ölçüsü bu filtrin ələyindən daha kiçikdir. Belə çıxır ki, bu halda filtrli respiratorlarda tam müdafiəni təmin etmir.
Bu növə aid maskalar üzə sıx oturur və kənar hissəciklərin burun və ağız nahiyəsindən bədənə daxil olmasına mane olur.
Belə maskalara daha çox tibbi müəssisələrdə rast gəlmək olar.
Ancaq insanların kütləvi istifadə etdiyi masklar birdəfəlik cərrahi maskalarıdır.
Onlar nisbətən iri damcı hissəciklərin qarşısını ala bilər. Virusoloqların çoxu bu maskaların hava ilə ötürülən viruslara qarşı effektivliyinə şübhə edir.
Lakin onların əldən ağıza ötürülə biləcək bir sıra infeksiyanın qarşısını ala biləcəyinə dair bir sıra dəlil mövcuddur.
Cərrahi maskalar adətən üzə sıx oturmur, onun ətraflarında əmələ gələn boşluqlar "sızmalara" yol aça bilər.
Üz maskasını nə vaxt taxmalı?
İnfeksiyadan əziyyət çəkən insana qayğı göstərərkən maska taxmaq məsləhətdir.
Həkimlərin tövsiyəsinə görə, maskası asqıran və ya öskürən şəxslər də taxmalıdır.
Maskalar əllərin təmiz saxlanıldığı halda effektiv olur, tibb işçiləri xatırladır.
"Ümumilikdə, maskaya ehtiyac hiss edən hər kəsə onu taxmaq tövsiyə olunur", - İngiltərənin Milli Səhiyyə Xidməti (NHS) bildirir.
Maska taxmazdan əvvəl əllərinizi sabunla yuyun və ya spirt tərkibli təmizləyici (dezinfektant) maddə ilə təmizləyin.
Ağız və burun nahiyəsini örtün və əmin olun ki, üzünüzlə maska arasında boşluq qalmayıb.
İstifadə edərkən maskaya toxunmamağa çalışın. Əks təqdirdə onun üzərində ola biləcək infeksiya əllərinizə keçə bilər.
Üz maskasını necə çıxarıb atmalı?
Birdəfəlik maskalardan təkrarən istifadə etməyin.
Maska nəmli olarsa onu yenisi ilə əvəzləmək lazımdır.
Maskanı arxa tərəfdən çıxarın. Onun ön hissəsinə toxunmayın, çünki onun üzərində infeksiya ola bilər.
Maska öz yerində, amma əllərinizi yumağı unutmayın
Maska öz yerində, amma təmiz əllər infeksiyanın qarşısında ilk və ən mühüm müdafiə baryerlərindən biri olmalıdır.
Buna görə də, yoluxucu xəstəliyin qarşısını almaq üçün əllərinizi sabunla yumağı unutmayın.
Viruslardan qorunmaq üçün əlləri necə yumalı?
BBC News Azərbaycanca tərəfindən edilən  nömrəli Facebook paylaşımın sonu
Əlləri necə yumalı - videonu burada izləyin.
Əgər onları yumaq mümkün deyilsə, spirt tərkibli təmizləyici (dezinfektant) maddədən istifadə edin.
Ümumdünya Səhiyyə Təşkilatı, Azərbaycanın Səhiyyə Nazirliyi və İcbari Tibbi Sığorta üzrə Dövlət Agentliyinin koronavirus ilə bağlı əhaliyə tövsiyələri:
• əllərinizi yuyun
• öskürdükdən və asqırdıqdan sonra
• xəstələrə qulluq edərkən
• yemək hazırlayərkən, əvvəl və sonra
• yeməkdən əvvəl
• tualet istifadəsindən sonra
• əllər vizual olaraq çirkli göründükdə
• heyvanlar və heyvan tullantıları ilə işlədikdən sonra
• əllər vizual olaraq çirkli göründükdə onları axar su və sabun ilə yuyun.
</doc>
<doc docid='bbc_other-news-52416681' lang='aze' type='mono' source_url='https://www.bbc.co.uk/azeri/other-news-52416681' term='COVID'>
Tibb maskası, yoxsa koronavirus dövrünün dəb aksesuarı?
Koronavirusun yayılmasından bəri maskalar gündəlik həyatın tərkib hissəsinə çevrilib. Onların növləri, effektivliyi və fərqi barədə saysız yazılar dərc olunmaqdadır. Biz isə maskaların estetik xüsusiyyətinə nəzər salmaq istəyirik. Belə görünür ki, maska həm tibb, həm özünüifadə, həm də moda aksesuarı ola bilər! Bunun təsdiqi BBC-nin bir araya gətirdiyi fotoqalereyada.
Koronavirusun yayılmasından bəri maskalar gündəlik həyatın tərkib hissəsinə çevrilib. Onların növləri, effektivliyi və fərqi barədə saysız yazılar dərc olunmaqdadır. Biz isə maskaların estetik xüsusiyyətinə nəzər salmaq istəyirik. Belə görünür ki, maska həm tibb, həm özünüifadə, həm də moda aksesuarı ola bilər! Bunun təsdiqi BBC-nin bir araya gətirdiyi fotoqalereyada.
Koronavirus pandemiyasının üz maskalarına yaratdığı tələbata moda sənayesi də reaksiya verir.
Almaniyalı modelyer Wolfgang Schinke Qərbi Almaniyanın Krefeld şəhərindəki studiyasında manekenin üzünə maska taxır.
Shinke öz partnyoru Pierre Zelinsky ilə birlikdə kiçik və eksklüziv maska kolleksiyasını yaradıb.
Fotoqraf “həmişə gülərüzlü” bu xanıma New York şəhərinin West Village rayonunda rast gəlib.
New York Covid-19-un ən çox təsirinə məruz qalan ABŞ şəhəridir.
Polşada bayıra çıxanlardan ağız və burun nahiyəsini örtmək tələb olunur.
Bunun üçün sırf tibb maskasından istifadə etmək şərt deyil. İnsanlar uzun boğazlı sviter, paltarın yaxası, şarf və ya dəsmaldan istifadə edə bilərlər.
Polşanın cənubundakı Krakov şəhərinin sakini isə xüsusi bir maska taxmaq qərarına gəlib.
Livanlı bəy və gəlin Beyrut yaxınlığındakı Müqəddəs Georg kilsəsində keçən toyları üçün milli bayraq rənglərini əks etdirən maskanı seçiblər.
Pandemiyaya görə, toyda yalnız yaxın qohumlar iştirak edib.
Modelin nümayiş etdirdiyi üstü naxışlı maska, yerli dizayner Do Quyen Hoa-nın atelyesində hazırlanıb.
Koronavirusun ilk ortaya çıxdığı Çinin cənub qonşusu olan Vyetnamda infeksiyanın yayılmasına qarşı sərt tədbirlər tətbiq olunur.
Burada təxminən 270 yoluxma hadisəsi aşkarlansa da, ölüm halları qeydə alınmayıb. (Nhac NGUYEN/AFP/Getty Images)
Tatarıstanda Uşaq və Gənclərin Dekorativ və Tətbiqi Sənətlər Mərkəzinin müəllimi Radik Quryev maska çatışmazlığı şəraitində təkrar istifadə olunan respirator icad edib.
İtaliyanın şimalındakı Venesiya şəhərində satıcı stenddən üz maskalarını satır.
İtaliya koronavirus pandemiyasının təsirinə ən çox məruz qalan ölkələrdən biridir.
</doc>
<doc docid='bbc_international-52032943' lang='aze' type='mono' source_url='https://www.bbc.co.uk/azeri/international-52032943' term='COVID'>
Koronavirusla bağlı digər ölkələrdə hansı addımlar atılır? - Şəkillərdə
Dünya boyu paytaxtların və iri şəhərlərin əksəriyyəti koronavirus epidemiyasının yayılması ilə bağlı karantin müddətinə bağlanıb. Bu epidemiyaya müxtəlif dərəcədə 172 ölkə məruz qalıb.
Dünya boyu paytaxtların və iri şəhərlərin əksəriyyəti koronavirus epidemiyasının yayılması ilə bağlı karantin müddətinə bağlanıb. Bu epidemiyaya müxtəlif dərəcədə 172 ölkə məruz qalıb.
Bəzi yerlərdə karantin bir həftədən çox və hətta daha uzun müddət ərzində qüvvədədir. Məsələn, Britaniya və Azərbaycanda camaat bu rejimə hələ təzə alışmağa başlayır.
Britaniyada sərt karantinin ilk həftəsidir. Bazar ertəsi axşamdan başlayaraq evdən çıxmağa yalnız ərzaq almaq, həkimə müraciət etmək və ya həyati əhəmiyyət kəsb edən işə getmək üçün icazə verilir.
Sadəcə fiziki aktivlik məqsədi ilə gəzintiyə yalnız tək və ya yaxın qohumla gündə yalnız bir dəfə çıxmaq olar.
Londonun əsas nəqliyyat arteriyalarından biri, boşalmış Charing Cross Road avtobus pəncərəsindən belə görünür. London sakinlərindən hətta öz avtomobillərində belə böyük ehtiyac olmadan yola çıxmamaq xahiş olunub.
Veronadan olan şair Berto Barbaraninin abidəsi şəhərin əsas meydanlarından birində tənha qalıb. Epidemiyaya məruz qalmış İtaliyada karantin bir həftədən çoxdur ki,  davam edir.
Paris, Fransanın digər bölgələri kimi, altıncı gündür karantindədir: Küçədə heç bir səbəb olmadan görünən hər bir şəxs 135 avroyadək cərimə ilə üzləşə bilər.
Təəssüf ki, bu siesta deyil. Bu, koronavirusun çatdığı İspaniyanın Pamplona şəhəridir. Bu şəhər İspaniyanın şimalında yerləşir. Koronavirusdan İspaniyada  2,5 mindən çox insan ölüb.
Belçika paytaxtı Brüsseldə dronlardan istifadə edərək karantin rejimini pozanlar müəyyən edilir.
Ştutqart şəhərində Königstrasse küçəsi. Bu şəhərdə də rəsmilər yeni infeksiyaya qarşı mübarizə tədbirlərini gücləndirib.
Niderland hökuməti vətəndaşları evlərində oturmağa çağırıb, hətta çərşənbə axşamı Rotterdam şəhərində yaxşı havanın olmasına baxmayaraq.
Moskvada karantin rejimi yaşı 65-dən yuxarı olanlara və sağlamlıq problemləri olanlara aiddir, lakin bir çox moskvalılar evlərində qalmağı üstün tuturlar. Ən böyük fəallığı kuryer işçiləri nümayiş etdirir.
Bazar ertəsindən etibarən, Afina küçələrində heç kim görünmür. Yunanıstan rəsmiləri tərəfindən hərəkətə məhdudiyyət qoyulub.
Gürcüstanda bu günə qədər qeydə alınan koronavirus halları 100-dən çox deyil, lakin martın 21-dən ölkədə bir ay müddətinə profilaktik karantin tədbirləri tətbiq edilir.
Həyati əhəmiyyət kəsb edən hallar istisna olmaqla Ramallah şəhərində və digər Fələstin ərazilərində də bütün hərəkətlərə iki həftəlik qadağa tətbiq edilməkdədir.
Banqkok şəhərində küçə yeməklərinə tələbat azalıb.
Qazaxıstanın paytaxtı Nur-Sultan şəhərinin mərkəzində, küçələrin mütəmadi olaraq dezinfeksiyası aparılır.
Livanda bu günə qədər yalnız 277 təsdiq edilmiş Covid-19 virusuna yoluxma halı qeydə alınsa da, infeksiyanın yayılmasından ehtiyat edən rəsmilər həftə sonu ciddi karantin rejimi tətbiq ediblər.
.
</doc>
<doc docid='bbc_international-52566539' lang='aze' type='mono' source_url='https://www.bbc.co.uk/azeri/international-52566539' term='COVID'>
Koronavirus Yaxın Şərqdəki qaynar nöqtələri qızışdırır
Yaxın Şərqin koronavirus pandemiyasından ehtiyat etməyə bir çox səbəbləri var, amma bura bu xəstəliyə qarşı müqavimətə gəldikdə böyük üstünlüyə də malikdir. Bu bölgənin sakinlərinin əksəriyyəti gənclərdir.
Yaxın Şərqin koronavirus pandemiyasından ehtiyat etməyə bir çox səbəbləri var, amma bura bu xəstəliyə qarşı müqavimətə gəldikdə böyük üstünlüyə də malikdir. Bu bölgənin sakinlərinin əksəriyyəti gənclərdir.
Bölgə əhalisinin orta hesabla 60 faizinin yaşı 30-dan aşağıdır. Bu xüsusiyyətə görə, onlarda Covid-19-un inkişaf etməsi ehtimalı nisbətən aşağıdır, halbuki yaşlı əhalisi olan ölkələrdə koronavirus səbəbindən ölənlərin statistikası çox yüksəkdir.
Bölgədəki hökumətlərin əksəriyyətinin digər yerlərdə baş verənləri nəzərə alaraq, komendant saatı və sosial məsafə tədbirlərini tətbiq etmək üçün daha çox vaxtı olub.
Lakin Yaxın Şərqin üstünlükləri bununla da bitir. Dünyanın ən az sabit olan bölgəsində illərlə davam edən ixtilaflar zəiflik ocaqları yaradıb və  pandemiya şübhəsiz ki, həmin zəiflikləri daha da dərinləşdirəcək.
Ölkələrin tibbi imkanları çox fərqlidir. İsrailin ən yaxşı xəstəxanaları dünyanın digər yerlərindəki xəstəxanalarından heç geri qalmır.
Yəmən, Suriya və Liviyada isə heç vaxt güclü olmayan səhiyyə sistemləri uzun illər davam edən müharibə nəticəsində ciddi şəkildə zədələnib, bəzi yerlərdə isə dağıdılıb.
BMT-nin məlumatına görə, Yəmən dünyanın ən ağır humanitar böhranı ilə üzləşib. İndi isə orada Covid-19 halları da qeydə alınıb, bu da yoxsul, yüksək sıxlıq şəraitində yaşayan icmalarda koronavirusun tez bir zamanda yayılması ehtimalını gücləndirir.
Ölkənin cənubunda, Adendə siyasi qarışıqlıq hökm sürür. Ötən həftə Covid-19 səbəbindən iki nəfərin öldüyü elan edildikdən sonra, xəbərlərə görə, yerli sakinlər komendant saatına məhəl qoymur və hələ də bazarlara və məscidlərə axın edirlər.
Narahatedici perspektiv
Virusa qarşı müqavimət göstərmək üçün ən yaxşı şansları olan həmin gənclər hələ epidemiya ora çatmamışdan hökumətlərinə qarşı nümayişlərə rəhbərlik edirdilər.
Hər bir ölkədə etirazların öz xüsusiyyəti var, lakin Ərəb Yaxın Şərqində etirazların mərkəzində duran mövzular əsasən korrupsiya, qohumbazlıq və islahatlarla bağlı olub. Korrupsiyaya uğramış cəmiyyətin elit təbəqəsi dövlət pullarını sosial xidmətlərə və xəstəxanalara xərcləmək əvəzinə onları mənimsəməkdə ittiham olunur.
Əlcəzair, Livan və İraqda onlar prezidenti və iki baş naziri vəzifələrindən getməyə məcbur etdilər. Güzəştə getməyən etirazçılar paytaxt şəhərlərdə əsas meydanları tutublar.
İraqda 600-ə yaxın etirazçının güllələnməsindən və minlərlə insanın yaralanmasından sonra belə, etirazçı kütlə geri çəkilməyib.
Aylarla küçələri təmizləmək əmrini yerinə yetirməkdən imtina edən gənclər koronavirusun onları evlərinə qayıtmalarına məcbur etməsi istehzası ilə barışmayacaqlar.
Onlar yenidən evlərindən bayıra çıxa biləcəyi zaman iqtisadiyyatın onlar üçün iş yerləri yaratmaq gücündə olmadığını, iqtisadi durumun əvvəlkindən indi daha pis vəziyyətdə olacağını görəcəklər.
Nəticədə, onların qəzəbi daha da artacaq. Pandemiya ilə bağlı təhlükə və məyusluq bu qəzəbi dərinləşdirsə də, onun doğuran pandemiya olmayıb. Liderlərin isə imkanları daha da daralacaq.
İqtisadi təsir
Qlobal miqyasda karantin rejimi artıq Yaxın Şərq iqtisadiyyatına ciddi zərbə vurub.
Livanda pandemiya hələ bu ölkəyə çatmamışdan çökmüş vəziyyətdə olan iqtisadiyyat etirazçıları az qala dilənçi vəziyyətinə salarkən camaat banklara hücum çəkərək onlara od vurublar.
Yaxın Şərqdə daha böyük oyunçular iddialı, bəzən təhlükəli və həmişə baha başa gələn xarici siyasətlərini yenidən nəzərdən keçirməlidirlər.
Məsafədən müharibələr aparmaq və nüfuz və təsir dairəsini pul hesabına genişləndirilməsi mümkün olan günlər ola bilsin ki, artıq keçmişdə qalıb.
Chatham House təhlil mərkəzinin Yaxın Şərq Proqramının rəhbəri Lina Khatib hesab edir ki, Səudiyyə Ərəbistanı və İran kimi regionun aparıcı dövlətləri "Yaxın Şərqdə nüfuz dairələrinin genişlənməsi ilə bağlı öz planlarına yenidən baxmalı olacaqlar".
“Onlar seçim etməyə məcbur olacaqlar... əvvəllər ağıllarına belə gəlməyən güzəştlərə getməli olacaqlar, məsələn, Yəməndə və ya Suriyada", -  o deyir.
Koronavirusun iqtisadi fəsadları Fars körfəzində neft milyarderlərindən tutmuş Misirdəki günəmuzd fəhlələrədək hər kəsə təsir göstərir.
Daha yoxsul ölkələrdə milyonlarla insan gündəlik qazandığı qəpik-quruşa dolanır. Onlar komendant saatına görə işləyə bilməsələr, ərzaq almaq üçün pulları olmayacaq.
İranda koronavirus epidemiyası 6000-dən çox insanın ölümünə və 97 000 nəfərin bu xəstəliyə yoluxmasına səbəb olub.
Bu ölkə indi ticarət aparmaq üçün sərhədlərini yenidən açır. Bu virus artıq ABŞ sanksiyalarına görə çətin vəziyyətdə olan İran iqtisadiyyatı üçün əlavə problemlər yaradıb.
Yaxın Şərq iqtisadiyyatlarında dini ziyarətlər mühüm iqtisadi çəkiyə malikdir.
Milyardlarla dollar neft pulu itirən İraq da milyonlarla şiə zəvvarın ziyarətinə ümid edir. Həmin zəvvarların əksəriyyəti İrandandır.
Səudiyyə Ərəbistanında Məkkə şəhərində komendant saatı tətbiq olunur və gözlənildiyinə görə, iyul ayına təsadüf edəcək Həcc ziyarəti təxirə salına bilər.
Artan qəzəb
Neft qiymətlərinin kəskin düşməsi bir vaxtlar maliyyə baxımından yenilməz görünən ölkələrin gəlirlərində böyük itkilərin baş verəcəyini ehtimal etməyə əsas verir.
Səudiyyə Ərəbistanının öz iqtisadiyyatını islahatlar nəticəsində diversifikasiya etməklə bağlı olduqca bahalı planlarının gərçəkləşməsi artıq real görünmür.
Əlcəzairin bir ölkə kimi qazancının 60 faizini neft-qaz sektoru təmin edir. Bu ölkə sosial sahəyə ayrılan xərcləri üçdə bir qədər ixtisar edib.
Əlcəzairin "Hirak" adlı etiraz hərəkatı virusa görə mart ayında bir ildən çox davam etmiş həftəlik etirazlara ara verib. Amma ixtisarların təsiri dözülməz olsa, onlar geri dönə bilərlər.
2011-ci ildə Ərəb Baharının üsyanlarını alovlandıran gələcəklərinin oğurlandığını düşünən gənclərin qəzəbi olmuşdu.
Onların dəyişikliklərin baş verəcəyinə olan ümidləri əsasən heçə enib və ya puç olub. Amma pandemiya hələ başlamamışdan onların qəzəbi yenidən közərməyə başlamışdı.
Virusun vurduğu zərər isə daha bir siyasi parlayışa səbəb ola bilər.
</doc>
<doc docid='bbc_other-news-52001668' lang='aze' type='mono' source_url='https://www.bbc.co.uk/azeri/other-news-52001668' term='COVID'>
Koronavirus: məndə əlamətlər var, insanlardan necə uzaq durum?
Sosial məsafə və özünütəcrid koronavirusdan qorunmanın ən effektli üsulları hesab olunur. Bunlar nə deməkdir?
Sosial məsafə və özünütəcrid koronavirusdan qorunmanın ən effektli üsulları hesab olunur. Bunlar nə deməkdir?
Səhhətində koronavirus və ya qrip əlamətləri olan, son 14 gün ərzində xaricdən qayıtmış şəxslərlə bağlı yoluxma ehtimalı olduğu üçün onlara evlərindən çıxmamaq, yəni özlərini təcrid etmək tövsiyə edilir.
Özünütəcrid və sosial məsafə haqqında aşağıdakıları bilmək vacibdir.
Sosial məsafə digər insanlarla təmasdan yayınmaq, ictimai yerlərdə, qələbəlik məkanlarda çox olmamaq və mümkünsə, belə yerlərə heç getməmək deməkdir.
Buna aşağıdakı üsullarla nail olmaq olar;
•mümkünsə, evdən çalışmaq;
•məcburi olmayan bütün səfərləri təxirə salmaq;
•bar, klub, teatr və digər sosial yerlərdən uzaq durmaq;
•öskürən və yüksək temperaturu olan şəxslərlə eyni evdə yaşayanların 14 gün ərzində evlərindən çıxmaması.
Özünütəcrid bütün ətraf aləmlə əlaqəni tamamilə kəsmək deməkdir.
Temperaturu yüksək olan və ya öskürən şəxslər cəmiyyətdən uzaq durmağa hazır olmalı, 14 gün evdən bayıra çıxmamalıdırlar.
Sosial məsafədən fərqli olaraq özünütəcrid zamanı insan nə alış-veriş məqsədilə, nə də başqa işlərinə görə (məsələn, idman etmək üçün) evini tərk edə bilər. Buna çox böyük zərurət olarsa, digər insanlardan aralı durmalıdır.
"Covid-19" əlamətləri görünən hər bir şəxs çox yaxşı havalandırılan otaqda yaşamalı, tez-tez pəncərəni açıb otağın havasını dəyişməli, tam 14 gün heç kimlə görüşməməli, kənardakı işlərinin həlli üçün ailə üzvlərindən və ya tanışlarından yardım istəməlidir (məsələn, dostları alış-veriş edib onun qapısının ağzına qoymalıdırlar). Bundan başqa, evlərə çatdırılma xidməti göstərən restoranlardan da yemək sifariş etmək olar.
Yoluxma simptomları müşahidə olunan şəxs situasiyanı idarə edə bilmədikdə və ya 7 gün sonra vəziyyəti daha da ağırlaşarsa, 103-ə zəng vurmalıdır.
Koronavirusun ortaya çıxardığı "Covid-19" xəstəliyi insanda yüksət temperatur, öskürək və nəfəs problemləri yarada bilir. Sağlam şəxslərdə yoluxma simptomları 5 gün sonra özünü göstərməyə başlayır.
Ağciyər, böyrək və immun çatışmazlığı, ya da 65-dən çox yaşı olan şəxslərlə eyni evdə yaşayanlar onlarla aralarında 2 metr məsafə saxlamalıdırlar, ümumi istifadə yerləri olan mətbəx və ya zala həmin şəxslər orda olmayanda getməlidirlər.
Koronavirusa yoluxan adamlar yeməklərini öz otaqlarında yeməlidirlər. Onların girib çıxdığı otaqların havası dəyişdirilməlidir.
Təcrid edilən şəxslərin hamam dəsmalı başqalarınkından ayrı saxlanmalıdır. Onlar hamam otağından istifadə etdikdən sonra yer yaxşıca silinib təmizlənməlidir.
Təcrid edilmiş şəxslərlə yaşayanlar tez-tez əllərini sabunla yumalıdır.
Təcrid olunanlar istifadə etdikləri şəxsi gigiyena vasitələrini (məsələn, salfetləri) ayrıca bir paketə qoymalı, ancaq 72 saatdan sonra ümumi zibil qabına atmalıdır.
</doc>
<doc docid='bbc_international-52458818' lang='aze' type='mono' source_url='https://www.bbc.co.uk/azeri/international-52458818' term='COVID'>
Yuval Noah Harari: "Koronavirus daha çox siyasi problemdir"
Koronavirus pandemiyasından sonra ortaya necə bir toplum çıxacaq? Ölkələr daha çox əməkdaşlıq edəcəklər, yoxsa izolyasiyaya üstünlük verəcəklər? Polis nəzarəti və məhdudlaşdırma tədbirləri vətəndaşları qorumaq, yoxsa onlara təzyiq etmək vasitəsinə çevriləcək?
Koronavirus pandemiyasından sonra ortaya necə bir toplum çıxacaq? Ölkələr daha çox əməkdaşlıq edəcəklər, yoxsa izolyasiyaya üstünlük verəcəklər? Polis nəzarəti və məhdudlaşdırma tədbirləri vətəndaşları qorumaq, yoxsa onlara təzyiq etmək vasitəsinə çevriləcək?
Bu suallarla BBC İsrail tarixçisi, "Heyvanlardan tanrılara: bəşəriyyətin qısa tarixi" kitabının müəllifi Yuval Hoah Hararinin fikirlərini öyrənib.
O deyir ki, koronvirusa qarşı mübarizədə bugünkü seçimlərimiz gələcəkdə də dünyanı formalaşdırmağa davam edəcək.
"Bu böhran bizi böyük qərarlar verməyə və onları tez bir zamanda reallaşdırmağa məcbur edir", - Harrari belə deyir.
"Bəlkə də ən vacib seçimlər bunlardır: indiki böhrana qarşı izolyasiyaylamı, yoxsa millətlərarası iş birliyi və həmrəyliklə mübarizə aparmaq? Daha bir ciddi məsələ isə budur - ayrı-ayrı ölkələrin timsalında problemi totalitar üsulla, mərkəzləşmiş nəzarət və yoxlamalarlamı, yoxsa ictimai həmrəyliklə və vətəndaşlara səlahiyyət verməkləmi həll etmək?"
Yuval Noah Harari qeyd edir ki, pandemiya həm elmi, həm də siyasi problemləri üzə çıxarıb və birincisiylə bağlı bəzi məsələlərin həlli istiqamətində çalışmalar başlasa da, ikinci istiqamətdə ciddi fəaliyyət hiss olunmur.
"Bu, bir səhiyyə problemindən daha çox siyasi böhrandır. Bəşəriyyət pandemiyanın öhdəsindən gəlmək üçün lazım olan bütün imkanlara malikdir. Orta əsrlərdə yaşamrıq, vəbayla üz-üzə deyilik. Doğrudur, insanlar ölür, ancaq bunun səbəbini və nə etmək lazım olduğunu bilirik" - Harari belə deyir.
Çin alimləri "Sars-CoV-2" adı verilmiş koronavirusun DNT ardıcıllığını tapıblar, digər ölkələrdə də oxşar araşdırmalar aparılır.
"Covid-19" xəstəliyinin müalicəsi hələ tapılmasa da, araşdırmaçılar tibbi texnologiyalar və yeni kəşflər vasitəsilə peyvənd hazırlamaq istiqamətində önəmli addımlar atırlar.
Əl yumaq və məsafə saxlamaq kimi üsullar virusdan qorunmağa və onun yaılmasını azaltmağa kömək edir.
Harari qeyd edir ki, "Nəylə üz-üzə olduğumuzu bilirik və onun öhdəsindən gələcək texnologiyamız da, iqtisadi gücümüz də var. Əsas məsələ əlimizdəki gücdən necə istifadə edəcəyimizdir və bu, ilk növbədə siyasi məsələdir".
"Financial Times" qəzetinə yazdığı məqalədə Harari vurğulayıb ki, fövqəladə vəziyyətlərdə tarixi proseslər sürətlənir, adi hallarda illərlə götür-qoydan sonra verilən qərarlar bir gecədə qəbul edilir.
Sürətlə inkişaf edən izləmə texnologiyaları onlar üzərində araşdırma aparılmadan və ya ictimai müzakirəyə çıxarılmadan təcili surətdə tətbiq edilməyə başlanır.
Harari deyir ki, hökumətlər bu texnologiyalardan "hər bir şəxs haqqında informasiya toplamaq və qeyri-şəffaf qərarlar verən izləmə rejimlərini institutlaşdırmaq" üçün istifadə edə bilərlər.
Məsələn, İsraildə təkcə səhiyyə sisteminin deyil, gizli xidmətlərin də fərdlərə aid lokasiya məlumatlarını əldə etmək hüququ bir müddət genişləndirilmişdi. Harari bunun Cənubi Koreyada pilot layihə olaraq gerçəkləşdirildiyini, ancaq orda daha şəffaf addımlar atıldığını bildirir.
Dünyanın ən inkişaf etmiş izləmə texnologiyasına malik Çində isə karantin tədbirlərini pozan vətəndaşları müəyyənləşdirib cəzalandırmaq üçün üztanıma cihazlarından istifadə edilir.
Harari deyir ki, yaxın zamanda haqlı səbəblər görə belə izləmələrə son verilə bilər, ancaq bu üsul qalıcı olacağı təqdirdə ortaya yeni risklər çıxacaq:
"Həm tibbi, həm də iqtisadi baxımından hökumətlərin güclü və bəzən də radikal addımlar atmasını dəstəkləyirəm. Ancaq bunu bütün xalqı təmsil edən hökumətlər edə bilər. Normal situasiyalarda ölkəni əhalinin 51%-nin dəstəyilə idarə edə bilərsiz, belə zamanlardasa cəmiyyətin bütün üzvlərini təmsil etmək məcburiyyətindəsiz".
İzolyasiya, yoxsa birgə mübarizə?
Harari deyir ki, son illərdə hökumətlər milliyyətçilik və populizm dalğasına qapılıblar və bu, toplumları iki düşmən düşərgəyə ayırıb, digər millətlərə qarşı nifrəti artırıb.
Ancaq bütün planet miqyasında ortaya çıxan sağlamlıq problemi göstərdi ki, epidemiya qruplar və ölkələr arasında fərq qoymur.
Hararinin sözlərinə görə, bu cür çətinliklər qarşısında birgə əməkdaşlıq və bölünmək arasında seçim etməli oluruq.
Bir çox ölkə epidemiyaya qarşı təkbaşına mübarizə aparmağa, tibbi avadanlıqları və ləvazimatları özəl şirkətlərdən almağa üstünlük verir. ABŞ maska, kimyəvi preparatlar və tənəffüs cihazları tədarükündə digər ölkələri üstələməyə çalışdığına görə tənqid edilir.
Bundan başqa, varlı dövlətlərin laboratoriyalarında hazırlanan peyvəndlərin yoxsul və inkişaf etməkdə olan ölkələrə çatdırılmayacağıyla bağlı narahatlıqlar var.
Hararinin sözlərinə görə, birgə əməkdaşlıq hamı üçün virusla mübarizə imkanı yaradır: səhər çinli alimlərin gəldiyi nəticə axşam İranda insanları ölümdən quratara bilər.
Dünya miqyasında əməkdaşlığın "daha rasional" olduğunu vurğulayan Harari deyir ki, koronavirusdan zərər çəkən bütün ölkələr arasında informasiya mübadiləsi, kadr və maddi yardım təminatının bərabər bölüşdürülməsi vasitəsilə buna nail olmaq olar:
"İnsanların izolyasiya yoluyla qorunmasının ən son nümunələrini görmək üçün dönüb daş dövrünə baxmaq lazımdır. 14-cü əsrdə vəba epidemiyası oldu, yəni orta əsr sistemi bizi qoruya bilməz".
Harari deyir ki, indiki seçimimiz nə olur-olsun, biz "sosial heyvan" olmaqda davam edəcəyik, bu xüsusiyyətimiz dəyişməyəcək:
"Virus bizi yoluxdurmaq üçün insan təbiətinin ən yaxşı xüsusiyyətlərindən istifadə edir - xəstələrə qarşı mərhəmət duyğumuzdan, onlara yaxın durmaq instiktimizdən.
Ona görə də məntiqli davranaraq sosial izolyasiyaya əməl etməymiz lazımdır. Ancaq sosial heyvanlar olduğumuz üçün çətin ki, bunu bacaraq.
Böhran bitəndən sonra insanlar sosial bağlara daha çox ehtiyac duyacaq.
Mən bu epidemiyanın insan təbiətini dəyişəcəyini düşünmürəm".
</doc>
<doc docid='bbc_international-51681930' lang='aze' type='mono' source_url='https://www.bbc.co.uk/azeri/international-51681930' term='COVID'>
Koronavirus maliyyə bazarlarını çökdürüb. Ekspertlər dünya iqtisadiyyatı üçün təhlükə yarandığını deyirlər
Artıq 6 gündür ki, dünya üzrə bütün maliyyə bazarlarında düşüş davam edir. Treyderlər və investorlar Covid-19 koronavirusunun dünya iqtisadiyyatını çökdürəcəyindən ehtiyat edirlər. Təxminən 50 ölkədə 80 mindən çox yoluxma və 2800-dən çox ölüm faktı qeydə alınıb. Yoluxma və ölüm halları ən çox Çində baş verib.
Artıq 6 gündür ki, dünya üzrə bütün maliyyə bazarlarında düşüş davam edir. Treyderlər və investorlar Covid-19 koronavirusunun dünya iqtisadiyyatını çökdürəcəyindən ehtiyat edirlər. Təxminən 50 ölkədə 80 mindən çox yoluxma və 2800-dən çox ölüm faktı qeydə alınıb. Yoluxma və ölüm halları ən çox Çində baş verib.
Cümə axşamı auksionundan dərhal sonra ABŞ-ın "Dow Jones" indeksi 4,4 faizlik dəyər itirərək tam 1200 bənd azalıb; bu, bəndlər üzrə tarixdə ən kəskin düşüşdür. "S&P 500" indeksi də 4,4 faiz itirib, digər indekslərdə isə vəziyyət belədir: "Nasdaq" - 4,6 faiz, FTSE (London) - 3,5 faiz, "Nikkei" (Yaponiya) - 2 faizdən çox.
ABŞ və Avropa bazarlarının bir həftəlik itkisi dünya maliyyə böhranının baş verdiyi 2008-ci ildən bu yana ən ciddi həddə çatıb. Son altı gündə dünya üzrə bütün şirkətlərin səhmləri ümumən 3,6 trilyon dollarlıq dəyər itkisinə məruz qalıb.
Rusiya bazarlarında da oxşar vəziyyətdir: cümə axşamı auksionunun nəticələrinə görə, "MosBirja" indeksi 3,4 faiz, RTS indeksi 5,1 faiz, "Moskva birjası"ndakı səhmlərin böyük əksəriyyəti 10 faiz dəyər itirib. Ekspertlər bunu neft qiymətlərinin kəskin düşməsi və koronavirusun yayılma təhlükəsiylə izah edirlər.
Getdikcə daha çox ölkə virusun yayılmasına qarşı tədbirlər görməkdəykən (İnsanlara səyahət etməmək məsləhət görülür, müxtəlif müəssisələrin fəaliyyəti dayandırılır, mağazalara getdikcə daha az satıcı gəlir), indekslər düşməyə davam edir.
Koronavirusdan ən çox ziyan Avropa ölkəsi İtaliyadır - cümə gününün səhəri bu ölkədə 655 yoluxma, 17 ölüm faktı qeydə alınıb. Ölkənin şimalında yerləşən 11 şəhərdə karantin elan olunub.
Bütün İtaliyada kütləvi tədbirlər təxirə salınır, Milandakı "La Skala" opera teatrı fəaliyyətini dayandırıb. Milan moda həftəsinin bəzi nümayişləri boş zallarda keçirilib, Venesiyada karnaval təxirə salınıb.
BBC müxbiri Mark Lowen İtaliya hökumətinin əhali arasındakı panikanı aradan qaldırmağa çalışdığını bildirir. Xarici işlər naziri bəyan edib ki, "doğru olmayan informasiya epidemiyası" İtaliyaya "virusun özündən çox" zərər vuracaq.
O, yoluxma hallarının bütün şəhərlər üzrə cəmi 0,1 faiz təşkil etdiyini qeyd edib. Baş nazir Giuseppe Conte isə "Panikaya son qoymaq lazımdır" deyib.
Müxbirimizin sözlərinə görə, dünya əhalisinin situasiyanı necə qiymətləndirməsi həlledici təsirə malikdir. Donald Trump-ın İtaliyaya səfərləri məhdudlaşdırmaq ehtimalından danışması, İsrailin İtaliyadan gələn əcnəbilərə ölkəyə girişi qadağan etməsi, Küveytin Milandakı vətəndaşlarını evakuasiyaya başlaması İtaliya hökumətinin ölkədəki situasiyanın qavranılması vəziyyətinə təsir imkanlarını məhdudlaşdırır.
3 yoluxma faktının qeydə alındığı Yunanıstan bütün karnavalları təxirə salmaq qərarına gəlib. Almaniyada artıq 48, Fransada 38, İspaniyada isə 15 nəfər xəstələnib.
Tenerifedəki (Kanar adalarından biri) otellərdən birində əvvəl bir, sonra daha 3 italiyalı turistdə koronavirus aşkar edildiyi üçün oteldəki 600 nəfərə binadan çıxmaq qadağan olunub. Cümə axşamı onlardan 130-una oteli tərk etməyə icazə veriblər.
Yaponiya (214 yoluxma) və İraq (7 yoluxma) ölkədəki bütün məktəbləri bağlayıblar. Eyni qərar Çində və Honkonqda da qəbul olunub.
Yaponiyada məktəblər yaz tətilinin sonuna - aprelin əvvəlinə qədər bağlı qalacaq və bu, 13 milyon məktəblini əhatə edəcək.  Yaponiyanın baş naziri Sindzo Abe bəyan edib ki, mart ayının birinci həftəsində infeksiyanın qarşısını almaq "son dərəcə vacib" olacaq. Xəbər verilir ki, xəstələrdən biri - Osaka sakini 40 yaşlı qadın sağalıb, ancaq sonrakı analizlər qanında hələ də virus olduğunu göstərib.
Cümə axşamı Çində koronavirusdan 29 nəfər ölüb, 433 yoluxma faktı qeydə alınıb. Ölkə üzrə yoluxanların sayı təxminən 79 min nəfərə, ölənlərin sayı isə 2788 nəfərə çatıb.
Hakimiyyət viruslu bölgələrdən Pekinə gələnlərə əmr edib ki, özlərini başqalarından təcrid etsinlər.
200 milyona yaxın məktəbli yaz tətilindən sonra da məktəblərə qayıtmayacaq və onlayn təhsil alacaq.
Yoluxma sayına görə Çindən sonra ikinci yerdə gələn Cənubi Koreyada 1700-dən çox viruslu xəstə var. Cümə günü məşhur BTS qrupunun konsert turunun ləğv olunduğu bildirilib.  Qrup aprel ayında Seul stadionlarının birində 200 min tamaşaçının qatılacağı 4 konsert verməliydi.
Yeni yoluxmaların 90 faizi Cənubi Koreyanın Tequ şəhərində (Seuldan 300 km cənub-şərqdə) qeydə alınıb. Xəstələnənlərin çoxu apokaliptik "Şin-Çonci şahidliyi çadır məbədi" təriqətinə aid olanlardır. Hazırda hökumət 210 min üzvü olan bu təriqətin digər nümayəndələrini də müayinədən keçirir.
Şəhər rəhbərliyi bəyan edib ki, təriqətin liderlərinə qarşı xəstəliklə mübarizə qaydalarını pozmaq ittihamı irəli sürüləcək, çünki onlar üzvlərin tam siyahısını təqdim etmirlər.
Səudiyyə Ərəbistanında yoluxma halları yoxdur. Ölkə əcnəbilərin Məkkə və Mədinə şəhərlərinə ziyarətini durdurub. Koronavirusla bağlı situasiyanın bu il iyul ayına təsadüf edən Həcc ziyarətinə necə təsir edəcəyi hələ ki, aydın deyil.
İran virusun Yaxın Şərqə yayılmasının mərkəzi olaraq qalmaqdadır (245 yoluxma, 26 ölüm).
BBC-nin səhiyyə üzrə müxbiri James Gallagher-in qeyd etdiyi kimi, bu, yoluxanlar arasında ölüm hallarının 10 faizdən çox olması deməkdir (ÜST-nin qiymətləndirməsinə görə 14 faiz). Digər ölkələrdə bu göstərici 1 faiz təşkil edir. Müxbirimiz bunu yoluxanların sayının bilərəkdən azaldılması kimi dəyərləndirir.
ÜST İranın daha çox yoluxma faktı açıqlayacağını gözləyir; ÜST ekspertlərinin rəyinə görə, hazırda bu ölkədə ancaq ağır halları qeydə alırlar.
"Qorxu və qeyri-müəyyənlik hökm sürəndə bazarlar dərhal reaksiya verir. Bu gün bu halların hər ikisi var, həm də həddindən artıq səviyyədə" - "Bankrate" şirkətinin analitiki, personal maliyyə mütəxəssisi belə deyir.
Nəticə etibarilə investorlar riski az olan aktivlərə, məsələn, hökumətlərin qiymətli kağızlarına investisiya qoymağa üstünlük verirlər.
Böyük korporasiyalar, o cümlədən "Microsoft" və "Rio Tinto" (dünya üzrə üçüncü metallurgiya şirkəti) satış planlarını yerinə yetirə bilməyəcəklərini açıqlayıblar. Cümə axşamı "Facebook" bəyan edib ki, proqram təminatı istehsalçılarının may ayına təyin olunmuş konfransını təxirə salır.
Daha əvvəl ekspertlər virusun dünya iqtisadiyyatı üçün müvəqqəti xarakter daşıdığını düşünürdülər, ancaq indi onlar bu qədər optimist deyillər.
Çərşənbə günü ABŞ-ın Federal Ehtiyat Sisteminin keçmiş rəhbəri Janet Yellen deyib ki, koronavirus Amerikada resessiyaya səbəb ola bilər, "Goldman Sachs" investisiya bankı isə müştərilərinə bu il gəlirlərinin artmayacağıyla bağlı xəbərdarlıq edib. Bank bunu Çində və ABŞ-da iqtisadi aktivliyin azalması və "biznesdə qeyri-müəyyənliyin artmasıyla" izah edib.
</doc>
<doc docid='bbc_international-51995409' lang='aze' type='mono' source_url='https://www.bbc.co.uk/azeri/international-51995409' term='COVID'>
Koronavirus: İran epidemiyanı ört-basdır etməyə çalışırmı?
İran koronavirusun ən çox yayıldığı ölkələrdən biridir. Ailələr Novruz bayramını qeyd edir, ancaq ölkə əhalisində belə bir rəy var ki, hakimiyyət virusun vurduğu zərərin həqiqi ölçülülərini gizlədir və vəziyyət daha sürətlə pisləşəcək.
İran koronavirusun ən çox yayıldığı ölkələrdən biridir. Ailələr Novruz bayramını qeyd edir, ancaq ölkə əhalisində belə bir rəy var ki, hakimiyyət virusun vurduğu zərərin həqiqi ölçülülərini gizlədir və vəziyyət daha sürətlə pisləşəcək.
Koronavirus epidemiyası başlayandan bəri Məhəmməd xəstələrinin həyatını qurtarmaq üçün durmadan çalışır. Ölkənin şimalında - Gilan vilayətindəki bir xəstəxanada işləyən doktor Məhəmməd 14 gündür ailəsini görmür. Tibb fakültəsindəki müəllimi də daxil, bəzi həmkarları artıq həlak olub.
"Koronavirus epidemiyası təkcə bizim xəstəxananı yox, bütün səhiyyə sistemimizi iflic vəziyyətinə salıb. İşçilərin əhvalı çox pisdir. Ailələrimiz narahatdırlar, çox böyük bir təzyiq altındayıq" - Məhəmməd belə deyir.
İranda hökuməti tənqid etmək həbslə nəticələnə bildiyi üçün Məhəmmədin adı dəyişdirilib. Ancaq ölkənin şimalındakı xəstəxanalarda çalışan həkimlərin bir çoxu BBC-yə eyni şeyləri danışıblar, onlar da vəziyyətin çox pis olduğunu, hökumətin böhranı çox pis idarə etdiyini deyiblər.
Məhəmməd hətta kifayət qədər maska da olmadığını deyir: "Hər gün həyatını itirən tibb işçiləri olur. Neçə nəfərin öldüyünü bilmirəm, amma hökumət böhranın həqiqi miqyasını gizlətməyə çalışır. Epidemiyanın elə ilk günlərindən yalan danışırlar".
Cəmi 16 gün ərzində "Covid-19" virusu İranın 31 əyalətinə yayılıb. Bundan başqa, 16 ölkə - İraq, Əfqanıstan, Bəhreyn, Küveyt, Ümman, Livan, Birləşmiş Ərəb Əmirlikləri, Kanada, Pakistan, Gürcüstan, Estoniya, Yeni Zenlandiya, Belarus, Azərbaycan, Qətər və Ermənistan öz ərazilərinə koronavirusun İrandan keçdiyini deyir. İran rəsmilərini tənqid edənlər hökumətin epidemiyaya ciddi yanaşmadığını qeyd edirlər.
19 fevralda hökumət mövzuyla bağlı ilk dəfə açıqlama verib, əhaliyə virusla bağlı narahat olmamağı təvsiyə edib. Dini lider Ayətullah Ali Hamaney İranın "düşmənlərini" virus təhdidini şişirtməkdə ittiham edib. Bir həftə sonra yoluxma və ölüm halları qəflətən artıdığı üçün prezident Həsən Ruhani onun sözlərini təkrarlayaraq iranlıları "düşmənlərin qəsd nəzəriyyələrindən və qorxu dəllalığından" uzaq durmağa çağırıb.
Bunların ölkəni iflasa uğratmaq üçün planlaşdırıldığını deyən Ruhani iranlıları gündəlik fəaliyyətlərinə və işlərinə davam etməyə çağırıb.
Son zamanlar dövlətin nəzarətində olan televiziya kanallarında koronavirusun ABŞ-da istehsal olunmuş "bioloji silah" ola biləcəyi deyilir.
Ayətullah Xameneyi də öz "Twitter" hesabında "bioloji hücum" haqqında yazıb.
Martin 16-da İranın Səhiyyə Nazirliyi 17361 yoluxma, 1135 ölüm faktı olduğunu açıqlayıb.
Çin və İtaliyadan sonra virusdan ən çox zərər çəkən ölkə İrandır.
Yoluxma hallarının daha çox olduğu Gilan, Gülüstan və Mazandaran vilayətlərində çalışan həkimlər BBC-yə açıqlamalarında bildiriblər ki, koronavirus testləri və tibbi ləvazimatlar, hətta ən vacib dərmanlar, oksigen balonları, steril maskalar və əlcəklər belə azdır.
Həkimlər hazırda müvəqqəti səhra xəstəxanalarında çalışmaq məcburiyyətindədirlər. Reanimasiya həkimlərindən biri deyib ki, xəstələrin sayı həddindən artıq çox olduğu üçün yaxınlıqdakı futbol meydançasına yataqlar düzüblər.
BBC-yə müsahibə verən bütün həkimlər şəxsi təcrübələrindən çıxış edərək rəsmi statistikanın gerçək rəqəmlərin çox az qismini əks etdirdiyini deyiblər.
Gülüstanda işləyən bir təcili yardım həkimi bildirib ki, çalışdığı xəstəxanaya gündə ortalama 300 həkim gəlir.
Həkim xəstələrin 60-70%-inə koronavirus yoluxduğunu təxmin edir. Onun sözlərinə görə, yer qıtlığı ucbatından xəstəxanalara ancaq vəziyyəti ağır olanları yerləşdirirlər.
Rəsmi statistika məhz belələrinin sayı əks olunur.
Həkim deyib ki, 2 həftədir ki, hər gün ortalama 5 xəstə həyatını itirir.
Səhiyyə işçiləri üçün daha bir faciəli vəziyyət onların arasında da itki olmasıdır. Həkimlərin bir çoxu məsləkdaşlarından da ölənlər olduğunu bildirir.
Daha bir ürək parçalayan hadisə İranın şimalındakı Lahican şəhərində tibb bacısı işləyən və fevral ayının axırlarında vəfat edən 25 yaşlı Narjes Khanalizadeh-in hekayəsidir. Onun şəkli sosial şəbəkələrdə minlərlə  dəfə paylaşılıb, ancaq hökumət onun "Covid-19" virusuna yoluxduğunu rədd edib.
Dövlətin nəzarətində olan televiziya kanalları ön cəbhədə koronavirusla mübarizə aparan, xəstələrin həyatını xilas edən yardımsevər və qorxmaz səhiyyə işçisi portretini yaratmaqda davam edir.
Ölümündən bir müddət sonra İran Tibb Bacıları Birliyi Narjesin koronavirusdan öldüyünü təsdiqləyib.
İran hökuməti bildirir ki, koronavirus Qum şəhərində iki nəfərin ölməsi nəticəsində ölkəyə yayılıb. Onlardan biri Çində yoluxmuş iş adamı olub. Qısa müddət ərzində şəhər epidemiyanın mərkəzinə çevrilib.
Ən yüksək səviyyəli din adalarının yaşadığı Qum şiələr üçün xüsusi əhəmiyyətə malikdir, hər il bura ölkə içindən 20 milyon, ölkə xaricindənsə 2,5 milyon turist gəlir.
Hər həftə minlərcə hacı şəhərdə dolaşır; türbələri, simvolik strukturları öpərək, onlara toxunaraq sayğılarını bildirirlər.
Virus sürətlə yayılır və yoluxma sayları durmadan artır. Ancaq şəhərdə dərhal karantin elan etmək əvəzinə, Ayətullah Xameneyinin təmsilçiləri (məsələn, Məhəmməd Seydi) hacıların bu şəhərə ziyarətini təbliğ edən kampaniya aparır.
"Biz bu müqəddəs məbədi bir sağalma mərkəzi kimi görürük. İnsanlar ruhi və fiziki xəstəliklərindən qurtulmaq üçün bura gəlməlidirlər".
Ümumdünya Səhiyyə Təşkilatının fövqəladə vəziyyətlər üzrə nümayəndəsi Richard Brennan bu yaxınlarda orada olub və qayıdandan sonra deyib ki, "Qum xüsusi dini əhəmiyyəti olan şəhərdir. İranın özündən və xaricdən gələn dindar turistlər vasitəsilə virus sürətlə bütün ölkəyə yayılıb".
Brenna həmçinin qeyd edir ki, həm Qumdakı, həm də paytaxt Tehrandakı test laboratoriyalarında və xəstəxanalarda fəaliyyətləri artırmaq "səmimi cəhdlər" gördüyünü bildirib.
Qumdakı türbələr artıq ziyarətə qapadılıb.
Fevral ayında ölkədə iki vacib hadisə baş verdib: İslam inqilabının 41-ci ildönümü qeyd olunub və parlament seçkiləri keçirilib.
Tehrandakı səhiyyə məmurlarına hesabatlar göndərərək epidemiyayla bağlı xəbərdarlıq edən təcrübəli bir həkimin sözlərinə görə, o və həmkarları anormal nəfəs yolu xəstəliyini İslam inqilabı günündən əvvəl təsbit ediblər:
"Düşünürük ki, dövlətin dəstək verdiyi ənənəvi toplantıların baş tutması üçün səhiyyə məmurları koronavirusun İrana gəlib çıxması xəbərini gizlətmək qərarına gəliblər".
İranlılar 6 aydır xaos içində yaşadıqları üçün həm ildönümü tədbirləri, həm də seçkilər hökumətin populyarlığını test etmək vasitəsi hesab olunurdu.
Noyabr ayında benzinin bahalanmasına etiraz olaraq keçirilən kütləvi aksiyalar, o cümlədən, yüksək rütbəli hərbçi Qasım Süleymaninin öldürülməsinə qarşılıq ABŞ-ın İraqdakı hərbi bazasının İran tərəfindən vurulması və bu iki ölkə arasında münasibətlərin gərginləşməsi hökumətin nüfuzunu zədələmişdi.
176 sərnişini olan Ukrayna təyyarəsinin raketlə vurulması və İran rəsmilərinin bunu danması cəmiyyətin hökumətə inamını yerlə bir etmişdi.
Seçkilərdən az sonra Ayətullah Ali Xameneyi İran "düşmənlərini" seçiciləri seçki qutularından uzaqlaşdırmaq üçün koronavirus təhlükəsini şişirtməkdə ittiham edib:
"Əks təbliğat bir neçə ay əvvəl başlamışdı, 2 gün əvvəlsə kütləvi informasiya vasitələri xəstəlik və virus bəhanəsiylə insanların səsverməyə getməməsi üçün əllərindən gələni etdilər".
Bir qədər əvvəl İranın səhiyyə naziri Səid Namaki hesabatlara ciddi yanaşmamalarıyla bağlı iddianı rədd etdi. Dövlət televiziyası açıqlama verdi: "Seçkilər 21 fevralda keçiriləcəkdi, virusla bağlı xəbər dərhal (19 fevral) yayımlandı".
Seçkilərdən 5 gün sonra hökumət tərəfindən təsdiqlənmiş yoluxma sayı 139, ölüm sayı isə 19 nəfər olaraq göstərildi.
Qatı mühafizəkar kimi tanınan, Qumdan seçilmiş deputat Əhməd Əmirabadi Fərahani həmin gün parlamentdə dedi ki, iki həftə ərzində şəhərdə 50-dən çox adam ölüb.
Səhiyyə nazirinin köməkçisi İraj Harirci xəbərin yalan olduğunu, ölənlərin sayı bunun yarısı qədər olsa belə, istefa verəcəyini bildirdi.
Bir neçə saat sonra koronavirusla bağlı mətbuat konfransında iştirak edən Harirçinin çox tərlədiyi və öskürdüyü müşahidə olundu. Sonra o, test nəticələrinin pozitiv çıxdığını açıqladı və beləliklə də virusa yoluxan bir neçə yüksək postlu məmurdan birincisi oldu.
Martın 13-də televiziyada canlı yayıma çıxan Harircinin "tamam sağaldığı" bildirilir.
Bir xeyli mütəxəssis və jurnalist rəsmi rəqəmlərin İranda yaranmış geniş miqyaslı və təhlükəli yoluxma vəziyyətini doğru əks etdirmədiyini deyir. BBC Farsca bir gün ərzində qeydə alınmış ölüm sayının rəsmi məlumatdakından 6 dəfə çox olduğunu aşkar edib.
Rəsmi rəqəmlər artmağa davam etsə də, hazırda iranlıları narahat edən əsas məsələ virusun qarşısının nə vaxt alınacağıdır.
Əlirzanın atası martın ortalarında vəfat edib:
"Onu dəfnində ailəmizdən heç kim olmayıb. Hətta meyitini də görmədim. Bizə ancaq öldüyünü və Tehranın əsas qəbirstanlığındakı xüsusi bir ərazidə dəfn edildiyini dedilər".
Təhlükəsizlik məqsədilə Əlirzanın adı dəyişdirilib.
Rəsmilər ailəyə yas mərasimi keçirməməyi qadağan ediblər, deyiblər ki, dəfndən sonra məzarı ziyarət etməyə icazə veriləcək.
Ancaq Əlirza və ailə üzvləri qəbirstalığa gedəndə oranın işçiləri içəri girməyin təhlükəli olduğunu, orda hələ də çox sayda meyitin basdırılmasına davam edildiyini bildiriblər.
"Atamın ölməsindən çox onun basdırılması haqqında danışırıq. Mən dindar adam deyiləm, ancaq hələ də içimdə atama sayğısızlıq etmişik kimi qəribə bir hiss var".
İran rəsmiləri bütün böyük yas məclislərini qadağan ediblər.
Ayətullah Xamaneyi də daxil olmaqla, bir çox din adamı ölüyuyanları yoluxmadan qorumaq üçün bu ənənəyə qarşı fitva veriblər.
Məktəblər, universitetlər və seminarlar bağlanıb, futbol yarışları ləğv edilib, Tehranda geniş miqyaslı dezinfeksiya tədbirləri başladılıb. Vətəndaşlara səyəhət etməmək və evlərindən çıxmamaq tövsiyə olunub. İran İslam Respublikasınn qurulduğu 1979-cu ildn bəri ilk dəfə cümə namazları təxirə salındı.
Sıxlıq faizi yüksək olan həbsxanalarda virusun yayılmasına mane olmaq üçün 155 min məhkum müvəqqəti olaraq azad edilib.
Onların arasında siyasi məhbuslar da var və çoxunun səhhətinin pis olduğu deyilir. Yardım təşkilatının nümayəndəsi, İngiltərə-İran vətəndaşı Nazanin Zaghari-Ratcliffe-nin də azadlığa buraxıldığı bildirilir.
Ancaq bir çox hökumət idarəsi, iş mərkəzi və bank hələ də fəaliyyət göstərməyə davam edir.
Təqaüddə olan Fatma müəllimə (ad şərtidir) və onun əri kimi orta sinif nümayəndələri deyirlər ki, əsas problem nəğd pul çatışmazlığındadır:
"Təqaüdlərimizi almaq üçün banka getmək məcburiyyətindəyik. Sonrakı günlərdə Novruz münasibətilə ödənəcək mükafatımızı alacağıq".
Həm İranda, həm də ondan kənarda bir çox tibb mütəxəssisi qeyd edir ki, hökumət rəqəmləri şəffaf şəkildə açıqlamadıqca  və Qum kimi şəhərlərin hamısında karantin elan olunmayınca, virus ölkə əhalisini qırıb-biçməyə davam edəcək.
Prezident Ruhani deyib ki, şəhərlərə giriş-çıxış qadağan edilməyəcək, mağazalar açıq qalacaq, insanlar işlərini davam etdirə biləcəklər. Müşahidəçlər İranın virusla münarizəyə gücü olmadığı üçün belə qərar verildiyini düşünürlər  - ABŞ-ın sanksiyaları İran iqtisadiyyatını zəiflədib.
Novruz İranın ən böyük bayramıdır, ancaq Fatma deyir ki, bayram ovqatının bu qədər az olduğu Novruz xatırlamır:
"Bütün həyatım boyu elə bir Novruz olmayıb ki, onu evdə təkbaşıma qeyd edim. Hətta Səddam şəhərlərimizi bombalayanda da Novruzda bir-birimizi ziyarət edərdik".
</doc>
<doc docid='bbc_international-52269268' lang='aze' type='mono' source_url='https://www.bbc.co.uk/azeri/international-52269268' term='COVID'>
Xloroxin "Covid-19" xəstəliyini həqiqətən də müalicə edirmi?
Alimlər koronavirusa qarşı peyvənd axtararkən, malyariyaya qarşı istifadə edilən dərmanlara tələbat artır.
Alimlər koronavirusa qarşı peyvənd axtararkən, malyariyaya qarşı istifadə edilən dərmanlara tələbat artır.
Belə preparatlardan biri Donald Trump-ın məsləhəti sayəsində dillərə düşmüş xloroxin və törəməsi hidroksixloroxindir. Ancaq Ümumdünya Səhiyyə Təşkilatı bu dərmanın koronavirusa qarşı mübarizədə effektli olduğunu sübut edən inandırıcı dəlillər tapılmadığını bildirir.
Prezident Trump Ağ Evdə keçirilən brifinqlərdə bir neçə dəfə bu barədə danışıb. Ən sonuncu mətbuat konfransında isə belə deyib: "Onu qəbul edin, itirəcəyiniz heç nə yoxdur".
Braziliya prezidenti Jair Bolsonaru isə bir videomüraciətində "hidroksiklorokinin hər yerdə işlədiyini" iddia edib. Facebook həmin videonu saxta məlumatların məhdudlaşdırılması qaydasını pozduğu üçün silib.
Hazırda xloroxindən kimlər istifadə edir və mütəxəssislər buna nə deyir?
Malyariya zamanı həqiqətən də xloroxin həblərindən istifadə olunur - iltihaba və qızdırmaya qarşı. Ona görə istisna deyil ki, bu dərman çox vaxt yüksək temperaturla müşahidə olunan "Covid-19" xəstəliyinin müalicəsində də müəyyən təsirə malikdir.
BBC-nin tibbi məsələlər üzrə müxbiri James Gallaher-in sözlərinə görə, "Laboratoriya araşdırmalarında xloroxinin koronavirusu blokladığı müşahidə edilib. Hətta bəzi həkimlər həbin müalicəyə kömək etməsiylə bağlı dolayı sübutlar təqdim ediblər".
Ancaq klinik təcrübələrdə bu preparatın koronavirusa qarşı effektli müalicə vasitəsi olduğu hələ ki, təsdiqlənməyib. Xloroxinin qaraciyər və böyrəklərə ciddi şəkildə zərər verməsi ehtimalı isə kifayət qədər böyükdür.
Məsələn, ABŞ-ın Meryland Universitetinin professoru Katherine Seley-Radtke xloroxinin "Covid-19" diaqnozunda effektli olmadığını bildirir və qeyd edir ki, "dərmanın təhlükəli yan təsirləri var. Kimlərəsə müsbət təsirinə gəlincə, həmin şəxslərdə xəstəliyin ciddi cimptomları və hətta yüksək temperaturu belə müşahidə olunmayıb. Bu onu deməyə əsas verir ki, həmin pasientlər hər hansı tibbi müdaxilə olmadan da sağala bilərdilər".
Hazırda ABŞ, Britaniya, İspaniya və Çində xloroxinin koronavirusa təsiriylə bağlı 20-dən çox və daha geniş araşdırmalara aparılır.
Amerikada xloroxin, hidroksixloroxin və azitromisinin sinteziylə müalicə metodları da öyrənilir. Dərmanın bu xəstəlikdə faydasına bir çox alimlər də şübhə edir.
ABŞ-ın Ərzaq Məhsullarının Keyfiyyətinə Nəzarət İdarəsi (FDA) ötən şənbə təcili müdaxilə vasitəsi kimi və məhdud miqyasda xloroxin və hidroksixloroxindən xəstəxanalarda istifadə edilməsinə icazə verib.
Ancaq bu o demək deyil ki, FDA onların effektli olduğunu birmənalı şəkildə qəbul edir. Sadəcə indi xüsusi hallarda xəstəxanalar "Covid-19"-un müalicəsi üçün bu preparatları dövlət anbarlarından istəyə bilərlər.
Xloroxindən koronavirusa qarşı istifadəyə Fransada da icazə verilib, ancaq səhiyyə müəssisələri preparatın yan təsirləri barədə xəbərdarlıq edirlər.
Hindistanda hidroksixloroxini tibb işçilərinə və koronavirus diaqnozu təsdiqlənmiş pasientlərlə ünsiyyətdə olan digər şəxslərə tövsiyə edirlər. Ancaq Hindistan hökuməti antimalyariya vasitələrindən ancaq təcili hallarda istifadə etməyi məsləhət görür.
Bəzi Yaxın Şərq ölkələrində xloroxindən istifadəyə icazə verilib. Mərakeş, Əlcəzair və Tunisdə də xloroxinin koronavirusa qarşı faydalarını öyrənmək istiqamətində araşdırmalar aparılır.
Nigeriyada isə prezident Donald Trump-ın bu dərman barədə açıqlamasından sonra başlayan təşviş fonunda aptek və mağazalarda xloroxinin çatışmazlığı yaşandı. Nigeriya hökuməti əhaliyə "Ümumdünya Səhiyyə Təşkilatının Covid-19 xəstəliyinin müalicəsində bu dərmandan istifadəni təsdiqləmədiyini" xatırladıb.
Laqosda bu dərmandan həkim nəzarəti olmadan istifadə edən insanlar arasında ölənlərin olduğu da deyilir.
</doc>
<doc docid='bbc_international-51867273' lang='aze' type='mono' source_url='https://www.bbc.co.uk/azeri/international-51867273' term='COVID'>
Kanada Baş nazirinin xanımında koronavirus aşkarlanıb
Kanadanın Baş naziri Justin Trudeau-nun xanımı Sophie Gregoire Trudeau-nun koronovirus testində nəticə müsbət olub.
Kanadanın Baş naziri Justin Trudeau-nun xanımı Sophie Gregoire Trudeau-nun koronovirus testində nəticə müsbət olub.
Baş nazir və xanımı 14 gün müddətində karantin şəraitində qalacaqlar.
Kanada Baş nazirinin əlaqələr üzrə direktoru deyib ki, Sophie Gregoire Trudeau "özünü yaxşı hiss edir və onun xəstəlik əlamətləri yaxşıdır".
Kanada Baş naziri Justin Trudeau-da ehtiyyat tədbiri olaraq karantin şəraitində qalacaq, amma bu mərhələdə o koronavirusa görə test edilməyəcək.
Hələ ki, onda virusun əlamətlərinin olmadığı deyilir.
Rəsmi açıqlamaya görə, Baş nazir iki həftə müddətində karantin şəraitində olsa da işləyəcək və cümə günü xalqa müraciət edəcək.
Onun yerli hökümət üzvləri və rəsmilərlə Covid-19 koronovirus barəsində görüşləri təxirə salınıb, onlarla telefonla danışacaq.
Rəsmi məlumata görə, "Baş nazir evdən açıqlamalar, telefon danışıqları və online iclaslar edəcək."
Ümumdünya Səhiyyə Təşkilatı (ÜST) koronavirusu "pandemiya" elan edib.
Pandemiya dünyanın bir çox ölkəsində eyni zamanda yayılan xəstəliyə deyilir.
Azərbaycanda koronovirusa görə ilk ölüm halı qeydə alınıb.
51 yaşlı qadın İrandan Azərbaycana qayıtdıqdan sonra karantin şəraitində saxlanılıb və rəsmilər cümə axşamı gün onun öldüyü barədə məlumat yayıb.
Hazırda Azərbaycanda koronavirusa yoluxması təsdiqlənmiş ondan çox şəxs var. Karantin şəraitində saxlanılanların sayı barədə rəsmi məlumat yoxdur.
Azərbaycanda koronavirusun ilk halı 28 fevralda qeydə alınıb. Fevralın 29-da Azərbaycan koronavirusa görə İranla sərhədini bağladı.
Koronavirusun yarada biləcəyi təhlükənin qarşısının alınması məqsədilə Azərbaycanda bütün təhsil müəssisələrində tədris, təlim-tərbiyə prosesi martın ayının 10-dan 20-dək (ilk tədris günü mart ayının 27-si müəyyən edilir) dayandırılıb, Nazirlər Kabineti elan edib.
Bundan başqa bəzi imtahanlar təxirə salınıb.
Bakı şəhərində və respublikanın müxtəlif regionlarında mart ayında keçirilməli olan ənənəvi Novruz şənlikləri ləğv edilib və toyların təxirə salınması tövsiyə edilib.
</doc>
<doc docid='bbc_130502_sars_ncov_viruses_saudi' lang='aze' type='mono' source_url='http://www.bbc.co.uk/azeri/international/2013/05/130502_sars_ncov_viruses_saudi' term='SARS'>
SARS virusuna bənzər infeksiyadan Səüdiyyə Ərəbistanında 5 nəfər vəfat edib
Səüdiyyə Ərəbistanında, rəsmilərin sözlərinə görə, SARS-a bənzər virusa yoluxan 5 adam vəfat edib, xəstəliyə tutulmuş digər 2 nəfərin isə vəziyyəti ağırdır.
Səüdiyyə Ərəbistanında, rəsmilərin sözlərinə görə, SARS-a bənzər virusa yoluxan 5 adam vəfat edib, xəstəliyə tutulmuş digər 2 nəfərin isə vəziyyəti ağırdır.
Səhiyyə rəsmilərinə istinad edən SPA Səüdiyyə xəbər agentliyinin məlumatına əsasən, xəstəliyə tutulma hadisələrinin 7-də əl-Ahsa bölgəsində qeydə alınıb.
Yeni koronovirus (NCoV) sətəlcəm xəstəliyinə və böyrəklərin zədələnməsinə səbəb olur.
Yeni virus Asiyada 2003 ildə qeydə alınmış Ağır Kəskin Respirator Sindrom (SARS) virusları qrupuna aiddir.
Səüdiyyə Səhiyyə Nazirliyi deyir ki, xəstəliyə tutulanlarla ünsiyyətdə olmuş insanların hamısına profilaktik yardım göstərilib və hazırda onların infeksiyaya məruz qalıb-qalmadıqları yoxlanılır, lakin infeksiya ilə bağlı tibbi yoxlamadan keçən insanların sayı açıqlanmır.
Mart ayında Dünya Səhiyyə Təşkilatı (DST) NCoV virusuna 17 yoluxma hadisəsinin qeydə alındığını və həmin hadisələrdən 11-nin ölümlə nəticələndiyini qeyd edib.
Virusa yoluxma halları Səüdiyyə Ərəbistanında, İordaniya, Almaniya və Britaniyada qeydə alınıb.
Müxbirlərin sözlərinə görə, yeni virusun dəqiq mənbəyi və onun necə yayıldığına dair hələlik bir məlumat yoxdur, ehtimallar arasında, o cümlədən, bu virusun heyvanlardan da keçdiyi istisna olunmur.
Güman edildiyinə görə, əhali üçün təhlükə ciddi deyil, bununla belə virusun insanlar arasında yayılması əlamətləri mövcuddur.
DST məlumatına görə, NCoV virusundan son dəfə ölum hadisəsi 73 yaşlı kişinin mart ayında Birləşmiş Ərəb Əmirliklərində vəfat etməsi olmuşdu.
Britaniyada, Birmingem hospitalında, fevral ayında, üç üzvü virusa yoluxmuş bir ailədən olan xəstə vəfat etmişdi.
Güman edildiyinə görə, həmin ailənin üzvü infeksiyaya Yaxın Şərq öılkələri və Pakistana səfər etdiyi zaman yoluxubmuş.
</doc>
<doc docid='bbc_other-news-51160787' lang='aze' type='mono' source_url='https://www.bbc.co.uk/azeri/other-news-51160787' term='SARS'>
Sətəlcəm kimi başlayan yeni virus barədə nə məlumdur?
Çində son iki gündə yeni müəmmalı virusa yoluxma ilə bağlı hallar üç dəfə artıb.
Çində son iki gündə yeni müəmmalı virusa yoluxma ilə bağlı hallar üç dəfə artıb.
Təsdiqlənmiş yoluxma hallarının ümumi sayı 200-dən artıqdır və üç nəfərin tənəffüs yollarının xəstəliyindən öldüyü bildirilib.
Sətəlcəm kimi başlayan bu virus barədə çox şey məlum deyil.
O "yeni koronavirus kimi görünsə də, ötürülmə potensialı və şəkli hələ də naməlumdur", Azərbaycan Səhiyyə Nazirliyinin cümə axşamı günü yaydığı məlumatında deyilir.
Yeni virusun genetik kodunun təhlili, onun digər insan koronaviruslarına nisbətən Sars ilə daha yaxından əlaqəli olduğunu göstərir.
Yeni virusun yayıldığı bölgələrə səfər edənlər nə etməlidir?
Azərbaycanın səhiyyə rəsmiləri və Ümumdünya Səhiyyə Təşkilatı (ÜST) kəskin respirator xəstəlik riskini azaltmaq üçün bır sıra tövsiyələr verib:
Riski azaltmaq üçün nə etməli:
• Kəskin respirator xəstəliklərdən əziyyət çəkən insanlarla yaxın təmasda olmamaq;
• Əlləri mütəmadi yumaq, xüsusilə xəstə insanlar və onların ətraf mühiti ilə birbaşa təmasdan sonra;
• Canlı və ya ölü ferma, yaxud da vəhşi heyvanlarla yaxın təmasdan çəkinmək;
• Kəskin respirator infeksiyanın simptomlarını daşıyan sərnişinlər öskürərkən məsafə saxlamalı, öskürərkən və asqırarkən ağızlarını birdəfəlik istifadə üçün dəsmalla bağlamalı, əllərini yumalıdırlar.
Virusun yayılması barədə nə bilinir?
Virusun Yuhan şəhərindən Çinin digər böyük şəhərlərinə yayıldığı bildirilir.
Səhiyyə rəsmiləri ilk dəfə dekabr ayında Yuhan şəhərində ortaya çıxan infeksiyanı koronavirus xəstəliyi kimi müəyyən ediblər.
Virusun yayılmasının bir bazardan meydana gəldiyi güman edilsə də, rəsmilər və elm adamları bunun necə yayıldığını hələ ki, dəqiq müəyyənləşdirməyiblər.
İngiltərədəki mütəxəssislər BBC-yə bildiriblər ki, yoluxmuş insanların sayı rəsmi rəqəmlərdən çox ola bilər. Onlar bu rəqəmi 1700-ə yaxın olduğunu təxmin ediblər.
Çindən başqa, Taylandda iki, Cənubi Koreyada bir və Yaponiyada bir xəstəlik halları qeydə alınıb.
Çin rəsmiləri virusun bir adamdan digərinə yoluxması hallarının "olmadığını" deyirlər.
Çinin Milli Səhiyyə Komissiyası bildirib ki, hələ də virusun "qarşısını almaq və ona nəzarət etmək olar".
Öskürəndə və ya asqıranda otaqdan çıxmaq lazımdırmı?
Bununla yanaşı qurum xəbərdarlıq edib ki, virusun mənbəyinin, ötürülməsi və mutasiya üsullarının məlum olmadığını nəzərə alaraq yaxından nəzarətə ehtiyac var.
Yayılan xəstəlik Sars virusu ilə bağlı xatirələri yenidən canlandırıb. Sars virusu da koronavirus olub və o, 2002-ci ildə əsasən Asiyada yerləşən onlarla ölkədə 774 insanın ölümünə səbəb olub.
Həmçinin oxuyun:
</doc>
<doc docid='bbc_international-51410836' lang='aze' type='mono' source_url='https://www.bbc.co.uk/azeri/international-51410836' term='SARS'>
Uşaqlar niyə koronavirusa yoluxmur?
Fevralın 5-də - anadan olmasının ikinci günü çinli bir körpədə koronavirus aşkar edilməsi xəbəri bütün dünyaya yayıldı.
Fevralın 5-də - anadan olmasının ikinci günü çinli bir körpədə koronavirus aşkar edilməsi xəbəri bütün dünyaya yayıldı.
Həmin körpə bu diaqnozun qoyulduğu ən kiçik pasientdir. Artıq xəstəlik 1000-dən çox insanın ölümünə səbəb olub, 40 mindən çox şəxsə koronavirus diaqnozu qoyulub. Ancaq onların arasında uşaqların sayı çox az, demək olar ki, tək-tükdür.
Xəstələnənlərin böyük əksəriyyəti çinlilərdir, ümumilikdə koronavirusa yoluxma halları 30-dan çox ölkədə qeydə alınıb.
"Journal of the American Medical Association" tibb jurnalında dərc edilmiş araşdırmada virusun əsasən 40-59 yaş aralığındakı şəxslərə yoluxduğu, uşaqların nadirən xəsətləndiyi bildirilir.
Bəs, bunun səbəbi nədir?
Bu fenomeni izah edən çox sayda versiya mövcuddur, ancaq ekspertlər virusun uşaqlara nə üçün daha az yoluxduğuna hələ qəti cavab verə bilmirlər.
"Bizə məlum olmayan səbəblərə görə, koronavirus azyaşlılara ya ümumiyyətlə təsir etmir, ya da xeyli yüngül nəticələnir", - Redinq Universitetinin professoru, alim-virusoloq İen Cons belə deyir.
Bəlkə də bəzi hallarda xəstəliyin simptomları ümumiyyətlə müşahidə olunmur və valideynlər uşaqlarını məhz buna görə həkimə aparmırlar.
London Universiteti kollecinin müəllimi Natali Makdermott da bu versiyanı ağlabatan hesab edir:
"Adətən, 5 yaşına qədər uşaqların, o cümlədən, yeniyetmələrin orqanizmləri viruslara qarşı çox yaxşı mübarizə apara bilir. Onlarda xəstəlik daha yüngül keçir, ya da simptomları üzə çıxmır".
Eyni mənzərə 2003-cü ildə SARS virusu epidemiyası yayılarkən də müşahidə olunmuşdu. Onda 800 nəfər - bu virusa yoluxanların 10 faizi vəfat etmişdi. Bu virus da uşaqlara toxunmamışdı.
Natali Makdermott hesab edir ki, xəsətliyin uşaqlar arasında az yayılması vaxtında tətbiq olunmuş profilaktik tədbirlərlə də izah edilə bilər - epidemiya zamanı bütün məktəblərin və uşaq baxçalarının qapadılması qərarı verilib, epidemiya təzə başlayanda isə ölkədə yeni il tətili olub.
Hazırda Çinin bütün məktəblərində fevralın sonuna kimi tətil elan edilib.
Makdermott həmçinin qeyd edir ki, böyüklərin öz övladlarını virusdan maksimum qorumaq cəhdləri də vəziyyətə təsir edə bilər:
"Böyüklər uşaqları yoluxma təhlükəsindən qoruyurlar, evdə xəstələnən olanda, ondan uzaq tuturlar".
O hesab edir ki, virus yayılmaqda davam edəcəyi halda ona yoluxanlarla təmasdan yayınmaq çətinləşəcək və izolyasiya imkanlarının azalması uşaqlar arasında xəstələnmə hallarının artmasına gətirib çıxaracaq.
Ancaq koronavirusun sürətlə yayılması hələ ki, xəstələnən uşaqların sayını artırmayıb.
SARS epidemiyasıyla müqayisəni davam etdirib demək olar ki, ABŞ-ın Xəstəliklərə Nəzarət və Onların Profilaktikası Mərkəzinin araşdırmaçıları 12 yaşdan kiçik uşaqların bu virusa daha az yoluxduğunu və stasionar müalicəyə daha az ehtiyac duyduqlarını bildirmişdi.
Ancaq ekspertlər qeyd edirlər ki, uşaqlarda koronavirusa qarşı xüsusi immunitet olduğunu iddia etmək olmaz.
Uşaqların bu virusa nadirən yaxalanmasını bu fakt izah edə bilər: xəstəliyin (məsələn, suçiçəyinin) ağırlaşması uşaqlarla müqayisədə böyüklər üçün daha təhlükəlidir. Onlar belə ağırlaşmaları daha pis keçirirlər.
"Bu, uşaqlarda koronavirusa qarşı xüsusi immunitet olmasından daha inandırıcı səbəbdir. Eyni zamanda, bu, onunla da izah edilə bilər ki, həkimlər xəstəlik simptomları müşahidə olunmayan və ya çox az görünən uşaqları müayinə etmirlər", - Kardiff Universitetinin yoluxucu xəstəliklər üzrə eksperti Endryu Friman belə deyir.
Oksford Universitetinin statistik epidemiologiya üzrə eksperti Krist Donelli onunla həmrəydir və Qonkonqun SARS epidemiyasıyla bağlı göstəricilərini nümunə gətirir:
"O vaxt həmkarlarımız belə qənaətə gəlmişdilər ki, balaca uşaqlar o xəstəliyi xeyli yüngül keçiriblər".
Xroniki xəstəlikləri olan böyüklərin immun sistemi virusa qarşı daha zəif mübarizə aparır. Diabet və ya ürək-damar sistemi xəstəlikləri koronavirusun daha ağır keçməsinə və daha kəskin ağırlaşmalara səbəb olur.
İen Cons deyir ki, "Adətən, pnevmoniya (koronavirusun daha tez-tez rast gəlinən ağırlaşmış halı) immun sistemi zəif olan adamlarda müşahidə olunur. Qrip və ya digər kəskin respirator virus infeksiyaları xəsətliklərində də eyni hal baş verir".
Koronavirus diaqnozunun qoyulduğu Uxan xəstəxanasındakı pasientlərin təxminən yarısında xroniki xəstəliklər olduğu aşkar edilib.
İen Djons deyir ki, uşaqlar respirator virus infeksiyalarına daha tez yoluxur və bu xəstəliklərin öz yaşıdları arasında yayılmasına səbəb olurlar.
Ona görə də bizə elə gəlir ki, viruslara qarşı ən zəif yaş qrupu onlardır. Ancaq koronavirus epidemiyasında vəziyət fərqlidir.
Ola bilsin ki, uşaqların immun sistemi daha güclüdür və ya uşaq orqanizmində virus daha az aqressiv olur və xəstəlik simptomsuz keçir deyə valideynləri onları həkimə aparmırlar. Beləliklə də uşaqlar arasında yoluxma hallarının rəsmi statistikası tam mənzərəni əks etdirmir.
Uşaqların koronavirusa qarşı niyə başqalarından dözümlü olmasının səbəbləri yaxın zamanlarda daha aydın olacaq.
Nikolay Voronin, BBC Rusiya Xidmətinin elm və texnologiya məsələləri üzrə müxbiri
Uşaqlarda immunitetin daha güclü olması və onun xəstəliklərə daha asan adaptasiya etməsi məlum faktdır. Qızılca və suçiçəyi kimi xəstəliklər məhz buna görə uşaqlarda asan, yetkin yaşlılarda isə çoxsaylı ağırlaşmayla keçir.
Kanada alimlərinin təxminən iki həftə əvvəl dərc olunmuş araşdırmasında göstərilir ki, körpənin yoluxduğu ilk virus qripinin növü onun orqanizminin respirator virus infeksiyalarına qarşı mübarizə imkanlarını müəyyən edir.
Bu isə o deməkdir ki, hər hansı epidemiya zamanı həkimlər istənilən şəxsin nə qədər təhlükədə olduğunu əvvəldən müəyyən edə bilərlər - doğulduğu ilə və həmin ildə yayğın olmuş virusun növünə görə.
"İnsanların qrip kimi viruslara və ya hətta koronavirusa qarşı ilkin ümmuniteti onların yoluxma riskinə ciddi şəkildə təsir edə bilər. Bu immunitetin insanları xəstəliklərdən necə qoruduğunu və ya əksinə, onlar üçün hansı baxımdan təhlükə yaratdığını anlamaq çox vacibdir. Çünki bu, mövsümi epidemiyalar zamanı və ya yeni xəsətliklərlə bağlı epidemiyalarda hansı qrupların daha müdafiəsiz olduğunu müəyyənlişdirməkdə bizə kömək edər", - araşdırma müəlliflərindən biri, immunoloq Mettyu Miller belə deyir.
</doc>
<doc docid='bbc_international-51281420' lang='aze' type='mono' source_url='https://www.bbc.co.uk/azeri/international-51281420' term='SARS'>
Koronavirus: heyvanlardan yoluxan xəstəliklərin sayı niyə artıb?
Çində yayılmış koronavirusla bağlı indiyədək 17 mindən artıq yoluxma halı qeydə alınıb. Bu yoluxmalardan 361 nəfəri ölümlə nəticələnib. Bu rəqəm SARS epidemiyasının yayılması zamanı ölənlərin sayını keçib.
Çində yayılmış koronavirusla bağlı indiyədək 17 mindən artıq yoluxma halı qeydə alınıb. Bu yoluxmalardan 361 nəfəri ölümlə nəticələnib. Bu rəqəm SARS epidemiyasının yayılması zamanı ölənlərin sayını keçib.
2002 - 2003 illərdə ortaya çıxan SARS epidemiyasının yayılması ilə ümumilikdə 349 nəfər ölüb.
Yanvar ayının əvvəllərində Çində ortaya çıxan, sonradan daha 20 ölkəyə keçən koronavirus barədə xəbərlər dünyanı çalxalayır.
Yeni yoluxucu xəstəliklər, adətən, təkrarlanmır.
Ancaq vəhşi təbiətdən qaynaqlandığı təxmin edilən koronavirus əvvəlcə heyvanlarda yaranan yoluxucu xəstəliklərlə bağlı riskin xeyli artdığını göstərir.
İqlim dəyişikliyi və qloballaşma heyvanlarla insanlar arasında əlaqəyə böyük miqyasda təsir etdiyi üçün ehtimal olunur ki, bu vəziyyət gələcəkdə daha çox problem yaradacaq.
Heyvan xəstəliklərinin təkamül edərək insalara yoluxması halları son 50 ildə bir neçə dəfə baş verib.
1980-cı illərdə yaranmış QİÇS epidemiyası da əslində böyük meymunlardan yoluxmuşdu. 2004-2007-ci illərdə quş qripi, 2000-ci ildə isə donuz qripi yayılmışdı.
2010-cu illərdə SARS virusu ortaya çıxdı - o, yarasalardan müşk pişiklərinə, onlardan da insanlara keçmişdi. Ebola virusu isə insanlara birbaşa yarasalardan yoluxmuşdu.
Əslində, heyvanlardan yoluxma halları əvvəlki dövrlərdə də olub. Son zamanların yoluxucu xəstəlikləri də daha çox heyvan mənşəlidir.
Ətraf mühit amilləri bu prosesi daha da sürətləndirir.
Bundan başqa, şəhərlərdə getdikcə daha çox insanın yaşaması və beynəlxalq səyahətlərin artması bu xəstəliklərin insanlar arasında daha sürətlə yayılmasına səbəb olur.
Heyvanlarda müxtəlif xəstəlik mikrobları, bakteriyaları və viruslar var.
Onların uzun müddət həyatda qala bilmələri və nəsillərinin tükənməməsi özlərinə yeni "yaşayış yeri" tapması sayəsində mümkün olur.
Yoluxmaya məruz qalmış orqanizmin immun sistemi mikrobları öldürməyə çalışır. Bu zaman iki canlı növü arasında təkamül savaşı başlayır, getdikcə proses sağ qalmaq mübarizəsinə, yəni rəqibini öldürmə cəhdinə çevrilir.
Məsələn, 2003-cü ildəki SARS epidemiyasında bu virusa yoluxanların 10 faizi ölmüşdüsə, klassik qrip cəmi 1 faizin həyatına son qoymuşdu.
Ətraf mühitin və iqlimin dəyişməsi heyvanların yaşayış sahələrini yox edir. Onlar yeni ərazilər tapmaq, həyat tərzlərini və yemlərini dəyişmək məcburiyyətində qalırlar.
Əslində, son 50 ildə insanların da həyat tərzi dəyişib. 50 il əvvəl insanların 35 faizi şəhərdə yaşayırdısa, hazırda bu nisbət 55 faizə yüksəlib.
Vəhşi təbiətdə yaşamalı olan heyvanlara artıq böyük şəhərlərdə də rast gəlmək olur. Məsələn, yenotlar, sincablar, tülkülər, quşlar, çaqqallar və meymunlar şəhər ərazilərindəki  yaşıllıqlarda, parklarda və ya zibilliklərdə yaşayır, vəhşi təbiətlə müqayisədə burda daha asan yem tapırlar. Nəticə etibarilə yeni yaranana yoluxucu xəstəliklər şəhərləri bir "əritmə qazanxanasına" çevirir.
Risk qrupları
Özünə təzə "ev" tapan yeni yoluxucu xəstəliklər, adətən, daha təhlükəli olurlar. Ona görə də, bu, alimləri xüsusilə narahat edir.
Bəzi əhali qrupları yoluxmalara daha əlçatandır. Məsələn, yoxsul işçilər, şəhərlərin daha kirli yerlərində yaşayanlar, təmizlik və tibb sahələrində çalışanlar xəstəliklərin qaynağına daha yaxındırlar və onlar arasında yoluxma riski daha böyükdür.
Daha az qidalanan, daha kirli havayla nəfəs alan və daha kirli yerlərdə yaşayanların immun sistemi zəif olduğu üçün onlar xəstəliklə mübarizədə çətinlik çəkirlər. Bəzilərininsə tibbi xidmətlərdən yararlanmaq imkanı olmur.
Böyük şəhərlərdə insanlar sıx yaşadıqları üçün virusların insandan insana keçməsi çox sürətlə baş verir. Bir-birinə yaxın məsafədə eyni havayla nəfəs almaq və eyni səthlərə toxunmaq yoluxmanı sürətləndirir.
Bəzi xalqlar hətta böyük şəhərlərdə də vəhşi təbiətdən qida təminatı kimi istifadə edirlər. Məsələn, şəhərdə ələ keçirilən və ya ovlanan vəhşi heyvanları kəsib yeyirlər.
</doc>
<doc docid='bbc_international-51702052' lang='aze' type='mono' source_url='https://www.bbc.co.uk/azeri/international-51702052' term='SARS'>
ÜST: Dünya koronavirus barədə "öyrənilməmiş ərazidədir"
Ümumdünya Səhiyyə Təşkilatı (ÜST) deyib ki, dünya koronavirus barədə "öyrənilməmiş ərazidədir".
Ümumdünya Səhiyyə Təşkilatı (ÜST) deyib ki, dünya koronavirus barədə "öyrənilməmiş ərazidədir".
Qurum virusun "unikal" olduğunu, lakin düzgün tədbirlərlə qarşısının alına bilinəcəyini deyib.
ÜST-ün baş direktoru Tedros Adhanom Ghebreyesus təkid edir ki, virusla mübarizə aparmaq olar, lakin bunu dərhal etmək lazımdır. "Seçim yoxdur", - o deyib.
Onun sözlərinə görə, hər ölkə epidemiyanın qarşısının necə alınması barədə özü qərar verməlidir, çünki bu, unikal xarakterə malik unikal virusdur.
Bununla belə, bir çox ölkələrdə artıq görülən tədbirlər görünür ki, virusun yayılmasının qarşısını alır.
Çinin koronavirusdan daha 42 vətəndaşının ölməsi barəsində xəbər verməsindən sonra, dünyada bu virusdan ölənlərin sayı 3 mini keçib.
Bütün dünyada baş verən ölüm hallarının 90 faizindən çoxu Çinin Hubei əraizinin payına düşür. Bundan başqa, ölüm halları daha 10 ölkədə qeydə alınıb.
İranda 50-dən çox, İtaliyada isə 30-dan çox insan koronavirusdan ölüb.
Bu virusdan ölüm riski virusa yoluxmuş insanların ümumi sayının 2-5 faizini təşkil edir.
Müqayisə üçün - qripdən ölənlərin sayı adətən virusa yoluxmuş insanların ümumi sayının 0,01 faizini təşkil edir.
Lakin ağır respirator sindromlar olan sars və mers viruslarından ölənlərin sayı koronavirusdan ölənlərin sayından xeyli yüksək olub.
</doc>
<doc docid='bbc_150728_south_korea_end_mers' lang='aze' type='mono' source_url='http://www.bbc.com/azeri/international/2015/07/150728_south_korea_end_mers' term='MERS'>
Cənubi Koreya rəsmiləri Mers virusuna "qalib gəldiklərini" bildirir
Cənubi Koreyanın baş naziri Hwang Kyo-ahn son aylar ölkədə yayılan Yaxın Şərq Tənəffüs Sindromunun (Mers) yayılmasının başa çatdığını bəyan edib.
Cənubi Koreyanın baş naziri Hwang Kyo-ahn son aylar ölkədə yayılan Yaxın Şərq Tənəffüs Sindromunun (Mers) yayılmasının başa çatdığını bəyan edib.
O bildirib ki, son 23 gündə heç bir yoluxma qeydə alınmayıb. Buna görə də "insanlar narahatlıqdan azad ola bilərlər".
Baş nazir hökumətin 36 nəfərin ölümünə səbəb olmuş virusun yayılması ilə bağlı yetərincə iş görmədiyi üçün xalqdan üzr istəyib.
Ümumdünya Səhiyyə Təşkilatı isə virusun yayılmasının sona çatdığını rəsmən elan etməyib.
Mers infeksiyası qızdırma, nəfəsalma çətinliyi, pnevmoniya və böyrək çatışmazlığı ilə nəticələnir.
Virus ilk dəfə 3 il bundan əvvəl Səudiyyə Ərəbistanda aşkar edilib.
Cənubi Koreyada bu virus ilk dəfə Səudiyyə Ərəbistanda səfərdə olan bir vətəndaşda tapılıb.
Cənubi Koreya Mers-in Orta Asiyadan sonra ən geniş yayıldığı yerdir.
Burada may ayından bəri 186 yoluxma, 36 ölüm qeydə alınıb.
</doc>
<doc docid='bbc_150614_south_korea_mers' lang='aze' type='mono' source_url='http://www.bbc.com/azeri/international/2015/06/150614_south_korea_mers' term='MERS'>
Cənubi Koreya: MERS virusundan 15 nəfər ölüb
Cənubi Koreyada MERS virusu qurbanlarının sayı bazar günü 15-ə çatıb, yerli rəsmilər xəbər verib.
Cənubi Koreyada MERS virusu qurbanlarının sayı bazar günü 15-ə çatıb, yerli rəsmilər xəbər verib.
Yaxın Şərq respirator sindrom (MERS) virusundan sonuncu ölüm halı Cənubi Koreyanın Pusan şəhərində qeydə alınıb, AFP bildirib.
Koronovirus xəstəliyi diaqnozu 62 yaşlı kişidə iyunun 7-də müəyyən edilmişdi.
Məlumata görə virusa yoluxma hadisəsi paytaxt Seulun "Samsunq" tibbi mərkəzində qeydə alınmışdı.
Bu mərkəz Cənubi Koreyada virusun yayılma episentri sayılır.
Həmin xəstəxanada ümumilikdə 70 nəfər MERS virusuna yoluxubmuş.
Bazar günü Cənubi Koreya Səhiyyə Nazirliyi əlavə daha 7 yoluxma hadisəsinin baş verdiyini açıqlayıb.
Nəticədə Cənubi Koreyada MERS virusuna yoluxanların ümumi sayı 145-ə çatıb.
</doc>
<doc docid='bbc_150608_mers_south_korea' lang='aze' type='mono' source_url='http://www.bbc.com/azeri/international/2015/06/150608_mers_south_korea' term='MERS'>
Cənubi Koreyada Mers virusundan ölənlərin sayı artır
Cənubi Koreyada Yaxın Şərq Tənəffüs Sindromuna (Mers) görə həyatını itirənlərin sayı 6-ya çatıb.
Cənubi Koreyada Yaxın Şərq Tənəffüs Sindromuna (Mers) görə həyatını itirənlərin sayı 6-ya çatıb.
Ölkə rəsmilərinin verdiyi məlumata görə, təkcə bazar günü bu infeksiyaya 23 nəfər yoluxub. Bununla da Mers-ə yoluxanların sayı 87 nəfər olub.
Hal-hazırda ölkədə 2300 nəfər karantinə alınıb, 1900 məktəb bağlanılıb.
Mers infeksiyası qızdırma, nəfəsalma çətinliyi, pnevmoniya və böyrək çatışmazlığı ilə nəticələnir. Virus ilk dəfə 3 il bundan əvvəl Səudiyyə Ərəbistanda aşkar edilib.
Cənubi Koreyada bu virus ilk dəfə Səudiyyə Ərəbistanda səfərdə olan bir vətəndaşda tapılıb.
Səhiyyə rəsmiləri yayılmış virusla bağlı yetərincə iş görməməkdə qınanılıb.
Seul meri Park- Won-soon mərkəzi hakimiyyəti vətəndaşlara virus haqqında kifayət qədər məlumat verməməkdə günahlandırıb. Səhiyyə naziri Moon Hyung-pyo isə bu iddianı rədd edərək, belə çıxışların ictimaiyyətdəki narahatlığı artıra biləcəyini deyib.
Cənubi Koreya Mers-in Orta Asiyadan sonra ən geniş yayıldığı yerdir.
Ümumdünya Səhiyyə təşkilatı Mersin ölüm dərəcəsinin 27 faiz olduğunu bildirib.
</doc>
<doc docid='bbc_international-41876313' lang='aze' type='mono' source_url='http://www.bbc.co.uk/azeri/international-41876313' term='MERS'>
Səudiyyədə korrupsiya ilə mübarizə çərçivəsində onlarla saxlanılan arasında şahzadələr də var
Səudiyyədə 11 şahzadə, 4 nazir və onlarla keçmiş nazir media xəbərlərinə görə,  antikorrupsiya komitəsi tərəfindən saxlanılıb.
Səudiyyədə 11 şahzadə, 4 nazir və onlarla keçmiş nazir media xəbərlərinə görə,  antikorrupsiya komitəsi tərəfindən saxlanılıb.
Saxlanılmalar, kral fərmanına uyğun olaraq vəliəhd Məhəmməd bin Salman başda olmaqla yeni komitə təsis olunduqdan bir neçə saat sonra keçirlib.
Twitter və Apple şirkətlərinə investisiyalar yatırmış şahzadə Əl-Valid bin Talal saxlanılanlar arasındadır.
Kral Salman milli qvardiya və donanmanın rəhbərlərini də dəyişdirib.
Yeni antikorrupsiya komitəsinin həbslər keçirmək və ölkədən çıxmağı qadağan etmək səlahiyyəti var.
Səudiyyənin yayım şirkəti Al-Arabiya bildirib ki, 2009-cu ildə Ciddə daşqını və 2012-ci ildə Səudiyyə Ərəbistanında Mers adlı virus epidemiyası ilə bağlı arşadırmalar aparılır.
Lakin təhlilçilər son gedişləri vəliəhdin öz hakimiyyətini möhkəmlətmək niyyəti kimi yozurlar.
</doc>
<doc docid='bbc_141003_us_awareness' lang='aze' type='mono' source_url='http://www.bbc.co.uk/azeri/international/2014/10/141003_us_awareness' term='ebola'>
Amerikalılar dünyadan nə qədər xəbərdardır?
Amerika ictimaiyyəti yerli və dünya xəbərlərindən nə qədər xəbərdardır? ABŞ-dakı Pew Research Center-in viktorinası buna cavab tapmağa çalışıb.
Amerika ictimaiyyəti yerli və dünya xəbərlərindən nə qədər xəbərdardır? ABŞ-dakı Pew Research Center-in viktorinası buna cavab tapmağa çalışıb.
Bu məqsədlə keçirilən viktorinaya 1,002 adam qatılıb.
Onlar əsas xəbərlərin əhatə etdiyi məsələlərlə bağlı müxtəlif suallara cavab verməyə çalışıblar.
Nəticələrə görə düzgün cavabların sayı 50 faizdən aşağı olub.
Sorğu iştirakçılarının 73 faizi ABŞ-da minimum əmək haqqının  ($7.25 - 5.69 AZN) nə qədər olduğunu deyə bilməyiblər.
Respondentlərin əksəriyyəti aşağıdakı 5 suala düzgün cavab verməyib:
Müsəlman ölkələri arasında daha çox şiə əhalisinə hansı ölkə malikdir?
Bu suala cavab verənlərdən 29 faizi təklif edilən ölkələr siyahısından İranı düzgün olaraq seçib.
ABŞ hökuməti aşağıdakı sahələrdən hansına daha çox büdcə vəsaiti ayırır?
Düzgün olan “Sosial müdafiə” cavabını 20 faiz seçib.
ABŞ Federal Rezerv Sisteminin rəhbəri kimdir?
Janet Yellenin adını sorğu iştirakçılarının yalnız 25 faizi seçib.
İsrailin hazırkı baş naziri kimdir?
38 faiz Benjamin Netanyahunun adını çəkib. 11 faiz Ariel Şaron, daha 7 faiz isə Hüsni Mubarək cavabını seçib. 43 faiz suala cavab verə bilmədiyini deyib.
Ebola virusu epidemiyasının ən çox yayılan Afrika ölkələri hansıdır?
46 faiz düzgün cavab olan “Liberiya” cavabına üstünlük verib.
"Amerika mətbuatı xarici siyasət təfərrüatları barədə, misal üçün sünni və şiə mövzuları kimi məsələlərin işıqlandırılmasına geniş yer ayırmır”, - Pew mərkəzinin siyasi araşdırmalar üzrə departamentin başçısı Carroll Doherty deyir.
Lakin buna rəğmən respondentlərin 67 faizi  İslam Dövlətinin Suriyadakı fəalliyyətindən xəbərdar olub.
"Bu, çətin bir sual olmasa da, İslam Dövlətindən irəli gələn təhlükə ilə bağlı agahlığın geniş olduğunu nümayiş etdirir”, - Carroll Doherty deyir.
Eynilə respondentlərin 60 faizi Ukraynanın sabiq SSRİ-nin tərkibində olduğunu bildirib.
Bu, soyuq müharibə dövrlərində sovetlər barədə xəbərlərın daha ətraflı işıqlandırılmasından xəbər verə bilər.
Təhlilçilərə görə, agahlıq səviyyəsinə yaş və təhsil kimi amillər təsir göstərir.
Belə ki, bır sıra suallara düzgün cavabların nisbətinə görə daha yaxşı təhsil alanlar irəlidədir.
Ali diplom sahiblərinin düzgün cavab indeksi 6.8 bal təşkil edirsə, orta təhsil alanlar arasında həmin göstərici 3.7-ə bərabərdir.
Eyni zamanda xəbərlərə gəlincə, yaşlılar gənclərdən daha məlumatlıdırlar.
Hərçənd ki, gənclər arasında minimum əmək haqqı kimi spesifik suala cavab verənlərin sayı daha artıq olub.
Bu kimi göstəricilərin başqa ölkələrə nisbətdə müqayisəsi çətindir. Lakin belə görünür ki, siyasi simalar barədə suallara gəldikdə, amerikalılar avropalılardan daha yaxşı cavab verirlər.
Çox güman ki, bu, ABŞ mediasının siyasi və ictimai simalara verdiyi diqqətdən irəli gəlir.
Müqayisədə avropalılar daha çox xarici siyasət sahəsində agahlıq nümayiş etdirirlər, Farleigh Dickinson Universitetinin siyasi elmlər üzrə professoru Dan Cassino deyir.
"Avropada beynəlxalq xəbərlər daha dərindən işıqlandırılır”, - Dan Cassino Britaniyanı misal çəkir.
"Britaniyalı avroskeptik Avropa İttifaqının fəaliyyətinə daha çox əhəmiyyət verir və Aİ-nin aparıcı mediasında bu mövzunu izləmək üçün daha çox imkanlara malikdir”.
Lakin "Amerikada yaşayırsınızsa, beynəxalq siyasət məsələlərinə fikir verməmək daha asandır”.
Material BBC Monitorinq Xidməti tərəfindən hazırlanıb.
</doc>
<doc docid='bbc_141010_trending_ebola_dog_protests' lang='aze' type='mono' source_url='http://www.bbc.co.uk/azeri/international/2014/10/141010_trending_ebola_dog_protests' term='ebola'>
#BBCAzeriTrending: Ebolaya görə öldürülən it
Ebola virusu ilə yoluxan tibb bacısının iti öldürüləndən sonra İspaniyada heyvan haqları müdafiəçiləri etiraz edirlər.
Ebola virusu ilə yoluxan tibb bacısının iti öldürüləndən sonra İspaniyada heyvan haqları müdafiəçiləri etiraz edirlər.
Bundan öncə Excalibur adlı itin öldürülməməsi üçün kampaniya başlamışdı.
Məlumata görə, tibb bacısı Teresa Romero Ramos Avropada xəstəliyə yoluxan ilk adamdır.
İspaniya hakimiyyəti deyib ki, heyvanın virusu yaymayacağını istisna edə bilməyiblər.
Çərşənbə günü onlarla heyvan haqları müdafiəçisi Teresa Romero Ramosun evi qarşısında "qatillər" şüarı ilə etiraz aksiyası keçirib.
Fəallar iddia edirlər ki, Excaliburun öldürülməsinə haqq qazandırmaq üçün kifayət qədər sübut yox idi.
Bəzi fəallar Twitterdə öz ev heyvanlarının #SalvemosAExcalibur ("Excaliburu xilas edək") lövhələri ilə fotolarını paylaşıb.
Həmin həştəq Twitterdə bütün dünyanın "trending" (ən populyar mövzular) siyahısına düşüb.
Bir çoxu deyib ki, Excaliburu öldürməyin əvəzinə onu analiz etmək və ya karantinə salmaq lazım idi.
Amma digərləri düşünür ki, insanlarda yoluxma riski çox böyükdür.
Teresa Romero Ramosun ailəsi itin öldürülməsinə qarşı idi. Onun həyat yoldaşı müxbirlərə məhkəmə qərarına qarşı mübarizə aparacağını bildirmişdi və heyvanların haqlarını müdafiə edən qurumları onu dəstəkləməyə çağırmışdı.
Tədqiqatlar göstərib ki, itlər Ebolaya yoluxub simtromları göstərməyə bilər. Amma xəstəliyin itlərdən insanlara nə qədər asan keçməsi hələ ki, aydın deyil.
</doc>
<doc docid='bbc_141015_ebola_death_toll_who' lang='aze' type='mono' source_url='http://www.bbc.co.uk/azeri/international/2014/10/141015_ebola_death_toll_who' term='ebola'>
Ebola böhranı: Ölənlərin sayı 4,447 nəfərə çatıb
Ümumdünya Səhiyyə Təşkilatının (ÜST) məlumatına əsasən, əksəriyyəti Qərbi Afrikadan olmaqla Ebola virusundan ölənlərin sayı 4 447 nəfərə çatıb.
Ümumdünya Səhiyyə Təşkilatının (ÜST) məlumatına əsasən, əksəriyyəti Qərbi Afrikadan olmaqla Ebola virusundan ölənlərin sayı 4 447 nəfərə çatıb.
ÜST baş katibinin köməkçisi Bruce Aylward xəstəliyə qarşı görülən səylərə baxmayaraq, yaxın 2 ay ərzində Ebolaya yoluxanların sayının 10 000-ə çata biləcəyini deyib.
Eyni zamanda o, bəzi ərazilərdə virusun yayılma sürətinin azaldığını da qeyd edib.
Qərbi Afrika ölkələri Syerra Leone, Liberiya və Qvineya epidemiyadan ən çox zərər çəkənlər sırasındadır.
ÜST, ölüm halları da daxil olmaqla, 8 914 xəstəlik hadisəsinin qeydə alındığını bildirərək, həftənin sonunadək bu rəqəmin 9,000-dək arta biləcəyi barədə xəbərdarlıq edib.
Ebola ilə bağlı xəbərlər dünyanın müxtəlif yerlərindən gəlməkdədir:
*Dallas və Madrid istisna olmaqla bütün xəstələr Ebolaya Qərbi Afrikada yoluxub
Cenevrədə Bruce Aylward reportyorlara bildirib ki, Qərbi Afrikada xəstəliyin tuğyan etdiyi 3 ölkədə Ebola virusu yayılmaqda davam edir.
Rəsminin sözlərinə görə, hazırda Ebola xəstəliyinə yoluxanlar arasında ölüm əmsalı 70 faiz təşkil edir, bu isə Ebolanı ölüm riski olduqca yüksək olan xəstəliklər cərgəsinə aid edir.
Ebolaya tutulma hallarının 95 faizi xəstəliyin "ənənəvi episentrlərini əhatə edir", və hazırda orada infeksiyanın yayılması sürətinin azalması müşahidə edilməkdədir, Bruce Aylward qeyd edib.
Lakin onun təbirincə, bunu uğur kimi qiymətləndirlmək hələlik tezdir.
ÜST-nin son proqnozuna görə dekabrda ayında Qvineya, Liberiya və Syerra Leone-də hər həftə xəstələrin sayı orta hesabla 5000-10000 təşkil edə bilər.
</doc>
<doc docid='bbc_141012_ebola_us_hospital' lang='aze' type='mono' source_url='http://www.bbc.co.uk/azeri/international/2014/10/141012_ebola_us_hospital' term='ebola'>
ABŞ xəstəxanasında tibbi işçi Ebolaya yoluxub
İlkin analizin nəticəsi göstərir ki, Texas ştatında Ebola xəstəliyindən ölən Thomas Duncan-ı müalicə edən tibbi işçi həmçinin bu xəstəliyə yoluxub.
İlkin analizin nəticəsi göstərir ki, Texas ştatında Ebola xəstəliyindən ölən Thomas Duncan-ı müalicə edən tibbi işçi həmçinin bu xəstəliyə yoluxub.
Ailənin arzularına görə tibbi işçinin adı və xəstəxanada vəzifəsi açıqlanmayıb.
Dallasdakı tibbi rəsminin verdiyi məlumata görə, onun vəziyyətinin sabitdir və hazırda o, izolyasiya palatasında saxlanılır. Eyni zamanda bildirilir ki, Thomas Duncan-ı müalicə edərkən o, tam qoruyucu geyimdə idi.
"Biz bilirdik ki, ikinci hal mümkün idi və biz buna hazırlaşırdıq", Texas Dövlət Səhiyyə Xidmətləri Departamentindən Doktor David Lakey deyib.
Doğulduğu Liberiyada virusa yoluxan cənab Duncan çərşənbə günü Dallas şəhərindəki hospitalda ölüb.
Ümumdünya Səhiyyə Təşkilatının son rəqəmlərinə görə, dünya boyu 4033 adam virusa yoluxma nəticəsində həyatını itirib.
</doc>
<doc docid='bbc_141106_ebola_un_aid' lang='aze' type='mono' source_url='http://www.bbc.co.uk/azeri/international/2014/11/141106_ebola_un_aid' term='ebola'>
Ebola ilə mübarizəyə resurslar kifayət etmir - BMT
Ebola ilə mübarizəyə cavabdeh BMT missiyasının rəhbəri ölümcül xəstəliyi dəf etmək üçün kifayət qədər ehtiyatlara malik olmadığını bildirib.
Ebola ilə mübarizəyə cavabdeh BMT missiyasının rəhbəri ölümcül xəstəliyi dəf etmək üçün kifayət qədər ehtiyatlara malik olmadığını bildirib.
Tony Banbury Britaniya, Çin, Kuba və ABŞ-dan daxil olan əhəmiyyətli yardıma baxmayaraq təcili əlavə resurslara ehtiyac olduğunu qeyd edib.
BMT rəsmisi bəyanatla virusun ən çox yayıldığı 3 Qərbi Afrika ölkələrinə səfərdən sonra çıxış edib.
Cənab Banbury xəstəlikdən 4,818 adamın öldüyünü təsdiqləyib.
27-dən savayı bütün ölüm halları Liberiya, Syerra-Leone və Qvineyada qeydə alınıb.
Ağ evin rəsmilərinə əsasən prezident Barack Obama xəstəliklə mübarizəyə 6.2 milyard dolların ayrılması üçün konqresə müraciət etməlidir.
Ümumdünya Səhiyyə Təşkilatının sonuncu hesabatında Ebola virusuna 13,042 adamın yoluxduğu bildirilir.
</doc>
<doc docid='bbc_140825_congo_ebola' lang='aze' type='mono' source_url='http://www.bbc.co.uk/azeri/international/2014/08/140825_congo_ebola' term='ebola'>
KDR-də Ebola virusuna yoluxanlar var
Konqo Demokratik Respublikası (KDR) rəsmiləri ölkədə iki nəfərin Ebola virusu ilə qeydiyyata düşdüyünü bildirib.
Konqo Demokratik Respublikası (KDR) rəsmiləri ölkədə iki nəfərin Ebola virusu ilə qeydiyyata düşdüyünü bildirib.
Səhiyyə Nazirliyi BBC-ə bildirib ki, testlər 13 nəfərin artıq vəfat etdiyi Ekvator kəndində aparılıb.
Rəsmilərin sözlərinə görə, izolyasiya edilən rayonlarda ölümcül hallar qeydə alınıb. Hazırda həmin ərazidə karantin elan edilib.
Nazir onu da bildirib ki, KDR-dəki virus Qərbi Afrikada yayılmış epidemiya ilə əlaqəli deyil.
KDR-də Ebola virusu ilk dəfə 1976-cı ildə tapılıb.
Hazırda Qərbi Afrikada virusun yayılma partlayışı yaşanır, Sierre Lione, Liberiya, Qvineya və Nigeriyada 1400-ə qədər insan həlak olub.
</doc>
<doc docid='bbc_141009_ebola_australian_woman' lang='aze' type='mono' source_url='http://www.bbc.co.uk/azeri/international/2014/10/141009_ebola_australian_woman' term='ebola'>
Afrikadan qayıtmış Avstraliya vətəndaşında  Ebola virusu aşkar olunub
Bu yaxınlarda Syerra Leonedə bir müddət işlədikdən sonra vətənə dönmüş Avstraliya vətəndaşının Ebola xəstəliyinə tutulduğu müəyyən edilib.
Bu yaxınlarda Syerra Leonedə bir müddət işlədikdən sonra vətənə dönmüş Avstraliya vətəndaşının Ebola xəstəliyinə tutulduğu müəyyən edilib.
Avstraliyanın Queensland ştatı rəsmilərinin xəbər verdiyinə görə, qadın Syerra-Leonedə, Qırmızı Xaç Komitəsində tibb bacısı kimi işləyib.
57-yaşlı avstraliyalı qadın hazırda yerli xəstəxananın xüsusi şöbəsinə yerləşdirilib.
Ölümcül Ebola xəstəliyi virusuna yoluxma hallarının çoxalması dünya boyu narahatlığın artmasına səbəb olub.
</doc>
<doc docid='bbc_150630_liberia_ebola' lang='aze' type='mono' source_url='http://www.bbc.com/azeri/international/2015/06/150630_liberia_ebola' term='ebola'>
Ebola virusu Liberiyaya geri qayıdıb
Ebola virusu 6 həftəlik fasilədən sonra Liberiyaya geri qayıdıb.
Ebola virusu 6 həftəlik fasilədən sonra Liberiyaya geri qayıdıb.
Liberiyanın Səhiyyə Nazirliyinin məlumatına görə, virus vəfat etmiş 17 yaşlı yeniyetmədə aşkalanıb.
Nazir müavinin sözlərinə görə, həkimlər virusun qurbanının ölümdən əvvəl yerdəyişməsini müəyyən eyməyə çalışırlar. O, libheriyalıları ehtiyyatlı olmağa, çağırsa da, vahiməyə ehtiyac olmadığını deyib.
İki qonşu ölkə Qvineya və Sierra-Leonedə ebola virusuna yoluxanların sayı artır. Artım qərbi Afrikada yağış mövsümünün başlamasına təsadüf edib.
Ümumdünya Səhiyyə Təşkilatının məlumatına görə, tarixdə ən təhlükəli viruslardan olan ebolanın qurbanlarının sayı 11 mindən çoxdur.
</doc>
<doc docid='bbc_150129_ebola_close_to_end' lang='aze' type='mono' source_url='http://www.bbc.co.uk/azeri/international/2015/01/150129_ebola_close_to_end' term='ebola'>
ÜST: Ebola epidemiyası sona çatmaq üzrədir
Afrikada az qala 9 000 insanın ölümünə səbəb olmuş Ebola virusunun epidemiyası sona çatmaq üzrədir, Ümumdünya Səhiyyə Təşkilatı (ÜST) bildirib.
Afrikada az qala 9 000 insanın ölümünə səbəb olmuş Ebola virusunun epidemiyası sona çatmaq üzrədir, Ümumdünya Səhiyyə Təşkilatı (ÜST) bildirib.
ÜST məlumatına əsasən, son həftə ərzində bu xəstəliyə cəmi 99 yeni tutulma halı qeydə alınıb.
ÜST rəsmilərinin qeyd etdiyi kimi, bu dərəcədə az sayda xəstələnmə halları 2014-cü ilin iyun ayından bəri ilk dəfədir ki, qeydə alınıb.
"Ebola virusuna cavab tədbirləri ikinci mərhələyə keçib, indi əsas diqqət virusun yayılmasının qarşısını almaqdansa, virus üzərində qələbə çalınmasına verilir", ÜST tərəfindən yayılmış bəyanatda bildirilir.
Bunadan əvvəl Ebola virusundan ən çox sayda insan itkisi vermiş Liberiyada yerli rəsmilərə görə hazırda ölkədə yalnız beş nəfərin xəstəliyə tutulduğu həkimlər tərəfindən təsdiqlənib.
</doc>
<doc docid='bbc_141014_ebola_screening_start_heathrow' lang='aze' type='mono' source_url='http://www.bbc.co.uk/azeri/international/2014/10/141014_ebola_screening_start_heathrow' term='ebola'>
Heathrow aeroportunda Ebola yoxlamaları başlayır
Heathrow aeroportunda Ebola epidemiyası riski altında olan ölkələrdən Britaniyaya gələn sərnişinlər tibbi yoxlamadan keçirilir.
Heathrow aeroportunda Ebola epidemiyası riski altında olan ölkələrdən Britaniyaya gələn sərnişinlər tibbi yoxlamadan keçirilir.
Ehtimallara görə, Milad bayramına qədər Britaniya 10-dək Ebola xəstələyinə tutulma halları ilə üzləşə bilər.
Yoxlamalar hələ ki, aeroportun 1-ci terminalından başlayıb. Artıq bir neçə adamın hərarəti ölçülüb, səhiyyə rəsmiləri deyir.
Yoxlamalar bundan sonra Ebola yoxlaması qalan terminalları, eləcə də Gatwick aeroportu və Eurostar vağzalını da əhatə edəcək.
Sentyabr ayında Qərbi Afrikanın Ebolaya məruz qalmış ölkələrindən Britaniyaya 1,000 insan gəlib.
Britaniya aeroportlarında ölkənin sərhəd xidməti əməkdaşları Syerra Leone, Qvineya və Liberiyadan gələn sənişinləri müəyyən edəcək.
London aeroportlarında yoxlama İngiltərə Səhiyyə Nazirliyi əməkdaşları tərəfindən həyata keçirilir.
Ebolaya görə aeroport yoxlamaları zamanı sərnişinlərin hərarətinin ölçülməsi, Ebola xəstəliyinə tutulma hadisəsi üçün tərtiblənmiş anket suallarına cavab verilməsi və sərnişinlə əlaqə saxlamaq üçün kontakt məlumatlarının götürülməsi nəzərdə tutulub.
Eboladan şübhəli bilindiyi halda həmin sərnişin yubanmadan xəstəxanaya yerləşdiriləcək.
Ebola xəstəsilə təmasda olduğundan yüksək riskli sayılan, lakin xəstəlik simptomları bildirməyən sərnişinlərlə isə İngiltərə Səhiyyə Nazirliyi gündəlik əsasda əlaqə saxlayıb onların hal-əhvalı ilə maraqlanacaq.
Liberiya, Syerra Leone və Qvineyada Ebola xəstəliyindən 4,000-dən artıq adam ölüb.
</doc>
<doc docid='bbc_international-51279455' lang='aze' type='mono' source_url='https://www.bbc.co.uk/azeri/international-51279455' term='ebola'>
Koronavirus: Ümumdünya Səhiyyə Təşkilatı fövqəladə hal elan edib
Ümumdünya Səhiyyə Təşkilatı (ÜST) Çindən yayılmağa başlayan yeni koronavirusun digər ölkələrə keçməsi ilə bağlı "səhiyyədə qlobal fövqəladə hal" elan edib.
Ümumdünya Səhiyyə Təşkilatı (ÜST) Çindən yayılmağa başlayan yeni koronavirusun digər ölkələrə keçməsi ilə bağlı "səhiyyədə qlobal fövqəladə hal" elan edib.
"Bu qərarın əsas səbəbi Çində yox, digər ölkələrdə baş verənlərdir", - ÜST rəhbəri Tedros Adhanom Ghebreyesus deyib.
Bu virusun daha zəif səhiyyə sistemi olan ölkələrə yayılması narahatlıq doğurur.
ABŞ vətəndaşlarına Çinə səyahət etməməyi deyib.
ABŞ Çinə səyahətlə bağlı xəbərdarlığın səviyyəsini də yüksəldib.
Çində koronavirusdan azı 213 nəfər ölüb, 10 min nəfərə yaxın adam isə bu virusa yoluxub.
ÜST bildirib ki, 18 ölkədə 98 yoluxma halı müəyyən edilsə də, ölüm qeydə alınmayıb.
Bu ölkələrdə yoluxanların çoxu Çinin virusun yayılmağa başladığı Wuhan şəhərinə səyahət etmiş insanlardır.
Bununla yanaşı, Almaniya, Yaponiya, Vyetnam və ABŞ-da virusun insandan-insana yoluxduğu səkkiz hal qeydə alınıb.
Ümumdünya Səhiyyə Təşkilatı, "xəstəliyi digər ölkələrə yayma riski daşıyan fövqəladə bir hadisə olduqda" ictimai səhiyyədə beynəlxalq səviyyəli fövqəladə hal elan edir.
Bundan əvvəl beş belə fövqəladə hal elanı olmuşdu:
Xarici ölkə vətəndaşlarının Çinin Wuhan şəhərindən könüllü təxliyəsi davam edir.
Böyük Britaniya, Avstraliya, Cənubi Koreya, Sinqapur, Yeni Zelandiyanın bütün təxliyə olunan insanları yoluxmanın qarşısını almaq məqsədilə əlamətlərin müşahidəsi üçün iki həftə müddətində karantin altında saxlayacağı gözlənilir.
Digər son hadisələr:
</doc>
<doc docid='bbc_141010_ebola_africa' lang='aze' type='mono' source_url='http://www.bbc.co.uk/azeri/international/2014/10/141010_ebola_africa' term='ebola'>
Ebola Afrikada "kök salıb"
Ümümdünya Səhiyyə Təşkilatı (ÜST) Ebola epidemiyasın ən geniş yayıldığı 3 Afrika ölkəsinin paytaxtlarında xəstəliyin dərin kök saldığını bildirir.
Ümümdünya Səhiyyə Təşkilatı (ÜST) Ebola epidemiyasın ən geniş yayıldığı 3 Afrika ölkəsinin paytaxtlarında xəstəliyin dərin kök saldığını bildirir.
Təşkilatın direktor müavini Bruce Aylward deyib ki, Qvineya, Liberiya və Syerra Leonedə epidemiyanın qarşısının alınmasına yönələn beynəlxalq addımlar kifayət etmir.
Hər üç ölkə xəstəliklə mübarizə aparmaq üçün daha çox yardım üçün müraciət edib.
Cümə axşamı çıxış edən cənab Aylward 12 gün əvvəlki durumla müqayisədə hazırkı vəziyyətin pisləşdiyini deyib.
"Xəstəlik paytaxtlarda dərin kök salıb. Virusa yoluxanların 70 faizi xəstəlik nəticəsində ölür".
Beynəlxalq Sərhədsiz Həkimlər (MSF) təşkilatı Gvineya paytaxtında xəstəlik hallarının kəskin şəkildə artdığını xəbər verir.
Cümə günü BBC-ə müsahibəsində təşkilatın prezidenti xəstəliyin yayılması ilə bağlı fəlakətli nəticələrə yol verməmək üçün beynəlxalq ictimaiyyəti təcili müdaxilə etməyə səsləyib.
"Biz döyüşdə qalib gəlmirik", Joanna Liu deyib.
Onun sözlərinə görə, indiyədək xəstəlikdən ölən hər 20 adamdan biri tibb işçisidir.
Bu arada İspaniyadakı xəstəxanada Ebola ilə yoluxma halı ilə bağlı 7 nəfər həkim nəzarəti altında saxlanılır.
Onların arasında Qərbi Afrikadan gələn missioneri müalicə edərkən virusa yoluxmuş tibb bacısı Teresa Romero ilə təmasda olmuş iki bərbər var.
Ağır xəstə olan xanım Romero-nun ciddi ölüm riskilə üzləşdiyi bildirilir.
Cümə axşamı Amerikanın yüksək rütbəli səhiyyə rəsmisi Ebola epidemiyasını HİV/AİDS-lə müqayisə edib.
"İctimai səhiyyə sahəsində işlədiyim 30 il ərzində buna bənzər yeganə şey AİDS olub", - Thomas Frieden Vaşinqtonda keçirdiyi toplantında bildirib.
Ebola xəstəliyinin yayılması nəticəsində əsasən Afrikanın qərbində 3,860-dan artıq adam ölüb. Virusa 200-dən artıq tibb işçisi yoluxub.
</doc>
<doc docid='bbc_141010_ebola_what_to_know' lang='aze' type='mono' source_url='http://www.bbc.co.uk/azeri/international/2014/10/141010_ebola_what_to_know' term='ebola'>
Ebola nədir?
Qərbi Afrikada yayılmaqda olan Ebola virusu az qala 4 min adamın ölümünə səbəb olub. Bu, 40 il əvvəl aşkar edilmiş virusun törətdiyi ən geniş epidemiya halıdır.
Qərbi Afrikada yayılmaqda olan Ebola virusu az qala 4 min adamın ölümünə səbəb olub. Bu, 40 il əvvəl aşkar edilmiş virusun törətdiyi ən geniş epidemiya halıdır.
Ümümdünya Səhiyyə Təşkilatına əsasən virusa 8 min adam yoluxub.
Ebola bir çox hallarda ölümlə nəticələnən ciddi infenksiya xəstəliyidir. Virusun müxtəlif ştammlarına yoluxma 50 faizdən 90 faizədək hallarda xəstənin ölümü ilə nəticələnir.
Ebola virusunun ilk yayılma halı 1976-cı ildə Konqo Demokratik Respublikasının Ebola çayı ətrafında qeydə alınıb.
Virus xəstə adamın qan, qusuntu, ishal, bədəndaxili mayelər, dəri cildinin bütövlüyünün pozulması, ağız və burnu ilə təmas vaxtı ötürülür.
O həmçinin, sidik və spermada ola bilər.
Xəstənin paltarı, çamaşırı və toxunduğu səthlərdəki virus yalnız təmasda olan şəxsin dəri cildinin bütovlüyünün pozulduğu halda ötürülə bilər.
Xəstəlik qrip kimi hava vasitəsilə ötürülmür və yoluxma yalnız virus daşıyıcısı ilə bilavasitə yaxın təmasla baş verir.
Xəstəliyin ilk simptomları özünü göstərənə kimi 21 günədək vaxt keçə bilər.
Bu müddət ərzində virus yoluxucu deyil.
İlk simptomlar qəfil qızdırma, əzələ ağrıları, halsızlıq, baş və boğaz ağrısıdır.
Bunun ardınca qusma, ishal, bədəndə səpki, xarici və daxili qanaxma başlaya bilər.
Qanaxmaya xəstənin gözü, diş əti, burnu və ishalında rast gəlinir.
Bədəndəki susuzlaşma və müxtəlif daxili orqanların funksiyalarının pozulması ölümün əsəs səbəbi ola bilər.
Virusun qarşısını almaq üçün heç bir əlac mövcud deyil.
Susuzlaşmanın qarşısını almaq üçün ağır xəstələrə təcili damardaxili maye inyeksiyaları verilməlidir.
Onlar başqa xəstələrdən təcrid olunmalı və intensiv baxım altına alınmalıdır.
Potensial vaksinlər sınaqdan keçir. Onlar uğurlu olduğu təqdirdə vaksinlər ilk növbədə tibb işçilərinə veriləcək.
ZMapp kimi eksperimental dərmanlardan istifadə edilib. Lakin onlar xəstələrin hamısını qurtara bilməyib.
Sağ qalan xəstələrin qanının köçürülməsi də potensial müalicə üsulu kimi istifadə olunub.
Ebola pasientlərilə yaxın təmasda olanların hamısı risklə üzləşir.
Xəstələri müalicə edən tibb işçiləri bütün bədəni örtən qoruyucu geyim və gözlükdən istifadə edirlər. Buna rəğmən yüzlərlə adam ölüb.
Xəstənin ailə üzvləri risk kateqoriyasına aid edilir. Qərbi Afrika ölkələrində mərhuma toxunmaq və sarılmaq adəti var və cəsəd dəfn olunmazdan öncə yuyulur.
Ölümdən sonra bədəndəki virus hələ də təhlükəli qalır. Hazırda əhalini çevik və təhlükəsiz dəfnlərə səsləyirlər.
2014-cü ilin mart ayından bəri yayılan virusa ən çox yoluxma halları Qvineya, Liberiya və Syerra-Leonedə qeydə alınıb.
Bunlar Qərbi Afrikada epidemiyanın ən geniş yayıldığı ölkələrdir.
Xəstəlik halları Nigeria və Senegalda da qeydə alınıb.
Ötən həftə ABŞ-da virusa yoluxmuş bir nəfərin xəstəxanaya yerləşdirildiyi bildirilib.
Xəstəliyin təsdiqlənmiş halları İspaniyada da qeydə alınıb.
Ebola virusu əvvəllər kənd yerlərində yayılırdısa, hazırda o böyük şəhərlərdə qeydə alınır. Əhalinin sıx yaşadığı şəhər mühitində virus və xəstəlik daha sürətlə yayıla bilər.
İlk dəfə Qvineyada qeydə alınan yoluxma halları qısa müddətdə yaxınlıqdakı Syera-Leone və Liberiya ərazisinə də yayılıb.
Virusun ən çox yayıldığı Qərbi Afrika ölkələri zəif səhiyyə sisteminə malikdirlər.
Bu ölkələrdə virusla mübarizə aparmaq üçün maddi resurslar, avadanlıq və tibb işçilərinin çatışmazlığı hiss olunur.
Buna görə də, hazırda ölənlərin sayı əvvəl baş verən bütün epidemiya hallarında ölənlərin toplam sayını üstələyir.
</doc>
<doc docid='bbc_140917_ebola_us_global_threat' lang='aze' type='mono' source_url='http://www.bbc.co.uk/azeri/international/2014/09/140917_ebola_us_global_threat' term='ebola'>
Obama: Ebola "qlobal təhlükə mənbəyidir"
Prezident Barak Obama Qərbi Afrikada Ebola epidemiyasını “qlobal təhlükəsizliyə təhlükə” adlandırıb və ABŞ-ın virusa qarşı mübarizədə daha fəal olacağını bəyan edib.
Prezident Barak Obama Qərbi Afrikada Ebola epidemiyasını “qlobal təhlükəsizliyə təhlükə” adlandırıb və ABŞ-ın virusa qarşı mübarizədə daha fəal olacağını bəyan edib.
Obama qeyd edib ki, Ebola bəlası ilə üzləşən dünyanın nəzərləri ABŞ-a yönəlib, lakin Ebolaya "cavab qlobal miqyasda" verilməlidir.
ABŞ prezidenti görüləcək tədbirlər sırasında regiona 3000 ABŞ qoşununun göndəriləcəyini və yeni səhiyyə obyektlərinin tikiləcəyini qeyd edib.
Dünya Səhiyyə Təşkilatının məlumatına görə, Ebola xəstəliyi 2461 adamın ölümünə səbəb olub, ölənlərdən təxminən yarısı virus yoluxması nəticəsində xəstəliyə tutularaq ölüb.
Son 1 ay ərzində Ebola virusu ilə mübarizəyə ayrılan maliyyə fondlarının həcmi 10 qat artaraq 1 milyard dollardan çox olub, BMT-nin Ebola üzrə əlaqələndiricisi qeyd edib.
Prezident Obamanın təbirincə, ABŞ tərəfindən görüləcək digər tədbirlər sırasında :
Barack Obama digər ölkələri də Ebolaya qarşı səyləri artırmağa çağırıb, çünki, onun təbirincə, Ebola bohranının kəskinləşməsi hamı üçün "dərin siyasi, iqtisadi və təhlükəsizlik fəsadları illə nəticələnə bilər".
Həkimlərə görə, Ebola yalnız sıx ünsiyyət zamanı yayılır, bu xəstəliyə qarşı müalicə üsulu və peyvənd indiyədək tapılmayıb.
Xəstəlik ocağı ilk olaraq ötən ilin dekabrında Qvineyada aşkar olunub, sonra isə virus qonşu Sierra Leone və Liberiyaya da keçib.
ABŞ prezidenti deyib ki, Qərbi Afrikada xəstəlik epidemiya miqyasına çatıb - xəstəxanalar Ebolaya yoluxmuş xəstələrlə doludur, nəticədə Ebola virusuna tutulanlar "sözün əsl mənasında küçələrdə xəstəlikdən ölürlər".
</doc>
<doc docid='bbc_vert-fut-38290539' lang='aze' type='mono' source_url='http://www.bbc.co.uk/azeri/vert-fut-38290539' term='ebola'>
Sıfır necə yarandı?
Elmin, mühəndisliyin və riyaziyyatının əsasında "heç nə" dayanır. Burada "heç nə" şəksiz ki, sıfırdır.
Elmin, mühəndisliyin və riyaziyyatının əsasında "heç nə" dayanır. Burada "heç nə" şəksiz ki, sıfırdır.
Bu bir az sırtıq, amma qüdrətli rəqəmin yaratdığı ziddiyyəti və gətirdiyi həyəcanı heç bir rəqəm edə bilməyib. Bu rəqəm bir cəhətinə görə bizə gələcəyi proqnozlaşdırmaq imkanı verir. Amma bunun necə baş verdiyini başa düşmək üçün siz bu rəqəmin doğulma və mübarizə tarixçəsini bilməlisiniz. Çünki sıfırın böyüklüyə gedən yolu daşlı-kəsəkli olub.
Sıfır bir anlayış kimi qədimlərdən bəlli idi. Onu Babil və Maya yazılarında görmək mümkün idi. Onunla fəsillərin keçidini göstərirdilər. Qədim alimlər sıfırla hər hansı bir rəqəmin "yoxluğunu" bildirirdilər. Lap bizim 101 və 102 ədədlərində orta vəziyyətdə onluq misillərin olmadığını göstərmək üçün istifadə etdiyimiz sıfırlar kimi. Babilistanlılara gəlincə, onlar bu rəqəmi mövcud olmayan rəqəmin iki yanında kiçik ox işarələri ilə göstərirdilər.
Lakin bütün riyazi kamilliyinə baxmayaraq sıfırın normal rəqəm kimi qəbul olunmasına 2 minillik lazım gəlib. Bu isə Hindistanda baş verib.
Riyaziyyatdan yazan Alex Bellosun fikrincə Hindistan bu mənada ən münasib yer idi: "Heç nəyin nəsə olması onların mədəniyyətində dərin mənaya malikdir. Əgər fikir versəniz "nirvana" - "heçnəlik" vəziyyətidir- bu vəziyyətdə sizin bütün narahatlıq və istəkləriniz yox olur. Belə olduğu halda bu heç nəyi nə iləsə göstərmək lazımdır, ya yox?
Hindistanlılar onun işarəsini "şunya" adlandırırdılar. Bu söz bugünədək həm "heç nə", həm də "sıfır" mənalarında işlənir.
Burası da var ki, bütün başqa rəqəmlərin qrafikası, yəni görkəmi tarix boyunca dəyişsə də sıfırın işarəsi dəyişməz qalıb. Sıfır həmişə dairə şəklindədir. Mən "Rutherford və Fry-ın maraqlı təcrübələri" (The Curious Cases of Rutherford & Fry) kitabını oxuyanadək elə bilirdim ki, sıfır halqanın içindəki boşluqdur. Lakin hind mistisizminə görə sıfır ona görə dairəvidir ki, həyat dövrəsini təcəssüm etdirir. Buna "əbədiyyət ilanı" da demək olar.
Sıfırın yeddinci əsrdən başlanan yüksəlişinin arxasında hind astronomu Braqmaqupta dayanır. Riyaziyyatda şunya - sıfır təkcə yoxluğu göstərmək üçün deyildi, o başqa rəqəmlərlə birlikdə hesablamalarda iştirak edirdi. Onu toplamaq, çıxmaq, vurmaq olurdu. Bunların arasında ən müəmmalısı bölmədir, çünki heç nəyi nəyə isə necə bölmək olar? Lakin məhz bu, riyaziyyatın yeni bir sahəsinin qol-qanad açmasına imkan verib.
Sıfır elə ki Cənubi Asiyada ayaq tutdu, oradan Yaxın Şərqə doğru yeridi. Burada isə İslam alimləri bugünədək istifadə etdiyimiz rəqəmlər sistemini yaratdılar. (Bəzi alimlər deyirlər ki, sıfırın mənşəyinin Hindistanda olmasının tarixdən silinməsi ədalətsizlikdir və biz gərək rəqəmlər sistemini "hind-ərəb" rəqəm sistemi adlandıraq).
Lakin özünün belə ruhani və intellektual başlanğıcına baxmayaraq sıfır real mübarizələrlə üzləşdi. Bu rəqəmlər Avropaya səlibçilər İslama qarşı gedəndə daxil olmuşdu. Odur ki, hətta riyaziyyatda belə ərəbdən gələn bütün ideyalara inamsızlıq və şübhə ilə baxılırdı.
1299-cu ildə Florensiyada sıfır da bütün başqa ərəb rəqəmləri kimi qadağan edilmişdi. Belə bir fikir yayılmışdı ki, guya bu rəqəmlər fırıldaqçılığa yol açır. Onların sözünə görə sıfırdan asanılıqla 9 düzəltmək, qiymətləri saxtalaşdırmaq olardı.
Bundan başqa sıfır çox qorxulu presedent yaradırdı, çünki mənfi rəqəmlərin gəlişinə qapı açırdı. Mənfi rəqəmlər borcu və pul sələmini legitimləşdirirdi.
Lakin maraqlıdır ki, sıfır yalnız 15-ci əsrdə bütün ərəb rəqəmlərinin arasında qəbul edilib. Təsəvvür edin, bu vaxt artıq Oxford Universiteti, çap mətbuatı bir əsr idi ki, mövcud idi.
Lakin sıfırın əsl əhəmiyyətinin riyaziyyatda qəbul edilməsi indiyədək istifadə etdiyimiz əksər elmi və texnoloji metodların əsasını qoyub. Nəhayət 17-ci əsrdə sıfır fransız filosofu Descartes-in kəşf etdiyi karteziyan koordinat sisteminin (məktəbdə gördüyünüz x və y qrafikləri) qalibi oldu. Bu sistemdən mühəndislikdən tutmuş kompüter qrafikasınadək hər yerdə bugün də istifadə olunur.
Bellos bunu ecazkar şəkildə belə ifadə edib: "İntibah, aralarında sıfırın da olduğu ərəb rəqəmlərinin gəlişi ilə həqiqətən də işıq saçdı. Bu baş verəndə ağ və qara hesab dünyası bir anın içində şərəfləndi və rənglərə büründü".
Lakin İntibah dövründə sıfır bir daha o qədər qüdrətləndi ki, şüurlarda qığılcım yaratdı. Sıfırın sıfra bölünməsi isə mənim sevdiyim riyaziyyat sahəsinin - riyazi təhlilin əsasını təşkil edir. Riyazi təhlil dəyişikliyin riyaziyyatıdır və bizə elə ağıllı bir ipucu verir ki, biz Ebola virusunun yayılmasından tutmuş birjalara qədər bütün dəyişikliklərin proqnozunu verə bilirik. Bu, əlbəttə ki, çox güclü bir alətdir.
Riyazi analizi bircə paraqrafda izah etməyə çalışacağam. Təsəvvür edin ki, nəsə zaman içində dəyişir. Deyək ki, sizin bu məqaləni oxuyarkən diqqətinizin dəyişməsi. Belə olduğu halda koordinat xətləri arasındakı əyri o yan-bu yana ləngər vuracaq. Lakin həmin əyrini gözünüzə fokusla sonsuza, yəni sıfra qədər yaxınlaşdırsanız koordinat müstəvisindəki əyri itəcək və siz əyrini istənilən nöqtədə düz xətt kimi görəcəksiniz. Bekləliklə, hər şey daha bəsit olacaq və hər şeyi riyazi baxımdan həll etmək də asanlaşacaq.
Siz riyazi analizdən birjalardan tutmuş dərmanın bədəninizə yayılmasınadək ən müxtəlif dəyişiklikləri öyrənə bilərsiniz. Sıfır anlayışı olmadan bunların heç biri mümkün olmazdı.
Odur ki, gəlin içərisində elə sıfıra bənzəyən qovucuqları olan şampan qədəhlərini tarixdə bu ən yumru, ən qüdrtəli rəqəmin sağlığına qaldıraq.
Bu yazının orijinalını ingiliscə oxuya bilərsiniz.
</doc>
<doc docid='bbc_140731_sierra_leone_ebola_emergency' lang='aze' type='mono' source_url='http://www.bbc.co.uk/azeri/international/2014/07/140731_sierra_leone_ebola_emergency' term='ebola'>
Ebola virusu: Sierra Leone səhiyyəsində fövqəladə vəziyyət elan olunub
Sierra Leone prezidenti yoluxucu ölümcül Ebola virusunun ölkədə yayılması ilə bağlı səhiyyə sisteminin fövqəladə vəziyyət rejiminə keçdiyini elan edib.
Sierra Leone prezidenti yoluxucu ölümcül Ebola virusunun ölkədə yayılması ilə bağlı səhiyyə sisteminin fövqəladə vəziyyət rejiminə keçdiyini elan edib.
Prezident Ernest Bai Koroma epidemiyanın episentri olan ölkənin şərqində karantin elan olunduğunu, və təhlükəsizlik qüvvələrinə həmin rejimin gözlənilməsini təmin etmək tapşırdığını bildirib.
Bu arada BMT-nin yaydığı məlumata əsasən fevral ayından Qərbi Afrikada Ebola virusuna yoluxmuş 729 insan vəfat edib – onlardan 233-ü Sierra Leone-nin payına düşür.
Ölənlər arasında, o cümlədən, Sierra Leone-də Ebola virusuna qarşı mübarizənin önündə getmiş doktor Sheik Umar Khan da var.
Ebola virusuna yoluxmuş xəstələri müayinə edərkən xəstəliyə tutulmuş mərhum həkim Sheik Umar Khan bugün dəfn edilməlidir.
Ebola virusu xəstə ilə təmasda olan insana keçə bilir.
Qrip xəstələyinə bənzər simptomları ilə seçilən Ebola virusuna yoluxma xəstənin gözündən, diş ətindən və daxili orqanlarından qanaxma ilə müşahidə edilir.
Yeni tədbirlərin tərkib hissəsi kimi virusun yayılmasının qarşısını almaq üçün ölkə aeroportlarında sərnişinlərdən əllərini dezinfektantlarla yumaq xahiş ediləcək, onların temperaturu ölçüləcək, Sierra Leone prezident Koroma bəyanatında bildirib.
Onun təbirincə, ölkə ərazisində baş verən bütün ölüm halları barədə yerli rəsmi orqanlara məruzə edilməlidir.
Bundan əvvəl Ebolaya görə  karantin rejimi qonşu Liberiyada da tətbiq edilib.
Ölkədə məktəblər bağlanıb, bəzi icmaların yaşadığı ərazidə 60-90 günlük karantin rejimi elan olunub.
Sierra Leone prezidenti Koroma və onun Liberiyalı həmkarı Ellen Johnson Sirleaf, hər ikisi gələn həftə ABŞ-Afrika sammitində iştirakdan imtinda edərək,  Amerikaya səfərlərini təxirə salıblar.
Bu arada Efiopiya və Keniya aeroportlarında Qərbi Afrikadan gələn sərnişinlərin Ebola virusu ilə bağlı tibbi yoxlanışdan keçirilməsi üçün hazırlıq başa çatıb.
Afrikada bəzi yerli hava şirkətləri isə Ebola virusuna görə Sierra Leone və Liberiyaya uçuşları məhdudlaşdırıb.
</doc>
<doc docid='bbc_magazine-46701525' lang='aze' type='mono' source_url='https://www.bbc.co.uk/azeri/magazine-46701525' term='ebola'>
Hansı ölkələrin sakinləri daha yardımsevərdir?
Əldə olunan son məlumatlar göstərir ki, altruistik olmaq üçün varlı olmağa ehtiyac yoxdur. Bəs, sizin ölkədə insanlar nə qədər əliaçıqdır?
Əldə olunan son məlumatlar göstərir ki, altruistik olmaq üçün varlı olmağa ehtiyac yoxdur. Bəs, sizin ölkədə insanlar nə qədər əliaçıqdır?
Niyə Myanmanın sakinləri - adambaşına düşən ÜDM 2295 manatdır (1350 dollar) - xeyriyyə təşkilatlarına, altmış dəfə daha varlı olan Norveçin vətəndaşlarından daha çox ianə verirlər?
Və niyə dünyanın ən uzun iş saatına malik ölkələrindən biri İndoneziyanın vətəndaşları, dünyanın ən qısa iş saatına malik ölkələrindən olan Almaniyanın sakinlərindən daha çox könüllü iş görürlər?
Hamımız yaxşı əməl etmək iqtidarındayıq, amma bəzi cəmiyyətlərdə qayğı özünü digərlərindən daha çox büruzə verir, yeni bir hesabatda deyilir.
Gallup-un Ən Səxavətli Ölkələr - 2018 hesabatına əsasən (Most Generous Countries 2018), braziliyalılar və türklər yardımsevərlik imicindən ləzzət alsalar da, Liviya və İraq sakinləri tanımadıqları insanlara qarşı daha mehribandırlar.
Gallup 2017-ci ildə 146 ölkədən 150 mindən çox insan arasında sorğu keçirib.
İştirakçılara belə bir sual təqdim olunub: ötən ay ərzində xeyriyyə təşkilatına pul ianəsi vermisinizmi, hansısa təşkilatda könüllü kimi işləmisinizmi və ya tanımadığınız bir kəsə kömək etmisinizmi?
Planetimizin 7.6 milyard əhalisindən 2.2 milyardı yad birinə kömək etdiyini, 1.4 milyard pul ianəsi etdiyini və 1 milyardı könüllü kimi işlədiyini deyib, şirkət hesabatında bildirib.
Bəs ölkələr arasındakı bu fərqi nə ilə izah etmək olar?
Uzun illər ərzində tədqiqatçılar başqalarının rifahını yaxşılaşdırmaq addımı olan bu pro-sosial davranış barəsində müxtəlif nəzəriyyələr irəli sürüb.
Birləşmiş Krallıqda (BK) yerləşən Exeter Universitetinin Psixologiya Məktəbindən professor Peter B. Smith BBC-yə deyib: "Millətlər arasındakı fərqlərin səbəblərini aşkara çıxarmaq çox mürəkkəb bir işdir."
"Bəzi ölkələr pro-sosial davranışın hər üç növü üzrə yüksək göstəriciyə malik olublar və bəziləri isə əksinə, hər üç növdə aşağı nəticə sərgiləyiblər. Lakin yerli vəziyyət də bu ortaq tendensiyanın zəifləməsində rol oynayır."
2015-ci ildə Journal of Cross-Cultural Psychology (Mədəniyyətlər Arası Psixologiya Jurnalı) üçün yazdığı məqaləsində professor Smith rifah, var-dövlət, inam, gəlir bərabərsizliyi, qəbul edilən korrupsiya, qorxu, qrupun mədəniyyəti və din kimi sosial, iqtisadi və mədəni faktorlara təsirinin mühümlüyünü vurğulamışdı.
Məsələn: bəzi cəmiyyətlər kollektiv mədəniyyətə malikdir və bu da fərddən daha çox qrupun əhəmiyyətini irəli çəkir. Lakin həmin qrupdan kənardakı insanlara bəzən inanmaq olmur.
İqtisadiyyat da rol oynaya bilər: yüksək birdəfəlik gəlir xüsusilə də Qərbdə pul ianə etmək qabiliyyəti ilə əlaqələndirilir.
Amma Myanmanın xeyriyyəçi mədəniyyəti Theravada Buddist ənənələri sayəsində bu qədər inkişaf edib.
Professor Smith deyir ki, gəlir bərabərsizliyi yüksək olan ölkələrin sakinləri də yadlara kömək etməyə meylli olurlar, lakin bunu etməklə riskə girmək təhlükəsi hiss edilən zaman istək azala bilər.
Hər millət və cəmiyyətə məxsus xüsusiyyətlərdən əlavə, pro-sosial davranışlara kontekst təsiri də ola bilər - məsələn, son illərdə yaşanan qaçqın böhranı və sağlamlıq epidemiyaları.
"İllər ərzində aparılan Gallup anketi nəticələrinə nəzər yetirdikdə, pro-sosial davranışları artıran bəzi səbəblər müəyyənləşdirə bilmişəm. Buraya müasirləşən dünyada insanların dəyərlərinin dəyişməsi və spesifik fövqəladə halların təzahürü daxildir," professor Smith deyib.
Son illərdə yaşanan (Avropa, Afrika və Myanma) qaçqın böhranı insanları yadlara kömək etmək və pul ianə etməyə daha çox həvəsləndirib, misal üçün.
"Ebola epidemiyasına düçar olan millətlər arasında vətəndaş cəmiyyətinin yüksək göstəricilər nümayiş etdirməsi xüsusilə maraqlıdır," professor Smith söyləyib.
Gallup-a əsasən, 2017-ci ildə xeyriyyə təşkilatlarına könüllü kimi yazılan insanların ən çox olduğu ölkə İndoneziya olub.
Vətəndaşların etinasızlığı
Spektrın digər başında isə Gallup anketi xeyriyyəyə daha az maraq göstərən ölkələr qrupunu salıb.
Buraya 2017-ci ildə "iqtisadi və siyasi qarışıqlıdan əziyyət çəkməyə davam edən" Yəmən, Fələstin əraziləri və Yunanıstan daxildir.
Mərkəzi və Şərqi Avropa boyunca isə Kommunist dövrünün təsirini yaşayan cəmiyyətlərdə xeyriyyəyə rəğbət azdır.
Və Çində vəziyyət, 2016-cı ildə xeyriyyə ianələrinə qarşı məhdudiyyətlərin yumşaldılmasından sonra, daha yaxşılaşıb.
Fresno-da yerləşən California Dövlət Universitetində Psixologiya professoru və yad insanlar üzrə mütəxəssis Dr Robert Levine deyir ki, cəmiyyətlərin xeyriyyəçi individualları cəmiyyətlər haqqında bizim düşündüyümüzdən də çox məlumatları üzə çıxarır.
Bəzi mədəniyyətlər könüllü işləmək və ianələr etməklə insanların yaxşı niyyətli işlərini aktiv şəkildə "normallaşdırıblar".
"Bu isə sosial siyasət və bəzən də ölkəni idarə edən idarə-üsuldan asılıdır," Dr Levine BBC-yə deyib.
"İnsanları könüllülüyə və başqa insanlar üçün yaxşı işlər görməyə həvəsləndirən sistem qurmaq lazımdır. Elə bir sistem ki, insanlar kömək etdikləri fərdlərlə münasibətdə ola bilsinlər və eyni zamanda özlərini təhlükəsiz hiss etsinlər.
Altruistik yanaşma təkcə kömək olunan insanlara yaxşı təsir etmir, Dr Levine deyir. Bu həm də kömək əlini uzadan insanlar üçün xoş təsir bağışlayır.
"Başqaları üçün pul və ya vaxtını xərcləyən insanlar sonralar həyatlarının yaxşılığa doğru dəyişdiyini deyirlər," o söyləyir.
"Bu isə davam edən bir hissdir: həmin anda, yardımı etdikdən dərhal sonra və bir neçə həftə sonra."
</doc>
<doc docid='bbc_160318_ebola_guinea' lang='aze' type='mono' source_url='http://www.bbc.com/azeri/international/2016/03/160318_ebola_guinea' term='ebola'>
Qvineyada iki Ebolaya tutulma halı qeydə alınıb
Qvineyada yeni iki
Ebola virusuna yoluxma halı qeydə alınıb.
Qvineyada yeni iki 

Ebola virusuna yoluxma halı qeydə alınıb.
Təxminən 3 ay əvvəl bu ölkədə Ebola virusunun bitdiyi elan edilmişdi.
Virusun qeydə alındığı ailənin daha 3 üzvünün bu virusdan vəfat etdiyi güman edilir
Hadisə ölkənin cənub rayonu Nzerekore-də qeydə alınıb.
2013-cü ilin dekabrında da virus ilk dəfə buradan yayılmağa başlayıb.
Ebola virusu əsasən Qvineya, Sirerra Leone və Liberiya olmaqla, 11.300-dən çox insan həyatına son qoyub.
</doc>
<doc docid='bbc_150716_japan_ebola' lang='aze' type='mono' source_url='http://www.bbc.com/azeri/international/2015/07/150716_japan_ebola' term='ebola'>
Yaponiyada bir kişi Ebola virusu şübhəsiylə xəstəxanadadır
Yaponiyada 30 yaşlı bir kişi Ebola virusu şübhəsiylə xəstəxanaya yatırılıb.
Yaponiyada 30 yaşlı bir kişi Ebola virusu şübhəsiylə xəstəxanaya yatırılıb.
Həmin şəxs ötən il 3 ay boyunca virusun çox yayğın olduğu Qvineyada ezamiyyətdə olub.
Tokionun Narita hava limanına çatan kişi karantin qaydalarına görə milli infeksiya xəstəlikləri institutuna göndərilib. Orada kişinin qızdırması olduğu aşkarlanıb.
İlkin tibbi müayinələr kişinin malyariya və qriplə xəstə olmasını inkar edib, digər analizlərin cavabı isə surka ərzində bəlli olacaq.
Yaponiyada indiyə kimi Ebola virusu ilə yoluxma halı olmasa da, Qvineya, Sierre-Leone və Liberiyadan gələnlərin karantina alınması barədə ciddi qayda tətbiq edilir.
Dünya Sağlamlıq Təşkilatının rəqəmlərinə görə, ötən ilin fevralından başlayan Ebola virusu 11 mindən artıq insanı öldürüb.
</doc>
<doc docid='bbc_azerbaijan-51331416' lang='aze' type='mono' source_url='https://www.bbc.co.uk/azeri/azerbaijan-51331416' term='ebola'>
Uhandan gətirilən azərbaycanlılar Ankarada xəstəxanaya yerləşdirilib
Koronavirusun yayıldığı Çindən təxliyə edilən altı Azərbaycan vətəndaşı da daxil olmaqla 42 nəfər Türkiyədə xəstəxanaya yerləşdirilib.
Koronavirusun yayıldığı Çindən təxliyə edilən altı Azərbaycan vətəndaşı da daxil olmaqla 42 nəfər Türkiyədə xəstəxanaya yerləşdirilib.
Anadolu xəbər agentliyinin məlumatına görə, onlar 14 gün karantin müddətində Türkiyə paytaxtı Ankaradakı Zekai Tahir Burak xəstəxanasında saxlanılacaqlar.
Məlumata görə, xəstəxana bu müddət ərzində xəstə qəbul etməyəcək, ancaq Çindən təxliyə olunanlara xidmət göstərəcək.
Türkiyə rəsmiləri bildiriblər ki, xəstəxanada müşahidə olunan 42 nəfərin heç birində xəstəlik əlamətləri yoxdur. Hər üç gündən bir onlardan nümunələr götürüləcək.
Türkiyə Səhiyyə naziri Fahrettin Koca bildirib ki, xəstəxanada müşahidə olunanların hər biri fərdi otaqlarda qalacaq və onların istifadə etdikləri qida və ləvazimatlar birdəfəlik istifadə üçün nəzərdə tutulmuş məhsullar olacaq.
Koronavirusun yayıldığı Çinin Uhan şəhərindən Türkiyə, Azərbaycan, Gürcüstan və Albaniya vətəndaşlarını təxliyə edən Türkiyə təyyarəsi Ankaraya şənbə günü gətirilib.
Türkiyə Silahlı qüvvələrinə (TSK) məxsus A400M Atlas təyyarəsinin göyərtəsində 42 sərnişin olub, Türkiyənin Anadolu xəbər agentliyi bildirib.
Məlumata əsasən, təxliyə olunanların bədən temperaturu da daxil, tibbi göstəriciləri normal olub.
Azərbaycan Xarici İşlər Nazirliyi də azərbaycanlıların iki həftəyə yaxın Türkiyədə karantində qalacağı barədə məlumat yayıb.
"Vətəndaşlarımız könüllü əsasda 2 həftəlik müddətdə Türkiyə ərazisində karantin vəziyyətində saxlanılacaqlar, daha sonra Azərbaycana qayıdacaqlar"- XİN-nin bəyanatında deyilib.
Rəsmi məlumatlara görə, hazırda Çində 500-ə yaxın tələbə oxuyur. Bildirilir ki, yanvarın 29-da Bakıya dörd tələbə gətirilib.
Ancaq bəzi iddialara görə, onları Azərbaycan hökuməti gətirməyib, şəxsi hesablarına gəliblər. Bunu BBC News Azərbaycancaya danışan və Çində yaşayan digər tələbələr deyib. Onların sözlərinə görə, Bakıya gələnlər Uhan şəhərindən daha əvvəl çıxanlardır.
Çində koronavirusdan azı 259 nəfər ölüb, 12 minə yaxın adam isə bu virusa yoluxub.
Lakin bəzi məlumatlara görə, həqiqi rəqəmlər rəsmi göstəriciləri üstələyə bilər. Riyazi modellərə əsaslanan hesablamalardan birinə əsasən, yalnız Çinin Uhan şəhərində yoluxma hallarının sayı 75 mindən artıq ola bilər.
Ümumdünya Səhiyyə Təşkilatı (ÜST) Çindən yayılmağa başlayan yeni koronavirusun digər ölkələrə keçməsi ilə bağlı "səhiyyədə qlobal fövqəladə hal" elan edib.
ÜST bildirib ki, 18 ölkədə 98 yoluxma halı müəyyən edilsə də, ölüm qeydə alınmayıb. Bu ölkələrdə yoluxanların çoxu Çinin virusun yayılmağa başladığı Wuhan şəhərinə səyahət etmiş insanlardır.
Ümumdünya Səhiyyə Təşkilatı, "xəstəliyi digər ölkələrə yayma riski daşıyan fövqəladə bir hadisə olduqda" ictimai səhiyyədə beynəlxalq səviyyəli fövqəladə hal elan edir.
Bundan əvvəl beş belə fövqəladə hal elanı olmuşdu:
</doc>
<doc docid='bbc_141109_ebola_doctor_recover_new_york_' lang='aze' type='mono' source_url='http://www.bbc.co.uk/azeri/international/2014/11/141109_ebola_doctor_recover_new_york_' term='ebola'>
Afrikada Ebolaya yoluxmuş amerikalı həkim Nyu Yorkda sağalıb
Qərbi Afrikada Ebola xəstəliyinə tutulmuş amerikalı həkimi Nyu Yorkda xəstəlikdən sağaldıblar.
Qərbi Afrikada Ebola xəstəliyinə tutulmuş amerikalı həkimi Nyu Yorkda xəstəlikdən sağaldıblar.
Doktor Craig Spencer, məlumatlara görə, xəstəxanadan bugün buraxılmalıdır.
"Doktor Craig Spencer xəstəlikdən sağalıb və ictimayyyət üçün heç bir təhlükəsi yoxdur", Nyu York şəhəri Səhiyyə rəsmiləri bildiriblər.
Spencer Ebola xəstəliyinə Qvineyada "Sərhədsiz həkimlər" beynəlxalq təşkilatında işlədiyi zaman tutulmuşdu.
O, Ebola virusuna yoluxmuş ilk Nyu York sakini olmuşdu.
Beynəlxalq Səhiyyə təşkilatının məlumatına görə, indiyədək Ebola xəstəliiyindən 4 mindən çox adam ölüb.
Daha çox ölüm halları Afrikanın Liberiya, Syerra Leone və Qvineya kimi ölkələrində qeydə alınıb.
</doc>
<doc docid='bbc_141025_ebola_virus' lang='aze' type='mono' source_url='http://www.bbc.co.uk/azeri/international/2014/10/141025_ebola_virus' term='ebola'>
Ebolaya yoluxanların sayı 10 min səddini ötüb
Ümumdünya Səhiyyə Təşkilatına (ÜST) əsasən 4,922 adamın ölümünə səbəb olan Ebola virusuna 10 mindən çox adam yoluxub.
Ümumdünya Səhiyyə Təşkilatına (ÜST) əsasən 4,922 adamın ölümünə səbəb olan Ebola virusuna 10 mindən çox adam yoluxub.
Virusun ən çox yayıldığı Syerra-Leone, Liberiya və Qvineya kənarında cəmi 27 yoluxma halı qeydə alınıb.
Ölkələr üzrə ÜST statistikasına görə Liberiyada virusa 4,665 adam yoluxub. Syerra-Leone-də xəstələrin sayı 3,896 - Qvineyada isə 1,553-dür.
Cümə axşamı Qvineya ilə qonşu Malidə Ebola qızdırması ilə bağlı ilk ölüm halının qeydə alındığı təsdiqlənib.
Malinin səhiyyə rəsmilərinə əsasən xəstəlikdən ölmüş iki yaşlı qız uşağı ilə təmasda olan 40-dək adam karantinə alınıb.
Qərbi Afrikada Ebola xəstələrilə təmasda olaraq Nyu York və Nyu Cersi ştatlarına qayıdanlar 21 günlük karantindən keçməli olacaqlar.
Ebola virusuna yoluxmadan xəstəliyin aşkar forma alması mərhələsinədək keçən inkubasiya dövrünün müddət həddi 21 gündür.
</doc>
<doc docid='bbc_160203_zika_infection_through_sex' lang='aze' type='mono' source_url='http://www.bbc.com/azeri/international/2016/02/160203_zika_infection_through_sex' term='ebola'>
ABŞ: Zika virusunun cinsi yolla ilk yoluxma halı qeydə alınıb
ABŞ-da ilk dəfə olaraq Zika virusunun cinsi yolla yoluxma halı qeydə alınıb. Xəstəliklərə Nəzarət Mərkəzi BBC-yə bildirib ki, xəstə Texas ştatında, Dallasda yoluxub.
ABŞ-da ilk dəfə olaraq Zika virusunun cinsi yolla yoluxma halı qeydə alınıb. Xəstəliklərə Nəzarət Mərkəzi BBC-yə bildirib ki, xəstə Texas ştatında, Dallasda yoluxub.
Yoluxmuş adamın virusun geniş yayıldığı ölkələrə səyahət etmədiyi bildirilir, amma onun münasibətdə olduğu şəxsin Venesueladan qayıtdığı deyilir.
Xəstəliklərə Nəzarət Mərkəzinin sözçüsü Anne Schuchat deyib ki, yoluxnmanın ağcaqanad sancması vasitəsilə yox, cinsi yolla baş verdiyini hesab edirlər.
Zika virusu ağcaqanadlar tərəfindən yayılır və yeni doğulmuş körpələrdə beyinin az inkişaf etməsinə səbəb olur.
Ümumdünya Səhiyyə Təşkilatı (ÜST) Zika virusu ilə əlaqələndirilən xəstəliyin birləşmiş cavab tələb edən qlobal təhlükə daşıdığı barədə xəbərdarlıq edib.
Həkimlər virusun cinsi əlaqə vasitəsilə keçməsini aydınlaşdırmağa çalışırdılar.
Latın Amerikasında geniş vüsət almış Zika virusu 1947-ci ildə Uruqvayda tapılıb. Hazırda bu virusun yayılmasını alimlər tarixində ən geniş yayılma adlandırırlar.
ÜST-ün məlumatına görə, Cənubi, Mərkəzi və Şimali Amerikada üç-dörd milyon insan bu virusa yoluxa bilər.
Bir çox digər tropik xəstəliklərdən fərqli olaraq, Zika virusunun qarşısının alınması üçün indiyədək heç bir vaksin və ya dərman yaradılmayıb.
Xəstəlik əksər hallarda heç bir əlamət olmadan keçir, buna görə də virusu aşkar etmək çətindir.
Amerika Qırmızı Xaç təşkilatı Zika virusunun yayıldığı ölkələrdən qayıdan qan donorlarına qan köçürmələrindən əvvəl 28 gün gözləməyi istəyib.
Həmçinin, Avstraliyada virusa yoluxma ilə bağlı iki fakt təsdiqlənib. Rəsmilərin sözlərinə görə, iki Sidney sakini bu yaxınlarda Karib Hövzəsindən qayıdıb.
ÜST Zika virusunu Ebola ilə eyni narahatlıq kateqoriyasına salır. Bu o deməkdir ki, tədqiqat və yardım infeksiyanın öhdəsindən gəlmək üçün sürətlə izlənəcək.
Bu virusun xüsusilə hamilə qadının bətnindəki embrion üçün daha ciddi təhlükə təşkil etdiyi ehtimal olunur. Bu infeksiyaya yoluxmuş körpələr lazımınca inkişaf etməmiş beyinlə doğulur.
</doc>
<doc docid='bbc_160202_zika_rio_olympics' lang='aze' type='mono' source_url='http://www.bbc.com/azeri/international/2016/02/160202_zika_rio_olympics' term='ebola'>
Braziliya: Zika virusunun yayılmasına baxmayaraq "olimpiada  keçiriləcək"
Rio Olimpiadasının Zika virusunun yayılmasına görə ləğv edilməsi mümkün deyil, Braziliya bildirib.
Rio Olimpiadasının Zika virusunun yayılmasına görə ləğv edilməsi mümkün deyil, Braziliya bildirib.
Hakimiyyət qeyd edib ki, avqustda baş tutacaq tədbirdə hamilə qadınlardan başqa, idmançılar və tamaşaçılar üçün heç bir risk yoxdur.
Daha öncə, Ümumdünya Səhiyyə Təşkilatı (ÜST) Zika virusu ilə əlaqələndirilən xəstəliyin birləşmiş cavab tələb edən qlobal təhlükə daşıdığı barədə xəbərdarlıq edib.
Bu infeksiyaya yoluxmuş körpələr lazımınca inkişaf etməmiş beyinlə doğulur.
Ekspertlər ehtiyatlanır ki, Latın Amerikasında ağcaqanadlarla yayılmış virus daha geniş ərazilərə sürətlə yayılır və bu hal dağıdıcı nəticələrə gətirib çıxara bilər.
“Biz Braziliyaya gələnlərə, idmançılara izah etməliyik ki, əgər hamilə qadın deyilsinizsə, bu virusa yoluxmağınızın sıfır riski var", Reuters prezident Dilma Rousseff-in baş qərargah rəisi Jaques Wagner-ə istinad edir.
Prezident ağcaqanadların məhv edilməsi üçün ölkənin sanitariya xidmətlərinə, lazım gəlsə, özəl mülkiyyətlərə daxil olmaq üçün zor tətbiq etmək hüququ verib.
Müfəttişlər indi əgər lazımi polis çağıra bilərlər, 200 mindən çox qoşun bu cür yoxlamalar üçün göndərilib.
Braziliya Səhiyyə Nazirliyi bildirib ki, ölkədəki 49 milyon ev təsərrüfatının təqribən 25 faizi yoxlanılıb.
ÜST Zika virusunu Ebola ilə eyni narahatlıq kateqoriyasına salır. Bu o deməkdir ki, tədqiqat və yardım infeksiyanın öhdəsindən gəlmək üçün sürətlə izlənəcək.
Oktyabrndan bəri Braziliyada bu virusla bağlı təxminən 4 min hadisə baş verib.
ÜST Ebolanın yayılmasını fövqəladə hal elan etməkdə çox gözlədiyi üçün ağır tənqidlər ilə üzləşib.
Hazırda Zika virusuna qarşı heç bir vaksin yoxdur. Bu virusa yoluxmamaq üçün çalışmaq lazımdır ki, virusu yayan Aedes ağcaqanadı səni sancmasın – bunun yeganə çarəsi budur.
ÜST xəbərdarlıq edib ki, Zika Amerika Qitəsində "partlayışla yayıla" bilər.
Yoluxmaların çoxu mülayimdir və az və ya heç xəstəlik əlaməti göstərmir, amma Guillain-Barre sindromu adlanan nadir iflici xəstəliyinin bəzi halları barədə də məlumatlar var.
Bu virusun xüsusilə hamilə qadının bətnindəki embrion üçün daha ciddi təhlükə təşkil etdiyi ehtimal olunur.
</doc>
<doc docid='bbc_150128_world_bank_ebola' lang='aze' type='mono' source_url='http://www.bbc.co.uk/azeri/international/2015/01/150128_world_bank_ebola' term='ebola'>
Dünya daha Ebola kimi xəstəliklərə "hazır deyil"
Dünya Bankının prezidenti deyib ki, dünya Qərbi Afrikada Ebola kimi xəstəliklərlə mübarizə üçün "təhlükəli dərəcədə hazır deyil".
Dünya Bankının prezidenti deyib ki, dünya Qərbi Afrikada Ebola kimi xəstəliklərlə mübarizə üçün "təhlükəli dərəcədə hazır deyil".
Vaşinqtonda danışan Jim Yong Kim bildirib ki, hökümətlər, şirkətlər, yardım fondları və sığorta şirkətləri gələcək üçün birgə çalışmalıdır.
Onun sözlərinə görə, Ebola böhranından öyrəniləsi dərslər var.
Sierra Leone, Qvineya və Liberiyada 8500-dən çox insan Ebolaya görə həyatını itirib.
Cənab Kim deyir ki, DB Dünya Sağlamlıq Təşkilatı (DST) və digər BMT təşkilatları, akademiklər və sığorta şirkətləri ilə "pandemiya yardımı" üçün maliyyə tapmaq məsələsi üzərində çalışır.
Gözlənilən layihə yaxın aylarda ölkələrin rəhbərlərinə təqdim ediləcək.
Yeni sənəd ev sahibləri üçün sığorta siyasətinə bənzəyəcək, məsələn yanğın sığortasına:
"Yanğın üçün nə qədər hazırlıqlı olsanız, məsələn evinizdə bir neçə yanğın xəbərçisi olarsa, o qədər də az ziyana düşərsiz".
Cənab Kim yeni layihənin DST-dən güclü ola biləcəyini bildirib.
</doc>
<doc docid='bbc_141008_how_not_catch_ebola' lang='aze' type='mono' source_url='http://www.bbc.co.uk/azeri/international/2014/10/141008_how_not_catch_ebola' term='ebola'>
Ebolaya yoluxmaqdan qorunmanın yolları
Ebola xəstəliyinin arealı genişləndikcə virusa yoluxmaq qorxusu artır.
Ebola xəstəliyinin arealı genişləndikcə virusa yoluxmaq qorxusu artır.
Ekspertlər Qərbi Afrikada 7,500 insanın yoluxduğu virusdan qorunmağın yollarını öyrənərək tövsiyyələr verirlər.
Ebolaya yoluxma halları xəstə ilə birbaşa təmas zamanı baş verir. Xəstənin qanı, qusuntusu, tüpürcəyi ölümcül virus daşıyıcısı ola bilər.
Ən yüksək yoluxma riskinə xəstələrin yaxınları və onları müalicə edən həkimlər məruz qalır, lakin eyni zamanda xəstələrin saxlandığı yerə yaxınlaşan hər kəs üçün də bu risk mövcuddur.
Bu səbəbdən müvafiq qoruyucu geyimdən istifadə etmək vacibdir.
Virusdan qorunmaq üçün insan bədənini tamamilə ötrən xüsusi paltar, əlcək, maska və qoruyucu eynək, rezin çəkmə geymək lazımdır, lakin bucür imkana az sayda adam malikdir.
Hətta qoruyucu paltardan istifadə etdikdə belə xlorinlə dezinfeksiya olunmaq yaddan çıxarılmamalıdır.
Viruslu damcı dəriyə düşəndə onu sabunlu su və ya tərkibində alkohol olan təmizləyici məhlul ilə yumaq mümkündür.
Həmin viruslu damcı gözə düşəndə vəziyyət dəyişir. Misal üçün xəstənin asqırtısından damcının gözə düşməsi virusa yoluxmya səbəb ola ola bilər.
Eynilə, ağızda selikli qişa, burunun içərisi və yaralı dəri vasitəsilə virusa yoluxmaq ehtimalı yüksəkdir.
Ebolanın ən qorxulu əlamətlərindən biri qanaxmadır. Xəstələrdə qanaxma gözdən, qulaqlardan, burundan, ağızdan və düz bağırsağdan baş verə bilər.
Qusuntu və ishalda da qan qarışığı ola bilər.
Bu səbəbdən təmizləmə işləri böyük risk kəb edir.
İstifadə olunmuş camaşır və kliniki tullantılar yandırılmalıdır.
Tibbi avadanlıq sterilizə olunmalıdır.
Hətta ən mikroskopik damcılar belə əşyaların üstündən təmizlənmədiyi təqdirdə risk mənbəyinə çevrilir.
Virusun həmin damcıda qalıb nə qədər vaxt təhlükə mənbəyi olacağı məlum deyil.
Masaya , qapı dəstəyinə və digər əşyalar üzərinə düşən viruslu bakteriyaların 2 saat ərzində təhlükəli qaldığı məlumdur.
İspaniyada iki Ebola xəstəsinə qayğı göstərən tibb bacısının onların müalicə olunduğu otağa 2 dəfə girdiyi məlumdur. Hər iki halda həmin tibb bacısı xüsusi qoruyucu uniforma geyərək bunu edib.
Virusdan dezinfeksiya olunmaq vasitəsi kimi sabunlu su, tərkibində alkohol olan təmizləyici mayelər və xlor məhlulundan istifadə səmərə verir.
Eboladan tamam sağaldıqdan sonra xəstəlik keçirmiş şəxs artıq virus mənbəyi və ya daşıyıcısı sayılmır.
Lakin sağalanların spermasında 3 ay ərzində Ebola virusu aşkar edilə bildiyindən, həkimlər xəstəlikdən sağalmış kişilərə 3 ay ərzində cinsi əlaqəyə girməməyi və ya həmin müddət ərzində seks zamanı prezervativdən istifadə etməyi məsləhət görürlər.
</doc>
<doc docid='bbc_international-40717664' lang='aze' type='mono' source_url='http://www.bbc.co.uk/azeri/international-40717664' term='ebola'>
İnstagram-da Everyday Africa səhifəsi bu qitə haqqında stereotipləri dəyişməyə çalışır
Afrika barədə bu qitənin xaricində yaşayanlarda adətən yoxsulluq və münaqişələr təsəvvürü mövcuddur.
Afrika barədə bu qitənin xaricində yaşayanlarda adətən yoxsulluq və münaqişələr təsəvvürü mövcuddur.
İnstagram-da Everyday Africa səhifəsi bu təsəvvürü dəyişməyə çalışır.
Bu resurs sadalanan mövzulardan qaçmasa də, eyni zamanda gündəlik həyatın gözəlliyini diqqət mərkəzinə çəkməyə çalışır.
Nigeriyalı fotoqraf Tom Saater, təzəcə olaraq vəkillik fəaliyətinə başlayan hüquqşünas Ginika Okafor-un üzündə əks olunmuş ümid və nigaranlıq hissini lentə alıb.
Ginika Nigeriya paytaxtı Abucada ali təhsil müəssisəsini bitiriməsi ilə əlaqədar buraxılış mərasiminə yollandığı zaman lentə alınıb.
Saater-in təbirincə, Ginika üçün həmin gün çox emosional bir gün olub.
Ricci Shyrock bu fotonu Qvineyanın paytaxtı Konakridə ölkə Ebola xəstəliyindən azad olduğunu elan etməsi ərəfəsində çəkib.
Ətrafda toz-torpaqlı küçələrə baxmayaraq şəkildə əks olunmuş kişinin yaraşıqlı görünmək arzusunda olduğu hiss edilir.
"Ebola qorxusu zəiflədikçə, ayaqqabının parıldadılması kimi adi bir səhnəni izləmək müəyyən rahatlıq hissi yaradırdı, - xanım fotoqraf deyir. - Bundan başqa, mən tez-tez küçədə camaatın əyin-başına fikir verirəm, bu müşahidələrimdən cəmiyyətin durumu barədə nəticə çıxarmağa çalışıram".
"Mən həmişə ayaqqabı parıldadılmasını cəmiyyətdə təbəqələşmənin bir əlaməti saymışam. Yəni həmin cəmiyyətdə təbəqələşmənin mövcudluğu mənim üçün, məsələn, New York-da təbəqələşmənin mövcud olması kimi aydın bir məsələ idi", - fotoqraf deyir.
Malin Fezehai, bu uşaqları, onlar oynayan zaman, Nigeriyanın şimalındakı Zaria şəhəri yaxınlığında çəkib.
"Mənim diqqətimi mərkəzdə dayanan oğlan çəkdi -  baxışı uzağa istiqamətlənib, fikri başqa yerdədir, ətrafda baş verdiyinə fikir vermir", - o deyir. - Arxa planda havanın pisləşəcəyindən xəbər verən, göydəki qara buludların toplaşması da maraqlı alınıb."
Austin Merrill, qitənin digər tayında, Keniyanın Mombasa şəhərindəki bir məktəbdə uşaqların oynadığı anı kamerası ilə çəkib.
"Məncə, bu şəkil uşaqların gələcəyindən, sanki, xəbər verir, - fotoqraf deyir. - Onlar, sanki, naməlum lakin ümidverci bir gələcəyə doğru qaçmağa başlayıblar. Onların qarşısındakı yola qonmuş qarğalar hansısa mənfiliyin rəmzi sayıla bilər, lakin daha uzaqda ucalan müasir binalar imkan və ümiddən xəbər verir".
Uqandanın paytaxtı Kampalada, Katanga adlı gecəqondular məhəlləsində gənc boksçu əldəqayırma idman zalında məşq edir. Həmin səhnəni Edward Echwalu kamerasına çəkib.
Burada gənc analar boks idmanı ilə məşğul olur.
İlk əvvəl bu, özünümüdafiə məqsədilə edilirdi.
Lakin sonradan bəzi qadınlar bu məşğuliyyətdən pul qazanmaq yolunu tapdılar.
"Boks kişilər üçün nəzərdə tutulmuş idman növü sayılır, lakin qadınlar bu stereotipi qırmaqdadır, - Echwalu deyir. - Mənə elə gəlir ki, şəkildəki oğlan anlamağa başlayır kı, boks təkcə kişilərin məşğul olduğu idman növü deyil".
Konqo Demokratik Respublikasının şərqindəki Muqunqa məntəqəsindən olan bu gənc qaçqın qadınının geyimi və saç düzümü fotoqraf Ley Uwera-nın diqqəti özünə cəlb edib.
"Onun zahiri görünüşü, saç düzümü, əynindəki gödəkcə diqqət çəkirdi, - Ley Uwera deyir. -  Bu şəkil göstərir ki, hər kəs normal yaşaya bilər. Bu, eləcə də sıxıcı təəssürat bağışlayan bir mühitdə də pozitivliyi tapmaq mümkün olduğunu göstərir".
"Tələbə olanın test imtahanında həyəcan keçirməsi universal bir haldır", - fotoqraf Jana Asenbrennerova deyir.
Konqo Demokratik Respublikasının paytaxtı Kinşasada yerləşən Protestante universitertinin tələbələri buraxılış imtahanı zamanı lentə alınıb.
"Bir neçə sinif otağına baş çəkib tələbələrin necə həyəcan keçirdiklərinin şahidi oldum. Onların vəziyyətini hiss etmək çətin deyildi", - fotoqraf qeyd edir.
Instagram formatı mobil telefonun Gündəlik Afrika səhifəsi üçün  mərkəzi rol oynamasını müəyyən edir.
Andrew Esiebo tərəfindən çəkilən bu şəkildə həmin məqam aydın görünür.
Laqos kafesində bu iki məftunedici qadın gecə məclisinə hazırlaşarkən özlərinin selfie  fotolarını çəkib müqayisə edirlər.
Esiebo-nun işlərinin bir hissəsi Nigeriyada şəhər həyatının fotolarda əks edilməsi ilə bağlıdır.
"Bu fotoşəkil Cape Town şəhərində Cape Flats adlanan ərazidə çəkilib. Burada bir ay çəkən ənənəvi şənliklərin axırıncı həftəsonu idi.  İsti yay günü idi, - fotoqraf Charlie Shoemaker qeydb edir. - Küçələrdə camaat rəqs edir, çalıb oynayırdı".
"Lakin həmin günün sonunda faciə də baş verdi. Bu musiqi ansamblının gənc üzvlərindən biri axşamüstü, tam təsadüf nəticəsində, asayişi pozan bir dəstə tərəfindən küçədə öldürüldü", - Charlie Shoemaker deyir.
Bu fotoportreti Holly Pickett, Seneqalın cənubunda yerləşən Sare Dembara kəndində çəkib.
"Bu fotoşəkildəki gənc kişi görəndə ki, onun fotosunu çəkmək istəyirəm tez körpə qızını qucağına qaldırdı, -  Holly Pickett deyir. - O, qızı ilə elə  fəxr edirdi ki, onunla şəkil çəkdirmək istədi. Valideynlər hər yerdə uşaqları üçün eyni hiss keçirir".
Bu fotostudiya Keniya paytaxtı Nayrobi-nin Kibera adlı gecəqondular məhəlləsində yerləşir.
Səhər tezdən fotostudiyanın işıqlarının yanması fotoqraf Nichole Sobecki-nin diqqətini cəlb edib.
"Oğlan vəsiqə üçün şəkil çəkdirirdi, - Nichole Sobecki deyir. - Çəkiliş başa çatandan sonra oğlanın üzündən ciddilik yox oldu, o, bizmlə sohbət edib gülümsəməyə başladı".
Fotojurnalist kimi çalışan xanım Nichole Sobecki deyir ki, müxtəlifliyi ilə seçilən və dəyişməkdə olan  bu qitədə "gülməli və cansıxıcı, məyusedici  və ümid dolu" yaddaqalan səhnələri lentə almağa çox xoşlayır.
Laura əl-Təntavi deyir ki, onun çəkdiyi şəkillərin mənbəyi  Qahirə küçələrində aşıb-daşan həyat enerjisidir.
Bu fotonu o, avtomobilinin pəncərəsindən Təhrir meydanı yaxınlığıda at arabasında gəzintiyə çıxmış qadınlarla rastlaşanda çəkib.
"İstəyirdim arabanın daxili rəng tərtibatı ilə qadınların geyiminin yaratdığı rəngarəngliyi kameramda əks etdirim.  Niqab geymiş qadını seçə bilmədim, indi də baxanda onu çətinliklə seçmək olur. Diqqəti çəkən isə  sağ tərəfdəki iki qızdır", - Laura deyir.
Mali paytaxtı Bamakoda 2015-ci ilin noyabr ayında  islamçı silahlıların hücumundan sonra, hamının diqqəti həmin hadisənin fəsadlarına yönəldiyi halda, şəhərdə normal həyat davam edirdi.
Bu fotonun müəllifi Jane Hahn-dır. O deyir ki, motosiklet sürən və saçlarını külək dalğalandıran bu qadın obrazı "çətinliklərə dözə bilən, dəyanətli və gözəl Mali xalqı" haqqında təsəvvür yaradır.
Şəkillər Everyday Africa -dan götürülüb
</doc>
<doc docid='bbc_140813_ebola_outbreak_data_map' lang='aze' type='mono' source_url='http://www.bbc.co.uk/azeri/international/2014/08/140813_ebola_outbreak_data_map' term='ebola'>
Ebola haralarda yayılıb? - Xəritə
Qərbi Afrikada Ebola xəstəliyi epidemiyasının başlaması barədə ilk xəbər bu ilin mart ayında alınmışdı.
Qərbi Afrikada Ebola xəstəliyi epidemiyasının başlaması barədə ilk xəbər bu ilin mart ayında alınmışdı.
Tezliklə bu dəfəki bəlanın ölüm halları sayı baxımından 1976-cı ildə xəstəlik ilk dəfə aşkar edildikdən sonra ən ağır epidemiya hadisəsi olduğu aydınlaşıb.
Xəstəlikdən artıq 1,000-dən çox adam ölüb. Ən ağır vəziyyət Sierra Leone, Qvineya və Liberiyada yaranıb, Afrikanın ən çoxsaylı əhalisi olan Nigeriyada iki ölüm halı qeydə alınıb.
Beynəlxalq Səhiyyə Təşkilatı (WHO) ümumdünya səhiyyəsi miqyasında Ebola virusu ilə əlaqədar fövqəladə vəziyyət elan edib.
"New England Journal of Medicine" dərgisinin tədqiqatçıları epidemiyanın bu dəfəki başlanğıc nöqtəsi kimi 2013-cü ilin dekabrın 6-da Qvineyanın cənub şərqindəki balaca bir kənddə 2 yaşlı qız uşağının xəstəliyə tutulub ölməsi halını tanıyıblar.
WHO Ebola virusunun yayıldığı ölkələr üzrə son statistik məlumatları dərc edib.
Göstərilən rəqəmlər "təsdiqlənmiş" ölüm hallarına aiddir. Bu məlumatlar vaxtaşırı təzələnir.
Ebola virusu əsasən özünü Afrikanın Sahara səhrasından cənubda yerləşən ölkələrdə gösətərir və adətən hər il Ebola xəstələrinin sayı 500-dən çox olmur.
1979-1994-cü illər arasında heç bir xəstəlik hadisəsi qeydə alınmamışdı.
2014-cü il epidemiyası statistikası isə əvvəlki illərin xəstəlik statistikasını xeyli dərəcədə üstəliyib.
WHO statistikasına əsasən avqustun 9-a olan məlumatlara əsasən 1,848 xəstəliyə tutulma və ya buna şübhə doğuran hallar və 1,013 ölüm halı qeydə alınıb.
</doc>
<doc docid='bbc_international-40409019' lang='aze' type='mono' source_url='http://www.bbc.co.uk/azeri/international-40409019' term='ebola'>
Alimlər: Cənubi Amerika sağlamlıq üçün təhlükə yaradır
New York şəhərində yerləşən EcoHealth Alliance tədqiqat təşkilatı "dünyanın təhlükə xəritəsini" hazırlayıb. Burada gələcəkdə insanlığın sağlamlığı üçün təhlükə ola biləcək Latın Amerikası virusların mənbəyi kimi göstərilib.
New York şəhərində yerləşən EcoHealth Alliance tədqiqat təşkilatı "dünyanın təhlükə xəritəsini" hazırlayıb. Burada gələcəkdə insanlığın sağlamlığı üçün təhlükə ola biləcək Latın Amerikası virusların mənbəyi kimi göstərilib.
EcoHealth Alliance-n tədqiqatçıları məməlilər, onların daşıdığı virusları və həmin heyvanların insanlar ilə əlaqəsini araşdırıblar.
Onlar hesabatlarında təhlükənin ən potensial daşıyıcıları kimi yarasaları göstəriblər.
Alimlər ümid edirlər ki, əldə etdikləri məlumatlar QİÇS, Ebola və qrip kimi yeni epidemiyaların qarşısını almaqda yardımçı olacaq.
Aydındır ki, ən təhlükəli infeksiyalar insanlara heyvanlardan keçir. Ebolanın yayılmasının səbəbi yarasalar hesab olunduğu kimi, HİV virusunun da insanlara şimpanzelərdən keçdiyi düşünülür.
EcoHealth Alliance-n mütəxəssisləri qarşısında duran ən çətin tapşırıq isə növbəti epidemiyanın haradan yaranacağını müəyyənləşdirmək idi.
Bunun üçün 754 növ məməlinin daşıdığı bütün 586 virus tədqiq olunub. Buraya insanlar və digər məməlilərə də keçə bilən 188 zoonotik infeksiyalar da daxildir.
Onların bəziləri indiyə kimi ən xırda detalına kimi tədqiq olunsa da, bəzilərinə məhəl qoyulmayıb.
Buna görə də alimlər əldə olunan məlumatlardan biliklərindəki boşluqları doldurmaq üçün istifadə ediblər. Onlar, daşıyıcıların hansı növünün virusları insana keçirə biləcəyini müəyyənləşdirmək istəyirdilər.
Onların Nature jurnalında dərc olunan işində bütün yarasa növlərindən keçə bilən 17 və primat və gəmiricilər tərəfindən yoluxan 10 zoonotik infeksiyanın adı çəkilir.
Bundan sonra mütəxəssislər təhlükəli əraziləri müəyyənləşdirmək üçün bu növlər və onların daşıdıqları infeksiyaların arealını dəqiqləşdiriblər.
Görünən odur ki, təhlükəli gəmiricilərin əsas mənbəyi Cənubi Amerikadır.
"Potensial qaynar nöqtələr dünyanın müxtəlif hissələrində müxtəlif məməlilər üzrə dəyişir, lakin, yarasaların daşıdığı təhlükə digərlərindən daha ciddidir," tədqiqatın müəlliflərindən biri olan Dr. Kevin Olival BBC-ə deyib.
Tədqiqatın müəllifləri ümid edirlər ki, tərtib etdikləri xəritə bütün dünyanın növbəti epidemiyaya hazırlıqlı vəziyyətdə saxlayacaq.
"Bizim əsas ismarıcımız ondadır ki, bütün bu epidemiyalar insanın ətrafa təsiri ilə yaranır," Dr. Olival əlavə edib.
"Cavabımız isə budur: ovçuluq və vəhşi heyvanları məhvini aradan qaldırmaqla vəhşi təbiət ilə əlaqəni minimuma endirmək."
"Baxmayaraq ki, pandemiyalar zoonotik olurlar, əksər zoonotik infeksiyalar pandemiya yaratmırlar," Los Angeles-də yerləşən California Universitetindən James Lloyd-Smith deyib."
"Bu cür proqnozlar siyasətin ümumi prinsipləri yox, tədqiqat və virusların aşkarlanması üçün istifadə edilməlidir."
EcoHealth Alliance-n artıq yeni öhdəlik götürüb: quş qripi kimi zoonotik infeksiyaların mənbəyi olan quşlar üzərində tədqiqat aparmaq.
</doc>
<doc docid='bbc_141210_trending_twitter_selfie_year' lang='aze' type='mono' source_url='http://www.bbc.co.uk/azeri/international/2014/12/141210_trending_twitter_selfie_year' term='ebola'>
#BBCAzeriTrending: Twitter 2014-ü "selfie ili" elan edib
Əgər bilmirdinizsə, bu il - selfie (avtofotoportret) ilidir.
Əgər bilmirdinizsə, bu il - selfie (avtofotoportret) ilidir.
Bunu 2014-cü ilin trendlərinə baxan Twitter bəyan edib. Amerikalı teleaparıcı Ellen DeGeneres-in Oscar mükafatlarından paylaşdığı selfie üç milyon dəfədən çox paylaşılanda Twitterdə rekordları yeniləmişdi.
Azərbaycanda isə aprelin 8-də Prezident İlham Əliyev Naxçıvanda səfərdə ikən xarici ölkələrin səfirləri ilə 

selfie fotosunda çəkdiriləndə sosial mediada geniş müzakirə olunmuşdu.
"Selfie" termini mikrobloq saytında 92 milyon dəfə istifadə olunmuşdu, bu isə keçən ilə nisbətən 12 qat artım təşkil edir.
Twitter üçün 2014-cü ilin ən böyük hadisəsi Dünya Çempionatı olub. Braziliyada keçirilən tədbirlə bağlı 672 milyon tvit göndərilmişdi.
Dünya Çempionatı həmçinin Facebook-un "ilin trendləri" siyahısına da düşüb (nədənsə, sosial media şirkətləri ilin axırıncı üç həftəsinə məhəl qoymur).
Facebook-un siyahısında ikinci yeri Ebola epidemiyası tutub, baxmayaraq ki, Qərbi Afrikada müzakirələrin böyük hissəsi Facebook kimi açıq platformalarda deyil, çat tətbiqlərində baş verir.
Braziliyada keçirilən seçkilər, "ice bucket challenge" xeyriyyə təşəbbüsü və Qəzzadakı münaqişə həmçinin ilk 10-luğa düşüblər.
Amma qlobal baxımdan ən böyük trend, selfie-dir. Bu cür fotolar sizi də əsəbləşdirirsə, nəfəs alıb 2015-ci ili gözləyin.
</doc>
<doc docid='bbc_141013_ebola_liberia_strike_plan' lang='aze' type='mono' source_url='http://www.bbc.co.uk/azeri/international/2014/10/141013_ebola_liberia_strike_plan' term='ebola'>
Ebola: Liberiya səhiyyə işçiləri tətilə hazırlaşır
Liberiya səhiyyə rəsmiləri həkim və köməkçi personalı tətil keçirmək niyyətindən vaz keçməyə çağırıb.
Liberiya səhiyyə rəsmiləri həkim və köməkçi personalı tətil keçirmək niyyətindən vaz keçməyə çağırıb.
Ölkənin Səhiyyə İşçiləri Assosiasiyası Ebola xəstəliyi riskinə görə Ebola xəstələrinə baxan personala aylıq risk ödənişinin artırılmasını istəyir.
Liberiya səhiyyə nazirinin müavini Tolbert Nyenswah isə deyib ki, tətil Ebola xəstəliyindən əziyyət çəkənlərə, xəstəliyə qarşı mübarizədə indiyədək əldə olunmuş irəliləyişə mənfi təsir göstərəcək.
Hökumət, epidemiyanın indiki miqyasının risk ödənişlərinə dair ilkin razılaşdırmaların yerinə yetirilməsinə imkan vermədiyini bildirib.
Liberiyada Ebola xəstələrinə qayğı göstərən tibbi personalın orta maaşı 200-300 dollar (170-230 AZN) olduğu halda riskə görə əlavə aylıq ödəniş hazırda 500 dollar (390 AZN) təşkil edir.
Tətil keçirmək istəyən işçilər isə aylıq risk ödənişinin 700 dollaradək (550 AZN) qaldırılmasını tələb edirlər.
Liberiya Ebola epidemiyasına ən ağır dərəcədə məruz qalan ölkələrdəndir.
Ebola xəsətəliyindən Liberiyada indiyədək 95 tibbi işçi ölüb, epidemiyadan dünyada ölənlərin sayı isə 4000-dən çoxdur.
</doc>
<doc docid='bbc_140807_liberia_ebola' lang='aze' type='mono' source_url='http://www.bbc.co.uk/azeri/international/2014/08/140807_liberia_ebola' term='ebola'>
Ebola: Liberiyada fövqəladə vəziyyət elan edilir
Liberiya prezidenti Ellen Johnson Sirleaf ölkədə Ebola xəstələyinin kəskin yayılmasına görə fövqəladə vəziyyət elan edib.
Liberiya prezidenti Ellen Johnson Sirleaf ölkədə Ebola xəstələyinin kəskin yayılmasına görə fövqəladə vəziyyət elan edib.
Televiziya çıxışında prezident Johnson Sirleaf bildirib ki, bu səbəbdən bəzi insan haqları 90 gün müddətinə məhdudlaşdırılacaq.
Ebola virusu Qvineya, Sierra-Leone və Nigeriyaya da yayılıb- 930 nəfər bu virusun qurbanı olub.
Hazırda Ebola üçün vaksinlər mövcud deyil.
ABŞ prezidenti Barack Obama virusun beynəlxalq səviyyədə yayılmasından danışarkən bildirib ki, hələlik virusa qarşı təcrübi dərmanların istifadəsi tezdir.
Onun sözlərinə görə, bu məsələdə virusu araşdıran alimlərin məsləhətlərinə qulaq asmaq lazımdır.
</doc>
<doc docid='bbc_150103_uk_ebola_nurse_critical' lang='aze' type='mono' source_url='http://www.bbc.co.uk/azeri/international/2015/01/150103_uk_ebola_nurse_critical' term='ebola'>
Ebolaya yoluxan britaniyalı tibb bacısının vəziyyəti "ağırdır"
Syerra Leonedən qayıdandan sonra Ebola xəstəliyinə yoluxan britaniyalı tibb bacısının vəziyyəti ağırdır, onu müalicə edən London xəstəxanası bildirib.
Syerra Leonedən qayıdandan sonra Ebola xəstəliyinə yoluxan britaniyalı tibb bacısının vəziyyəti ağırdır, onu müalicə edən London xəstəxanası bildirib.
Royal Free Hospital "təəssüflə bəyan edir ki, Pauline Cafferkey-in vəziyyəti son iki gün ərzində tədricən pisləşib".
Pauline Cafferkey eksperimental anti-virus dərmanı qəbul edib və ona xəstəlikdən sağalan adamların qanı verilib.
O, dekabrda, Save the Children xeyriyyəçi təşkilatla könüllü olaraq Syerra Leoneyə gedəndən sonra xəstələnib.
</doc>
<doc docid='bbc_151108_ebola_sierre_leone' lang='aze' type='mono' source_url='http://www.bbc.com/azeri/international/2015/11/151108_ebola_sierre_leone' term='ebola'>
Sierre Leone Eboladan qurtulub
Dünya Səhiyyə Təşkilatı rəsmi şəkildə bildirib ki, Sierra Leone Ebola virusundan qurtulub.
Dünya Səhiyyə Təşkilatı rəsmi şəkildə bildirib ki, Sierra Leone Ebola virusundan qurtulub.
Bu xəbəri eşidən minlərlə insan ötən gün paytaxt Freetownda gecə yarısına qədər 42 gün ərzində heç kimdə xəstəliyin nişanələrinin tapılmadığını qeyd edib.
Virus son 18 ayda ərzində Sierre Leoneda 4 minə yaxın insanı öldürüb.
Ebolanın kökünün kəsilməsini bəziləri qurbanların xatirinə şam yandırmaqla, bəziləri isə rəqs etməklə qeyd edib.
"Danışdığım hamıda xəstəliyin bitməsinə görə yüngüllük hiss edilir", Freetownda Ebola ilə mübarizə xəstəxanasında çalışmış Dr Oliver Johnson BBC-ə deyib.
BBC müxbiri Tulip Mazumdar deyir ki, bu anı uzun zamandır ki bütün ölkə gözləyirdi.
Qonşu Liberia isə sentyabr ayında bu virusdan qurtulub. Ebola burada 4800 nəfəri öldürüb.
Qvineya da isə hələlik xəstəliyin olması barədə məlumatlar gəlir. Sierre Leone bildirib ki, virusun daha yayılmaması üçün sərhəd xidmətini gücləndirəcək.
</doc>
<doc docid='bbc_141016_ebola_west_risk_low' lang='aze' type='mono' source_url='http://www.bbc.co.uk/azeri/international/2014/10/141016_ebola_west_risk_low' term='ebola'>
Ebola böhranı: xəstəliyin Qərbdə yayılacağı ehtimalını ÜST cüzi sayır
ABŞ və Qərb ölkələrində Ebola virusunun geniş yayılması ehtimalı cüzidir, Ümumdünya Səhiyyə Təşkilatı (ÜST) bildirib.
ABŞ və Qərb ölkələrində Ebola virusunun geniş yayılması ehtimalı cüzidir, Ümumdünya Səhiyyə Təşkilatı (ÜST) bildirib.
ABŞ prezidenti Barack Obama da ölkədə “xəstəliyə kəsərli reaksiya veriləcəyini" vəd edərək, eyni zamanda amerikalıların virusa yoluxması riskinin xeyli aşağı olduğunu vurğulayıb.
Bu arada ABŞ-ın Texas ştatında Ebola xəstəsinə qayğı göstərərkən virusa yoluxmuş tibb bacısına təyyarədə səfər etməyə niyə icazə verildiyinin təffərüatları öyrənilməkdədir.
Rəsmilər Amber Vinson ilə təyyarədə uçmuş 132 nəfəri nəzarətdə saxlamağa çalışırlar.
Ebola epidemiyasından indiyədək ölənlərin sayı 4500-ə çatıb, onların əksəriyyəti Syerra Leone, Liberiya və Qvineyadandır.
Bu gün Brüsseldə toplaşan Aİ nazirləri Ebola böhranı ilə bağlı son tədbirləri, getdikcə daha geniş miqyas alan sərnişinlərin Ebola yoxlamasından keçirilməsi və virus yayılmasının qarşısını almaq məqsədilə Qərbi Afrikaya daha çox qoşun göndərilməsi kimi məsələləri nəzərdən keçirirlər.
ÜST strategiyası üzrə direktor Christopher Dye deyib ki, Ebola virusunun ABŞ və ya Avropa ölkələrinə yol açması "ciddi narahatlıq yaradır".
Lakin o, xəstəliyin Avropa və ABŞ-da geniş yayılacağı ehtimalının xeyli aşağı olduğunu qeyd edib.
"Güclü səhiyyə sisteminə malik Şimali Amerika və Qərbi Avropada xəstəliyin geniş miqyas alması ehtimalının çox cüzi olduğuna arxayınıq", Christopher Dye deyib.
Bundan əvvəl ABŞ prezidenti Barack Obama da Ebola virusunun ölkədə geniş yayılması ehtimalının "çox, çox aşağı" olduğunu demişdir.
Eyni zamanda o, Ebola virusuna yoluxma ilə bağlı bütün hadisələrin ABŞ-da ciddi tibbi nəzarət altında olacağını da qeyd etmişdi.
</doc>
<doc docid='bbc_141011_new_york_ebola' lang='aze' type='mono' source_url='http://www.bbc.co.uk/azeri/international/2014/10/141011_new_york_ebola' term='ebola'>
Nyu York aeroportunda Ebolaya nəzarət  tədbirləri
ABŞ hakimiyyəti Nyu-Yorkun JFK hava limanında 4 mindən artıq adamın ölümünə səbəb olmuş Ebola virusuna qarşı nəzarəti gücləndirib.
ABŞ hakimiyyəti Nyu-Yorkun JFK hava limanında 4 mindən artıq adamın ölümünə səbəb olmuş Ebola virusuna qarşı nəzarəti gücləndirib.
JFK aeroportunda Ebola virusunun ən çox yayılan ölkələrdən gələn sərnişinlər nəzarətdən keçəcəklər.
Bənzər nəzarət prosedurları Nyu York-un başqa hava limananları ilə yanaşı Çikaqo, Vaşinqton və Atlantada tətbiq olunacaq.
Ümumdünya Səhiyyə Təşkilatının son rəqəmlərinə görə dünya boyu 4033 adam virusa yoluxma nəticəsində həyatını itirib.
Ölüm hallarının mütləq əksəriyyəti Qərbi Afrika ölkələrində yer alıb.
Liberiya, Syerra-Leone və Qvineya reyslərinin sərnişinləri bir sıra suallara cavab verməli olacaqlar və buna ehtiyacın yarandığı təqdirdə tibbi müayinədən keçə bilərlər.
ABŞ ərazisində ilk dəfə Ebola virusunu daşıyan şəxsin aşkar olunmasından sonra hökumət virusla mübarizəyə yönələn səylərinin artırılacağını vəd edib.
Liberiyada virusa yoluxduğu deyilən Thomas Duncan Texas ştatındakı xəstəxanada çərşənbə günü vəfat edib.
İndiyədək uçuş vaxtı virusa yoluxma halları qeydə alınmayıb.
Ebola virusu qan, qusuntu, ishal, bədəndaxili mayelərlə təmas vaxtı ötürülür.
Virusun yayılmasının qarşısını almaq üçün xəstələr təcrid edilməlidir.
ABŞ-dan əvvəl Ebolaya qarşı nəzarət tədbirləri London hava limanlarında elan olunub.
Qərarın tənqidçiləri onun qeyri-səmərəli olduğunu deyirlər.
</doc>
<doc docid='bbc_141024_gas_problems_social' lang='aze' type='mono' source_url='http://www.bbc.co.uk/azeri/azerbaijan/2014/10/141024_gas_problems_social' term='ebola'>
Evdə qazınız varmı?
Son həftələr Azərbaycanda havanın soyuqlaşması ucbatından evində qaz yandırmaq istəyənlər problemlə üzləşib: bəzi rayonlarda və hətta Bakıda qazın verilməsində fasilələr yaranıb.
Son həftələr Azərbaycanda havanın soyuqlaşması ucbatından evində qaz yandırmaq istəyənlər problemlə üzləşib: bəzi rayonlarda və hətta Bakıda qazın verilməsində fasilələr yaranıb.
Sosial mediada yazılan şərhlərdə "qış rejiminin" hələ başlamaması və yaxud təmir işlərinin başlaması kimi səbəblər göstərilir.
Məsələn, Azəriqaz xəbərdarlıq etmişdi ki, Xocahəsən avtomobil yolunun genişləndirilməsi ilə əlaqədar Binəqədi rayonu Sulutəpə və Xocahəsən qəsəbələrinə təbii qazın verilişində fasilələr yaranacaq.
Amma təmir işlərinin yaya deyil, soyuqların düşdüyü vaxta təsadüf etməsinə istifadəçilərin çoxu qəzəbini bildirib.
Eyni zamanda bir neçə adam qazın verilişində heç bir problemlə üzləşmədiyini deyib.
BBC Azərbaycanca Facebook səhifəsində "külək və yağışlı hava şəraitində qaz verilişində fasilələrin sizə təsir edirmi" sualına bir çox adam reaksiya verib.
Nərimanov rayonunda yaşadığını bildirən Yikilmiw Hayeller adlı istifadəçi yazıb: "(Təsir) edir, qaz gəlmir 5 gündü. Belədə iş olar Azərbaycan qazı paylayir başqa ölkələrə, özündə evlərdə qaz yoxdu".
O, həmçinin aşağıdakı fotonu BBC Azərbaycancaya göndərib: "Hal hazırkı qaz. Bunla nə etmək olar? Hələ pitminutkada bunla isinməlidi guya. Elektirklə nəsə etməyə çalışırıq".
Ülviyyə M-Zadeh isə yazıb: "Bu soyuq bizə pis təsir edir, evdə qaz da yoxdu donuruq. Bizim binada qaz yoxdu umumiyyətlə balon qaz işlədir hamı. O da bildiyiniz kimi cox təhlukəlidi".
Amma bu istifadəçi şəkil göndərməyib: "Bu halima aid şəkil görməyinizi heç məsləhətli bilmirəm", o deyir.
"Donurammm atapleniyaları versinlərdə. Gərək kimsə Ebola olsun?" Illusive Man sual edib.
Ucardan Faiq Eyvazov: "Qaz varki fasiləsidə ola?"
Bashligsiz Setirler isə deyir ki, hər il belə olur. "Yenə keçən ilə kimi gecədən sonra azaldırdılar, indi kruqli sutka az verilir".
Bəzi istifadəçilər Azərbaycan qazının xaricə satılmasını, ölkə daxilində isə qazın mütəmadi olaraq kəsilməsini şərh ediblər.
"Qazı satmirlar camaata ona görə ki, məmur balaları acından qırılar, yaxşısı budur ki, XARİCƏ satsınlar!", Yusifbeyli Elcin şərh yazıb.
Eli Abbas: "Bizə düşmən lazım gəlmirki, düşmənlərimiz bizə içimizdə zülm edirlər".
"Yox təsir etmir, biz öz şəxsi qaz mədənimizdən və Almaniyadan gətirdiyimiz qazçıxarma qurğularından istifadə edərək mətbəxin bir gözünü yandırırıq... Sizdə bu yoxdur ki..? Həm soyuq havada qaz nəyə lazım, kəssinlər xaricə satsınlar da...", Kenan Rzazade deyir.
Qazın verilişində heç bir problemlə üzləşmədiyini bildirənlər də olub. "Bizdə gəlir, göz dəyməsin", Rf Gulya yazıb.
2007-ci ildən Bakıda yaşadığını bildirən Robert Warner deyir ki, indiyə kimi işıq və qaza görə "problem olmayıb".
"Azərbaycanda Allaha şükür olsun, ən ucqar kəndlərdə belə qaz çəkilib. Sizin göndərdiyiniz o foto elə Avropanın orta göbəyindən deyilmi?" - yazıb Sefer Qeni.
Mingəçevirdən Melek Efendiyeva: "Bizdə qaz həmişə var. Sadəcə arada kəmərlərdə problem olarsa qazın verilişi dayandırılır".
Son günlərdə Twitterdə istifadəçilər də #belesoyuqhavalarda həştəqindən istifadə edərək soyuqla necə mübarizə apardıqlarından yazıblar.
"#belesoyuqhavalarda ne etmeli? haştaqla yazaq görek neynirik", həştəqi başlayan @elmin_hasanli deyib.
"#belesoyuqhavalarda 35 dərəcə istisi olan Şri Lankada olmağın yeri var", @ayazabushov yazıb.
@Rustamzadeh adlı istifadəçi: "#belesoyuqhavalarda xəngəldən başqası yalandır".
Azərbaycanda qaz verilişində fasilələrin yaranması sizə və ya ailənizə təsir edirmi? Siz də şərhlərinizi, foto və videolarınızı bizimlə bölüşün:
azeri@bbc.co.uk ünvanına e-mail, və ya  

Facebook mesajı göndərin.
</doc>
<doc docid='bbc_141001_us_first_ebola' lang='aze' type='mono' source_url='http://www.bbc.co.uk/azeri/international/2014/10/141001_us_first_ebola' term='ebola'>
ABŞ-da ilk dəfə Ebola ilə xəstələnmə halı qeydə alınıb
Ebola virusuna yoluxmuş şəxsin ABŞ-da xəstələnməsinin ilk halı qeydə alınıb. Texas ştatındakı xəstəxana rəsmiləri adının məxfi saxlanıldığı şəxsin təcrid edilmiş palataya yerləşdirildiyini bildirirlər.
Ebola virusuna yoluxmuş şəxsin ABŞ-da xəstələnməsinin ilk halı qeydə alınıb. Texas ştatındakı xəstəxana rəsmiləri adının məxfi saxlanıldığı şəxsin təcrid edilmiş palataya yerləşdirildiyini bildirirlər.
Güman edilir ki, xəstə virusa ABŞ-a səyahət etməkdən təqribən iki həftə əvvəl yoluxub.
Ümumdünya Səhiyyə Təşkilatına əsasən Qərbi Afrikada Ebola xəstəliyindən 3,000-dən artıq adam ölüb.
Qərbi Afrikada vurusa yoluxub xəstələnən şəxslər əvvəl də Amerikaya gəlib. Lakin bu, virus daşıyıcısının ABŞ-a gəldikdən sonra xəstəliyə tutulmasının ilk halıdır.
Xəstəliklərə nəzarət üzrə ABŞ mərkəzinin direktoru Thomas Frieden bildirib ki, 19 sentyabrda Amerikaya gələn şəxsdə xəstəliyin simptomları özünü 25 sentyabrda göstərməyə başlayıb.
İlkin məlumata görə, xəstə kritik vəziyyətdədir.
Onun Liberiyada olarkən Ebolaya yoluxan xəstələrin müalicəsində iştirak etmədiyi bildirilir.
Səhiyyə rəsmiləri xəstənin təmasda olduğu şəxslərin kimliyini müəyyən etməyə çalışırlar.
Thomas Frieden xəstənin ailə üzvlərindən birində Ebola qızdırmasının inkişaf edəcəyini istisna etməyib.
Çərşənbə günü Nigeriya və Seneqalda yeni yoluxma halları qeydə alınmayıb.
Ebola virus xəstəliyi
</doc>
<doc docid='bbc_150607_g7_bavaria_agenda' lang='aze' type='mono' source_url='http://www.bbc.com/azeri/international/2015/06/150607_g7_bavaria_agenda' term='ebola'>
G7 sammiti: Yunanıstan, Putin və Ebola
Qərbin aparıcı 7 ölkəsi - ABŞ, Almaniya, Fransa, Britaniya, Yaponiya, İtaliya və Kanadanın rəhbərləri Bavariyanın xizək kururtu Qarmiş Partenkirxenə G7 sammitinə toplaşıblar.
Qərbin aparıcı 7 ölkəsi - ABŞ, Almaniya, Fransa, Britaniya, Yaponiya, İtaliya və Kanadanın rəhbərləri Bavariyanın xizək kururtu Qarmiş Partenkirxenə G7 sammitinə toplaşıblar.
Keçən il Krımın ilhaqına görə Rusiya G8 klubundan xaric edildikdən sonra dünyanın aparacı ölkəkərinin zirvə görüşü G7 formatında keçirilir.
Müşahidəçilərin proqnozlarına görə, Bavariyada keçirilən G7 sammitində əsas müzakirə edilən mövzu Ukrainadakı vəziyyət olacaq.
Gözlənildiyinə görə, sammit iştirakçıları DXR və LXR-ı dəstəkləməkdən çəkindirmək üçün Kremlə siyasi təzyiq göstərilməsi istiqamətində səyləri davam etdirəcəklər.
Bavariya zirvə görüşü ərəfəsi Kanada Baş naziri Stiven Harper Vladimir Putinin Ukrayna məsələsində atdığı addımları ilə özünü gözdən saldığını bildirərək, Putinin hakimiyyətdə olduğu dövrdə Rusiyanı G7 klubuna yaxın buraxmamağı təklif edib..
Almaniya, Britaniya və ABŞ Rusiyaya qarşı tətbiq edilən iqtisadi sanksiyalardan daha çox zərər çəkən ölkələrə Aİ-nın yardım göstərməsi məsələlərini müzakirə etmək niyyətindədirlər.
İtaliyanın  Corriere della Sera qəzetinə şənbə günü verdiyi müsahibədə Rusiya prezidenti Vladimir Putin  Moskva ilə NATO arasında hərbi münaqişənin yarana bilməsi ehtimalını istisna edib.
G7 sammitində daha bir mühüm mövzu Yunanıstanın borc böhranı ilə bağlı olacaq..
Bundan əlavə, sammit iştirakçıları qlobal istiləşmə və Ebola epidemiyası ilə mübarizə yollarını müzakirə etməlidirlər.
Sammitin ikinci gününün "İslam Dövləti" və "Boko Haram" kimi radikal hərəkatların yaratdığı təhlükələrin müzakirəsinə həsr olunacağı güman olunur.
Bununla bağlı, gözlənildiyinə görə, bazar ertəsi günü Bavariyaya İraq, Nigeriya və Tunis rəhbərləri gəlməlidirlər.
</doc>
<doc docid='bbc_141020_ebola_free_nigeria' lang='aze' type='mono' source_url='http://www.bbc.co.uk/azeri/international/2014/10/141020_ebola_free_nigeria' term='ebola'>
Ebola böhranı: Nigeriya epidemiyadan azad zona elan edilib
Nigeriya gözlənildiyinə görə bazar ertəsi günü Eboladan azad zona elan olunub.
Nigeriya gözlənildiyinə görə bazar ertəsi günü Eboladan azad zona elan olunub.
Bu qərar Ümumdünya Səhiyə Təşkilatı (ÜST) tərəfindən ölkə ərazisində 6 həftə ərzində yeni xəstəlik hallarının aşkar edilmədiyinə görə verilib.
ÜST-ə görə Ebola virusuna yoluxma mərhələsindən xəstəliyin aşkar forma alması mərhələsinədək keçən inkubasiya dövrünün müddət həddi 21 gündür.
Ölkədə yeni Ebola xəstəliyi hadisəsi iki inkubasiya dövrü ərzində aşkar edilmədiyi halda həmin ölkəni ÜST "Eboladan azad" elan edir.
Afrikada ən çoxsaylı əhaliyə malik olan Nigeriyaya Ebola virusunu iyul ayında xəstəliyə yoluxduğunu bilməyən liberiyalı diplomat Patrick Sawyer özü ilə gətirmişdi.
Bundan sonra Nigeriyada dövlət səhiyyəsi səviyyəsində dərhal qabaqlayıcı tədbirlər görülmüşdü, ölkə səhiyyəsində fövqəladə vəziyyət elan edilmişdi.
Bir müddətdən sonra Sawyer və daha yeddi nəfər nigeriyalı vətəndaş xəstəlikdən vəfat etmişdilər.
Ölənlər arasında liberiyalı diplomatda Ebola virusunu aşkar etmiş həkim Ameyo Stella Adadevoh da var idi.
Nigeriyada bu həkimin Ebola virusunun tez bir zamanda aşkar edilməsi və kökündə kəsilməsində mühüm rol oynadığı bildirilir.
İndiki Ebola xəstəliyi epidemiyası nəticəsində Qərbi Afrikada 4 500 adam ölüb, ölüm hallarının əksəriyyəti Liberiyada, Qvineya və Syerra Leone-də qeydə alınıb.
Bu ölkələrdə xəstəliyə yoluxanların 70 faizi xəstəlikdən ölüb.
</doc>
<doc docid='bbc_140817_ebola_attacked_liberia' lang='aze' type='mono' source_url='http://www.bbc.co.uk/azeri/international/2014/08/140817_ebola_attacked_liberia' term='ebola'>
Liberiya: Ebola xəstəsi olan 29 nəfər tibbi təcridxanadan qaçıb
Liberiya paytaxtı Monroviyada naməlum şəxslərin tibbi təcridxanaya hücum etməsi nəticəsində karantində saxlanılan 29 ebola xəstəsi qaçıb.
Liberiya paytaxtı Monroviyada naməlum şəxslərin tibbi təcridxanaya hücum etməsi nəticəsində karantində saxlanılan 29 ebola xəstəsi qaçıb.
Frans Press agentliyinin məlumatına əsasən hücum edənlər təcridxananın qapılarını sındıraraq tibbi obyekti qarət ediblər.
Hücum zamanı onların eləcə də Liberiyada Ebola virusunun olmadığı qışqırdıqları xəbər verilir.
Qərbi Afrikada Ebola xəstəliyindən 1000 nəfərə yaxın adam ölüb, daha 1800 nəfərin bu xəstəliyi törədən virusa yoluxduğu güman edilir.
</doc>
<doc docid='bbc_140930_ebola_orphane_unisef' lang='aze' type='mono' source_url='http://www.bbc.co.uk/azeri/international/2014/09/140930_ebola_orphane_unisef' term='ebola'>
Ebola epidemiyası: "minlərlə yetim uşağa" qayğı tələb olunur
Bu ilin əvvəlindən Qvineya, Liberiya və Syerra Leonedə Ebola epidemiyası nəticəsində bir və ya hər iki valideynini itirmiş 3,700-dən artıq uşaq qayğı görməyə bilər, BMT-nin uşaq agentliyi bildirir.
Bu ilin əvvəlindən Qvineya, Liberiya və Syerra Leonedə Ebola epidemiyası nəticəsində bir və ya hər iki valideynini itirmiş 3,700-dən artıq uşaq qayğı görməyə bilər, BMT-nin uşaq agentliyi bildirir.
UNICEF-ə əsasən uşağa təsəlli vermək kimi adi insan reaksiyası "potensial ölüm cəzasına" çevrilib. Ən yaxşı halda xəstəni “uşaqların qonşuları yedizdirir”, agentlik bildirib.
Ümumdünya Səhiyyə Təşkilatı Qərbi Afrikada Ebola xəstəliyindən 3,000-dən artıq adamın öldüyünü bildirib.
İnsan tələfatı baxımından bu, Ebola virusunun ən ölümcül epidemiyasıdır.
Kimsəsiz uşaqlara təcili şəkildə qayğı göstərənlər tələb olunur, UNICEF qeyd edir.
Beynəlxalq təşkilat bu bəyanatla epidemiyanın ən geniş yayıldığı Afrikanın 3 ölkəsində iki həftəlik dəyərləndirmə missiyasının başa çatmasından sonra çıxış edib.
Missiya hospital və yerli kəndlərdə yetim qalmış uşaqları aşkar edib. Onlardan bəziləri 3-4 yaşındadır.
Xəstə uşaqlara ən yaxşı hallarda qonşuları yemək verir, lakin yerlilər onlarla əlaqəyə girməkdən yayınır.
BMT-nin uşaq agentliyi kimsəsiz uşaqları müəyyən edib onlara qayğı göstərəcək sistemin yaradılmasına ehtiyac olduğunu bildirir.
Məsələ gələn ay Syerra Lionda keçiriləcək toplantında müzakirə edilməlidir.
Ebola virus xəstəliyi
</doc>
<doc docid='bbc_141019_ebola_global' lang='aze' type='mono' source_url='http://www.bbc.co.uk/azeri/international/2014/10/141019_ebola_global' term='ebola'>
Liberiya prezidenti: Ebolaya qarşı mübarizədə "bütün millətlər maraqlıdır"
Liberiya prezidenti Ellen Johnson Sirleaf deyir ki, Ebolaya qarşı mübarizədə bütün dünyanın marağı var.
Liberiya prezidenti Ellen Johnson Sirleaf deyir ki, Ebolaya qarşı mübarizədə bütün dünyanın marağı var.
BBC-də yayımlanan "dünyaya məktub"unda o deyib ki, xəstəlik "sərhədlərə baxmır" və hər bir ölkə ona qarşı mübarizədə əlindən gələni etməlidir.
Prezident Johnson Sirleaf əlavə edib ki, afrikalıların bir nəsli "iqtisadi fəlakətə görə itirilə" bilər.
Ebola yayılmasına görə Qərbi Afrikada 4 500-dən çox adam ölüb. Onlardan 2 200-ü Liberiyadandır.
Beynəlxalq ianələr BMT agentliklərinin və yardım təşkilatlarının tələb etdiyindən çox az olub.
Qvineya, Liberiya və Syera Leonedə 9 000-dək adamın xəstəliyə yoluxduğu bildirilir. Xəstəliyə yoluxanların təxminən 70 faizi ölür.
"Ebolaya qarşı mübarizədə hər birimizin marağı var", xanım Johnson Sirleaf deyib. "Dünya vətəndaşları olaraq milyonlarla Qərbi afrikalını tək qoymayacağımızı vəd etmək, hamımızın borcumuzdur".
Onun sözlərinə görə, Ebola "təkcə səhiyyə böhranı deyil. Qərbi Afrikanın bir çox yerində gənc nəsil iqtisadi fəlakətə görə itirilə bilər".
</doc>
<doc docid='bbc_150102_news_predictions_2015' lang='aze' type='mono' source_url='http://www.bbc.co.uk/azeri/international/2015/01/150102_news_predictions_2015' term='ebola'>
2015-ci il - baş xəbərlərdə nə olacaq?
Yeni il başlayıb. 2015-ci ildə hansı məsələlər gündəmdə olacaq? BBC-nin ekspertləri proqnozları ilə bölüşür.
Yeni il başlayıb. 2015-ci ildə hansı məsələlər gündəmdə olacaq? BBC-nin ekspertləri proqnozları ilə bölüşür.
Lyse Doucet, beynəlxalq məsələlər üzrə Baş müxbir
2015-ci ildə diqqət yenə də Orta Şərq və onun ətrafında baş verən hadisələrin qlobal nəticələrinə yönələcək.
İl bitərkən Pakistanda və Əfqanıstanda böyük təhlükəsizlik problemləri yaşanıb. 2015-ci ildə vəziyyət daha da gərginləşəcək. Pakistan, Hindistan və Əfqanıstan arasında daha yaxşı əlaqələr zəruri lakin çətin olacaq.
2015 bir çox yerdə İslamçı qruplara qarşı mübarizə üçün həlledici il olacaq.
ABŞ hərbi fəallığını azaltmağa çalışacaq lakin Prezident Obamanın cəhdlərinə baxmayaraq Amerika geri çəkilə bilməyəcək.
İraqda ABŞ İslam Dövləti qrupunun zəbt etdiyi şəhərləri geri qaytarmaq üçün İraq əsgərlərini gücləndirməyə çalışacaq. İraq parçalanmış olaraq qalacaq, elə Suriyada da onun kimi.
Neft qiymətlərinin düşməsi nəticəsində baş verən iqtisadi təzyiqlərə görə dünya gücləri müttəfiqlərindən imtina etməyə vadar etməyəcək, lakin çıxış yolu tapmaq üçün təzyiq artacaq.
Neft istehsalçıları Suriya prezidenti Bəşər əl-Əsədin əsas müttəfiqləri olan Rusiya ilə İran münaqişənin tönzimləməsində yeni siyasi yanaşmalara nəzər salacaqlar. Qərb, Ərəb ölkələri və Türkiyə fərqli qüvvələri dəstəkləməyə davam edəcək və birləşmiş müxalifətə əngəl olacaq.
2015-ci il digər baxımlardan da həlledici bir ildir. İranın nüvə proqramı barədə sazişin imzalanacağını gözləmək olar. İsrail seçkilərindən sonra ABŞ Dövlət Katibi John Kerry İsrail-Fələstin danışıqlarını yenidən başlatmağa çalışacaq, hərçənd ki, irəliləyişlərin əldə olunmasını həddən aşırı gərginlik əngəlləyə bilər.
Bridget Kendall, BBC-nin diplomatik müxbiri
2015-ci il başladıqca Qərb diplomatları iki böyük çətinliklə üzləşir: Suriyanın çökməsindən yoluxmanın qarşısını almaq və dirçələn Rusiyanı dayandırmaq.
Birincisinə gəldikdə, əslində İranla nüvə razılaşması Orta Şərqdə yeni paradiqma yaradaraq Tehranı müttəfiq edə bilər.
Qərblə İranın artıq ortaq düşməni var: bu Suriya və İraqdakı İslam Dövlətinin cihadçılarıdır. Hər iki tərəf razılaşma istəyir. Qərb İranın nüvə silahı əldə etməsi əleyhinədir, Prezident Ruhani isə sanksiyaların qaldırılmasını istəyir.
Bundan başqa Suriya prezidenti Bəşər əl-Əsəd gələcəyi haqqında suallar var. O, İranın əsas müttəfiqidir, amma Qərb ölkələrinin çoxu üçün o, kompromisin tərkib hissəsi ola bilməz.
Beləliklə ən ağlabatan nəticə, xaosun davam etməsidir. İran isə sanksiyalardan yan keçmək üçün başqa yollar axtaracaq.
Eynilə Rusiya ilə Ukrayna arasında razılıq əldə etmək, münaqişəni davam etdirməkdən daha üstün tutula bilər. Rusiyanın iqtisadi çətinliklərinə görə cənab Putin daha üzü yola ola bilər.
Amma qarşılıqlı etimadın olmasına görə hər hansı müvəffəqiyyətə ümid çox azdır. Kiyev və Qərb qüvvələri Moskvaya dərin şübhə ilə baxırlar. Prezident Putin isə Qərblə əlaqələrin pisləşməsinə, Rusiyanın özünə daha çox arxalanmağa bir fürsət kimi baxır.
Ukraynanı Rusiya ilə sərhəddəki tanınmamış anklavlara ayıran de-fakto sərhəd artıq mövcuddur. Bu səpkidə 2015-ci ildə Dəmir Pərdəyə oxşar daha geniş lakin gözü görünməyən bir səddin yaradılmasını gözləmək olar.
Qərb Rusiyanı, cənab Putin isə Qərbi ittiham edəcək.
Mark Mardell, aparıcı, "The World This Weekend"
Qloballaşmanın təzyiqinə görə inteqrasiya etmiş dünyamız hissələrə parçalanacaq.
ABŞ-ı bum gözləyir, Avropada isə durğunluq hökm sürəcək və yaxud da vəziyyət daha da piləşəcək, Çini isə bilmək olmur. Qeyri-bərabərlik artacaq və bunun həllini heç kəs tapa bilməyəcək. Beləliklə daha çox adam siyasətə inamını itirəcək.
2014-cü ildən mövcud münaqişələr dərinləşəcək və konfliktlər başlayacaq. Həm buna, həm də 2016-ci ildə ABŞ-da keçiriləcək seçkilərə görə Qərbin müdaxiləsi barədə debat intensivləşəcək.
Növbəti ABŞ prezidenti Bush-un macəraçılığı ilə Obamanın sakitliyi arasında bir mövqe axtarmalı olacaq.
Avropa öz sərhədlərinə diqqətlə baxıb seçim etməli olacaq: əgər Ukrayna və Türkiyə heç vaxt qoşulmayacaqlarsa, Aİ yolunu dəyişməli olacaq. Digər siyasi layihələr kimi Aİ də genişlənməsə deflyasiyaya məruz qala bilər.
İnternet fəlsəfənin döyüş meydanına çevriləcək və gerontokratiyanı (daha qoca nəslin idarə etdiyi cəmiyyət) təşvişə salmağa davam edəcək.
Carrie Gracie, BBC-nin Çin məsələləri üzrə redaktoru
2015-ci ildə kommunist partiyasının vəziyyətə uyğunlaşması, prezident Si Dzinpinin yerdə qalan siyasi rəqiblərinin aradan qaldırılması və sinik bürokratik aparatı özünə işləməyə alışqanlığından tərgidtirmək məqsədlərinə xidmət edən korrupsiya əleyhinə kampaniya davam edəcək.
Çin iqtisadiyyatı 30 il ərzində yaranan yüksək artım modelindən ayıraraq "Yeni normal" məcraya yönləndirməyə çalışır. Hazırda islahatlara həmişəkindən daha böyük ehtiyac var lakin onların təxirə salınması, prosesi ləngidir.
Honq Konqun gələcək rəhbərinin seçilməsi qaydaları barədə qanunun yerli parlamentdə təsqdilənib-təsdiqlənməyəcəyi qeyri-məlum olaraq qalır.
Bütün təqdirlərdə Occupy hərəkatının aşkara çıxardığı ziddiyyətli probelmləri həll etmək asan olmayacaq.
Hava, torpaq və təmiz su problemləri uzun müddət ərzində əsas məsələ olaraq qalacaq. 2014-cü ildəki sammitdə Çin prezidenti havaya atılan tullantıların ixtisar olunacağını vəd edib və 2015-də keçəcək Paris konfransı yaxınlaşdıqca həmin vədlərin yerinə yetirilməsi baxımından irəliləyiş gözləmək olar.
Çinin texnologiya bazarı inkişaf etdikcə Facebook rəhbəri Mark Zuckerberg-in bu ölkəyə səfərini və sosial şəbəkəyə girişlə bağlı kompromislərə getməsini gözləmək olar.
Müdafiə sənayesində böyük bir dəyişikliklər nəzərə çarpır. Misal üçün Çinin atom sualtı qayıqları istismara verilir və onun hərbi sənaye kompleksi beynəlxalq silah bazarında payını artırmağa çalışır.
2015-də Çin Mərkəzi Asiya bölgəsində energetika, nəqliyyat və təhlükəsizlik sahəsində üstünlüyünü təmin etmək üçün diplomatik səylərini davam etdirəcək.
Kamal Ahmed, BBC-nin biznes məsələləri üzrə redaktoru
İqtisadi qüdrətin Qərbdən Şərqə doğru keçdiyi bir məqamda 2015-ci il xüsusi əhəmiyyətə malikdir.
Çin bankları və şirkətləri sürətlə Qərbə doğru genişlənir. Onlardan bir çoxu artıq üstələdikləri Qərb şirkətlərini təqlid etmirlər.
İnternet satışları üzrə Alibaba şirkəti Amerikanın Walmart nəhəngilə rəqabət məsafəsini qısaldıb. 2015-ci ildə Alibaba dəyərinə görə dünyanın aparıcı 10 şirkətlər arasına daxil ola bilər.
Çinin əhəmiyyətli iqtisadi oyunçuya çevrilməsi sürətlə baş verib və o, Kanadadan sonra ABŞ iqtisadiyyatının ən iri investorudur.
Pekinin irimiqyaslı yatırımları bəzi Afrika ölkələri üçün müəyyən problemlərə səbəb olub və investisiyalara ehtiyacı olan Qərb eyni suallarla üzləşə bilər.
Bu arada bir çox Qərb paytaxtlarında deqloballaşma və biznesin ixtisarı müzakirə olunmaqdadır. Çox güman ki, maliyyə böhranından sonra peyda olan bu təmayül 2015-ci il ərzində də gündəmdə qalacaq.
2015-ci ildə süni intellekt, avrozona ölkələrində yeni çətinliklər gözlənilir. Eyni zamanda bu il Ebola vaksininin axtarışı baxımından əhəmiyyətli irəliləyiş əldə oluna bilər.
2015-də enerji daşıyıcılarının ucuzlaşmasına görə iqtisadi artım və ABŞ-dan müsbət iqtisadi xəbərlərin daxil olması da gözlənilir. Ümumiyyətlə 2015 ötən ilin sonu ilə müqayisədə daha nikbin iqtisadi və biznes əhval-ruhiyyəsilə seçiləcək.
</doc>
<doc docid='bbc_141008_ebola_spain' lang='aze' type='mono' source_url='http://www.bbc.co.uk/azeri/international/2014/10/141008_ebola_spain' term='ebola'>
Ebolaya yoluxma riski "hətta Avropada da yüksəkdir"
Müasir səhiyyə sistemlərinə malik Avropa ölkələrində belə tibb işçiləri arasında Ebola virusuna yoluxma hallarının sayı arta bilər, Ümumdünya Səhiyyə Təşkilatının (ÜST) son xəbərdarlığında deyilir.
Müasir səhiyyə sistemlərinə malik Avropa ölkələrində belə tibb işçiləri arasında Ebola virusuna yoluxma hallarının sayı arta bilər, Ümumdünya Səhiyyə Təşkilatının (ÜST) son xəbərdarlığında deyilir.
Təşkilatın nümayəndəsi Peter Piot İspaniyada tibb bacısının virusa yoluxmasına təəccüblənmədiyini deyib. Mətbuatda adı Teresa Romero kimi keçən tibb bacısı Afrika ölkələrindən kənarda virusa yoluxmuş ilk şəxs hesab olunur.
O, virusa Qərbi Afrikadan gələn iki ispaniyalı missionerin müalicəsindən sonra yoluxub.
Teresa Romero, onun həyat yoldaşı və daha üç nəfər karantində saxlanılır.
Ebola virusunun yayılmasının qarşısını almaq üçün 50 adamın müşahidə altına alındığı bildirilir.
Beynəlxalq Valyuta Fondu bildirib ki, epidemiyanın uzun müddət davam etməsi və bölgə boyu yayılması təqdirində Qərbi Afrika ölkələrinin iqtisadiyyatına ciddi zərər dəyəcək.
Avropada Ebola virusuna yoluxma halı barədə xəbərdən sonra hava nəqliyyat şirkətlərinin səhmlərinin dəyəri bir qədər azalıb. Ehtiyat edilir ki, Ebolanın yayılması ilə bağlı beynəlxalq daşımalara tələbat azala bilər.
2014-cü ildə Ebola epidemiyası nəticəsində təqribən 3400 adam ölüb.
Virusun ən çox yayıldığı ölkələr Qvineya, Syerra Leone və Liberiyadır.
</doc>
<doc docid='bbc_141113_ebola_trial' lang='aze' type='mono' source_url='http://www.bbc.co.uk/azeri/international/2014/11/141113_ebola_trial' term='ebola'>
Ebola əleyhinə dərmanın klinik sınaqları başlayır
Beynəlxalq “Sərhədsiz Həkimlər” təşkilatı (MSF) Qərbi Afrikanın 3 tibbi mərkəzində Ebolaya yoluxmuş xəstələrin yeni klinik müalicə üsullarının tətbiqinə başlayıb.
Beynəlxalq “Sərhədsiz Həkimlər” təşkilatı (MSF) Qərbi Afrikanın 3 tibbi mərkəzində Ebolaya yoluxmuş xəstələrin yeni klinik müalicə üsullarının tətbiqinə başlayıb.
Sınaqlardan Ümümdünya Səhiyyə Təşkilatının tövsiyyə etdiyi iki yeni preparat keçiriləcək.
Əsas məqsəd ölümcül virusla xəstəliyin ən təhlükəli ilk 14 günündə mübarizə aparmaqdar.
Ebolaya yoluxanların sayı 14 mini aşıb və qızdırmadan 5160 adam ölüb.
Virus ən çox Liberiya, Qvineya və Syerra-Leonedə yayılıb.
Çərşənbə günü Qvineya ilə qonşu Malidə virusdan 3 nəfər ölüb.
MSF nümayəndəsi deyib ki, yeni dərman və müalicə üsulları ilıə bağlı sınaqlar Britaniya, Fransa və Belçika tədqiqatçıları ilə birlikdə keçirilir.
Qvineayadakı Qekedu şəhərinin tibbi mərkəzində Fransa həkimləri "Favipiravir" dərmanını sınaqdan keçirəcəklər.
Paytaxt Konakridə isə Hollandiya mütəxəssisləri qan və plazmanın köçürülməsi ilə bağlı müalicə üsullarının səmərəliyini yoxlayacaqlar.
Eyni zamanda Britaniyanın Wellcome Trust təşkilatının təqiqatçıları "Bribcidofovir" preparatının effektivliyini nəzərdən keçirməlidirlər.
</doc>
<doc docid='bbc_140528_ukip_success_analysis' lang='aze' type='mono' source_url='http://www.bbc.co.uk/azeri/international/2014/05/140528_ukip_success_analysis' term='ebola'>
Millətçilərin Avropa seçkilərində uğuru nə deməkdir?
Avropa Parlamentinə seçkilərin ardınca Britaniyanın əsas üç partiyasının liderləri Birləşmiş Krallıqda millətçi UKİP partiyasının qələbəsini müzakirə etmək üçün bir araya gələcəklər.
Avropa Parlamentinə seçkilərin ardınca Britaniyanın əsas üç partiyasının liderləri Birləşmiş Krallıqda millətçi UKİP partiyasının qələbəsini müzakirə etmək üçün bir araya gələcəklər.
Britaniyanın baş naziri David Cameron isə Avropa liderlərini çərşənbə axşamı Brüsseldə keçirilmiş “qeyri-rəsmi şam yeməyi”ndən əvvəl Avropa İttifaqının ciddi islahatı barədə düşünməyə çağırmışdı.
Britaniya mətbuatı yazır ki, cənab Cameron Almaniya kansleri Angela Merkel, İsveçin və Macarıstanın baş nazirləri Fredrik Reinfeldt və Viktor Orbanla təcili telefon danışıqlarında olub.
Baş nazir bu qənaətdədir ki, Brüssel “həddən artıq şişib və ədabaz olub”. O, Avropa boyunca ölkələrinin Brüsseldən müstəqilliyi ideyasını şüar etmiş millətçi və sağçı partiyaların Avropa Parlamentinə seçkilərdə uğurunun əsas səbəbi kimi də elə bunu göstərib.
Aparıcı partiyaları da, hakim Mühafizəkarlar Partiyasının lideri, baş nazir David Cameronu da başa düşmək çətin deyil.
Hələ bir-iki il əvvəl çox az populyar olan millətçi UKİP ötən həftəsonu Britaniyada Avropa Parlamentinə seçkilərin qalibi olub.
Siyasi partiya liderləri UKİP-ə AP-də 24 mandat qazandırmış qələbəni “siyasi zəlzələ” adlandırıblar.
Avropa Parlamentinə seçkilərdə bütün Avropa boyunca millətçilər və ifrat sağçılar böyük uğur qazanıblar. Paradoksaldır ki, bu seçkilərdə çox yaxşı nəticə göstərmiş partiyalar öz ölkələrində “avroskeptik”, yəni qısaca deyilsə, Avropa İttifaqının gələcəyinə inanmayan siyasi təşkilatlar sayılır. Bu mənada baş verənləri “ümumavropa zəlzələsi” də adlandırmaq olar.
Fransada ifrat sağçı Marine Le Pen-in Front National Partiyası (FN) öz tarixində ilk dəfə olaraq ölkə üzrə keçirilən seçkilərin qalibi olub.
Ölkəyə immiqrasiyanın dayandırılmasının qızğın tərəfdarı olan FN Fransada keçirilən seçkilərdə bütün səslərin 25 faizini qazanıb və indi AP-də 24 mandata malikdir.
Xanım Le Pen deyib: “Fransa güclü və aydın şəkildə hayqırıb ki, o fransızlar tərəfindən, fransızlar üçün və fransızlarla birlikdə idarə olunmaq istəyir, Brüsseldəki əcnəbi komissarlar tərəfindən yox”…
Mətbuat yazır ki, Fransanın tarixində ilk dəfə olaraq ifrat sağçı partiya seçkilərin qalibi olub.
Prezident Hollande-ın sosialistləri səslərin yalnız 14 faizini qazana biliblər. Bu, 1970-ci ildə təsis olunmuş hakim partiyanın ən pis göstəricisidir.
Əsas müxalifət partiyası olan UMP də Avropa seçkilərində səslərin cəmi 20 faizinə sahib ola bilib.
Bu, 2017-ci ildə Fransanın yeni prezidentini verməli olacaq təşkilat üçün ağır məğlubiyyət sayılır.
Təhlilçilər təsəllini bunda tapırlar ki, Avropa Parlamentinə seçkilərdə davamiyyət cəmi 43 faiz olub, halbuki bundan əvvəlki seçkidə bu rəqəm 70 faiz idi.
Ekspertlər bu məqamı iki amillə izah edirlər – avropalıların Avropa İttifaqına etibarı sarsılıb və onlar indi öz ölkələrinin xilasını ifrat millətçilərdə görürlər.
Başqa Avropa ölkələrində də millətçilər yaxşı nəticələr əldə ediblər.
Belçikada separatçı Yeni Flamand Alyansı (New Flemish Alliance) Avropa seçkilərində səslərin üçdə birinə sahib olub.
Ekpertlər Britaniyanın yeni – dördpartiyalı eraya daxil olduğunu bildirirlər.
Leyboristlər, necə deyərlər, pərtliklərini gizlətmək üçün deyirlər ki, Avropa seçkisinin nəticələri milli seçki üçün göstərici və ya proqnoz ola bilməz. Lakin həqiqət bundan ibarətdir ki, David Cameron son 20 ildə partiyası Avropa seçkilərini uduzmuş ilk baş nazirdir.
UKİP-in seçki kampaniyasına rəhbərlıik edən Patrick O’Flynn deyib ki, seçkilər onun partiyasının Britaniya cəmiyyətinin narahatlıq və arzularına ən yaxşı cavab verən təşkilat olduğunu göstərib.
O bəyan edib ki, cəmiyyətin böyük bir qismi Avropa İttifaqında qalıb-qalmamaq barədə referendumun keçirilməsini və ölkənin öz sərhədlərinə nəzarəti təkrar ələ almasını istəyir.
Bununla belə, partiyanın daha bir sözçüsü - Suzanne Evans deyib ki, UKİP-in Avropa deputatları Fransanın Front National millətçi təşkilatı ilə bir fraksiyaya daxil olmayacaqlar. Sözçü aydınlaşdırıb ki, Front Nationaldan fərqli olaraq UKİP özünü ekstremist partiya hesab etmir.
Yeri gəlmişkən, Britaniyanın ən ifrat sağçı və millətçi partiyası olan BNP bu seçkidə yeganə mandatını itirib. Partiyanın lideri Nick Griffin innən belə AP-də oturmayacaq.
Ötən il Azərbaycanda keçirilmiş prezident seçkilərində Avropa müşahidəçisi olmuş Griffin deyib ki, onun elektoratı bu dəfə UKİP-ə səs verib.
“Çünki onlar BNP-dən daha millətçi olmağı bacarıblar” – deyib BNP lideri.
Bəs bu günün Avropasında millətçi olmaq nə deməkdir və Avropa Parlamentinə seçkilərdə uğur qazanmış partiyaların nailiyyətinə nə səbəb olub?
Hazırda bütün Avropa boyunca, aydın iqtisadi və siyasi proqrama malik olmayan millətçi partiyaların iki əsas şüarı var. Onlar mühacirətə və homoseksualizmə qarşıdırlar.
Onlar əslində iqtisadi böhranı və cinayətkarlıq kimi əksər problemləri də mühacirət axını ilə izah edirlər.
Əslində bu bir həqiqətdir ki, inkişaf etmiş Qərb ölkələrinə gələn mühacirlərin böyük əksrəyiyyəti dərhal sosial təminat sisteminin istifadəçisinə çevrilir. Adi işsiz və pulsuz yerlilər isə düşdükləri vəziyyətdə mühacirlərin günahkar olduğu barədə iddialara asanlıqla inanırlar.
Bu partiyalardan bəzilərinin liderlərinin kəlamlarına diqqət yetirək.
Britaniyada UKİP-in təsisçi liderlərindən Gerard Batten təklif edib ki, ölkədə yaşayan bütün müsəlmanları “davranış məcəlləsini” imzalamağa məcbur etmək lazımdır.
Cənab Batten hələ 2006-cı ildə Quranın bəzi yerlərinə düzəlişlər etmək təklifi ilə çıxış etmişdi.
UKİP-in lideri Nigel Farage isə radio müsahibələrindən birində demişdi ki, şəxsən o, Rumıniya mühacirləri ilə qonşulqda yaşamaq istəməzdi.
UKİP-in başqa bir aparıcı üzvü isə müsəlman mühacirlərini Britaniyanın demokratik seçki sisteminə saxtakarlıq gətirməkdə ittiham edir.
Fransada Avropa seçkilərini qazanmış xanım Le Penin atası Jean Marie Le Pen mühacirlərə ebola virusunun yoluxdurulması ideyasına işarə vurub demişdi ki, “müsyö Ebola Fransanın mühacirət problemini üçcə ayda həll edə bilər”.
Almaniyada neofaşist NPD-nin şüarlarından birində mühacirlərə işarə ilə deyilirdi: “Daha bəsdir, gəmi dolub” və ya “Avropa ağ adamların qitəsidir”.
Yunanıstanda millətçi Qızıl Dan (Golden Dawn) partiyası Avropa Parlamentində ilk mandatını qazanıb. Partiyanın əsas sözçüsünün çiynində döymə svastika şəkli var. Yunan mətbuatı yazır ki, Qızıl Dan fəallarının başlıca mübarizəsi məsçidlərin və sinaqoqların, habelə müsəlman və yəhudi qəbir daşlarının üzərinə təhqiramiz şüarlar yazmaqdan ibarətdir.
Millətçi Danimarka Xalq Partiyası AP seçkilərində səslərin 27 faizini toplayaraq mandatlarının sayını iki dəfədən də çox artırıb. Partiyanın təsisçisi Pia Kjærsgaard bəyanatlarından birində deyib ki, mühacirət onun ölkəsinin ruhuna yaddır. Onu bu bəyanatına görə tənqid edən İsveç barədə isə xanım Kjærsgaard deyib: “Əgər onlar Stokholmu, Gotenburqu və ya Malmönü Skandinaviya Beyrutuna çevirmək istəyirlərsə, bu, onların öz problemidir”.
Hollandiyada ifrat sağçı “Azadlıq Partiyasının” lideri seçkilərin nəticəsindən o qədər razı qalmasa da anti-mühacirət ritorikasından əl çəkmir.
Geert Wilders “Mən müsəlmanlara yox, İslama nifrət edirəm” kəlamı ilə məşhurlaşıb.
Millətçi partiyalar Avropa boyunca populyarlaşdıqca ənənəvi partiyalar da elektoratın qılığına girmək üçün daha radikal olmağa çalışır.
Məsələn, Fransada “yaxşı demokrat” kimi tanınan keçmiş prezident Sarkozy Avropada sərbəst hərəkətə imkan verən “Şengen vizasının” ləğvinə çağırıb.
Bu da deyilməlidir ki, Britaniya və İsveçrə kimi bir neçə ölkə Şengen razılaşmasının onsuz da üzvü deyillər. Hətta Avropa İttifaqının özündə vahid valyuta məkanına daxil olmaqdan imtina edən ölkələr var.
İndi belə ölkələr, əvvəldən düz mövqe tutduqları barədə qənaətlərində daha möhkəm olacaqlar.
Opponentləri tərəfindən Britaniyanın qapılarını mühacirlərin üzünə taybatay açmaqda ittham olunan müxalif Leyboristlər Partiyası da çətin durumdadır. Partiyanın keçmiş lideri, keçmiş baş nazir Tony Blair öz təşkilatını mühacirət məsələsində daha sərt olmağa çağırıb.
Belə bir şəraitdə Avropanın ən ciddi təsisatları dəyər və sanbalını itirir. Türkiyənin bir çox siyasətçiləri Avropa İttifaqına bir vaxtlar olduğu kimi o qədər də cidd-cəhdlə can atmırlar. Hətta Azərbaycan kimi yeni ölkələr belə Avropa ilə assosiasiya sazişini ciddi hesab etmirlər.
Rəsmi Bakı dəfələrlə bildirib ki, Avropa ilə enerji və iqtisadi əlaqələrə həmişə hazırdır.
Əslində aparıcı Qərb ölkələrinin özləri də Avropanı siyasi ittifaq kimi görmək ideyasından, deyəsən uzaqlaşıblar.
Hazırda millətçilərin Avropa Parlamenti seçkilərində uğuruna iki daban-dabana zidd münasibət var.
Məsələn, London şəhərinin mühafizəkar meri və iti jurnalist qələminə sahib Boris Johnson millətçilərin uğurunu orta əsr kəndli üsyanları ilə müqayisə edib. Bu üsyanların isə son nəticədə məğlubiyyətlə bitdiyi bəllidir.
Mühafizəkarlar partiyasının aparıcı simalarından, keçmiş baş nazir müavini lord Heseltine deyib ki, millətçilərin uğuru iqtisadi böhranla bağlıdır və davamlı olmayacaq.
Lakin məsələyə son dərəcə ciddi baxan təhlilçilər də var. Onlar daha çox tarixi paralellərə diqqət yetirirlər.
Onlar 1930-cu illərdə bütün Avropada faşizmin necə baş qaldırdığını, Hitlerin hakimiyyətə məhz seçki yolu ilə gəlməsini yada salırlar. Onda uzaq Yaponiyada millətçilər hakimiyyətə gəlmişdilərsə, indi Hindistanda millətçi partiya seçkiləri qazanıb. “Ərəb baharı” hərbi diktaturalarla başa çatır.
O vaxtlar da “əzvay yefreytoru” çoxları dolayır, ciddiyə almırdılar. (Yeri gəlmişkən, Britaniya baş naziri David Cameron UKİP partiyasını “bir qutu meyvə piroqu” adlandırıb).
Lakin 1930-cu illərin axırında Almaniya Polşanı və Çexoslovakiyanı ilhaq edəndə bütün Avropa qəfil yuxudan ayıldı.
Müharibədən ötən 80 ildən sonra yeni əsrin ilhaqı Krımla başlayıb.
Bu ilhaqlar arasında paralel görənlərdən biri də, Britaniya vəliəhdi şahzadə Charles-dır.
O, Kanadaya son səfəri əsnasında Putini Hitlerə bənzətməklə Kremli əməlli-başlı qəzəbləndirib.
Prezident Vladimir Putinin şəxsi sözçüsü Dmitri Peskov şahzadəni tarixi bilməməkdə ittiham edib.
</doc>
<doc docid='bbc_150507_ebola_sperm' lang='aze' type='mono' source_url='http://www.bbc.co.uk/azeri/international/2015/05/150507_ebola_sperm' term='ebola'>
Eboladan sağ çıxanlar qorumasız sekslə məşğul olmamalıdırlar
ABŞ Xəstəliklərə Nəzarət Mərkəzi Ebola virusuna yoluxduqdan sonra sağ qalmış şəxslərə yaxın gələcəkdə qorumasız seksdən çəkinməyi və ya prezervativlərdən istifadə etməyi tövsiyə edib.
ABŞ Xəstəliklərə Nəzarət Mərkəzi Ebola virusuna yoluxduqdan sonra sağ qalmış şəxslərə yaxın gələcəkdə qorumasız seksdən çəkinməyi və ya prezervativlərdən istifadə etməyi tövsiyə edib.
Əvvəllər Eboladan sağaldıqları elan edilən şəxslərin qorumasız sekslə məşğul olmaq üçün 90 günədək gözləmələri tövsiyə edilirdi.
Belə bir tövsiyənin verilməsinə səbəb bir qadının Eboladan 6 ay əvvəl sağalmış bir şəxslə cinsi əlaqədən bu virusa yoluxması olub.
Mərkəz bildirib ki, Liberiyadan olan 44 yaşlı bu qadın mart ayında, bu virusa, Eboladan 2014-cü ilin oktyabrında sağaldığı elan edilmiş kişi ilə qorumasız cinsi əlaqədə olduqdan sonra tutulub.
Əgər bu ehtimal isbat olunarsa, Ebola virusunun spemlərdə əvvəllər düşünüldüyündən iki dəfə uzun müddətdə aktiv olduğu aşkarlanacaq.
Bu xəbərlə əlaqədar Ebola virusundan sağalanlar arasında hiddət yaranıb. Onlar Ebola ilə əlaqədar seks və təhlükəsizlik məsləhətinin dəyişdirilməsindən qəzəbləniblər.
BBC–ə danışan bir ambulans sürücüsü deyib ki, Mərkəz əgər onun ilkin tövsiyəsi düzgün deyilmişsə və Ebola virusu pasient sağaldıqdan 90 gün sonra da sağ qalırsa, buna görə məsuliyyət daşımalıdır.
BBC-nin Monroviyadakı müxbiri bildirir ki, yeni tövsiyə artıq geniş yayılır və Eboladan sağ qalanlar bu tövsiyəyə əməl edirlər.
</doc>
<doc docid='bbc_140927_ebola_death_toll' lang='aze' type='mono' source_url='http://www.bbc.co.uk/azeri/international/2014/09/140927_ebola_death_toll' term='ebola'>
Eboladan 3 mindən artıq adam ölüb
Ümumdünya Səhiyyə Təşkilatı Afrikanın (ÜST) qərbində Ebola qızdırmasından 3 mindən artıq adamın öldüyünü bildirib.
Ümumdünya Səhiyyə Təşkilatı Afrikanın (ÜST) qərbində Ebola qızdırmasından 3 mindən artıq adamın öldüyünü bildirib.
Ən son məlumata görə 6,500 adam virus daşıyıcısıdır və bu rəqəm artaraq 20 minə çata bilər.
Ən çətin vəziyyət Liberiyada müşahidə olunur. Bu ölkədə xəstəlikdən 1,830 adamın öldüyü qeydə alınıb.
Ümumdünya Səhiyyə Təşkilatının hesabatında son həftə ərzində yoluxma halları Qvineyada da aşkar yolunub.
Epidemiya onsuz da zəif olan bölgə səhiyyə xidmətlərini sınağa çəkmiş olub.
Amerika prezidenti Barack Obama Ebola epidemiyasını “dünya təhlükəsizliyinə hədə” adlandırıb.
ABŞ xəstəliklə mübarizəyə 3 min hərbçinin göndəriləcəyini bildirib.
Otən həftə sonu Syerra-Leonedə epidemiyanın yayılmasının qarşısını almaq məqsədilə 3 günlük karantin elan edilib.
Çərşənbə günü isə karantin rejimi ölkənin daha 3 ayəltinə genişləndirilib.
Bu müddət ərzində milyondan artıq evdə keçirilən təftiş nəticəsində 130 yeni xəstə aşkar olunub.
Syerra-Leoneda bu ilin mart ayından bəri Ebola qızdırmasından 600 adam ölüb.
Ümumdünya Səhiyyə Təşkilatı Nigeriya və Seneqalda son iki həftə arzində yeni xəstəlik və ölüm hallarının qeydə alınmadığını bildirir.
</doc>
<doc docid='bbc_140818_liberia_ebola' lang='aze' type='mono' source_url='http://www.bbc.co.uk/azeri/international/2014/08/140818_liberia_ebola' term='ebola'>
Liberiya: Ebola xəstələrini mühafizə altında saxlayacaqlar
Liberiya höküməti Ebola virusuna yoluxmuş şəxslərin karantində saxlandığı tibb mərkəzlərində mühafizə xidmətini gücləndirəcək.
Liberiya höküməti Ebola virusuna yoluxmuş şəxslərin karantində saxlandığı tibb mərkəzlərində mühafizə xidmətini gücləndirəcək.
Təhlükəsizlik tədbirlərinin gücləndirilməsinə Monroviyada xəstəxanaların birinə silahlı basqından sonra xəstələrin qaçması səbəb olub.
Hələlik xəstəxanada nə baş verdiyi aydın deyil. Jurnalistlərdən biri BBC-ə deyib ki, cümə günü on nəfər yaxınlarının yanına buraxılıb, lakin növbəti gün tibb bacısı 17 nəfərin qaçdığını deyib. Həmçinin Səhiyyə nazirinin yardımçısı deyib ki, bütün xəstələr başqa xəstəxanaya köçürülüb.
Ebola virusundan Liberiyada ən azı 400 nəfər həyatını itirib.
Ümumilikdə, Qərbi Afrikada bir milyon insanın bu xəstəliyin qurbanına çevrildiyi deyilir.
Ebola virusu üçün vaksinlər hələlik tapılmayıb. Virus xəstələrin ifrazları və 90 faiz hallarda hava yolu ilə keçir.
</doc>
<doc docid='bbc_151009_ebola_scotland' lang='aze' type='mono' source_url='http://www.bbc.com/azeri/international/2015/10/151009_ebola_scotland' term='ebola'>
Şotlandiyalı tibb bacısı Ebolaya görə yenidən karantində
Ötən ilin dekabr ayında Sierra Leone-də Ebola virusuna yoluxmuş şotlandiyalı tibb bacısı Pauline Cafferkey yenidən karantinə yerləşdirilib.
Ötən ilin dekabr ayında Sierra Leone-də Ebola virusuna yoluxmuş şotlandiyalı tibb bacısı Pauline Cafferkey yenidən karantinə yerləşdirilib.
Yanvar ayında Pauline Cafferkey Sierra Leone-dən Londona gətirilərək təxminən bir ay ərzində müalicə kursu keçmişdi.
Bundan sonra onun Ebola xəstəliyindən sağaldığı bildirilmişdi və tibb bacısı xəstəxənanı tərk edərək normal həyat tərzinə qayıtmışdı.
Mütəxəssislər Pauline Cafferkey-də ebola xəstəliyinin yenidən baş qaldırması və onun səhhətinin ağırlaşmasının qeyri-adi olduğunu deyirlər.
Britaniya səhiyyəsinin yerli rəsmiləri Pauline Cafferkey-də ebolanın aşkar edildiyini təsdiqləyərək onun ilkin virusun qalığı olduğunu qeyd ediblər.
Güman edildiyinə görə, tibb bacısındakı virusun qalığı yoluxucu olmamalıdır.
Çərşənbə axşamı Glasgow-da karantinə yerləşdirilən 39 yaşlı tibb bacısı müalicənin davam etdirilməsi üçün cümə günü səhər saatlarında Londona gətirilib.
</doc>
