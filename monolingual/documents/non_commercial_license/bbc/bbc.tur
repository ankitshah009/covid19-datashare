<doc docid='bbc_haberler-dunya-51549555' lang='tur' type='mono' source_url='https://www.bbc.co.uk/turkce/haberler-dunya-51549555' term='COVID'>
Covid-19: Koronavirüse rağmen Çinli turistler için en popüler ülke olan Tayland, sınırlarını neden kapatmıyor?
Tayland'da turizm sezonu yıl boyu devam ediyor. Kasım sonu ile Nisan başı arasındaki daha serin ve yağışsız dönem ise turistlerin akın akın Tayland'ın ünlü tapınakları, plajları ve tatil köylerini ziyaret ettiği, turizmin en canlı olduğu aylar.
Tayland'da turizm sezonu yıl boyu devam ediyor. Kasım sonu ile Nisan başı arasındaki daha serin ve yağışsız dönem ise turistlerin akın akın Tayland'ın ünlü tapınakları, plajları ve tatil köylerini ziyaret ettiği, turizmin en canlı olduğu aylar.
Fakat şu günlerde Tayland'ın turistik merkezlerinde manzara çok farklı. Normal olarak turistlerden adım atılamayacak kadar kalabalık olan yerler sessiz ve terkedilmiş gibi. Bangkok, Pattaya, Puket, Çian May gibi en makbul turistik bölgeleri dolduran Çin turist grupları buharlaşıp yok olmuş gibi.
Covid-19 ya da yaygın adıyla koronavirüs salgını turizm sektörünü derinden etkilerken, halk sağlığı konusunda da ülke alarmda. Tayland şu anda Çin dışında en çok koronavirüs vakası görülen ülke. Şu ana kadar 35 vaka tespit edildi.
Geçen yıl Çinli turistler Tayland'a giden 39,7 milyon turistin yüzde 27'sini oluşturmuştu. Şimdi ülkenin her yerinden otelciler, sokak satıcıları, çiçekçiler gibi yaşamı turizme bağlı geniş bir kesimden turist gelmediğiyle ilgili şikayetler yağıyor.
Tayland aslında Çinli turistlerin gelişine bir sınırlama getirmedi ama Çin hükümeti, hastalığın yayılmasını engellemek amacıyla milyonlarca vatandaşını karantinaya aldı ve seyahat yasağı uygulamaya başladı.
Oysa Tayland turizminde Çinli turistlerin ağırlığı çok büyük. Sektör analizlerine göre Tayland'ın toplam milli geliri içinde turizmin payı da yüzde 13-14'lere ulaşıyor.
Ülkeye Avrupa'dan giden turist sayısı giderek azalırken, son yıllarda Çinli turistlerin sayısı giderek artmaktaydı.
İşte bu yüzden Tayland Çinlilerin ülkeye girişini engellemeye yanaşmıyor, hatta tersine adımlar atıyor.
Turizm Bakanlığı'na bağlı kuruluşlar, seyahat acenteleri Çin'e kapılarının açık olduğuna ilişkin mesajlar yayınlıyorlar.
Hoşgeldiniz notu
Koronavirüs salgını başladıktan sonra Tayland Turizm Dairesi, Bangkok Başkent Yönetimi gibi hükümete bağlı kuruluşlar tarafından Çin halkına moral destek mesajları verilen video klipler yayınlanmaya başlandı. Ülkenin en büyük gümrüksüz alışveriş zinciri - ve Leicester City Futbol Kulübü'nün sahibi - King Power da bu yönde bir video yayınladı.
Bu videolarda turizm alanında çalışan Taylandlıların Çin bayrakları salladıkları Leicester City futbolcuları gibi bazı ünlülerin Çinlilere Mandarin dilinde destek mesajları verdikleri görülüyor.
Bu dayanışmanın ötesine geçen bir durum. Tayland'ın Çin turizmine ne kadar bağımlı olduğunun ve ülke ekonomisinin virüs hızla kontrol altına alınamazsa ne kadar sıkışacağının bir göstergesi.
Tayland Seyahat Acenteleri Birliği koronavirüs salgınının 2020 yılının ilk çeyreğinde ülkeye 1,7 milyar dolar gelir kaybına yol açabileceğini düşünüyor.
En kötümser tahminlere göre ise yılın tamamında gelir kayıpları 10 milyar dolara yaklaşabilir.
.
Tayland'ın Doğu Körfezi bölgesinde nefis kumsallarıyla meşhur Pattaya, yıllardır Çinlilerin en sevdiği turizm merkezlerinden biri.
Fakat BBC Tayland Servisi'nin edindiği bilgiye göre geçen hafta burada 300 odalı bir otelin sadece 4 odası tutulmuştu. Ve müşterilerin hiçbiri de Çinli değildi.
Bangkok'daki Hindu tapınağı Eravan da Çinli turistlerin en çok ziyaret ettiği tarihi yerlerden biri. Burada da salgından bu yana ziyaretçi sayısının yarıya düştüğü anlaşılıyor.
Tapınakta turistlere geleneksel danslarla gösteri yapan dansçılar da gelirlerinin yarıya indiğini anlatıyor. Gelecek aylarda durumun düzelmesini umuyorlar.
Dansçılardan Suvanna Thongpiv "Normal olarak Cuma öğleden önce çalışan bir dansçı 200-250 kez dans eder, Şimdi bu 120 dansa inmiş durumda" diyor.
Sadece dansçılar değil, çiçek satıcıları, yakındaki Ratçadapisek pazarı satıcıları, lokantalar, rehberler herkes bu sıkıntıdan payını alıyor.
Geçen ay sosyal medya üzerinden gelen baskının artması üzerine Tayland Halk Sağlığı Bakanı Anutin Çarnvirakul, Çinli turistlere uygulanan vize sisteminde geçici bir değişiklik yapılmasını önermişti. Fakat hükümet öneriyi ertesi gün geri çevirdi.
Bakan da bir hafta sonra aniden fikrini değiştirdi ve Çinli turistlere seyahat yasağı uygulamanın hükümetin salgınla mücadelesine bir katkısı olmayacağını söyledi.
'Büyük dostluk'
Tayland Çin Turizm Birliği başkanı Ronnarong Çewinsiriammunay da hükümetin kararını destekleyerek Çin ile yakın ilişkileri koruma ve güçlendirmenin yolunun buradan geçtiğini söyledi.
"Sınırlarımızı Çinlilere açık tutarak, büyük bir dostluğumuz olduğunu gösteriyoruz" dedi.
Fakat ülkede bu görüşe katılmayanlar da var. Tammasat Üniversitesi Siyaset Bilimi Fakültesinden Prajak Kongkirati, bu kararın halk sağlığı üzerinde önemli sonuçları olacağını düşünüyor.
"Halk sağlığı ile uluslararası ilişkiler birbirinden tamamen ayrı konular. Bir ülkeyle ilişkileri geliştirmek için çok çeşitli biçimlerde destek önermek mümkün. Örneğin insani yardım bunlardan biri" diyen Kongkirati, kritik durumlarda halk sağlığına her şeyin üzerinde öncelik tanımak gerektiğini söylüyor.
</doc>
<doc docid='bbc_haberler-dunya-51958760' lang='tur' type='mono' source_url='https://www.bbc.co.uk/turkce/haberler-dunya-51958760' term='COVID'>
Koronavirüs: Asya ülkelerinde ikinci dalga salgın endişesi yaşanıyor
Güney Kore, Çin ve Singapur, ülke dışından gelen kişilerde görülen vakalar nedeniyle ikinci bir koronavirüs dalgasıyla karşı karşıya.
Güney Kore, Çin ve Singapur, ülke dışından gelen kişilerde görülen vakalar nedeniyle ikinci bir koronavirüs dalgasıyla karşı karşıya.
Salgının çıkış yeri olan Çin'de dün Vuhan dahil ülke içi kaynaklı hiçbir koronavirüs vakasının görülmediği açıklandı. Bu, salgının seyri açısından önemli bir dönüm noktası olarak görülüyor.
Fakat, yakın bir zaman önce Çin'e dönen kişiler arasında 34 yeni vaka tespit edildiği duyuruldu.
Singapur dün 47 yeni vaka açıkladı. Bu kişilerin 30'unun yurt dışından dönenler üçünün de yabancılar olduğu belirtiliyor.
Güney Kore'de vaka sayısı Perşembe günü yeniden artış gösterdi. Açıklanan 152 vakadan kaçının ülke dışı kaynaklı olduğu konusunda bilgi verilmedi.
Yeni vakaların büyük bölümü Daegu kentinde görüldü. Yaşlıların kaldığı bir bakımevinde 74 kişinin testleri pozitif çıktı.
Japonya'da Çarşamba günü sadece üç yeni vaka rapor edildi. Şimdiye kadar 154 vakanın görüldüğü Hokkaido'da salgının durma noktasına gelmesi nedeniyle Şubat'tan beri devam eden acil durumun kaldırılacağı açıklandı.
Bununla birlikte yetkililer kent sakinlerini evlerinden çıkmamaya çağırdı.
Vali Naomiçi Suzuki, "Şimdiye kadar dışarı çıkmama konusunda katı önlemler uyguladık. Şimdiyse sosyal ve ekonomik faaliyetlerimize devam ederken enfeksiyonun yayılması riskini azaltma aşamasına geçeceğiz" dedi.
Uzmanlar, bu dört ülkede ülke içi kaynaklı vakaların sınırlanması konusunda büyük başarı sağlandığını ancak başka bölgelerde görülen artışın bu ilerlemeye sekte vurabileceğine dikkat çekiyor.
Salgında gözler şimdi Avrupa ve Amerika Birleşik Devletleri'ne kaymış durumda.
Fakat yeni açıklanan veriler, Asya'da tehlikenin hâlâ sürdüğüne işaret ediyor.
Malezya Sağlık Dairesi Müdürü Nur Hişam Abdullah, Facebook mesajında "Lütfen evinizde kalın, kendinizi ve ailenizi koruyun. Lütfen" dedi.
Kısmen karantina altında olan Malezya, en fazla vaka görülen Güney Doğu Asya ülkesi.
Ülkede şimdiye kadar 790 vaka görüldü.
Bunların çoğu Şubat sonunda Tebliğ Cemaati'nin başkent Kuala Lumpur'da bir camide düzenlediği dört günlük etkinlikle bağlantılı.
Toplantıya Kanada, Nijerya, Hindistan,ve Avustralya'nın yanı sıra Çin ve Güney Kore'den çok sayıda müridin de katıldığı açıklanmıştı.
Hişam Abdullah, "Covid-19 enfeksiyonlarında zincirin kırma şansımız var. Başarısızlığı bir seçenek olarak kabul etmiyoruz. Başarısız olursak, üçüncü bir virüs dalgasıyla karşı karşıya kalırız ve bu tsunamiden beter olur" dedi.
ABD'deki Johns Hopkins Üniversitesi'nin verilere göre şimdiye kadar dünya genelinde 215.955 vaka görüldü ve bunların 8.749'u ölümle sonuçlandı.
Dünya Sağlık Örgütü'ne göre vakaların yüzde 80'i Avrupa ve Batı Pasifik Bölgesi'nde ortaya çıktı.
</doc>
<doc docid='bbc_haberler-turkiye-52517582' lang='tur' type='mono' source_url='https://www.bbc.co.uk/turkce/haberler-turkiye-52517582' term='COVID'>
Koronavirüs: Müzik sektörü ve sahne emekçileri nasıl etkilendi, beklentiler neler?
İçişleri Bakanlığı, koronavirüs salgınına karşı alınan tedbirler kapsamında tiyatrolar, sinemalar, konser salonları ve gösteri merkezlerinin faaliyetlerini 17 Mart'tan itibaren süresiz olarak durdurdu.
İçişleri Bakanlığı, koronavirüs salgınına karşı alınan tedbirler kapsamında tiyatrolar, sinemalar, konser salonları ve gösteri merkezlerinin faaliyetlerini 17 Mart'tan itibaren süresiz olarak durdurdu.
Bu kararla müzik sektörü durma noktasına geldi, alınan karardan etkilenen insan sayısı azımsanmayacak düzeyde.
BBC Türkçe, sektörün farklı kesimlerinden isimlere; salgının müzik sektörünü ve sahne emekçilerini nasıl etkilediğini, ekonomik boyutunun ne olduğunu sordu.
</doc>
<doc docid='bbc_haberler-dunya-52491136' lang='tur' type='mono' source_url='https://www.bbc.co.uk/turkce/haberler-dunya-52491136' term='COVID'>
Koronavirüs: ABD'de neden on binlerce hemşire işe gitmiyor?
Sağlık çalışanlarının hayatlarını riske attıkları bu dönemde Amerika Birleşik Devletleri'nde on binlerce doktor maaş kesintisi yaşıyor.
Sağlık çalışanlarının hayatlarını riske attıkları bu dönemde Amerika Birleşik Devletleri'nde on binlerce doktor maaş kesintisi yaşıyor.
ABD'nin bazı bölgeleri hasta bakım personellerindeki kesintilerden bahsederken, ülkenin farklı yerinde hemşirelere de para ödenmeksizin evde kalmaları söyleniyor.
Bunun nedeni ABD sağlık hizmetleri kuruluşlarının koronavirüs krizi sırasında gelir elde etmek için maliyetleri azaltmaya çalışmasından kaynaklanıyor.
Mariya Buxton açıkça üzgün bir halde ''Hemşirelere kahraman deniliyor. Ama ben cidden kendimi bir kahraman gibi hissetmiyorum çünkü işimi yapamıyorum" diyor.
Minnesota, St Paul hastanesinden pediatri hemşiresi Buxton'dan da evde kalınması istendi.
Buxton'ın çalıştığı birimde ve ülkenin geri kalan hastanelerinde, çok acil olmayan tıbbi işlemler durduruldu. Bu da gelir kaynağında büyük bir kayıp demek.
Şimdiye kadar, çalıştığı şirket aracılığıyla sağlık sigortası yardımlarını elinde tutarken, Buxton'a çalışmadığı zamanlar maaşı ödenmiyor.
''İnsanlar hemşire olduğum için bana hiç iş bulma konusunda sıkıntı çekmeyeceğimi söylerlerdi. Fakat şimdi neredeyse 40 yaşımda, işe başladığım zamandan beri ilk kez işsizim.'' diyor.
Virüsün yayılma hızını azaltmak için alınan önlemleri destekliyor olsa da, Buxton hastanelerin tıbbi prosedürleri uygulamadıkça, diğer hemşirelerin de onunla aynı konuma gelmesinden endişe duyuyor.
Hastaneler için gelir üretimi elektif cerrahi ameliyatlara gelen yasaklardan etkilenmedi.
Dr Shaina Parks ''Nisan ayı için 120 saat çalışmam belirlenmişti. Ancak Mart'ın yarısına doğru iş programıma baktığımda tüm çalışma saatlerimin kesildiğini gördüm. Hiçbir telefon veya e-posta almadım. Hepsi gitmişti. Çok rahatsız edici bir histi.'' diyor.
Dr Parks Michigan'dan bir acil tıp uzmanı fakat Ohio ve Oklahoma'daki hastanelerde çalışıyor.
Çalıştığı bölümler hala açık fakat hastalar içeri alınmıyor.
Dr Parks durumunu şu sözlerle anlatıyor: ''Kaybettiğim gelirimin yerine koymak için geçen aydan beri telefon vasıtasıyla tedavi uyguluyorum.''
''Her bir hastadan duyduğum şey ise koronavirüs yüzünden korkup hastaneye gitmek istememeleri.''
''Eğer hastaları görmüyorsak o zaman faturalanabilecek para kazanmıyoruz demek. Saatlik ödeme alırken, saat başı gördüğümüz hastalar için de para alıyoruz.'' diyor Dr. Parks ve öğrenci kredilerini geri ödemeye yardım etmek için işsizlik yardımına başvurmayı düşündüğünü söylüyor.
Pek çok Amerikalı sağlık çalışanlarının salgın esnasında maaş kesintisi yaşaması veya işlerini kaybetmeleri tuhaf görünse de, sağlık hizmetleri yöneticileri büyük finansal baskıların çok kısıtlı seçenekleri olduğu anlamına geldiğini dile getiriyor.
Bir ay içinde yaklaşık 8 milyon dolar kaybeden Vermont'taki bir hastane CEO'su Claudio Fort, ''Sadece bir gece içinde gelirimizin %60 oranında düştüğünü gördük.'' diyor ve ekliyor, "Bu nedenle, hastane iş gücünün% 10'unun biraz altında, yaklaşık 150 personele ücretli izin vermek zorunda kaldık.''
Fort ''Ülkede, nasıl hayatta kalacağına, maliyet yapılarını aza indirmeye çalışıp bu durumu nasıl yönlendirip, maliyetlerini nakit biriktirmeye çalışan ve nakit akışını korumak için yapmaları gereken zor şeylere bakmayan bir hastane olduğunu düşünmüyorum. " diyor.
Fort'un hastanesi federal hükümet tarafından kriz boyunca yaklaşık 5.4 milyon dolar aldı, fakat bu yine de büyük bir açık bırakıyor. Hastane Washington'dan gelecek aylarda nasıl bir yardım geleceğinden emin değil. Bu durumu da şöyle anlatıyor:
''Bu eşi görülmedik bir durum. Tüm bunlar sona erdiğinde, herkesi tam kapasite işe alıp önemsediğimiz 600.000 kişiye hizmet vermeyi umuyoruz. Ancak iki ay önce topluma yarar sağlamak için yaptığımız şeylerden kaçına devam edebiliriz bilmiyoruz.''
Ancak bazıları için sağlık personeli işten çıkarımları ve hala çalışan on binlerce insanın ücret kesintisi yaşıyor olması, salgından hemen önceki şeylere geri dönmenin bile yeterli olmadığı hissini netleştirdi. Fort, ''Kariyerlerimizin bu en zor zamanlarında her gün işe gelmemiz tehlikeliyken, sağlık çalışanlarının en azından bir risk, kaza ödemeleri almaları gerekirken biz onların çalışma saatlerini ve maaşlarını kesiyoruz, bu çok yanlış.'' diyor yaşadıkları için.
Dr. Jenab, Denver'da acil tıp doktoru olarak çalışıyor. Ona göre sorun çok açık:
''Amerika'da tıp alanındaki en büyük sorunlardan biri bunun bir iş haline geliş olması. Eskiden böyle değildi.''
"Bu hastanelere, büyük kurumsal tıbbi gruplara çok yakın olma eğilimindeler, çünkü dürüst olmak gerekirse, hastalarından çok kâr konusunda endişeliler."
Dr.Jenab'ın dediğine göre, sağlık personeli maruz kaldığı ani gelir kaybının, ABD özel sağlık hizmetlerinde koronavirüs krizinin ortaya koyduğu sistemli bir sorun olduğunu düşünüyor.
''ABD'deki doktorlar olarak öncelikli konuştuğumuz konulardan biri tüm bu olaylar son bulduğunda işimiz için nasıl gerçek ve uzun süreli bir değişim sağlayabiliriz?''
"Tıbbı iş anlamından uzaklaştırıp, hastalarımızı önemsemeye geri döndürmemiz gerektiğinin farkına varmamak imkânsız.''
</doc>
<doc docid='bbc_haberler-dunya-51572689' lang='tur' type='mono' source_url='https://www.bbc.co.uk/turkce/haberler-dunya-51572689' term='COVID'>
Covid-19: Japon uzmanlar, koronavirüsün ülkede 'ikinci bir Vuhan yaratmasından' korkuyor
Japonya, Covid-19 adı verilen koronavirüs şüphesiyle iki haftadan beri Yokohama Limanı'nda karantina altında tutulan Diamond Princess gemisinin yolcularını tahliyeye başladı. Yetkililer, gemiden ayrılan ve hastalık belirtisi göstermeyen yolcuların ülkede virüsü bilmeden başkalarına bulaştırmasının önüne geçmeye çalışıyor.
Japonya, Covid-19 adı verilen koronavirüs şüphesiyle iki haftadan beri Yokohama Limanı'nda karantina altında tutulan Diamond Princess gemisinin yolcularını tahliyeye başladı. Yetkililer, gemiden ayrılan ve hastalık belirtisi göstermeyen yolcuların ülkede virüsü bilmeden başkalarına bulaştırmasının önüne geçmeye çalışıyor.
Virüsün ilk çıktığı yer olan Çin'den sonra en fazla vakaya sahip ülke olan Japonya'da Sağlık Bakanlığı yetkilileri, salgınla mücadelede ikinci aşamaya geçildiğini söylüyor.
Japon uzmanlara göre bu aşamada en büyük tehlike, özellikle başkent Tokyo gibi büyük şehirlerde hastalık taşıyıcısı kişinin (birincil vaka) toplumda temas ettiği ya da ilişkili olduğu kişilere de (ikincil vaka) kuluçka süresi 24 güne kadar uzayabilen, bulaşıcılığı yüksek virüsü bulaştırması.
Bunun bir örneği, Tokyo'da yaşayan ve adı açıklanmayan bir taksi şoförünün başına gelenler.
Karantinadaki gemi ile ilgisi olmayan artan sayıda vakaları çözmeye çalışan Tokyo Belediyesi'nin açıklamasına göre serbest çalışan 70 kadar taksici, aileleriyle beraber yeni yıl kutlaması için 18 Ocak'ta Tokyo'da nehirde gece gezintisi yapmak üzere bir tekne kiraladılar.
Akşam yemeğini de teknede yiyen grup, yağan yağmur nedeniyle teknenin pencerelerini açamayınca, kapalı ortamda havalandırması iyi olmayan teknenin içinde virüs kolayca yayılabildi.
Yapılan testlerde partiye eşiyle katılan 70'li yaşlardaki taksi şoförünün koronavirüs pozitif çıkmasından sonra, partiye katılanlar ve onlara hizmet eden tekne personeli olmak üzere toplam 200 kişinin tümüne test uygulandı. Bunlardan 11'inde virüs olduğu saptandı.
Uzmanlar, bu kişiler dışında tekne gezisine katılmamalarına rağmen virüs bulaşan iki kişiye daha ulaştılar.
Bunlardan biri, taksicinin bağlı olduğu sendikada çalışan ve onunla temas eden 50'li yaşlardaki bir kadın ve Tokyo'daki bir hastanede çalışan 60'lı yaşlarındaki bir doktor.
Virüsün doktora, aynı hastanede çalışan ve taksiciyle aynı tekne gezisine katılan bir hemşireden geçtiği tahmin ediliyor. Hemşirenin, Ocak ayında bu doktor ve hastaneden diğer çalışanlarla üç defa akşam yemeğine çıktığı anlaşılıyor.
Japonya'da koronavirüse bağlı ilk ölüm, 13 Şubat'ta Kanagawa eyaletinde gerçekleşmişti. 80'li yaşlardaki kadının, gezi teknesinde 11 kişiye virüs bulaştıran ve tıpta "super spreader" (süper bulaştırıcı) şeklinde tanımlanan taksicinin kayınvalidesi olduğu ortaya çıktı.
Bu arada Diamond Princess'ten virüs taşıdıkları nedeniyle önceden tahliye edilen 80'li yaşlardaki bir çiftin kaldırıldıkları hastanede hayatlarını kaybetmesiyle, Japonya'da bu virüsten ölenlerin sayısı 3'e yükseldi.
20 yıl önce SARS ve Ebola gibi salgınlarda Dünya Sağlık Örgütü'ne danışmanlık yapan Tohoku Üniversitesi'nden virolog Hitoshi Oshitani, dünyayı bekleyen esas tehlikenin, bulaşma zinciriyle dünyanın herhangi başka bir yerinde Vuhan tarzı bir salgının yaşanması olduğunu söylüyor.
Oshitani, Diamond Princess gemisindeki salgını kontrol almak için 3500'den fazla kişinin karantinaya alınması konusunda ise "19. yüzyıldan kalma yöntemlerle bunu başaramazsınız" diyor.
Nitekim karantinadaki gemiye hafta başında girmeyi başaran Kobe Üniversitesi enfeksiyon hastalıkları uzmanı Kentaro Iwate de basın toplantısı yapıp gemide tanık olduklarını anlattı.
Gemide enfeksiyonu kontrol altına alma işleminde pek çok eksik saptayan Iwate, virüsün olduğu ve olmadığı yerleri kırmızı ve yeşil renkli iki ayrı alana ayırma gibi en temel önlemlerin bile alınmadığını, bunun ise "ikincil bulaşma vakalarının önüne geçmek için elzem" olduğunu söylüyor.
Japonya Sağlık Bakanlığı ise 14 günlük karantinanın ardından evlerine dönmek için sabırsızlanan Diamond Princess yolcularına dağıttığı ilanda testler negatif çıksa bile tehlikenin geçmediğine dikkat çekerek yolcuları "en az iki hafta boyunca her gün kendilerini kontrol etmeleri ve çok gerekmedikçe evden çıkmamaları" konusunda uyarıyor.
</doc>
<doc docid='bbc_spor-51729029' lang='tur' type='mono' source_url='https://www.bbc.co.uk/turkce/spor-51729029' term='COVID'>
Koronavirüs (Covid-19): Japon bakan, 'Tokyo Olimpiyat Oyunları ertelenebilir' dedi
Japonya hükümeti, başkent Tokyo'da 24 Temmuz-9 Ağustos tarihleri arasında yapılacak Olimpiyat Oyunları'nın koronavirüs yüzünden ertelenebileceğini açıkladı.
Japonya hükümeti, başkent Tokyo'da 24 Temmuz-9 Ağustos tarihleri arasında yapılacak Olimpiyat Oyunları'nın koronavirüs yüzünden ertelenebileceğini açıkladı.
Japonya Parlamentosu'nda konuşan Olimpiyat Bakanı Seiko Hashimoto, Uluslararası Olimpiyat Komitesi'yle (IOC) imzaladıkları anlaşmanın, oyunların 2020'de kesinlikle hangi tarihler arasında organize edilmesi gerektiğine dair bir hüküm içermediğini söyledi.
Olimpiyat Oyunları'nın yıl sonunda yapılabileceğeğini belirten Hashimoto, "Oyunların planlandığı gibi organize edilebilmesi için elimizden geleni yapacağız" dedi.
IOC yetkilileri ise ısrarlar "gündemde bir B planı olmadığını" söylüyor. IOC Başkanı Thomas Bach tüm sporculara Olimpiyat Oyunları planlandığı tarihte başlayacakmış gibi hazırlanmaları çağrısı yapmıştı.
Üst düzey bir IOC üyesi ise Uluslararası Olimpiyat Komitesi'nin nihai kararını Mayıs ayında alacağını açıklamıştı.
Olimpiyat Oyunları'nın ertelenmesi hakkı sadece IOC'ye ait.
Covid-19 hastalığına neden olan koronavirüs yüzünden şu ana kadar ertelenen ya da iptal edilen spor organizasyonları arasında Dünya Atletizm Salon Şampiyonası ve Formula 1 Çin Grand-Prix'si de vardı.
Çin'den 60'dan fazla ülkeye yayılan koronavirüs sonucu şu ana kadar 3 binden fazla kişi hayatını kaybetti.
</doc>
<doc docid='bbc_haberler-dunya-51762393' lang='tur' type='mono' source_url='https://www.bbc.co.uk/turkce/haberler-dunya-51762393' term='COVID'>
Koronavirüs (Covid-19): İngiltere'de virüs nedeniyle ilk ölüm gerçekleşti
İngiltere'de başka sağlık sorunları olduğu belirtilen ileri yaştaki bir kişi koronavirüs tanısının konmasının ardından hayatını kaybetti. Bu, ülkede koronavirüsten ilk ölüm.
İngiltere'de başka sağlık sorunları olduğu belirtilen ileri yaştaki bir kişi koronavirüs tanısının konmasının ardından hayatını kaybetti. Bu, ülkede koronavirüsten ilk ölüm.
Resmi yetkililer hayatını kaybeden kişinin ismini, yaşını ve cinsiyetini açıklamadı. Guardian gazetesi, hastanın 70 yaşlarında bir kadın olduğunun anlaşıldığını yazdı.
Başkent Londra'ya yaklaşık 75 kilometrelik uzaklıktaki Royal Berkshire Hastanesi'nden yapılan açıklamada, "koronavirüs ile alakası olmayan nedenlerle hastaneye zaman zaman yatan ileri yaştaki bir hastanın" hayatını kaybettiği kaydedildi.
Hastaneden yapılan açıklamada, hastanın "hastaneye yatırıldığı ve dün gece koronavirüs testinin pozitif çıktığı" ifadeleri yer aldı.
İngiltere Sağlık ve Sosyal Bakım Bakanlığı, ülkede 5 Mart günü yerel saatle sabah 09.00 itibarıyla 18.083 kişinin koronavirüs testine tabi tutulduğunu, bu kişilerden 17.968 kişinin test sonuçlarının negatif çıktığını açıkladı. Bu açıklamanın ardından Galler'de bir kişide daha virüs tespit edildi.
Böylece ülkede koronavirüsün bulaştığı belirtilen kişi sayısı 116'ya çıktı.
Çarşamba gününden beri hastalığa yakalanan kişi sayısının 30'dan fazla arttış gösterdiği kaydediliyor.
Başbakanlık sözcüsü de, "Virüsün yayılmasında kaydadeğer bir artışın görülmesinin oldukça muhtemel" olduğunu belirtti.
İngiltere Kamu Sağlığı Ulusal Enfeksiyon Hizmetleri'nden Doktor Susan Hopkins, 18 kişinin iyileştiğini, 52 kişinin hastanede tedavi altında olduğunu, 45 kişinin ise evde karantina altında olduğunu söyledi.
İngiltere'nin başlıca tıbbi yardım danışmanı Profesör Chris Whitty, Reading kentindeki Royal Berkshire Hastanesi'nde yatan hastanın virüsü ülke içinde kaptığının düşünüldüğünü söyledi.
BBC sağlık muhabiri Nick Triggle da, hastanın yakın zamanda yurt dışına çıktığının düşünülmediğini belirtti.
Yetkililer şimdi, hayatını kaybeden hastanın temas ettiği kişileri bulmaya çalışıyor.
İngiltere Başbakanı Boris Johnson, hayatını kaybeden hastanın ailesine başsağlığı diledi.
Birleşik Krallık'taki vakaların 105'inin İngiltere'de, 6'sının İskoçya'da, 3'ünün Kuzey İrlanda'da, 2'sinin Galler'de olduğu belirtiliyor.
BBC sağlık muhabiri, hükümetin 10 vakada virüsü nereden kaptıklarını tespit edemediklerini ve bu kişilerin yurt dışına seyahat etmediklerini bildiriyor.
İngiltere hükümeti virüse yakalanan ancak hafif semptomlar gösteren kişilerin evde karantinaya alınması uygulamasına geçti.
Profesör Chris Whitty, "Kendilerini evlerinde karantinaya almaları daha güvenli" dedi.
İngiltere Kamu Sağlığı Kurumu da, İtalya'nın sadece kuzeyinden değil, ülkenin tümünden İngiltere'ye dönen kişilere kendilerini evlerinde karantina altına almaları tavsiyesinde bulundu.
</doc>
<doc docid='bbc_haberler-dunya-52043318' lang='tur' type='mono' source_url='https://www.bbc.co.uk/turkce/haberler-dunya-52043318' term='COVID'>
Koronavirüs (Covid-19): İngiltere'de 21 yaşında ölen Chloe Middleton'ın ailesi, 'Hastalığa yakalandı, hiçbir sağlık sorunu yoktu' dedi
İngiltere'de geçen hafta hayatını kaybeden Chloe Middleton'ın ailesi, genç kadının koronavirüsün neden olduğu Covid-19 hastalığı sonucu yaşamını yitirdiğini ve hiçbir sağlık sorunu olmadığını söylüyor.
İngiltere'de geçen hafta hayatını kaybeden Chloe Middleton'ın ailesi, genç kadının koronavirüsün neden olduğu Covid-19 hastalığı sonucu yaşamını yitirdiğini ve hiçbir sağlık sorunu olmadığını söylüyor.
Chloe Middleton'ın teyzesi Emily Mistry, Facebook'ta bir paylaşım yaparak ülkedeki herkese koronavirüs salgınını durdurmak için ellerinden geleni yapma çağrısında bulundu.
Middleton'ın annesi de Facebook'ta bir paylaşımda bulunarak, "Lütfen tekrar düşünün" dedi ve ekledi:
"Kendi deneyimimden söyleyebilirim ki bu virüs 21 yaşındaki kızımın hayatını aldı.
To all the people out there that thinks it's just a virus please think again speaking from a personal experience this so called virus has taken the life of my 21 year old daughter 💔💔💔
Diane tarafından yapılan  numaralı Facebook paylaşımının sonu
"Benim güzel, iyi yürekli kızım Covid-19 yüzünden öldü. Başka sağlık sorunu da yoktu.
"Ailemizin üzüntüsü inanılmaz boyutta. Virüsün gerçek etkilerini yeni anlamaya başlıyoruz. Lütfen hükümetin tavsiyelerine uyun. Kendinizi koruyun. Virüs yayılmıyor, insanlar virüsü yayıyor."
Gençlerde koronavirüsten ölüm oranının düşük olması nedeniyle, gençler arasında virüs tehdidinin yeterince ciddiye alınmadığından endişeleniliyor.
İngiltere'de hafta sonu 18 yaşındaki bir erkek de Covid-19 nedeniyle tedavi gördüğü hastanede hayatını kaybetmişti. Fakat gencin ciddi sağlık sorunlarının olduğu açıklanmıştı.
</doc>
<doc docid='bbc_haberler-dunya-51736265' lang='tur' type='mono' source_url='https://www.bbc.co.uk/turkce/haberler-dunya-51736265' term='COVID'>
Koronavirüs (Covid-19): İtalyan basınına göre virüs yüzünden ülkede 'yaşam tarzı değişecek'
Koronavirüs bağlantılı can kaybının 79'a, vaka sayısının da 2502'ye yükseldiği İtalya'da, hükümet tarafından virüsle mücadele amacıyla kurulan Bilim Kurulu bir dizi sıkı tedbir içeren bir rehber hazırladı. Bu tedbirler arasında yaşlıların kalabalık yerlerden uzak durması; tokalaşmaktan ve öpüşmekten kaçınılması; diğer insanlara bir metreden fazla yaklaşılmaması ve spor etkinliklerinin seyircisiz oynanması gibi tavsiyeler yer alıyor.
Koronavirüs bağlantılı can kaybının 79'a, vaka sayısının da 2502'ye yükseldiği İtalya'da, hükümet tarafından virüsle mücadele amacıyla kurulan Bilim Kurulu bir dizi sıkı tedbir içeren bir rehber hazırladı. Bu tedbirler arasında yaşlıların kalabalık yerlerden uzak durması; tokalaşmaktan ve öpüşmekten kaçınılması; diğer insanlara bir metreden fazla yaklaşılmaması ve spor etkinliklerinin seyircisiz oynanması gibi tavsiyeler yer alıyor.
Bilim Kurulu'nun tüm ülkede 30 gün geçerli olmak üzere hazırladığı tavsiye paketinin Bakanlar Kurulu'nda görüşülmesi ve resmiyet kazanması bekleniyor. Pakette yer alan uyarılardan bazıları şöyle:
İtalyan basını: Yaşam tarzımız değişecek
Bu önlem paketi bugünkü İtalyan gazetelerinin manşetlerinde yer aldı.
La Stampa gazetesi haberi, "İtalya bir ay karantinada" manşetiyle yayımladı.
La Repubblica da, "Daha az temas, daha az enfeksiyon" üst başlığının altına "Öpüşmeden, uzaktan selamlaşın" diye yazdı.
Corriere della Sera da manşetten verdiği haberde "Virüs, tüm İtalya'da yeni kurallar" başlığını kullandı ve "İnsanlar arasında bir metre mesafe. Öpüşmek ya da el sıkışmak yok. Etkinlikler iptal, futbol bir ay seyircisiz" ifadelerini kullandı.
İtalyan basını, bu önlemlerin hayata geçirilmesinin İtalyanların en az bir ay boyunca "yaşam tarzını değiştirmesi" anlamına geleceğini vurguladı.
Haberlerde, bu tedbirlerin başta yoğun bakım servisleri olmak üzere sağlık sisteminin yükünü azaltma amacı taşıdığı da belirtildi.
</doc>
<doc docid='bbc_haberler-dunya-52427870' lang='tur' type='mono' source_url='https://www.bbc.co.uk/turkce/haberler-dunya-52427870' term='COVID'>
Koronavirüs - "Bu doğanın intikamı değil, kendi kendimize yaptık"
ABD'li bilim insanı Thomas Lovejoy, çok büyük vahşi yaşam ticareti ve insanların doğaya aşırı müdahalesinin koronavirüs pandemisine neden olduğunu söyledi.
ABD'li bilim insanı Thomas Lovejoy, çok büyük vahşi yaşam ticareti ve insanların doğaya aşırı müdahalesinin koronavirüs pandemisine neden olduğunu söyledi.
Lovejoy, Guardian gazetesine yaptığı açıklamada "Bu doğanın intikamı değil, bunu kendi kendimize yaptık" dedi.
George Mason Üniversitesi'nde Çevre Profesörü Lovejoy'a göre uzmanlar, insanların doğal yaşama müdahalesi sonucu, her yıl iki ile dört virüsün ortaya çıktığını keşfediyor ve bunlardan herhangi biri pandemiye dönüşme riski getiriyor.
1980'lerde "biyolojik çeşitlilik" terimini bulan Lovejoy şunları söyledi.
"Bu pandemi, doğaya ısrarlı ve aşırı müdahalemiz ve çok büyük yasa dışı vahşi yaşam ticaretinin bir sonucu, özellikle de Güney Asya'daki ve Afrika'daki av hayvanları pazarlarının... Böyle bir şeyin yaşanmasının sadece zaman meselesi olduğu çok netti."
Amerikan Gelişim Merkezi'nin kısa süre önce yayımladığı raporda, Amerika'nın pandemilerle savaşmak için vahşi yaşam ticaretini durdurması gerektiği yorumu yer alıyordu. Lovejoy'un sözleri, bu yoruma destek olarak geldi.
Hayvan pazarları, vahşi hayvanların ya da çiftlikte yetişen canlı hayvanların satıldığı, aynı zamanda taze meyve, sebze ve balıkların da aynı ortamda tezgahlarda sergilendiği, pek de hijyenik olmayan kalabalık satış yerleri… Afrika ve Asya'nın birçok yerinde kurulan pazarlar, yüz milyonlarca insana besin tedariği sağlıyor. Çin'in Vuhan kentindeki hayvan pazarının, Covid-19 salgınının merkezi olduğu düşünülüyor.
Lovejoy'a göre hayvan pazarlarında vahşi hayvanlarla çiftlik hayvanlarını ayırmak bile, virüslerin farklı türlere geçmesi riskini büyük oranda azaltır:
"Böylece virüslerin tutunacağı farklı türlerin sayısı azalmış olur. Ev hayvanları da çeşitli virüsler taşıyabilir ancak hepsi bir arada olmazsa, vahşi yaşam alanlarındaki hayvanlarda bulunan virüslerin ev hayvanlarına geçme olasılığı gerçekten çok düşer.
"Bu doğanın intikamı değil, bunu biz kendi kendimize yaptık. Çözümü ise doğaya çok daha saygılı bir yaklaşım sergilemekten geçiyor. Buna iklim değişikliği ve diğer sorunlarla mücadele de dahil."
</doc>
<doc docid='bbc_haberler-dunya-51726738' lang='tur' type='mono' source_url='https://www.bbc.co.uk/turkce/haberler-dunya-51726738' term='COVID'>
Koronavirüs (Covid-19): İran'da 54 binden fazla tutuklu ve hükümlü geçici olarak serbest bırakıldı
İran'da, koronavirüs nedeniyle 54 binden fazla tutuklu ve hükümlü geçici olarak serbest bırakıldı.
İran'da, koronavirüs nedeniyle 54 binden fazla tutuklu ve hükümlü geçici olarak serbest bırakıldı.
Karar, kalabalık cezaevlerinde virüsün yayılmaması amacıyla alındı.
Serbest bırakılanların hepsinin test sonuçlarının negatif çıktığı açıklandı.
İngiliz milletvekili Tulip Siddiq, İran'ın İngiltere Büyükelçisinin, İngiltere ve İran vatandaşı yardım kuruluşu çalışanı Nazanin Zaghari-Ratcliffe'in de bugün ya da yarın serbest bırakılacağını söylediğini açıkladı.
İran'da koronavirüsün yol açtığı Covid-19 adı verilen hastalık sonucu iki haftadan kısa bir süre içerisinde en az 77 kişi öldü.
Pazartesi ve Salı günleri ülkede teyit edilmiş vaka sayısı yüzde 50 arttı.
İran'da halen resmi verilere göre koronavirüs görülen kişilerin sayısı 2336.
Ancak gerçek rakamın çok daha fazla olduğu düşünülüyor.
Ülkede bazı üst düzey yetkililerde de koronavirüs görülmüştü.
Bu kişilerden sonuncusu acil sağlık hizmetleri biriminin başkanı Pirhossein Kolivand'dı.
Cumhurbaşkanı Yardımcısı Masume İbtikar, Meclis Ulusal Güvenlik ve Dış Politika Komisyonu Başkanı Mücteba Zünnur ve Tahran Milletvekili Mahmud Sadıki'nin de koronavirüse yakalandığı açıklanmıştı.
İran'ın önde gelen din adamlarından, eski Vatikan Büyükelçisi Hüccetülislam Hadi Hüsrevşahi ve Düzenin Maslahatını Teşhis Konseyi Üyesi Muhammed Mirmuhammedi ise virüs nedeniyle hayatını kaybetmişti.
</doc>
<doc docid='bbc_haberler-dunya-51943234' lang='tur' type='mono' source_url='https://www.bbc.co.uk/turkce/haberler-dunya-51943234' term='COVID'>
Koronavirüs (Covid-19): İtalya'da virüsten ilk ölümün görüldüğü kasabada yapılan araştırmanın sonuçları neler?
İtalya'da koronavirüsün ilk görüldüğü ve ilk karantinaya alınan yerleşim yerlerinden olan Veneto bölgesindeki Vo isimli kasabada yürütülen projeyle virüsün yayılması durduruldu.
İtalya'da koronavirüsün ilk görüldüğü ve ilk karantinaya alınan yerleşim yerlerinden olan Veneto bölgesindeki Vo isimli kasabada yürütülen projeyle virüsün yayılması durduruldu.
Ülkede ilk koronavirüs ölümü 21 Şubat'ta, Padova kentine bağlı Vo kasabasında kaydedilmişti. 3300 nüfuslu Vo, ülkede ilk olarak karantina altına alınan 11 kasabadan biriydi.
Vo'da yürütülen deney niteliğindeki çalışmayla, semptom göstermeyenler de dahil olmak üzere herkese koronavirüs testi yapıldı. Testlerde pozitif çıkanların yüzde 50-75'i herhangi bir hastalık belirtisi göstermiyordu. Ancak bu semptomsuz koronavirüs taşıyıcıları da, virüsün yayılmasına neden oldukları için izole edildi.
14 Mart'ta Veneto Bölgesi tarafından açıklanan veriler, kasabada yeni koronavirüs vakasının görülmediğini gösterdi.
Araştırmaya katılan bilim insanlarının İtalyan basınına yaptıkları açıklamalara göre, Vo deneyi testlerin yaygınlaştırılmasının önemini gösteriyor. İtalya'nın geri kalanında halen hastalık semptomları göstermeyenlere koronavirüs testi yapılmıyor. Ancak, koronavirüs taşıyan kişilerin çoğunluğunun hastalık belirtisi göstermedikleri için özel tedbir almamalarının virüsün yayılmasını kolaylaştırdığı belirtiliyor.
Araştırmanın sonuçlarını raporlayan Floransa Üniversitesi Klinik İmmunoloji Profesörü Sergio Romagnani, "Enfeksiyon kapanların büyük kısmı, yüzde 50-75 arası, hiçbir semptom göstermiyor ama virüsün yayılması için müthiş bir kaynak teşkil ediyor" dedi. Romagnani, Vo kasabasında belirti göstermeyen vakaların da izole edilmesi sayesinde "hasta sayısının 7-10 gün içinde 88'den 7'e indiğini" söyledi.
Profesör Sergio Romagnani, belirti göstermese de virüs taşıyanlar arasında genç nüfusun yüksek olduğunu da vurguladı.
Romagnani, "Semptom göstermeyen vakaların da izole edilmesi, virüsün yayılmasını ve hastalığın ciddiyetini kontrol altına almak için temel önemde" dedi.
Veneto Bölge Başkanı Luca Zaia da, Vo kasabasında yapılan araştırmayı referans göstererek bölge genelinde koronavirüs testlerinin yaygınlaştırılacağını söyledi. Zaia, "Semptom göstermeyen ama pozitif olan kişiler belirlenmeli, çünkü bu insanlar ortalıkta dolaşmaya devam ederse başkalarına da virüsü bulaştırır" dedi.
"Bölgenin tamamına test yapabilmeyi isterdim" diyen Zaia, bunun şu aşamada mümkün olmaması nedeniyle "pozitif oldukları belirlenen kişilerin yakınlarına, semptomları olmasa bile test yapılacağını" söyledi. Zaia, mümkün olduğunca fazla kişiye ulaşabilmek için "karavanlarla yola çıkıp test yapacaklarını" açıkladı.
</doc>
<doc docid='bbc_haberler-dunya-52539497' lang='tur' type='mono' source_url='https://www.bbc.co.uk/turkce/haberler-dunya-52539497' term='COVID'>
Koronavirüsü yarasalardan insanlara geçiren 'taşıyıcı hayvanın ne olduğu hiç bilinemeyebilir'
Bilim insanları, yeni koronavirüsü yarasalardan insanlara taşıyan 'aracı bir hayvan' olduğuna dair kanıtlar bulunduğunu söyledi.
Bilim insanları, yeni koronavirüsü yarasalardan insanlara taşıyan 'aracı bir hayvan' olduğuna dair kanıtlar bulunduğunu söyledi.
Dünya Sağlık Örgütü (WHO), araştırmanın virüsün 'doğal kaynağına' işaret ettiğini belirtirken bazı bilim insanları ise yeni koronavirüsün bulaştığı ilk kişinin enfeksiyonu nasıl kaptığının ise hiçbir zaman bilinemeyeceğini ifade ediyor.
Bu taşıyıcı hayvanın, virüsün ilk ortaya çıktığı Vuhan'daki vahşi hayvan pazarında satılıp satılmadığı da henüz bilinmiyor.
Ama vahşi hayvan ticareti, virüsün 'taşınmasında' rol oynayan başlıca kaynaklardan biri olarak görülüyor.
Araştırmacılar, vahşi hayvan ticaretiyle, hastalıkların, bir türden diğer bir türe bulaşmasının da önünün açıldığı uyarısında bulunuyor.
Daha önce görülen salgın hastalıkların da hayvandan hayvana bulaşan virüslerden kaynaklandığı görülmüştü.
BBC Andrew Marr programına konuşan WHO'nun Covid-19'dan sorumlu teknik yetkilisi Dr. Maria Van Kerkhove "Bu tip bir durum için hazırlanıyorduk. Mesele ne olacağı değil, ne zaman olacağıydı" dedi.
Enfeksiyon hastalıkları uzmanları, yeni ortaya çıkan birçok hastalığın, virüslerin  tespit edilemeyen türlerden başka türlere atlamasıyla doğduğu konusunda hem fikir.
Londra Hayvanbilimi Toplumu'ndan Prof. Andrew Cunningham bunu şöyle açıklıyor:
"Aslında bir süredir böyle bir şeyin yaşanacağı beklentisindeydik.
"İnsanların vahşi yaşam alanlarına tecavüzü ve yine insanların vahşi hayvanlarla temasının artması nedeniyle son yıllarda bu tip hastalıklar daha sık ortaya çıkmaya başladı."
Covid-19'a neden olan virüs, ilk vakadan bu yana hızla yayıldı. Yeni virüs de, Ebola, kuduz, Sars ve Mers gibi vahşi yarasa nüfusundan kaynaklı salgınlar listesine girdi.
Yarasalardan kaynaklanan ve insanlara buluşan virüslerle ilgili elde edilen bulgulardan bazıları, 2003 yılındaki Sars salgınıyla ilgili yürütülen araştırmalardan geliyor. Bu salgın da yeni koronavirüsle yakından bağlantılıydı.
Bilim insanları, 2017 yılında Çin'deki bir mağarada, 'Sars bağlantılı koronavirüslerin bulunduğu zengin bir yarasa gen havuzu' bulmuştu.
Virüslerin yeni bir 'taşıyıcıya' bulaşmaları için bir hücrenin 'kapılarını açmaları' ve türeyebilmek için o hücreye girebilmeleri gerekiyor. Sars gibi, yarasalardan bulaşan virüsün de insan hücrelerine tutunduğu görülüyor.
Glasgow Üniversitesi'nde görevli virolog Prof. David Robertson, "Sars-CoV-2 durumunda kilit olan, 'Spike' olarak bilinen virüs proteini. Bir hücreye girmesi için kırdığı kilit de ACE2 adı verilen bir reseptör. Koronavirüs, yalnızca bu ACE2 kilidini kırmakla kalmıyor, aynı zamanda bunu Sars-1'den çok daha fazla yapıyor" diyor.
Virüsün hücreye bu kadar mükemmel bir şekilde tutunması ve hücreye rahatlıkla girebilmesi, insandan insana geçişinin de kolay olmasını açıklayan etkenlerden biri. Bu bulaşıcı özelliği, virüsün kontrol altına alınması çabalarını da zorlaştırıyor.
Ama bu yarasa virüsünün insan hücrelerinin kapısına kadar getirilmesinde ise vahşi hayvan ticareti büyük bir rol oynuyor.
Birçoğumuz, virüsün Vuhan'daki vahşi hayvan pazarında 'başladığını' duyduk. Ama virüsün kaynağı, bedeninde bu hayvanın bedeni olan patojen, pazarda bulunamadı.
Cambridge Üniversitesi'nden Prof. James Wood, "Enfeksiyonun ilk kümesi pazarla ilintiliydi, bu ikinci bir derece kanıt. Enfeksiyon başka yerden gelip tesadüfen pazardaki insanlar çevresinde kümelenmiş olabilir. Ama bunun bir hayvan virüsü olduğu göz önünde bulundurulduğunda, pazar bağlantısı doğru bir önerme gibi duruyor" diyor.
Prof. Cunningham da aynı fikirde. Vahşi hayvan pazarlarının, hayvanlardan buluşan hastalıkların yeni 'taşıyıcı' bulmak için elverişli ortamlar olduğunu söyleyen Prof. Cunningham, "Normal şartlarda yan yana gelmeleri çok zor olan birçok farklı hayvan türünü zayıf hijyen ve sağlık koşullarında karıştırmak, patojenlerin bir türden diğer türe atlamaları için fırsat sunuyor" yorumunu yapıyor.
Geçmişte birçok vahşi yaşama ait virüs, ikinci türler aracılığıyla insanlara geçti, kimi zaman çiftlik hayvanı, kimi zaman av hayvanı veya pazarda satılan hayvanlar üzerinden.
Prof. Woods bunu şöyle açıklıyor:
"Sars virüsü ilk olarak misk kedilerindeki bir salgın aracılığıyla insan nüfusuna bulaştı. Misk kedilerinin de gıda amaçlı güney Çin'de ticareti yapılıyordu.
"Bunu bilmek önemli çünkü misk kedilerinin de kendi aralarında bir salgın yaşanıyordu ve insanlara bulaşmasının önlenmesi için kontrol altına alınmalıydı."
Enfeksiyon zincirindeki kayıp bağlantıyı tespit edebilmek için bilim insanları vizonları, yaban gelinciklerini ve hatta kaplumbağaları işaret eden ipuçları buldu. Benzer virüsler ticareti yaygın yapılan pangolinlerde de görülüyor. Ama bu hayvanların hiçbirinin salgınla doğrudan bağı olduğuna dair bir kanıt bulunamadı. Tek bildiğimiz, vahşi hayvanlarla ve ticaretiyle ilişkimizin, bizi ve onları tehlikeye attığı.
Prof. Wood, "Doğrudan vahşi yaşamla temasa geçmememiz ve evcil hayvanların da vahşi hayvanlarla temas halinde olmalarına engel olmamız bu denklemin en önemli unsuru" diyor ve buna ilişkin düzenlemelerin gerekliliğine işaret ediyor:
"Hayvan ticaretinin ve vahşi yaşamla her türlü bağın tamamen yasaklanmasına dair bazı kampanyalar yürütülüyordu. Ama sonunda genellikle yapılan, dünyanın en yoksul insanlarını cezalandırmak oluyor. Birçok durumda bu tip önlemler getirdiğinizde ticareti de yer altına kaydırmış oluyorsunuz, böylece engellenmesi için yapabilecekleriniz de zorlaşıyor."
WHO, Çin'deki pazarlarda daha sıkı hijyen ve güvenlik standartları oluşturulması çağrısında bulundu. Ama, Ebola salgınıyla bağlantılı olduğu kanıtlanan Sahra altı Afrika'daki vahşi et ticareti gibi çoğu pazar gayri resmi çalışıyor dolayısıyla düzenlenmeleri de kolay olmuyor.
Prof. Wood, "Londra'da veya Cenevre'deki ofisinizden bu düzenlemeleri getiremezsiniz. Her ülke için yerinden çalışmalısınız" diyor.
Dr. Maria Van Kerkhove de aynı fikirde: "Bölge halkı ve vahşi yaşamla ilgili görevlerde olanlarla birlikte çalışmamız çok önemli."
Bunun nasıl olacağı küresel ve karmaşık bir çaba gerektiriyor. Ama Covid-19 salgını bize, ortak hareket edilmeyince bunun bedelinin ne olduğunu gösterdi.
</doc>
<doc docid='bbc_haberler-dunya-52442025' lang='tur' type='mono' source_url='https://www.bbc.co.uk/turkce/haberler-dunya-52442025' term='COVID'>
Koronavirüs: Dünyanın en büyük aşı üreticisi Hindistan nasıl rol oynayacak?
ABD Dışişleri Bakanı Mike Pompeo, iki hafta once ABD'nin koronavirüse karşı aşı geliştirme üzerinde Hindistan ile birlikte çalıştığını açıkladı.
ABD Dışişleri Bakanı Mike Pompeo, iki hafta once ABD'nin koronavirüse karşı aşı geliştirme üzerinde Hindistan ile birlikte çalıştığını açıkladı.
Pompeo'nun sözleri çok da şaşırtmadı.
İki ülke 30 yıldan uzun bir süredir uluslararası alanda tanınan ortak bir aşı geliştirme programı yürütüyor.
Bağırsak kökenli hastalıklar, dang humması, grip ve tüberküloz gibi hastalıklar üzerine çalışmalar yürüttüler. Dang hummasına karşı aşı denemelerinin yakın bir zamanda başlaması planlanıyor.
Hindistan, dünyadaki genel ilaçların ve aşıların en büyük üreticilerinden biri. Yarım düzine kadar büyük ve küçük çaplı bir dizi aşı şirketine ev sahipliği yapıyor.
Bu üreticiler çocuk felci, menenjit, zatürre, rotavirüs, verem, kızamık, kabakulak, kızamıkçık ve diğer başka hastalıklara karşı aşı geliştiriyor.
Şimdi, yarım düzine kadar Hindistan merkezli firma, Covid-19 hastalığına yol açan virüse karşı aşı geliştiriyor.
Bunlardan bir tanesi, üretilen doz açısından dünyanın en büyük aşı üreticisi ve uluslararası ihracatçı Hindistan Serum Enstitüsü. 53 yıllık şirket çoğunlukla batıdaki Pune şehrinin iki tesisinde olmak üzere her yıl 1.5 milyar doz üretiyor. (Şirketin Hollanda ve Çekya'da iki ufak tesisi daha bulunuyor.) Şirket için yaklaşık 7 bin kişi çalışıyor.
Şirket 165 ülkeye 20 farklı aşı temin ediyor. Ürettiği aşıların yüzde 80'i ihraç ediliyor ve dozu ortalama 50 sente (yaklaşık 4,3 TL) satılıyor, bu da onları dünyanın en ucuz aşı üreticilerinden biri yapıyor.
Şimdi şirket, ABD merkezli biyoteknoloji şirketi Codagenix ile işbirliği içerisinde, dünya çapındaki 80'den fazla şirket gibi, "virülansı zayıflatılmış" aşı geliştirmeye çalışıyor.
Bu aşılar, bir hastalık mikrobunun hastalık yapabilme kapasitesi azaltılarak ya da zararlı kısımları çıkarılarak, ancak mikrop canlı tutularak üretiliyor. (Hastalık mikrobu laboratuvar ortamında zayıflatıldığı için ya hiç hastalığa neden olmuyor veya çok hafif geçmesini sağlıyor.)
Hindistan Serum Enstitüsü İcra Kurulu Başkanı Adar Poonawalla, "Hayvanlar üzerinde (fareler ve primatlar) bir dizi deneme yapmaya Nisan ayında başlıyoruz. Eylül itibarıyla insanlar üzerinde denemelere başlayacak duruma gelmeyi planlıyoruz" diyor.
Poonawalla'nın şirketi, Oxford Üniversitesi'nin üzerinde çalıştığı aşının çok sayıda üretilmesi için de anlaşma yapmış durumda ve İngiltere hükümeti tarafından destekleniyor.
Oxford Üniversitesi'nde insanlar üzerinde deneyler Perşembe günü başladı. Her şey yolunda giderse üniversite Eylül itibarıyla 1 milyon doz üretmeyi planlıyor.
Oxford Üniversitesi'ndeki aşının geliştirildiği enstitüden Profesör Adrian Hill, BBC Sağlık ve Bilim muhabiri James Gallagher'e, "Dünyanın bu salgını durdurmak için mümkünse yıl sonuna kadar yüz milyonlarca doza ihtiyaç duyacağı oldukça açık" diyor.
Hindistan merkezli aşı üreticilerinin diğerlerine karşı üstünlük sağladığı yer burası. Poonawalla'nın şirketinin tek başına 400-500 milyon doz üretim kapasitesi var. "Çok fazla yatırım yaptığımız için çok büyük üretim kapasitemiz var" diyor.
Dahası da var. Haydarabad merkezli Bharat Biyotek, küresel çapta 300 milyon dozun dağıtılabilmesi için Wisconsin Medison Üniversitesi ve ABD merkezli FluGen firması ile işbirliği yaptığını söylüyor.
Zydus Cadilla iki aşı üzerinde çalışıyor, Biological E, Indian Immunologicals ve Mynvax şirketlerinin her biri de ayrı bir aşı geliştiriyor. Bunlardan başka ilk aşamalarında olunan 4 ya da 5 aşı geliştirme çalışması daha var.
Dünya Sağlık Örgütü'nün (WHO) baş uzmanı Soumya Swaminathan, "Bu konuda takdiri hak edenler kaliteli ve toptan üretime yatırım yapmış olan girişimciler ve eczacılık şirketleri. Bu şirketlerin sahipleri başarılı bir işletmeye sahip olmanın yanı sıra dünyaya iyilikte bulunma amacını da taşıdılar. Bu model herkes için bir kazan-kazan formülü" diyor.
Uzmanlar aşının piyasaya kısa zamanda sürülmesini beklememeleri konusunda insanları uyarıyor.
Londra'daki Imperial College'dan küresel sağlık profesörü David Nabarro, bir aşının geliştirileceğinin garantisinin olmadığını ve bu nedenle insanların koronavirüs tehdidiyle yaşamayı öğrenmesi gerektiğini söylüyor.
Vermont Üniversitesi'nden aşı araştırmacısı Tim Lahey, koronavirüs aşısının "bağışıklık sisteminin hastalığı daha da kötüleştirecek tepkiler vermesine yola açabileceğini" söylüyor.
Dünya çapında Covid-19 vakalarının sayısı 3 milyona yaklaştı, her bir partinin piyasaya sürülmeden önce kimyasal ve biyolojik olarak test edilmesi gerekiyor.
Poonawalla, "Ancak biz iki yılda ya da bundan daha az bir sürede güvenli ve etkili bir aşı geliştirme konusunda umutluyuz, çok umutluyuz" diyor.
</doc>
<doc docid='bbc_haberler-dunya-52473039' lang='tur' type='mono' source_url='https://www.bbc.co.uk/turkce/haberler-dunya-52473039' term='COVID'>
İspanyol Gribi: 50 milyon insanı öldüren salgın bittiğinde dünya ne haldeydi?
İspanyol gribini daha önce duymadıysanız, yirminci yüzyılın başlarında yaşanan bu büyük salgın hakkında bilgi edinmek için muhtemelen ideal bir dönemdeyiz.
İspanyol gribini daha önce duymadıysanız, yirminci yüzyılın başlarında yaşanan bu büyük salgın hakkında bilgi edinmek için muhtemelen ideal bir dönemdeyiz.
1918 ile 1920 arasında yaşanan bu salgın iki yıl içinde o sırada 2 milyardan az olan dünya nüfusunun üçte birini hasta etmiş ve tahminen 20 ila 50 milyon kişinin ölümüne yol açmıştı.
En düşük tahminler bile doğru olsa, İspanyol gribi aynı dönemde devam eden Birinci Dünya Savaşı’ndan daha çok can almış oldu.
Dünyanın Covid-19 kriziyle başa çıkmaya ve buradan nasıl çıkacağını tahmin etmeye çalıştığı bugünlerde İspanyol gribi sonrası dünyada neler olduğuna baktık.
1921 çok başka bir dünyaydı
Kuşkusuz bu döneme bakarken, dünyanın son 100 yıl içinde çok değiştiğini hesaba katmalıyız.
Tıp ve pozitif bilimlerin sunduğu imkanlar o dönemde bir salgınla başetme bakımından çok daha sınırlıydı.
Doktorlar İspanyol gribine bazı mikro organizmaların yol açtığını ve hastalığın insandan insana bulaşabildiğini biliyordu ama hastalığın sebebinin virüs değil bir bakteri olduğunu düşünüyorlardı.
Tedavi imkanları da çok sınırlıydı. Düşünün ki dünyada ilk antibiyotik 1928 yılında bulunmuştu. İlk grip aşısının sunulması ise 1940’ları bulmuştu.
Daha da hayati olan halkın genel olarak ücretsiz başvurabileceği sağlık hizmetlerinin bulunmamasıydı. Zengin ülkelerde bile hijyen hala önemli bir sorundu.
‘Pale Rider: The Spanish Flu of 1918 and How it Changed the World' adlı kitabında İspanyol gribinin dünyayı nasıl değiştirdiğini anlatan bilim yazarı Laura Spinney “sanayileşmiş ülkelerde doktorların çoğu özel muayenehanelerde ya da yardım kuruluşları veya dini kurumların açtığı hastanelerde çalışıyorlardı ve çoğu insanın doktora ve hastaneye erişmesi mümkün değildi” diyor.
Durumu daha da vahimleştiren bir şey İspanyol gribinin daha önceki grip salgınlarından örneğin 1889-90 yılları arasında dünya çapında 1 milyon insanın ölümüne yol açan salgından farklı bir karakter göstermesiydi.
Virüs 20 ile 40 yaş arasındaki erkeklerde çok daha öldürücü oluyordu. Bunun bir sebebi muhtemelen hastalığın önce devam eden Birinci Dünya Savaşı cephesindeki kalabalık askeri kamplarda başlayıp, evlerine dönen askerler tarafından dünyaya yayılmasıydı. Salgın en çok daha yoksul ülkeleri etkiledi.
Harvard Üniversitesi’ndan Frank Barro 2020 yılında yayımlanan araştırmasında ABD nüfusunun binde beşinin (550 bin kişi) İspanyol gribinden öldüğünü tahmin ediyor. Hindistan ise İspanyol gribi salgınında nüfusunun yüzde 5,2’sini yani 17 milyon insanı kaybetti.
‘1918 Pandemisi’ kitabının yazarı Catharine Arnold “I. Dünya Savaşı ve İspanyol gribinin yol açtığı ölümler geride bir ekonomik yıkıntı bıraktı” diyor.
Arnold'un büyük anne ve babası da İngiltere’de bu hastalıktan ölenler arasında.
"Bir çok ülkede salgından sonra ailenin dükkanını açacak, tarlasını sürecek, hayvanını besleyecek, mesleğini ve ticaretini icra edecek, evlenip ölenlerin yerine yeni kuşaklar yetiştirecek genç erkeklerin çoğu ölmüştü” diyor.
O kadar çok erkek ölmüştü ki milyonlarca kadın kendilerine bir eş bulamamışlardı.
İspanyol gribi ardından belki 14. yüzyılda yaşanan Kara Veba salgını sonrasında feodalizmin düşüşü gibi büyük bir toplumsal dönüşüm yaşanmamış olabilir ama kesin olan bir şey bir çok ülkede toplumsal cinsiyet rollerini kökünden sarsmış olması.
Texas A&M Üniversitesinden araştırmacı Christine Blackburn ABD’de ölümler sonucu ortaya çıkan iş gücü sıkıntısının kadınlara çalışma hayatının yolunu açtığını söylüyor ve “Kadınlar 1920’ye gelindiğinde ülke çapında toplam işgücünün yüzde 21’ini oluşturmuştu” diyor.
Aynı yıl Amerikan Kongresi, Amerikan kadınlarının oy verme hakkını tanıyan Anayasa değişikliğini (19. Madde) kabul etti.
Blackburn “1918 gribinin bir çok ülkede kadın hakları üzerinde etkisi olduğuna ilişkin kanıtlar var” diyor.
Gribin çalışma hayatındaki bir başka etkisi iş gücü sıkıntısı nedeniyle bazı ülkelerde işçi sendikalarının güçlenmesi ve yine bazılarında işçi ücretlerinin artırılması oldu.
ABD’de resmi rakamlar imalat sektöründe ortalama işçi ücretinin 1915’te 21 cent iken 1920’de 56 cente çıktığını gösteriyor.
Yeni kuşaklar sırtlarında yükle doğdu
Uzmanlar İspanyol gribi yıllarında doğan çocuklara ne olduğunu da araştırdılar. Bu yıllarda doğan çocukların salgın öncesi ve sonrası dönemlerde doğanlara göre kalp hastalıkları da dahil bazı hastalıklara çok daha fazla yakalandığı ortaya çıktı.
İngiltere ve Brezilya’da yapılan analizler 1918-19 yıllarında doğan bebeklerin büyüdüklerinde diğer dönemlerde doğanlara göre daha az eğitimli ve daha az düzenli iş sahibi olduklarını da ortaya koydu.
Bazı uzmanlar pandemi sırasında hamile kadınların yaşadığı sıkıntıların anne karnındaki çocuk gelişimini etkilediği teorisini ortaya atıyor.
ABD’de askere alınanlarla ilgili istatistiki verilerin analizinde de ilginç bir sonuç ortaya çıktı. 1915 ile 1922 arasında doğanların askere alınış kayıtlarına bakıldığında 1919’da doğanların boy ortalamasının diğer yıllarda doğanlardan yaklaşık 1 milimetre kısa olduğu görüldü.
1918 yılında Hindistan yüz yılı aşkın bir süredir Britanya’nın sömürge idaresi altında yönetilmekteydi.
O yılın Mayıs ayında ülkede görülmeye başlanan İspanyol gribi İngilizleri, Hint halklarından daha az etkiledi. Ölüm istatistikleri alt kastlardan Hindular arasında hastalığın her bin kişide 61,6 kişinin ölümüne yol açtığını gösteriyor. Oysa ülkede yaşayan beyaz Avrupalılar arasında bu oran binde 9’dan azdı.
Hindistan’daki ulusal bağımsızlık yanlıları İngiliz sömürgecilerin krizi iyi yönetemediği konusundaki genel kanıyı sesli olarak dile getirmeye başladı. 1919’da Mahatma Gandhi tarafından yayınlanan ‘Young India” (Genç Hindistan) dergisi İngiliz sömürge yönetimini en sert şekilde topa tutuyordu.
Derginin baş makalesinde “Böylesi korkunç ve yıkıcı bir salgının yayıldığı bir dönemde hiç bir başka medeni ülkenin hükümeti Hindistan’daki hükümet kadar yetersiz kalmamıştır” deniliyordu.
Fakat Birinci Dünya Savaşı’nın geride bıraktığı dev jeo-politik sorunlara rağmen pandemi aynı zamanda uluslararası işbirliğinin önemini de açıkça ortaya koymuştu.
1923 yılında bugünkü Birleşmiş Milletlerin öncülü sayılan Milletler Cemiyeti adlı çok uluslu yapılanma Sağlık Örgütü’nü oluşturdu. Bu, diplomatlar değil tıp alanında uzman kişiler tarafından yönetilen ve yeni uluslararası salgın kontrol sistemlerini oluşturan bir teknik yapılanmaydı. Bugün bildiğimiz Dünya Sağlık Örgütü (WHO) çok daha sonra 1948 yılında kurulacaktı.
Salgının yol açtığı büyük yıkım kamu sağlığı alanında, yani tıbbın imkanlarının kitlelere sunulması konusunda büyük adımlar atılmasını da beraberinde getirdi.
Sovyet sosyalist devrimi sonrası Rusya 1920 yılında dünyada ilk merkezi ücretsiz sağlık hizmetini kuran ülke oldu. Onu hızla diğer ülkeler izledi.
Laura Spinney "bir çok ülke 1920li yıllarda sağlık bakanlıkları kurdu ya da varolan sağlık bakanlıklarının gücünü artırdı. Bu doğrudan grip salgınının bir sonucuydu çünkü salgın sırasında sağlık konularındaki yetkililer kabine toplantılarına girememiş, ihtiyaç duydukları fonlar ve yetkiler için başka devlet yetkililerine yalvarmak zorunda kalmışlardı” diyor.
Londra’daki Royal Halloway Üniversitesi’nden antropolog Jennifer Cole, salgın-savaş kombinasyonunun dünyanın bir çok köşesinde sosyal devletin tohumlarının atılmasını getirdiğini düşünüyor.
"Devletin sosyal yardım fonksiyonu bu bağlamda ortaya çıktı. Salgından geriye milyonlarca dul, yetim ve özürlü insan kalmıştı” diyor ve ekliyor: “Salgınlar toplumun mercek altına yatırılmasına yol açıyor sanki. Toplumlar bunlardan daha adil daha eşitlikçi çıkabiliyor.”
Ünlü bir “iki şehrin hikayesi” var.
1918 yılının Eylül ayında Amerikan şehirlerinde savaşı finanse etmek için basılan devlet tahvillerinin promosyonu için geçit törenleri düzenleniyordu.
İspanyol gribi yayılmaya başlayınca iki Amerikan şehri Philadelphia ve St Louis bu konuda çok farklı iki yaklaşımı seçti. Philadelphia geçit törenini planlandığı şekilde yaptı, St Louis iptal etti.
Bir ay sonra Philadelphia’da İspanyol gribinden 10 bini aşkın insan ölmüş, St Louis’de ise ölümler 700’de kalmıştı.
Bu karşılaştırma sosyal mesafe önlemlerinin salgınlarda işe yarayan bir strateji olduğu tezini güçlendiriyor.
1918’de bir çok ABD kentinde alınan önlemleri karşılaştıran bir araştırma da kamusal toplantıları yasaklayan, tiyatroları, okulları ve kiliseleri daha erken kapatan şehirlerde ölüm oranlarının daha düşük olduğunu gösteriyor.
Ayrıca 1918’de alınan sokağa çıkma önlemlerini inceleyen bir grup Amerikalı iktisatçı, dahasıkı önlemler alan kentlerin salgından sonra ekonomik olarak daha hızlı canlandığını ortaya koydular.
Unutulan salgın
Verdiği bütün bu önemli derslere rağmen İspanyol gribinin bir çok bakımdan unutulmuş bir salgın olduğunu söylemek mümkün.
Belki de Birinci Dünya Savaşı’nın gölgesinde kaldığı, savaş döneminde etkileri konusundaki haberler bir çok hükümet tarafından sansürlendiği için böyle olduğu söylenebilir.
Olduğu dönemde gereği gibi duyulmadığı ve konuşulmadığı için olsa gerek tarih kitaplarında ve toplumsal hafızadaki yeri de zayıf kaldı.
Tıp tarihçisi Mark Honigsbaum "Salgının yüzüncü yılında bile İspanyol gribi doğru dürüst hatırlanmadı” diyor ve ekliyor.
“Ne de hakkında kitaplar yazıldı, şarkılar söylendi, resimler yapıldı.”
Bunun bir kaç istisnasından biri Norveçli ünlü ressam Edvard Munch’un hastalığa yakalandığı sırada yaptığı “İspanyol Gribi ile Otoportre” adlı eseri.
Honigsbaum ayrıca Britannica Ansiklopedisi’nin 1924 baskısında yer alan 20nci yüzyılın en olaylı yılları derlemesinde İspanyol gribinin yer almadığına, salgınla ilgili ilk tarih kitaplarının 1968’de çıkabildiğine işaret ediyor.
Bu durumda Covid-19’un İspanyol gribinin tarihteki önemini yeniden hatırlattığını söyleyebiliriz.
</doc>
<doc docid='bbc_haberler-dunya-51902916' lang='tur' type='mono' source_url='https://www.bbc.co.uk/turkce/haberler-dunya-51902916' term='COVID'>
Koronavirüs - Alman basını: Donald Trump, Alman şirketin üzerinde çalıştığı aşının haklarını satın almak istedi
Alman basını, ABD Başkanı Donald Trump'ın, koronavirüse karşı aşı geliştirmek üzere çalışan bir Alman araştırma şirketinin tüm haklarını ABD'nin kullanımına açmak üzere satın almaya çalıştığını yazdı. Alman hükümetinden yetkililer, aynı bilginin kendilerine de ulaştığını ancak böyle bir talebi kabul edemeyeceklerini söyledi.
Alman basını, ABD Başkanı Donald Trump'ın, koronavirüse karşı aşı geliştirmek üzere çalışan bir Alman araştırma şirketinin tüm haklarını ABD'nin kullanımına açmak üzere satın almaya çalıştığını yazdı. Alman hükümetinden yetkililer, aynı bilginin kendilerine de ulaştığını ancak böyle bir talebi kabul edemeyeceklerini söyledi.
Almanya'da çıkan Welt am Sonntag gazetesinin "Trump Berlin'e karşı" haberinde yer alan iddiayla ilgili Alman ARD kanalına konuşan Almanya Ekonomi Bakanı Peter Altmaier, "Almanya satılık değildir" dedi.
Gazetenin haberine göre Donald Trump, Alman biyoteknoloji firması CureVac'ın üzerinde çalıştığı aşının işe tüm haklarını satın alarak işe yaraması halinde ABD'de kullanılmasını sağlamak istedi.
Die Welt gazetesine konuşan Alman hükümetine yakın kaynaklar, Trump'ın, aşının sadece ABD'de kullanılması için "bir milyar dolar teklif ettiğini" söyledi.
Pazar günü bir basın toplantısı düzenleyen İçişleri Bakanı Horst Seehofer, gazetede çıkan haberi teyit edip edemeyeceğini soran gazetecilere, "Bugün hükümet yetkililerinden birkaç kez bunun doğru olduğunu duydum, yarın bu konuyu kriz komitesiyle görüşeceğiz" yanıtını verdi.
Almanya parlamentosunun sağlık komisyonunda yer alan muhafazakar milletvekili Erwin Rueddel de, habere tepki gösterdi. "Şimdi önemli olan uluslararası işbirliği, ulusal çıkarlar değil" dedi.
Liberal FDP partisinin lideri Christian Lindder de, Trump'I seçim kampanyası için koronavirüsü kullanmakla suçladı:
"Belli ki Trump, seçim kampanyasında mümkün olan her şeyi kullanacak."
Ancak Fransız haber ajansı AFP'ye ismini vermeden konuşan aBD'li bir yetkili, haberdeki bilgilerin "fazlasıyla abartıldığını" söyledi:
"ABD hükümeti, aşı bulmaya çalışan 25'ten fazla şirketle görüştü. Bu şirketlerin büyük çoğunluğu zaten Amerikalı yatırımcılardan ilk aşamada fon aldı."
Aynı yetkili, Washignton yönetiminin aşıyı sadece kendi ülkesinde kullanmak üzere satın almak istediği iddiasını da yalanladı:
"Koronavirüs konusunda yardımcı olabileceğini savunan her türlü şirketle görüşmeye devam edeceğiz. Çözüm bulunduğu anda da tüm dünyayla paylaşılacak."
Almanya'nın doğusundaki Türingiya eyaletinde 2000 yılında kurulan şirketin, Fraknfırt ve Boston'da da kampusleri var. Şirket kansere karşı tedavi, antikor terapileri ve az rastlanan hastalıklara karşı tedaviler ve önleyici aşılar konusunda çalışıyor.
Laboratuvar şu anda Alman Sağlık Bakanlığı'yla işbirliği içinde olan Paul-Ehrlich Enstitüsü'yle birlikte çalışıyor.
Şirketin CEO'su Daniel Menichella birkaç hafta önce Washington'a giderek Donald Trump, ABD Başkan Yardımcısı Mike Pence bir ABD'li ilaç firmalarının temsilcileriyle bir araya geldikten sonra görevden alınmıştı.
Ziyaretten sonra Menichella, "Birkaç ay içinde potansiyel bir aşı adayı geliştirebileceğimize inanıyoruz" açıklaması yapmıştı.
Geçen hafta Menichella'nın yerine Ingmar Hoerr'in getirildiğini duyuran CureVac, aşı bulunduğu takdirde tek bir devlete satmayacaklarını, "dünyanın her yerindeki insanları koruyacaklarını" duyurmuştu.
Alman Ekonomi Bakanı Altmaier, açıklamayı değerlendirirken "bu harika bir karar" dedi:
"Hükümetin yabancılara satışları inceleme hakkı var. Ulusal ve Avrupa'ya dair çıkarların ve altyapının sözkonusu olduğu durumlarda adım atmamız gerekirse atacağız."
</doc>
<doc docid='bbc_haberler-dunya-51832625' lang='tur' type='mono' source_url='https://www.bbc.co.uk/turkce/haberler-dunya-51832625' term='COVID'>
Koronavirüs - Merkel: Virüs Almanya nüfusunun yüzde 60 ila 70'ine bulaşabilir
Almanya Başbakanı Angelan Merkel, Almanya nüfusunun yüzde 60 ila  70'inin koronavirüs salgınından etkileneceğinin beklendiğini söyledi.
Almanya Başbakanı Angelan Merkel, Almanya nüfusunun yüzde 60 ila  70'inin koronavirüs salgınından etkileneceğinin beklendiğini söyledi.
Yeni koronavirüsün yol açtığı COVID-19 hastalığının henüz bir tedavisi ya da aşısının bulunmadığını söyleyen Merkel, salgının yayılmasının engellenmesine odaklanılması gerektiğini savundu.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
Almanya Başbakanı Merkel, dün ilk kez parlamento oturumunda sarf ettiği bu sözleri bugün bir basın toplantısında Alman kamuoyu ile de paylaştı.
Merkel, ülke nüfusunun yüzde 60 ila 70'ine virüsün bulaşacağını söyledi ve "Zaman kazanmak zorundayız" dedi.
Almanya Başbakanı, sağlık sistemi üzerindeki baskının azaltılmasına odaklanılması gerektiğini de vurguladı.
Aşı üzerinde çalışan uzmanlar, son 20 yılda ortaya çıkan yeni koronavirüslerin hiçbirine karşı aşı geliştirilemediğini hatırlatıyor.
2003 yılındaki SARS salgınında aşı çalışmalarına katılmış olan Amerika'nın Teksas eyaletindeki Baylor Tıp Fakültesi'nden Peter Hotez, hızlandırılmış aşı çalışmalarının daha kötü sonuçlar doğurabileceğini savunuyor.
Hotez, 2003 yılında, SARS'a karşı aşılanan bazı hayvanların daha ağır belirtiler gösterdiğini anlatıyor.
Şubat ayı ortasında, Dünya Sağlık Örgütü'nün düzenlediği toplantıda bir araya gelen uzmanlar, "tehdidin büyüklüğü" nedeniyle, aşı geliştiricilerin hızlı hareket etmesi gerektiği konusunda uzlaştı.
Reuters haber ajansına konuşan toplantıya katılmış 4 kişi, hayvanlar üzerindeki testler bitmeden, insanlı testlerinin başlamasının kararlaştırıldığını aktardı
</doc>
<doc docid='bbc_haberler-turkiye-51603963' lang='tur' type='mono' source_url='https://www.bbc.co.uk/turkce/haberler-turkiye-51603963' term='COVID'>
Koronavirüs: Türkiye, İran ile sınır kapılarını geçici olarak kapattı
Türkiye, İran'da görülen koronavirüs vakaları nedeniyle sınır kapılarını geçici olarak kapatma kararı aldı. Ayrıca, Azerbaycan'a bağlı Nahcıvan Özerk Bölgesi ile olan sınır kapısı da kapatıldı.
Türkiye, İran'da görülen koronavirüs vakaları nedeniyle sınır kapılarını geçici olarak kapatma kararı aldı. Ayrıca, Azerbaycan'a bağlı Nahcıvan Özerk Bölgesi ile olan sınır kapısı da kapatıldı.
İran'da şu ana kadar 43 koronavirüs vakası tespit edilirken, sekiz kişi de bu virüs nedeniyle hayatını kaybetti. İran, böylece Çin'in ardından koronavirüs nedeniyle en fazla can kaybının görüldüğü ülke oldu.
Türkiye'nin ardından Irak, Afganistan ve Pakistan da İran ile olan sınırlarını kapattı.
Sağlık Bakanı Fahrettin Koca, bugün düzenlediği basın toplantısında koronavirüs nedeniyle alınan ek tedbirleri açıkladı.
Koca, "Bakanlığımız bünyesinde görev yapan bilim kurulumuzun önerisiyle tavsiye kararları kapsamında sınır hareketinin azaltılması noktasında ilave tedbirlere ihtiyaç duyuldu. İran'daki tablonun giderek artış göstermesi sebebiyle komşumuzla sınırlarımızı geçici olarak kapatma kararı aldık" dedi.
Açıklamaya göre, Türkiye ile İran arasındaki Ağrı'daki Gürbulak, Van'daki Kapıköy ve Hakkari'deki Esendere sınır kapıları kapatıldı.
Türkiye ayrıca, Azerbaycan'a bağlı Nahcıvan Özerk Bölgesi ile arasındaki Iğdır'da bulunan Dilucu Sınır Kapısı'nı da kapatma kararı aldı.
Dışişleri, Milli Savunma, İçişleri, Ulaştırma, Ticaret ve diğer ilgili bakanlıklarla koordinasyon halinde olduklarını belirten Koca, İçişleri Bakanlığının, İller İdaresi tarafından İran sınırıyla ilgili kararları tüm valiliklere bildirdiğini açıkladı.
Koca, "Uluslararası sağlık tüzüğü çerçevesinde İran'dan ülkemize yapılacak kara ve demiryolu geçişleri bugün saat 17.00 itibarıyla geçici olarak durduruldu. Tüm uluslararası uçuşlar ise saat 20.00 itibarıyla tek taraflı ve geçici olarak durduruldu. Yani İran'dan Türkiye'ye gelişler durdurulmuş oldu. Türkiye'den İran'a gidişler ise devam ediyor olacak" dedi.
Koca, sınır kapıları kapatılana kadar İran'dan Türkiye'ye karadan giriş yapan tüm yolcuların muayene edildiğini belirterek, soğuk algınlığı tespit edilen kişilere de önlem uygulandığını söyledi.
Koca, "Bu çerçevede dün ve önceki gün 8 İran vatandaşının bu anlamda hastalık bulgularının olması sebebiyle ülkemize giriş verilmediğini söylemek istiyorum. Van Devlet Hastanesinde soğuk algınlığı belirtileri olan 5 kişi gözlem altındaydı, onların sonuçları da koronavirüs açısından negatif çıktı, yani koronavirüs hastası değiller" dedi.
Ticaret Bakanı Ruhsar Pekcan, İran tarafından tüm araç, eşya ve yolcu girişlerinin durdurulduğunu söyledi.
Pekcan, "Türkiye'den ihracat ve transit işlemleri kontrollü olarak devam etmektedir. İran üzerinden Türkiye çıkışlı transit geçecek araçların güzergah geçişleri takip edilecektir. Gümrük kapılarımızda çalışanlarımız hijyen ve sağlık kurallarına sıkı bir şekilde uymaktadır, gerekli önlemler alınmıştır" dedi.
Cumhurbaşkanlığı İletişim Başkanlığı, Türkiye'de şu ana kadar herhangi bir koronavirüs vakasının görülmediğini açıkladı.
Yapılan yazılı açıklamada, "Konu ile ilgili birtakım sosyal medya mecralarında yer alan, Türkiye'de COVID-19 (Yeni Koronavirüs) vakalarına rastlandığına yönelik iddialar gerçeği yansıtmamaktadır" denildi.
</doc>
<doc docid='bbc_haberler-dunya-52417420' lang='tur' type='mono' source_url='https://www.bbc.co.uk/turkce/haberler-dunya-52417420' term='COVID'>
Koronavirüs aşısı: Denemeler nasıl yapılıyor, insanlar için güvenli mi?
Avrupa çapında insanlar üzerinde ilk aşı denemesi Oxford'da başlatıldı ve 800'ü aşkın gönüllüden ilk ikisinin aşıları yapıldı.
Avrupa çapında insanlar üzerinde ilk aşı denemesi Oxford'da başlatıldı ve 800'ü aşkın gönüllüden ilk ikisinin aşıları yapıldı.
Gönüllülerin yarısına Covid-19 aşısı, diğer yarısına da menenjitten koruyan ama koronavirüsü etkilemeyen bir aşı yapılacak.
Deneyin püf noktası şu: Gönüllüler kendilerine hangi aşının yapıldığını bilmeyecekler. Bunu sadece doktorlar bilecek.
Aşı olan ilk iki kişiden biri olan mikrobiyolog Elisa Granato BBC'ye, "Ben bir bilim insanıyım, o yüzden bilimsel süreçlere olabildiğince katkım olsun istedim" dedi.
Aşı Oxford Üniversitesi'den bir grup bilim insanı tarafından üç aylık bir çalışma sürecinde üretildi.
Denemeler öncesi çalışmalara başkanlık yapan aşı bilim profesörü Sarah Gilbert, "Şahsen ben bu aşının başarılı olacağı konusunda bayağı umutluyum" diyor.
"Tabii önce denememiz ve insanlar üzerindeki etkilerine dair verileri görmemiz lazım. Aşıyı yaygın olarak kullanmaya başlamadan önce gerçekten işe yaradığını, insanları koronavirüsten koruduğunu gösterebilmeliyiz."
Aşı üretmenin bilinen birçok yöntemi var.
Bu aşı, şempanzelerde görülen normal ve zararsız bir grip virüsünün (adenovirüs) zayıflatılması ve insan vücudunda gelişemeyecek şekilde değiştirilmesi yoluyla hazırlandı. Bilim insanları bu virüse, koronavirüsün yüzeyinden alınan proteinlerin genini yerleştirdiler.
Bu proteinlerin çoğalmaya başlamasıyla insan vücudunun antikorlar ve savaşçı hücreler üretmeye başlaması ve aşının bu yolla koronavirüse karşı koruyucu etki yaratması umuluyor.
Oxford'daki ekip daha önce yine bir başka koronavirüs türü olan Mers'a karşı aynı yöntemle aşı üretmiş, bu aşıyla insanlar üzerindeki denemelerde umut verici sonuçlar elde edilmişti.
Covid-19 aşısının işe yarayıp yaramadığını araştırma ekibi önümüzdeki aylarda iki ayrı tür aşı uygulanan yüzlerce kişilik iki gruptan ne kadar kişinin koronavirüse yakalandığını izleyerek anlayabilecek. Bunun başka bir yolu yok.
Ama İngiltere'de salgın hızını büyük ölçüde kaybederse bilim insanlarının elinde aşının başarısını ölçmek için yeterince veri birikemeyebilir.
Çalışmanın başını çeken Oxford Aşı Grubu'nun yöneticisi Profesör Andrew Pollard "Bu salgın dalgasının ucunu yakalamaya çalışıyoruz. Eğer yakalayamazsak aşının işe yarayıp yaramadığını birkaç ay içinde anlamamız mümkün olmayacak. Fakat virüs henüz gerilemiş değil ve salgının daha bir süre daha devam edeceğini düşünüyoruz."
Aşı araştırmasını yürütenler, insanlar üzerindeki denemelere, virüse daha çok maruz kalma ihtimali olan yerel sağlık çalışanlarının katılmasını önceliyorlar.
Ayrıca önümüzdeki aylarda 5 bin gönüllüyü kapsayan ve yaş sınırı olmayan daha büyük bir denemeye başlanacak.
Yaşlıların bağışıklık sistemi diğer insanlara göre aşıya daha zayıf direnç gösteriyor. Araştırmacılar bu nedenle yaşa göre iki ayrı doz uygulamak gerekip gerekmediğini de değerlendiriyor.
Oxford ekibi ayrıca hastalığın yayılma hızının büyüdüğü Kenya'daki araştırmacılarla, orada bir aşı denemesi yapma ihtimali üzerinde de çalışıyor.
Aslında birçok aşı hastalıklara yol açan virüslerin zayıflatılmış hali vücuda verilerek yapılıyor. Bu yolla çok daha doğrudan ve hızlı bir sonuç alınabilirdi.
Ama koronavirüs için bu yolun denenmemesinin basit bir sebebi var: Covid-19'un henüz bilinen etkili bir tedavisi yok. Bu yüzden insanlara bu virüsü vermek hayatlarını tehlikeye atabileceği için etik olarak sorunlu.
Yine de Profesör Pollard, gelecekte böyle bir aşı üretilmesinin söz konusu olabileceğini söylüyor:
"Eğer hastalığın tedavisinde bazı güvenilir yöntemler geliştirebilir ve gönüllülerin güvenliğini sağlayabilirsek, bu aşıyı denemek için çok iyi bir yöntem.
Aşı için gönüllü olan denekler önümüzdeki aylarda dikkatle takip edilecek.
Kendilerine aşıdan sonraki bir kaç gün kollarının biraz acıyabileceği, aşının baş ağrısı ya da ateşe yol açabileceği anlatıldı.
Ayrıca teorik olarak da olsa virüsün daha ağır sonuçlara yol açması ve ciddi bir koronavirüs vakası haline gelmesi ihtimalinin de bulunduğu söylendi.
Sars virüsüne karşı hayvanlar üzerinde yapılan ilk aşı denemelerinde bu tür şeyler yaşanmıştı.
Fakat Oxford'daki ekip, aşının bu tür sonuçlara yol açması ihtimalinin çok çok düşük olduğunu ve hayvanlar üzerinde yapılan denemelerin olumlu geçtiğini söylüyorlar.
Ekip, başarılı olduğu kanıtlanırsa Eylül ayına kadar 1 milyon doz civarında aşı üretilebilmesini ve sonra çok daha büyük çaplı üretime geçilmesini umuyor.
Profesör Gilbert henüz bunun belli olmadığını söylüyor ve "Ne olacağına karar vermek bizim işimiz değil. Biz işe yarayan bir aşı yapmak ve bunun üretimini sağlamak için çalışıyoruz. Gerisine başkaları karar verecek" diyor.
Profesör Pollard da, "En çok ihtiyacı olanlara, sadece İngiltere'de değil kalkınmakta olan ülkelerde de en acil olarak ihtiyaç duyanlara yetecek kadar doz aşının üretilmesini sağlamamız gerekiyor" diye ekliyor.
Londra'daki Imperial College'dan bir başka uzman heyet de insanlar üzerinde koronavirüs aşısı denemelerine Haziran ayında başlayabilmeyi umuyor.
Oxford ve Imperial ekipleri hükümetten bu araştırmalar için 40 milyon sterlini aşkın kamu fonu aldılar.
Sağlık Bakanı Matt Hancock her iki grup araştırmacıdan da övgüyle bahsetti ve aşıyı geliştirmek için İngiltere'nin bütün olanaklarını seferber edeceğini söyledi.
İngiltere'de hükümete danışmanlık yapan bilim heyetinden, baş sağlık uzmanı Profesör Chris Whitty daha önce önümüzdeki bir yıl içinde bir aşı ya da Covid-19'u tedavi edecek bir ilacın kullanılmaya başlaması ihtimalinin bulunmadığını söylemişti.
</doc>
<doc docid='bbc_haberler-dunya-51757063' lang='tur' type='mono' source_url='https://www.bbc.co.uk/turkce/haberler-dunya-51757063' term='COVID'>
Koronavirüs (Covid-19): Roma'da meydanlar ve restoranlar boş, el jeli ve yüz maskesi zor bulunuyor
148 ölüm ve 3 bin 858 vaka ile Avrupa'da en büyük koronavirüs krizinin yaşandığı İtalya'da, hem korkunun hem de virüsle mücadele amacıyla alınan tedbirlerin etkisi başkent Roma sokaklarında da gözle görülür hale gelmeye başladı.
148 ölüm ve 3 bin 858 vaka ile Avrupa'da en büyük koronavirüs krizinin yaşandığı İtalya'da, hem korkunun hem de virüsle mücadele amacıyla alınan tedbirlerin etkisi başkent Roma sokaklarında da gözle görülür hale gelmeye başladı.
Roma'nın içinde bulunduğu Lazio bölgesinde henüz koronavirüs bağlantılı ölüm kaydedilmese de ve vaka sayısı 44 ile kuzey bölgelere kıyasla düşük olsa da, ülkenin geneline yayılan tedirginlik başkentte de hissediliyor.
Kentte henüz ciddi bir panik havasından söz etmek doğru olmasa da, normal şartlarda yaz-kış dolu olan turistik meydanların sakinliği, restoranlardaki boş masa oranlarının yüksekliği çarpıcı. Eczanelerin çoğunun vitrinlerinde el jeli ve yüz maskelerinin tükendiği yazıyor.
Aralarında kentin ünlü opera evi Teatro dell'Opera'nın da yer aldığı kurumlar, kültür-sanat etkinliklerini iptal etmeye başlıyor.
Roma kent merkezinde yaptığım yürüyüşte, normalde turist kafilelerinin arasından geçmekte zorlandığım sokaklarda, meydanlarda huzursuz bir durgunlukla karşılaşıyorum.
Şehir merkezine ulaşmak için bindiğim metrodan, antik amfitiyatro Kolezyum'un bulunduğu Colosseo durağında iniyorum.  Kentin en yoğun metro duraklarından olan ve normal şartlarda günün her saati turistlerle dolan durakta ürpertici bir boşluk hakim.
Metrodan çıktığımda ise Kolezyum'un girişinde çok uzun olmasa da yine de bir sıra oluştuğunu görmek durumun henüz çok da dramatik olmadığını düşündürüyor. Fakat kafamı yukarı kaldırdığımda, Kolezyum'a tepeden bakan parmaklıkların aşırı ferah olduğunu fark ediyorum.
Normalde böyle güneşli bir günde bu parmaklıkların önünde, yanınızdaki yabancılarla dirsek dirseğe fotoğraf çektirebilmek icin sıra beklemeniz veya kalabalığın arasından sıyrılıp kendinize yer açmayı becermeniz gerekir. Bugünse mekan sizin.
Bir sonraki durağım Aşk Çeşmesi (Fontana di Trevi). Çeşmenin bulunduğu küçük meydan, haftanın her günü tıklım tıklım olması nedeniyle normal zamanlarda geçmeyi tercih etmediğim bir yer. Sıradan bir günde etrafındaki sokaklarda bile yürümenin güç olduğu, turistlerin para atma ritüeli ve fotoğraf çektirebilecek bir parça boş alan için birbiriyle savaştığı çeşmenin etrafı da bugün olağanüstü biçimde sakin.
Aşk Çeşmesi yakınlarındaki İspanyol Merdivenleri'nde de benzer bir manzarayla karşılaşıyorum. Merdivenlere oturmak yasaklandığından beri bu yasağı uygulamak için burada devriye gezen polis memurlarının sayısı, merdivenlerdeki tek tük turistin arasında iyice göze batıyor.
Pantheon'a geldiğimde de hem meydandaki, hem de bu meydanda masa sahibi restoranlardaki "boşluğu" fotoğraflamaya başlıyorum. Öğle yemeği saati olmasının da etkisiyle meydandaki restoranlardan birinden bir garson beni orada yemeye ikna etmeye çalışıyor. Koronavirüs krizinden nasıl etkilendiklerini soruyorum. Son birkaç günde yüzde 70-80 civarında iş kaybına uğradıklarını, yandaki otelin de aynı sorundan muzdarip olduğunu anlatıyor.
Roma ve içinde yer aldığı Lazio bölgesinin Turizm İşletmecileri Derneği, Mart ayı için yapılan rezervasyon iptallerinin yüzde 90'a vardığını açıklamıştı.
Otel ve restoran sahipleri ve çalışanları da özellikle gelecek ayki Paskalya döneminde krizin hala atlatılamamış olması halinde zararlarının büyük olacağını söylüyor.
Pantheon'un bulunduğu meydanda başka bir restoranın çalışanına da aynı soruyu sorduğumda cevabı "Bu bir trajedi" oluyor. Turist sayısının azalması nedeniyle yüzde 75 oranında iş kaybına uğradıklarını söylüyor. Yaklaşık 5 gündür bu durumun sürdüğünü belirterek "Ve düzelme sinyali de yok" diye ekliyor.
Kentin normal zamanlarda en canlı mahallelerinden Trastevere'de de bir caddede yürüyen 5-10 kişiden biri öksürünce, virüs korkusunun "öksürük radarlarını" hassaslaştırdığı insanlar hızla dönüp öksürüğün sahibine bakıyor. Gözlerinde dehşet ve merakla, öksürüğün sahibini, teşhis koymaya çalışır gibi süzüyorlar.
Girdiğim büyük bir mağazada, muhtemelen oda kokusunun alerjimi tetiklemesi yüzünden hapşırıyorum. Bir mağaza görevlisinin gayet olağan bir şekilde İtalyancada "çok yaşa" anlamında kullanılan "sağlık" dileklerini iletmesi karşısında duygulandığımı şaşırarak fark ediyorum. Bana korku ve suçlama dolu bakışlarla bakmak yerine iyi dileklerini iletmesi, müthiş bir insani dayanışma jestiyle karşılaşmışım gibi bir etki yapıyor üzerimde. Minnettarlığa yakın bir içtenlikle, bu küçük, ama böyle kasvetli koşullarda önemi daha da artan insani yakınlığı için teşekkür ediyorum.
</doc>
<doc docid='bbc_haberler-dunya-52568747' lang='tur' type='mono' source_url='https://www.bbc.co.uk/turkce/haberler-dunya-52568747' term='COVID'>
Koronavirüs: Dizi çekimleri izolasyonda nasıl devam ediyor?
İngiltere'de BBC, ITV ve Netflix televizyon dizilerini izolasyon ve sosyal mesafeye uyarak çekmenin yeni yollarını buldu. Fakat dizi sektörü uzunca bir süre normale dönemeyecek.
İngiltere'de BBC, ITV ve Netflix televizyon dizilerini izolasyon ve sosyal mesafeye uyarak çekmenin yeni yollarını buldu. Fakat dizi sektörü uzunca bir süre normale dönemeyecek.
Koronavirüsten önce sıradan bir dizi setinde çok sayıda kişi kameralardan kostümlere kadar her şeyin hazır olması için etrafta koşuştururdu.
Şimdiyse durum çok farklı.
ITV'nin çektiği ve dört kısa bölümden oluşan Isolation Series (İzolasyon Dizisi) adından da anlaşılacağı gibi izolasyonda çekildi.
Sheridan Smith ve Robert Glenister gibi aktörler ve aileleri görüntüleri evde çekti. Dizinin yönetmeni direktifleri Zoom üzerinden verdi.
Yönetmen Louise Hooper "Eskiden 50-60 kişinin yaptığı işi şimdi evdeki birkaç kişiye yaptırmaya çalışmak en zor kısmı" diyor ve ekliyor:
"Evdeki insanlara bir nefeste 'Açıyı değiştir, şu nesnenin yerini değiştir, saçını düzgün tara, yönetmen şunlara dikkat etmeni istiyor, kamerayı biraz hareket ettir' diyoruz."
ITV Robert'in radyo prodüktörlüğü yapan eşi Celia'ya dezenfekte edilmiş bir kamera kiti gönderdi, uzaktan hızlandırılmış bir film çekimi eğitimi verdi.
Onu video aracılığıyla yönlendiren Hooper "Müthiş bir iş çıkardı" diyor.
Hamileliğinin son döneminde olan Smith'i ise nişanlısı Jamie çekti.
Eddie Marsan ve oğullarını da, eşi Janine bir yandan ev işleriyle uğraşırken çekti.
Dizinin fikrinin oluşmasıyla yayına girmesi arasında bir ay vardı.
Dizinin baş yapımcısı ve yazarı Jeff Pope "Dizi tarihinde görülmemiş bir şey" diyor.
Hooper bu şekilde çalışmanın "tamamen uygulanabilir" bir yöntem olduğunu söylese de normalde bu işleri yapan sahne emekçileri bunun bir norm haline gelmemesini umacaktır.
İngiltere'de resmi verilere göre 2019'da 240 bin kişi film, TV ve radyo sektörlerinde çalıştı. Bunların çoğu serbest çalışanlardı ve şimdi işsizler.
Hooper "Tabii ki sonunda her zamanki gibi sahne işçileriyle çalışmaya başlayacağız, insanların sonsuza kadar böyle devam edeceğimizi düşünmelerini istemem" diyor ve ekliyor:
"Fakat bu sıra dışı zamanlarda bu şekilde çalışmak güzeldi."
Galler kanalı S4C ve Netflix de benzer bir şekilde çekim yapıyor.
Netflix'in Social Distance (Sosyal Mesafe) adlı dizisinin hazırlıkları sürüyor.
Öte yandan BBC de kriz döneminde yeni yollar buldu.
İzolasyon hakkında yeni bir dizi çekmek yerine Alan Bennett'in klasik Talking Heads (Konuşan Kafalar) monologları Jodie Comer, Imelda Staunton ve Martin Freeman tarafından tekrar canlandırılıyor.
Projeyi teklif edilir edilmez 24 saat içinde kabul eden 12 yıldızın yer aldığı dizinin oyuncuları ve prodüktörleri gelirlerini Ulusal Sağlık Sistemi'ne bağışlayacak. Prodüktör Kevin Loader bunun 1 milyon sterlinden fazla bir miktara denk geleceğini söylüyor.
BBC oyunculardan evde çekim yapmalarını istemek yerine onları EastEnders'ın da çekildiği Elstree Stüdyoları'na davet etti ve orada sosyal mesafeye uygun bir şekilde çekim yaptı.
Loader, "Bazı dikkatli izleyiciler dekorları diğer dizilerden hatırlayabilir" diyor.
Çekim anı dışındaki tüm süreçte teması azaltabilmek için provalar Zoom üzerinden yapılmış.
Makyöz Naomi Donne her oyuncuya bir makyaj seti vermiş ve onları nasıl kullanmaları gerektiği konusunda da online eğitim vermiş. Kostüm tasarımcısı Jacqueline Durran da benzer bir şekilde giyecekleri kıyafetleri internet üzerinden söylemiş.
Loarder "Sette bolca koruyucu ekipman var: Maskeler, eldivenler, dezenfektanlar" diyor ve ekliyor:
"Herkese yemekleri paketli bir şekilde gönderiliyor. Çekim dışında herkes izole."
Loarder'a göre işler normale dönmeye başladıkça daha küçük çaplı dizileri çekmek tekrar mümkün olacak:
"Talking Heads veya insanların evlerinde çekilen türden diziler olmak zorunda değil o noktadan sonra.
"Bir diğer fikir de tüm oyuncuları ve işçileri karantinaya alıp çekim yapmak.
"Örneğin altı yedi genç oyuncuya 'Sizi set çalışanlarıyla birlikte bir mekana kapatacağız, iki üç ay boyunca çekim yapacağız' diyebiliriz.
"Zor kısım ise kamuya açık yerlerde çekim yapmak olacak."
Özel efektlere dayalı, oyuncuların yeşil ekran önünde çekildiği ve arkadaki görüntülerin bilgisayarda yaratıldığı diziler de bu süreçte daha kolay çekilebilir.
Loader "Bu teknikleri bolca kullanan Star Wars benzeri pahalı yapımların çekimleri devam edebilir" diyor.
Diziler yayınlanmakta olan bölümlerini azalttı ve tamamen gösterimi sonlandırmamak için daha az kişinin yer aldığı bölümler çekmeye yönelebilirler.
ITV yöneticisi Kevin Lygo, "Hikayeleri yaratıcı bir şekilde değiştirenler var. Bence bundan sonra bir odada iki kişinin konuştuğu çekimler olmayacak ve insanları aralarında iki metre varmış gibi göstermemenin yollarını arayacağız" diyor.
Öte yandan yaşlı ve sağlık sorunları olan aktörlerle çalışmak da zor olacak.
Lygo "88 yaşındaki Ken Barlow'un benim vardiyamda hastalanmasını istemem" diyor.
Salgın yayıncılar için yalnızca pratik problemler yaratmakla kalmadı, maddi sorunlara da yol açtı.
Reklam gelirlerinin azalmasıyla ITV program bütçesini 100 milyon sterlin, Channel 4 ise 150 milyon sterlin azalttı.
Channel 4 program direktörü Ian Katz, daha düşük bütçeli yapımlara yöneleceklerini söyledi:
"Önümüzdeki birkaç ay boyunca yeni dizilerin çıktığını göreceğimizi sanmıyorum."
Geçen hafta BBC de, TV lisansı gelirlerindeki azalıştan ötürü yeni programlara harcanacak "her bir poundu" düşünmek zorunda olduğunu açıkladı.
Bütün bunlar pahalı prodüksiyonların devam etmesini zorlaştırıyor.
Loader, bir aşı veya kolayca ulaşılabilir bir test olmadığı müddetçe bunun mümkün olmadığını, bunun da önümüzdeki yıl olabileceğini söylüyor:
"Herkes bir an önce işe dönmeyi istiyor ama en büyük yapımların Ocak'tan önce devam etmesi olası gözükmüyor."
</doc>
<doc docid='bbc_haberler-dunya-52477868' lang='tur' type='mono' source_url='https://www.bbc.co.uk/turkce/haberler-dunya-52477868' term='COVID'>
Koronavirüs: İsrail'de çalışan Filistinliler hastalık ve açlık açmazında sıkışıyor
Daha gün doğmadan Filistinli güvenlik görevlileri koruyucu maske ve eldivenlerini kuşanıp El Halil'in batısındaki tarlaların içinden geçen toprak yolun başına, uzaktan görülmeyecek  bir barikat kurmak üzere çalışmaya başlıyor.
Daha gün doğmadan Filistinli güvenlik görevlileri koruyucu maske ve eldivenlerini kuşanıp El Halil'in batısındaki tarlaların içinden geçen toprak yolun başına, uzaktan görülmeyecek  bir barikat kurmak üzere çalışmaya başlıyor.
Görevleri sınır hattını kaçak yollardan geçerek İsrail'e yasa dışı bir şekilde girmeye çalışan Filistinli işçileri durdurmak. Aslında bu normal olarak uğraştıkları bir iş değil ama şu sıra olağanüstü günlerdeyiz.
İstihbarat subayı Raid Zghavar "Bu salgın bitene kadar işçilerin İsrail'e sızmasını engelleyeceğiz. Annelerimizi, eşlerimiz ve çocuklarımızı korumamız gerekiyor" diyor.
Doğu Kudüs'ü katmazsak İsrail işgalindeki Batı Şeria'da yaşayan Filistinliler arasında görülen 326 koronavirüs vakasının çoğunun, salgının boyutlarının çok daha büyük olduğu İsrail'de ya da Yahudi yerleşimlerinde çalışan Filistinli işçiler üzerinden geldiği anlaşıldı.
Filistin Özerk Yönetimi İsrail ya da yerleşimlerdeki işlerinden dönen Filistinlilere evde kalmalarını ve iki hafta kendilerini izole etmelerini söylüyor ama bazı işçiler hâlâ işe gidip gelme çabasında.
El Halil'deki devriyenin bir ihbar üzerine durdurduğu minibüsten beş kişi çıktı. Yasakları çiğnemediklerini söylüyorlar ama ceplerinde İsrail tarafından verilmiş çalışma izinleri var.
Güvenlik görevlileri beş kişinni belgelerine el koyuyor ve daha sonra gelip almalarını söylüyor. Bu, günde onu aşkın kez tekrar tekrar yaşanan bir durum.
Normal koşullarda şu sıralarda 100 bini aşkın Filistinlinin İsrail ve işgal altındaki topraklardaki Yahudi yerleşimlerinde çalışma izni var. Bu işçiler Batı Şeria'da kazanabileceklerinden daha iyi ücretler alıyorlar. Buna ek olarak İsrail ve yerleşimlerde izinsiz çalışan bir kesim de var.
Bu insanların sağladığı gelir, onlarca yıldır askeri işgal altındaki Batı Şeria'nın ekonomisi açısından hayati bir önem taşıyor.
Covid-19'un yayılmasını engellemek amacıyla konulan sert sokağa çıkma sınırlamalarına rağmen geçen ay esas olarak tarım, inşaat ve sağlık sektörlerinde çalışan 50 bin kadar Filistinlinin İsrail'e ve yerleşimlere geçmesine izin verildi.
Filistin Özerk Yönetimi ile İsrail hükümeti arasında varılan anlaşmaya göre, bu işçilere, işverenleri tarafından en az bir ay süreyle orada kalabilecekleri bir yer ayarlanması gerekiyordu.
Bazı Filistinli işçiler de sırf işlerini kaybetmemek için Yahudi yerleşimlerinde kalıyor.
Batı Şeria'nın kuzeyindeki Ariel'de bir fabrikada çalışan ve geçici olarak oraya kurduğu çadırda yatıp kalkan Muath Balasmeh, "Ailemi, arkadaşlarımı ve şehrimi korumak istiyorum" diyor:
"Ama çalışmazsam en temel ihtiyaçlarımı bile karşılayamam. Bunun ne kadar zor bir şey olduğunu anlatamam. Allah bize yardımcı olsun. Allah işçilerin yardımcısı olsun."
Birleşmiş Milletler, koronavirüsle mücadele konusunda İsrail ve Filistinliler arasındaki işbirliğinden övgüyle söz etti. İsrail ve Filistinli sağlık çalışanları ortak eğitimlere katılıyor ve İsrail Filistinli sağlık çalışanları ve güvenlik görevlilerine koruyucu donanım sağlıyor.
Fakat İsrail'e çalışmaya giden Filistinli işçilerin bir kısmına sağlıklı barınak sağlanmadığı haberleri ve sosyal medyada yayılan -Covid olmadığı sonradan anlaşılan- hasta bir Filistinlinin İsrail askerleri tarafından kontrol noktasına atıldığı görüntüler siyasi tepkilere yol açtı.
Filistin Özerk Yönetimi Sözcüsü, İsrailli yetkilileri "ırkçı ve insanlık dışı" bir tutum izlemekle suçladı.
İşgal altındaki topraklardaki sağlık sisteminin salgınla başa çıkamayacağı kaygıları artarken Filistin yönetiminin başbakanı Muhammed Iştiyye, İsrail'de çalışan işçileri eve dönmeye çağırdı ve "İsrail ekonomisi bizim çocuklarımızın hayatlarından daha kıymetli değil" dedi.
İsrail yetkilileri ise kendilerine yönelik eleştirilerin haksız olduğunu söylüyor.
İşgal altındaki topraklardaki faaliyetlerin koordinasyonundan sorumlu Binbaşı Yotam Shefer "Bu ifadeler yanlış anlaşılmaya açık hatta kışkırtıcı. Bu virüs ortak düşmanımız ve onunla mücadelede gerçekten ortaklaşa bir çaba sürdürüyoruz" diye konuştu.
Bazı Filistinliler Ramazan'ı İsrail'de geçirmeye karar verirken, bazıları de evlerine dönüyor.
El Halil yakınındaki Tarkumiye kontrol noktasında kuyruklar oluşturan Filistinli işçiler koruyucu giysileri içindeki sağlık görevlileri tarafından Covid-19 muayenesinden geçiriliyor.
Demirci ustası Zahid Süleyman'ın ateşi var. O yüzden hemen oracıkta test yapılıyor. Süleyman hastalanmaktan korktuğunu ama 10 kişilik ailesinin, kendisinin götüreceği maaşı beklediğini anlatıyor.
"Ne yapabilirim? Mali durumum gerçekten kötü. İsrail'e gitmeden önce üç hafta işsizdim. Para kazanmam gerekiyordu."
Süleyman'a şimdi evine gidip 14 gün kendisini izole etmesi söylendi.
Filistinli işçilerin salgın devam ederken bile işlerine gitmeye çalışmasındaki çaresizlik aynı zamanda Filistinlilerin ekonomik olarak İsrail'e bağımlı hale getirildiği gerçeğini ortaya koyuyor ve bu onlarca yıldır devam eden anlaşmazlıkta çok hassas bir konu.
</doc>
<doc docid='bbc_haberler-turkiye-52113076' lang='tur' type='mono' source_url='https://www.bbc.co.uk/turkce/haberler-turkiye-52113076' term='COVID'>
Koronavirüs: Covid-19 salgınında Doğu ve Güneydoğu'da durum nasıl?
"Şeffaf Bilgiye Ulaşmak İçin" başlığıyla yapılan paylaşımlarda illerdeki şüpheli ya da pozitif vakalar ve test sonucu pozitif çıkan sağlık çalışanlarının sayısı tek tek açıklanıyor.
"Şeffaf Bilgiye Ulaşmak İçin" başlığıyla yapılan paylaşımlarda illerdeki şüpheli ya da pozitif vakalar ve test sonucu pozitif çıkan sağlık çalışanlarının sayısı tek tek açıklanıyor.
Doğu ve Güneydoğu bölgesinde PCR testi yapılan merkezlere Erzurum'dan sonra Van ve Diyarbakır da dahil edildi. Bu haftadan itibaren bölgedeki diğer illerden gönderilen testlere bu merkezlerden bakılmaya başlandı.
BBC Türkçe'nin ulaştığı il tabip odaları, valiliklerin başkanlığında kurulan Pandemi Kurullarına TTB ve illerdeki sağlık sendikalarının, meslek odalarını dahil edilmemiş olmasından şikayetçi.
Tıbbi malzeme ve koruyucu ekipman eksikliği de görüşmelerde öne çıkan bir diğer ortak sorun.
Hekimler, hastaların Aile Sağlık Merkezleri'ne yönlendirilmesi ile bu merkezlere yığılmanın arttığına dikkati çekiyor ve koruyucu ekipman eksikliği nedeniyle sağlık çalışanlarının kendini güvende hissetmediğini vurguluyorlar.
TTB'nin açıklamasına göre Diyarbakır'da 150 hasta Covid-19 teşhisi veya şüphesi ile hastanelerde yatıyor, altı hasta yoğun bakımda tedavi ediliyor ve Cuma gününden yana hayatını kaybeden hasta sayısı ise 5'e yükselmiş durumda.
Diyarbakır Tabip Odası Başkanı Mehmet Şerif Demir, Diyarbakır'da Covid-19 teşhisi konmuş veya karantinaya alınmış sağlık çalışanın olmadığını söyledi.
Sağlık çalışanlarının en büyük risk grubunda olduklarını hatırlatan Demir, başta koruyucu ekipmanlar olmak üzere çalışanların çalışma koşullarının düzenlenmesi ve yaşam koşullarının iyileştirilmesi ile salgınla mücadelede daha verimli çalışabileceklerini vurguluyor.
Enfeksiyon riskini evine taşımak istemeyen sağlık çalışanları için otel, yurt ve misafirhanelerin sağlanması gerektiğini belirten Demir, Diyarbakır'da bir öğrenci yurdunun sağlıkçılara tahsis edildiğini ekledi.
BBC Türkçe'ye konuşan Van Tabip Odası Başkanı Özgür Deniz Değer, bir asistan hekim ve iki hemşire dahil olmak üzere Van'da 70'in üzerinde şüpheli, 20'ye yakın pozitif vaka olduğunu söyledi.
Hakkari'de ise pozitif vaka yok. Van'daki vakalar İskele Semt Polikliniği ve eski bir özel hastanede tedavi ediliyor.
Van ve Hakkari Tabip Odası, İran'da ilk vakaların çıkmasıyla sınır kapılarının derhal kapatılması, acil önlemlerin alınması, çalışmaların şeffaf yürütülmesi çağrısı yapmıştı.
Değer, "Biz o zaman kapılar hemen kapatılsın dedik ama çok sonra yapıldı ve o zamana kadar 2-3 bin kişi Türkiye'ye geldi. Çoğu İranlı turist İstanbul'a geçti, sınırda ticaret yapanlar gidip gelmeye devam etti. Bu yüzden Van üzerinden Türkiye'ye çok sayıda pozitif hastanın girmiş olduğunu düşünüyoruz" dedi.
Değer, sınır kapıları kapatıldıktan sonra kaçak geçen çok sayıda mültecinin olduğunu, sınırda onlar için sahra hastanesi kurulduğunu, bu hastanelerde görevlendirilen sağlık çalışanlarının ilk günler ekipmansız muayeneler yapmak durumunda kaldıklarını hatırlattı.
Sağlık çalışanları için koruyucu ekipmanın eksikliğinin Van'da da devam ettiğini söyleyen Değer, şunları ekledi:
"Devletin hastanesinde depolarında yeterli sayıda ekipman olabilir doğru ama bunların ne kadarı sağlık çalışanına dağıtılıyor bilmiyoruz. Covid-19 hastasına bakıldığında verilen ekipman ayrı ama virüsü taşıyan ve belirti göstermeyen vakalar da var, onlardan da bulaşma olabilir."
"Hekim arkadaşlarımız, kendi imkanlarıyla aldıkları maskenin üzerine hastanenin verdiği cerrahi maskeyi kullanıyor. Bu maskenin kullanım ömrü iki saat ve dokunduğunuzda atmak zorundasınız. Siz bu maskelerle önlem alıyoruz diyorsanız bu doğru bir önlem değildir."
Van Tabip Odası Başkanı, son 20 yılda en küçük şikayette bile hastaları hastanelere yönlendiren sağlık politikasının uygulandığını, bu politikanın sonucunda insanların virüs salgınına rağmen acillere ve Aile Sağlık Merkezileri'ne (ASM) yoğun bir şekilde gitmeye devam ettiğini söyleyerek, riskin ASM'lere doğru kaydığını öne sürdü.
Değer, son günlerde Van cadde ve sokaklarında çalışmak zorunda olan insanlar dışında, insan kalabalığında gözle görülür bir azalma olduğunu da belirtti.
Sosyal sınırlamanın sadece 65 yaş üzerine uygulanmasının tek başına yeterli olmadığını, buna karşılık Türkiye'nin kapsamlı bir sosyal sınırlama için geç kalmış olabileceğini savundu.
"Geniş kapsamlı bir sınırlama için çok geç kaldık gibi görünüyor, belki artık her evde bir kişi hastadır ya da virüsü taşıyor olabilir. Şu aşamada en önemli şey kendimizi korumak ve sosyal mesafeyi tavizsiz uygulamak" uyarısında bulundu.
Türk Psikiyatri Derneği Üyesi olan Doktor Özgür Deniz Değer, sağlık çalışanlarının kendilerinin korunduğunu, desteklendiği, koruyucu ekipmanın eksiksiz verildiğini bilmesi halinde daha rahat şekilde çalışacağının altını çizdi.
"Sağlık çalışanını sadece alkışlamak yetmiyor, onun korunmasının sağlanması gerekiyor. Aksi takdirde onların beden ve ruh sağlığını korumak zor olacaktır" diyen Değer, Türkiye'de koronavirüs salgınıyla mücadele eden birçok sağlık çalışanın kendisini güvende hissetmediğini kaydetti ve derneklerinin sağlık çalışanlarına yönelik birkaç gün içinde online terapi seansları başlatacağını duyurdu.
Mardin ve Van Tabip Odası Başkanlarının Covid-19 salgınıyla ilgili yaptıkları açıklamalar nedeniyle geçtiğimiz günlerde ifadeleri alındı.
TTB konuyla ilgili açıklama yaptı ve "Bilgilerin paylaşılmasının engellenmesi girişimlerini sakıncalı buluyoruz" dedi.
Mardin Tabip Odası Başkanı Osman Sağlam, "İfadeden sonra bizi hastaneye götürüp sağlık kontrolünden geçirdiler, hukukçu arkadaşlar bunun fiili bir tutuklama olduğunu söyledi" dedi.
Mardin'de 500'ü aşkın şüpheli, 30 civarında pozitif vakanın olduğunu, pozitif vakalar içinde dört hekim bir de hemşirenin yer aldığını belirten Sağlam, Covid-19 tanılı 63 yaşında bir hastanın da Salı günü hayatını kaybettiğini aktardı.
Sağlam, "Binin üzerinde şüpheli vaka evlerinde izolasyonda olan vakalar da var. Pandemi kurullarına dahil edilmediğimiz için gerçek bilgilere ulaşamıyoruz, hastanedeki vakalara ulaşsak da test sonuçlarına ulaşamıyoruz bu durum elimizi, kolumuzu bağlıyor" dedi.
Sağlam, umreden gelenlere, sınır kapılarından giriş yapanlara, birçok ülkeye giden nakliyecilere ilk günlerde test yapılmadığını hatırlattı. Artan pozitif vakalar nedeniyle İstanbul ve İzmir gibi kentlerinden memleketlere doğru bir iç göç yaşandığını vurgulayan Sağlam, bütün bunların sonucunda Mardin'de ani bir yükselme tehlikesi beklediklerini de söyledi.
14 Kasım'da görevden alınan ve Tarsus Cezaevi'nde tutuklu bulunan kronik astım hastası Mazıdağ Eski Belediye Eş Başkanı Nalan Özaydın'ın, Covid-19 salgını nedeniyle cezası ev hapsine çevrildi. Eve gönderilmeden önce hastaneye yatışı yapılan Özaydın, çekilen tomografiye göre Covid 19 yüksek şüphesi tanısı konuldu. Test sonuçları iki gün sonra çıkacak olan Özaydın hastanede izolasyonda tutuluyor.
Mardin Tabip Odası Başkanı Osman Sağlam, bu vaka üzerinden yola çıkarak salgının cezaevlerinde yayılması tehlikesine dikkati çekti ve Tabip Odası olarak bu konuda endişelerinin yüksek olduğunu ifade etti.
Batman'da şüpheli 20, pozitif vaka 8. Şüpheli bir hasta transferi sırasında temas dolayısıyla hastanede izole edilen 112 ekibinin test sonuçları bekleniyor.
Batman Tabip Odası Başkanı Selahattin Oğuz, sağlık çalışanlarının kişisel koruyucu ekipman sorunun büyük oranda devam ettiğini söyledi.
İkinci basamak kamu hastanelerinde ihtiyaç halinde koruyucu ekipmanın kontrollü olarak dağıtıldığını ama ASM'lerde ekipman sorunun halen devam ettiğini aktardı.
Virüs şüphesine karşı eve gitmek istemeyen sağlık çalışanları için Batman'da bir öğrenci yurdunun tahsis edildiğini, ama yemek ve ulaşım sorunlarının devam ettiğini ifade etti.
Pandemi İl Koordinasyon Kurulu'nun daha hızlı ve verimli çalışması için Tabipler Odası'nın da çalışmaya dahil edilmesinin çok önemli olduğunu söyledi.
Batman Tabip Odası başkanı, asıl mesleği hekimlik olan Batman Belediye Başkanı'nın koruyucu sağlık hizmetlerin halka ulaşmasında bu salgın döneminde önemli katkıları olduğunu söyledi. Belediye başkanının görevden alınıp yerine kayyum atandığını hatırlatan Oğuz, bu durumun salgın ile mücadeleyi etkileyebileceğini, güven ilişkisini sarsabileceği risklerini doğurduğunu savundu.
Pandemi İl Koordinasyon Kurulu toplantılarına şu ana kadar davet edilmediklerini hatırlatan Oğuz, bu süreçte atılacak adımların şeffaf olması gerektiğini, işbirliği ile hızlı bilgilendirmenin sağlanabileceğini, karar alma ve uygulama sürecinde toplumsal katılım için sağlık çalışanlarının meslek örgütleri sürece dahil edilmesinin hayati olduğunu vurguladı.
Cezaevi gibi toplumsal mekanların koşullarının virüs salgını karşısında en riskli yerler olduğunu hatırlatan Oğuz, bunun için Ceza infaz Yasası'nda eşitlik prensibi gereği toplumu rahatlatacak düzenlemeler yapılması gerektiğini ifade etti.
Şırnak'ta 3 pozitif vaka ve onlarca şüpheli mevcut. Pozitif vakaların birinin umre, birinin Irak'a seyahat öyküsü var.
Şırnak Tabib Odası Başkanı Serdar Kuni, Şırnak Devlet Hastanesi'nin Pandemi Hastanesi, Cizre ve Silopi Devlet Hastanelerinin Karantina hastanesi ilan edildiğini söyledi.
Kuni, Aile hekimleri başta olmak üzere Beytüşşebab ve Uludere gibi merkeze uzak ilçelerde ciddi ekipman sıkıntısı olduğunu belirtti.
"Sağlıkçı arkadaşlarımız çok tedirgin ve gerekli tedbirler alınmadığı için endişeliyiz" diyen Kuni, HDP ve şehirdeki sağlık örgütlerinin bir kriz merkezi oluşturduğunu, il milletvekilleri dahil bu merkezden halka yönelik uyarı ve çağrıların her gün yapıldığını belirtti.
Doktor Serdar Kuni, Cizre ve Şırnak sokaklarında bir hafta öncesine göre insan sayısında gözle görülür bir azalma olduğunu aktardı.
TTB verilerine göre Gaziantep'te 36 pozitif vaka var, 6 yoğun bakım hastasının ikisinin durumu kritik. Bu kentte 1 diş hekimi, 2 sağlık çalınanın test sonucu pozitif.
Şanlıurfa'da 70 şüpheli, 6 pozitif hasta var.
Her iki kentte, Suriyeli mülteci sayısı 500 binlerin üzerinde. Hekimler, sürecin şeffaf ilerlemediğini vurguluyor ve vaka sayılarının artacağından endişe duyuyorlar.
Şanlıurfa Tabip Odası, şehirde krizin birkaç kişinin aldığı kararlarla yönetildiğini, alınan kararların ve uygulamaların hemen her gün değiştiğini savunan bir açıklama yaptı. Açıklamada şu ifadelere yer verildi.
"Bu değişiklikler nedeniyle bu salgının içinden çıkılmaz bir kaos halini aldığını gözlemlemekteyiz. Sağlık kurumları ve çalışanlar açısından toplumsal tüm mekanizmalar (kamu-özel-oda-sendika) bir araya gelerek bu süreç en az hasar ile atlatılabilinir. Tüm toplumsal mekanizmaların olmadığı pandemi yönetiminin daha kötü sonuçlar doğuracağı artık gözle görülür bir gerçekliktir."
</doc>
<doc docid='bbc_haberler-dunya-52351348' lang='tur' type='mono' source_url='https://www.bbc.co.uk/turkce/haberler-dunya-52351348' term='COVID'>
İngiltere'de kişisel koruyucu ekipman tartışması nasıl başladı, Türkiye'den gelecek sevkiyat neden önemli?
İngiltere hükümetinin Covid-19 salgını karşısında uyguladığı politikalar yetersiz bulunarak eleştirilmeye devam ediyor. Bu eleştirilerin odağında da sağlık çalışanları için kişisel koruyucu ekipman yetersizliği yer alıyor.
İngiltere hükümetinin Covid-19 salgını karşısında uyguladığı politikalar yetersiz bulunarak eleştirilmeye devam ediyor. Bu eleştirilerin odağında da sağlık çalışanları için kişisel koruyucu ekipman yetersizliği yer alıyor.
İngiltere, Türkiye'den "çok ama çok büyük bir sevkiyat" beklendiğini açıkladı.
Türkiye'den aralarında 400 bin adet koruyucu önlüğün de bulunduğu 84 ton koruyucu ekipmanın Pazar günü ulaşması bekleniyordu. İngiltere Kraliyet Hava Kuvvetleri'ne (RAF) ait bir A400 tipi nakliye uçağı Pazartesi TSİ 19.00 civarında İngiltere'nin Brize Norton bölgesindeki havaalanından kalkıp İstanbul'a doğru yola çıktı.
BBC'nin edindiği bilgiye göre Sağlık Bakanlığı malzemelerin ihracatına Pazartesi sabahı onay verdi.
Türkiye'den satın alınan ancak gerekli izinler zamanında alınmadığı için ertelenen koruyucu ekipman teslimatı, uçak İstanbul'a indikten sonra yapılacak.
İngiltere Ulusal Sağlık Hizmetleri (NHS) sağlık çalışanlarına koruyucu ekipman yetersizliği görülen İngiltere, 400 bin civarında koruyucu malzemeyi Türkiye'den satın alıyor.
Ancak sağlık sektörü temsilcileri, kişisel koruyucu ekipman olmadığı için sağlık görevlilerinin çalışmayı reddedebileceklerini ve hükümetin yeni sevkiyat açıklamalarının inandırıcılığını kaybettiğini söylüyor.
İngiltere Ulusal Sağlık Hizmetleri'nin (NHS), günde 150 bin adet koruyucu önlük kullandığı tahmin ediliyor.
Ancak şu anda stoklarda ciddi sıkıntı bulunuyor ve koruyu ekipman miktarının yetersiz olduğu yönünde açıklamalar geliyor.
Guardian gazetesinde Cuma günü yayımlanan bir haberde, İngiltere'de Kamu Sağlığı'ndan sorumlu birimin yayımladığı yeni kılavuzda sağlık çalışanlarına normalde tek kullanımlık olması gereken ekipmanı yeniden kullanmaları talimatı verildiğini bildirdi.
Dün Sunday Times gazetesinde yer alan haberde, kamu sağlığı alanında çalışan bilim insanları ve üst düzey bürokratların, Ocak ayı sonundan itibaren kişisel koruyucu ekipman stoklarının artırılması gibi koronavirüs salgınına karşı önlemler alınması gerektiğini söylediği ancak bu uyarıların hükümet tarafından dikkate alınmadığı belirtildi.
Haberde isimlerinin açıklanmaması kaydıyla görüşlerine yer verilen üst düzey yetkililer, son yıllarda uygulanan kemer sıkma politikalarıyla önceliğini kaybetmiş olmasından dolayı kişisel koruyucu ekipman stoklarının çok azalmış ve eski bir halde olduğunu öne sürdü.
Haberde ayrıca İngiltere'nin Şubat ayında 279 bin adet kişisel koruyucu ekipmanı Çin'e yolladığı belirtildi.
Hükümet ise yazılı bir açıklama yaparak, haberdeki iddiaları yalanladı.
Açıklamada, "Çin'e giden ekipman pandemi stoklarından gönderilmedi. Bu ekipmanı, en fazla ihtiyaç duydukları dönemde yolladık ve o zamandan bu yana Çin de bağışımıza misliyle karşılık verdi. Çin'den İngiltere'ye 2 ile 15 Nisan tarihleri arasında 12 milyonun üzerinde kişisel koruyucu ekipman gönderildi" denildi.
İngiliz basınında son haftalarda sağlık sektörü çalışanlarının kişisel koruyucu ekipman bulmakta zorlandığı ve ciddi risk altında olduğu yönünde haberler yer alıyor.
BBC'de Nisan başında yer alan bir haberde, günde 13 saat yoğun bakımda hastalarla ilgilenen sağlık çalışanlarının, çöp torbaları, plastik önlükler ve ödünç aldıkları kayak gözlükleri gibi malzemeler uydurarak kendilerini korumaya çalıştıkları belirtildi.
Guardian gazetesinde bugün yayımlanan bir haberde, NHS bölgesel yönetiminin malzeme eksikliğinden dolayı "çok ciddi bir hüsran ve öfke" duyulduğunu belirterek, hükümete de haftalarca yapılamayan teslimatların yarattığı "acı deneyimler" ışığında "nelerin kesin olarak yapılabileceğin" odaklanma çağrısı yaptığı ifade edildi.
NHS hizmeti veren hastanelerin çatı kuruluşu NHS Konfederasyonu'nun yetkilileri, yaşanan ekipman sıkıntısının Covid-19 salgınıyla ön cephede mücadele edenler üzerinde "felaket etkiler" yaratacağı uyarısı yaptı.
İngiltere'de sağlık çalışanlarını temsil eden sendika ve örgütler, NHS çalışanlarının kendi güvenliklerini sağlamaya yetecek miktarda kişisel koruyucu ekipman olmaması halinde çalışmayı reddedebileceklerini açıkladı.
İngiltere'nin en büyük sendikalarından Unite'ın Genel Sekreter Yardımcısı Gail Cartmail, "Kişisel koruyucu ekipman eksikliğinin sürmesi ulusal bir skandal ve hükümetin son bir ay içerisinde defaatle verdiği sözleri tutmaması da utanç verici" dedi.
İngiliz hükümeti, Covid-19 hastalarına iki metreden fazla yaklaşan ve müdahalelerde bulunmak zorunda olan sağlık çalışanlarının giymesi gereken kişisel koruyucu ekipman tedarikinin artırılması için adımlar attığını söylüyor.
Sağlık Bakanı Matt Hancock, 18-19 Nisan haftasonu itibarıyla İngiltere'ye teslimatı yapılacak olan kişisel koruyucu ekipman adedinin 1 milyara ulaşacağını söylemişti.
İngiltere Sağlık ve Sosyal Bakım Bakanlığı, Pazar günü BBC'ye yaptığı açıklamada, 25 Şubat ile 18 Nisan tarihleri arasında NHS hastaneleri ile bakım evlerine yaklaşık 875 milyon adet kişisel koruyucu ekipman dağıtımının yapıldığını belirtti.
Teslimatı yapılan malzemeler arasında 132 milyon adet maske, 145 milyon adet koruyucu önlük, 1,2 milyon adet koruyucu tulum ve 470 milyon çift de eldiven yer alıyor.
Hükümet yetkilileri, mevcutlara ek olarak, yeni teslimatların yapılmaya devam edeceğini de söylüyor.
Bunlar arasında özellikle Türkiye'den gelmesi beklenen sevkiyat önem taşıyor.
Türkiye'den Pazar günü gelmesi beklenen aralarında 400 bin adet koruyucu önlüğün de olduğu yaklaşık 84 tonluk ekipmanın teslimatı gecikti.
İngiltere Yerel Yönetim ve İskan Bakanı Robert Jenrick, Cumartesi günü düzenlediği basın toplantısında, Türkiye'den gelecek olan malzemeyi "çok ama çok büyük ek bir sevkiyat" olarak nitelendirmişti.
Türkiye'den yapılacak sevkiyat için İngiltere, Pazartesi akşamı İstanbul'a bir uçak gönderdi.
BBC'nin edindiği bilgiye göre, İngiltere'ye kişisel koruyucu ekipman gönderimini yapan şirket ihracat izni için başvurusunu Pazartesi sabahı tamamlayabildi ve Sağlık Bakanlığı da ihracata onay verdi.
Türkiye'den gönderilen 250 bin adet maske, N95 maske ve tulumdan oluşan malzemeleri taşıyan askeri kargo uçağı 10 Nisan'da İngiltere'ye ulaşmıştı.
Kültür Bakanı Oliver Dowden, BBC'nin sabah programında yaptığı açıklamada, "Bugün ilerleyen saatlerde bu uçağın kalkacağını ve bu bu koruyucu tulumları getireceğini umuyoruz. Bu konuyu çözmek için çok uğraşıyoruz. Türkiye tarafında bazı sıkıntılar oldu" dedi.
Dowden, herhangi bir vaatte bulunmak istemediğini belirtti ancak Çin'den satın alınan 25 milyon adet koruyucu ekipmanın "kısa bir zaman içerisinde teslim edileceğini" sözlerine ekledi.
</doc>
<doc docid='bbc_haberler-dunya-51310136' lang='tur' type='mono' source_url='https://www.bbc.co.uk/turkce/haberler-dunya-51310136' term='COVID'>
Covid-19: Koronavirüse karşı aşı geliştirmek için bilim insanları zamanla yarışıyor
Çin'de ortaya çıkan Koronavirüs 170 kişinin ölümüne neden oldu, binlerce kişiyi etkiledi. Yeni virüsün tedavisi de yok aşısı da.
Çin'de ortaya çıkan Koronavirüs 170 kişinin ölümüne neden oldu, binlerce kişiyi etkiledi. Yeni virüsün tedavisi de yok aşısı da.
Tıp dünyasında bu tip belirsiz durumlar daha önce de görülmüştü.
Son beş yılda Ebola salgını, Zika salgını ve yine bir koronavirüs olan MERS (Orta Doğu Solunum Yetmezliği) salgını yaşandı. Dünya Sağlık Örgütü yeni koronavirüs kaynaklı hastalığa Covid-19 adını verdiklerini açıkladı.
Covid-19'un 'korona'nın co'su, virüs'ün vi'si ve hastalık kelimesinin İngilizcesi 'disease' sözcüğünün d'sinden türetildiği belirtildi.
Ama tedavi amaçlı aşı gelişiminin yıllar sürdüğü diğer salgınların aksine, bu yeni virüsün yayılmasını önlemeye karşı aşı geliştirme süreci, tespit edilmesinden saatler sonra başladı.
Çinli yetkililer yeni virüsün genetik kodunu hızla açığa çıkardı. Bu bilgi, virüsün nereden geldiğini, yayıldıkça ne gibi değişimlere uğradığını ve insanların korunması için ne gibi adımlar atması gerektiğini anlamaya yardımcı oldu.
Teknolojik ilerlemeler ve dünya genelinde hükümetlerin salgına karşı araştırma fonlarını artırma kararlarıyla, bilim insanları hızla harekete geçebildi.
San Diego'daki Inovio adlı laboratuvarda çalışan bilim insanları yeni virüse karşı aşı geliştirebilmek için yeni tür bir DNA teknolojisi kullanıyor. Şimdilik adı "INO-4800". İnsanlar üzerinde deneme planlarına yaz başında başlayacaklar.
Inovio'da araştırma ve geliştirme departmanı başkan yardımcısı Kate Broderick çalışmalarını anlatıyor:
"Çin'in virüsün DNA dizilimini vermesiyle laboratuvarın bilgisayar teknolojisi aracılığıyla sisteme yerleştirip üç saat içinde bir aşı tasarlayabildik.
"DNA tıbbı aşılarımızda, vücudun en güçlü tepkiyi vereceğine inandığımız patojenin özel kısımlarını hedef alma amacıyla, DNA dizilimini kullanmak yeni bir yöntem.
"Daha sonra, aşının fabrikası olarak hastanın kendi hücrelerini kullanıyoruz, vücudun kendi doğal tepki mekanizmasını güçlendiriyoruz."
Inovio, insanlar üzerinde yapılacak denemelerin başarılı olması durumunda daha geniş çaplı denemeler yapılabileceğini, "yılsonuna kadar Çin'deki salgında kullanılabileceğini" söylüyor.
O zamana kadar salgının sona erip ermeyeceğini tahmin etmek imkânsız. Ama Inovio'nun zamanlaması planlar doğrultusunda ilerlerse şirket, yeni aşının bir salgın durumunda en hızlı geliştirilmiş aşı olacağını söylüyor.
Benzer bir virüs olan SARS'ın çıktığı 2002 yılında Çin olup bitenlerle ilgili dünyayı bilgilendirmekte hızlı davranmamıştı. Dolayısıyla aşı geliştirme çalışmaları, salgın neredeyse sona erdiğinde başlamıştı.
Bu laboratuvarlardaki çalışmalar Cepi (Salgın Hazırlık Innovations Koalisyonu) tarafından finanse ediliyor. Cepi, tüm dünya genelinde hükümetler ve yardım kuruluşlarından oluşuyor.
Cepi, Batı Afrika'daki Ebola salgını sonrası yeni virüslere karşı aşı gelişimini hızlandırma amacıyla kurulmuştu.
Cepi'de aşı araştırma ve geliştirme müdürü Dr. Melanie Saville, "Görevimiz salgınların insanlığa tehdit oluşturmasını engellemek ve yeni ortaya çıkan bulaşıcı hastalıklara karşı aşılar geliştirmek" dedi.
Cepi, yeni ortaya çıkan koronavirüse karşı aşı gelişimi için de iki program finanse ediyor.
Queensland Üniversitesi, "moleküler kelepçe" aşısı üzerinde çalışıyor. Araştırmacılar "yeni aşının çoklu viral patojenlere karşı hedefe odaklı ve hızlı yanıt verebileceğini" söylüyor.
Massachusetts'teki Moderna INC adlı araştırma şirketi de ABD Ulusal Alerji ve Bulaşıcı Hastalıklar Enstitüsü'yle güçlerini birleştirip araştırmalarını hızlandırdı.
Dünya Sağlık Örgütü (WHO), yeni aşı için küresel yürütülen araştırmaları koordine ediyor. WHO, aralarında Cepi'nin desteklediği üç merkezin de bulunduğu bazı araştırma merkezlerindeki gelişimleri de yakından takip ediyor.
Her ne kadar yeni koronavirüse karşı aşı geliştirme çabaları artsa da, araştırmalar hala erken aşamada. Klinik deneyler zaman alır ve en etkili olduğu dönemler de salgının yaşandığı dönemlerdir.
Yeni geliştirilen aşıların Çin'deki salgında kullanılabilecek kadar güvenli ve etkili olacağının da garantisi yok.
WHO'nun Sağlık Acil Durum programında görevli Ana Maria Henao-Restrepo gelişmeleri anlatıyor:
"Hangi aşı adayının önce test edilmesine ilişkin alınacak kararlarla ilgili bir çerçeve geliştirdik.
"Uzmanlar, kabul edilir bir güvenlik profili, uygun bağışıklık yanıtı, aşı dozlarının yeterliliği dâhil bir dizi kriteri değerlendirecek.
"Hastalığı, haznesini, nasıl geçtiğini ve klinik şiddetini anlamak, etkin karşı yöntemler geliştirmek salgının kontrol altına alınması için önemli."
WHO, gelecek günlerde hangi aşının insanlar üzerinde test edilebileceğine karar verecek.
</doc>
<doc docid='bbc_haberler-dunya-52567489' lang='tur' type='mono' source_url='https://www.bbc.co.uk/turkce/haberler-dunya-52567489' term='COVID'>
Koronavirüs mutasyonu: Bilim insanları etkilerini inceliyor
ABD ve İngiltere'deki araştırmacılar Covid-19'a yol açan koronavirüsün geçirdiği yüzlerce mutasyon tespit etti. Fakat bu mutasyonların virüsün yayılma hızı veya aşı çalışmalarına nasıl etki edebileceği henüz bilinmiyor.
ABD ve İngiltere'deki araştırmacılar Covid-19'a yol açan koronavirüsün geçirdiği yüzlerce mutasyon tespit etti. Fakat bu mutasyonların virüsün yayılma hızı veya aşı çalışmalarına nasıl etki edebileceği henüz bilinmiyor.
Tüm virüsler mutasyon geçirir. Bu mutasyonlarda esas soru, virüsün bulaşıcılığı veya yol açtığı hastalığın ciddiyetinde herhangi bir değişim olmadığı.
ABD'de yapılan bir ön araştırma, D614G adlı bir mutasyonun dominant hale geldiği ve virüsün bulaşma hızını artırabileceğini buldu.
Fakat bu araştırma henüz yayımlanmadı ve diğer bilim insanları tarafından incelenmedi.
New Mexico'daki Los Alamos Ulusal Laboratuvarı'nda yapılan araştırma, virüse kendine özgü şeklini veren taç benzeri çıkıntıların değişimini, Tüm Grip Verilerinin Paylaşılması Konulu Küresel İnisiyatif adlı veritabanı üzerinden takip ediyor.
Tespit ettikleri mutasyon virüsün daha hızlı büyümesini sağlıyor ama bunun sonuçları henüz net değil.
Araştırma ekibi İngiltere'nin Sheffield kentindeki koronavirüs hastalarının verilerini de inceledi ve hastaların bedenlerindeki virüs miktarının daha fazla olduğunu gördü. Fakat bu kişilerin hastanede daha uzun kaldığı veya daha ağır hasta olduğuna dair bir bulguya rastlanmadı.
University College London'ın yaptığı bir diğer araştırmada ise yayılmakta olan 198 mutasyon tespit edildi.
Araştırma ekibinden Prof. Francois Balloux, "Mutasyon kötü bir şey değildir ve SARS-CoV-2'nin beklenenden daha hızlı veya daha yavaş bir şekilde mutasyon geçirdiğine dair bir emare yok" dedi:
"Virüsün bulaşma veya öldürücülük oranlarında henüz bir değişim tespit etmedik."
Glasgow Üniversitesi ise yaptığı araştırmada bu mutasyonların henüz virüsün yeni bir türe dönüştürecek seviyede olmadığını buldu.
Araştırmacılara göre dolaşımda olan tek bir virüs türü var.
Virüslerdeki küçük değişiklikleri takip edip incelemek, aşı geliştirme için de önemli.
Buna örnek olarak grip virüsünü gösterebiliriz: Virüs o kadar hızlı mutasyon geçiriyor ki aşıları her yıl yeniden tasarlamak gerekiyor.
Geliştirilmekte olan Covid-19 aşılarının büyük bir kısmı virüsün üzerindeki çıkıntıları hedef alıyor. Buradaki fikir, vücudun bu çıkıntıları tanıyarak mücadele etmesi gereken virüsü daha kolay tespit etmesi.
Fakat bu taçlar değişim gösteriyorsa aşıların etkisi de azabilir.
Şu anda bütün bunlar teorik tartışmalar. Bilim insanları henüz virüsün geçirdiği değişimin ne anlama geldiğini bilmiyor.
University College London'ın araştırmasının yazarlarından Dr. Lucy van Dorp, çok sayıda virüs genomunu analiz etmenin "aşı geliştirme için en önemli şeylerden biri" olduğunu söylüyor.
</doc>
<doc docid='bbc_haberler-turkiye-52330826' lang='tur' type='mono' source_url='https://www.bbc.co.uk/turkce/haberler-turkiye-52330826' term='COVID'>
Dornaz Alfa: Prof. Dr. Ercüment Ovalı’nın 'Covid-19 ilacı' açıklamasıyla başlayan tartışmada kim, ne dedi?
Dünyada 2 milyondan fazla kişinin etkilendiği yeni tip koronavirüsün yol açtığı Covid-19'un tedavisinde etkili olabilecek ilaçla ilgili küresel çapta çalışmalar devam ederken, Prof. Dr. Ercüment Ovalı dün akşam bir aydır üzerinde çalıştıkları "Dornaz Alfa"nın etkili olduğunu ve klinik testlere alınması gerektiğini açıkladı.
Dünyada 2 milyondan fazla kişinin etkilendiği yeni tip koronavirüsün yol açtığı Covid-19'un tedavisinde etkili olabilecek ilaçla ilgili küresel çapta çalışmalar devam ederken, Prof. Dr. Ercüment Ovalı dün akşam bir aydır üzerinde çalıştıkları "Dornaz Alfa"nın etkili olduğunu ve klinik testlere alınması gerektiğini açıkladı.
Sağlık Bakanı Fahrettin Koca ise bugün düzenlediği basın toplantısında Ovalı'nın açıklamalarını eleştirdi ve "İlaç ve aşı işi hem milli hem de stratejik bir iştir. Sosyal medya üzerinden yapılmaz" dedi.
Birçok uzman, Covid-19 karşı etkili aşı ve ilaç bulunmasının zaman alacak bir süreç olduğunu söylüyor.
Acıbadem Labcell Hücre Laboratuvarı ve Kordon Kanı Bankası Direktörü Prof. Dr. Ercüment Ovalı, dün akşam Twitter üzerinden yaptığı açıklamada, bir aydır laboratuvarda üzerinde çalıştıkları ilacın etkili durduğunu ve klinik testlere başlanması gerektiğini söyledi.
Ovalı'nın Dornaz Alfa olarak tanımladığı bu ilaç, kistik fibrozis tedavisinde kullanılan bir ilacın farmakolojik adı.
Ovalı, "15 Mart'ta başlayıp, 5 Nisan'da proje haline getirdiğimiz Dornaz Alfa projesine ait ilk sonuçları 23 Nisan'da açıklayacağız" dedi.
Ovalı, açıklamasıyla başlayan tartışmanın ardından bugün tekrar sosyal medya üzerinden mesajlar atarak, ilk sözlerinin "yanlış anlaşılmasının kendisini üzdüğünü" aktardı.
Ovalı, "Biz ilacın firma ve marka ismi vermemek için farmakolojik ismini kullandık. Amacımız molekülü biz bulduk demek değildi. Bizim acilen test edilmesini istediğimiz ve öngördüğümüz şey, bu ilacın Covid-19 hastalığı tedavi sürecinde yararlı olabileceği idi. Özetle biz bir ilaç bulmadık, biz bir ilacın Covid-19 tedavisinde kullanılabileceğini öngördük, ayrıca bugünlerde dünyada başka araştırmacıların da benzer düşünceleri olduğu görülmektedir" dedi.
Ovalı, ilacın Covid-19 tedavisinde kullanımı ve ilgili klinik araştırmaların gerçekleştirilmesi taleplerini Türkiye Sağlık Enstitüleri Başkanlığı'na (TÜSEB) ilettiklerini de ifade etti.
Koca bugünkü basın toplantısında, Ovalı'nın açıklamalarıyla ilgili de değerlendirmede bulundu.
"Sözü edilen ilaç uluslararası bir ilaç firmasının patentli ilacı ve Türkiye'de ruhsatlı bir ilaç" diyen Koca, "Cümlelerimi özellikle seçerek kullanıyorum" dedi ve şöyle devam etti:
"Bu akciğerde tıkaç olan hastalara uygulanan ve bunda fayda görülen bir ilaç. Burada COVİD-19'la ilgili, bu ilacın faydalı olduğuna dair laboratuvar ve klinik çalışmaların da başladığını da biliyoruz. Biz Türkiye'de hem aşı hem de tedaviyle ilgili, COVİD-19'a özel, tüm çalışma yapan üniversite ve kurumlara çağrıda bulunduk.
"Bununla ilgili ilgili merkeze de 23 Mart'ta 'Aşı ve tedavi ile ilgili herhangi bir çalışmanız varsa bunu projelendirip bize başvurun.' dedik. Oradan bize başvuru gelmedi. Dünyada araştırmanın nasıl yapılacağı bellidir. Sosyal medya üzerinden insanların umudu ile oynanamaz.
"İnsanlığa faydalı çalışma yapan herkes bizim için kıymetlidir. Araştırma ve çalışmaların nasıl yapıldığı da çok iyi bilinir. Klinik araştırma için 23 Mart'ta bizim çağrımıza cevap verilebilirdi, klinik araştırma yapılır ve devamında da ne yapılırsa yapılırdı. İlaç ve aşı işi hem milli hem stratejik bir iştir. Sosyal medya üzerinden yapılmaz. Uluslararası firmanın bir ilacı böyle umutlar tüketilerek ifade edilemez."
Covid-19'a karşı etkili olacak aşı ve tedavide kullanılacak ilaç bulma çabaları küresel çapta devam ediyor.
Şu anda dünyada farklı ilaçlar üzerinde çalışmalar devam ediyor ve bazılarında da deneme aşamasına geçilmiş bulunuyor.
Bunlar arasında Ebola'ya karşı geliştirilme aşamasında olan Remdesivir, HIV ilacı Lopinavir/ritonavir, sıtma ve eklem iltihabı gibi belirli bağışıklık sistemi rahatsızlıklarında kullanılan Klorokin ve hidroksiklorokin ve MS gibi hastalıkların tedavisinde kullanılan interfenon beta sistemik interferonlar yer alıyor.
Bu hafta içinde BBC Türkçe'nin konuyla ilgili sorularını yanıtlayan Bilkent Üniversitesi Ulusal Nanoteknoloji Araştırma Merkezi'nde Doç. Dr. Urartu Şeker, aşının en erken bir yıl sonra bulunabileceğini ve yeni bir ilaç bulmanın bu kadar kısa bir sürede 'imkansız' olduğunu söylemişti.
Şeker, bugün Twitter üzerinden yaptığı açıklamada da Covid-19 tedavisi için çok sayıda ilaç adayının olduğunu ve Dornaz Alfa'nın da bunlar arasında yer aldığını belirtti.
</doc>
<doc docid='bbc_haberler-dunya-52428822' lang='tur' type='mono' source_url='https://www.bbc.co.uk/turkce/haberler-dunya-52428822' term='COVID'>
Koronavirüs salgını sebebiyle sağlık sistemi çökme noktasına gelen Ekvador'da ailesine öldüğü haber verilen hastanın yaşadığı ortaya çıktı
Ekvador'daki Covid-19 hastası Alba Maruri'nin öldüğünü söyleyen hastane görevlileri, ailesine "küllerini" gönderdi. Ardından, küllerin karıştığı ve Maruri'nin yaşadığı ortaya çıktı.
Ekvador'daki Covid-19 hastası Alba Maruri'nin öldüğünü söyleyen hastane görevlileri, ailesine "küllerini" gönderdi. Ardından, küllerin karıştığı ve Maruri'nin yaşadığı ortaya çıktı.
Mart ayında Alba Maruri'nin ailesine, Covid-19 tedavisi gördüğü hastanede hayatını kaybettiği bildirildi. Ardndan eve Maruri'ye ait olduğu belirtilen küller gönderildi.
Ancak o sırada aslında komada olan Maruri, perşembe günü komadan çıktı. Kendisiyle ilgilenen doktorlardan kız kardeşini aramalarını istedi.
Maruri'nin telefonuyla büyük bir şaşkınlık yaşayan ve sevinçten çılgına dönen aile, kendilerine gönderilen küllerin kime ait olduğunu merak ediyor.
Hastane, Maruri'nin fotoğrafını da eklediği bir sosyal medya paylaşımıyla karışıklık için özür diledi.
Maruri, Ekvador'da Covid-19 salgınının ülkedeki merkezi olan Guayaquil'de yaşıyor.
Ülkede salgın, sağlık sisteminin neredeyse çökmesine yol açtı. 22 binden fazla vakanın tespit edildiği ülkede 600'den fazla ölüm bildirildi. Ancak hastaneye götürülemeyen birçok kişinin de evlerinde hayatını kaybettiği ve cenazelerin de alınamadığı belirtiliyor.
Yerel gazete El Comercio'ya göre, Maruri mart ayında solunum zorluğu ve yüksek ateşle hastaneye kaldırıldı. 27 Mart'ta ailesine, öldüğü bildirildi. Morgda cenazeyi görmeye giden aileye, virüsün bulaşmasını engellemek için, cenaze uzaktan gösterildi.
Cenazeyi gören Maruri'nin yeğeni Jaime Morla, yetkililere, "Tam göremese de cenazenin teyzesine ait olduğunu düşündüğünü" söyledi.
Ardından Fransız haber ajansı AFP'ye konuşan Morla, "Yüzüne bakmaktan çok korkmuştum. Bir buçuk metre mesafedeydim. Aynı saç şekli, aynı ten rengine sahip bir kadındı gördüğüm."
Cenaze bunun üzerine yakıldı ve külleri aileye gönderildi.
Ancak perşembe günü bilinci açılan Maruri, ismini söylediğinde doktorlar büyük şaşkınlık yaşadı. Ardından kız kardeşinin telefon numarasını doktorlara verdi ve aradıklarında aynı şaşkınlığı kız kardeşine yaşatmış oldu.
Hastaneden bir ekip aileyi evlerinde ziyaret ederek bizzat da özür diledi. Aileye, "Salgın sebebiyle hastanenin tam bir kaos içinde olduğunu ve çok büyük ölüm ve vaka sayılarıyla başa çıkmaya çalıştığını" söylediler.
Kız kardeşi Aura, "Bu mucizeydi. Yaklaşık bir aydır öldüğünü sanıyorduk. Düşünün! Üstelik başka birinin külleri bende" diyor.
Aile, karmaşanın giderilmesini ve cenazenin yakılması için ödedikleri ücretin iade edilmesini talep ediyor.
Maruri, öldüğünü sandıkları için ailesinin yatağını da attığını ve yeni yatak almak zorunda kaldığını da ekliyor.
</doc>
<doc docid='bbc_haberler-dunya-51869958' lang='tur' type='mono' source_url='https://www.bbc.co.uk/turkce/haberler-dunya-51869958' term='COVID'>
Koronavirüs günlükleri: Vuhan'da virüs kapan bir hemşirenin karantina altında yaşamı
Dünyada hayatın akışını değiştiren koronavirüs salgınının merkezi olan Vuhan'da iki film yapımcısı, karantina altında yaşamı kaydetti.
BBC News Türkçe tarafından yapılan  numaralı Youtube paylaşımının sonu
Dünyada hayatın akışını değiştiren koronavirüs salgınının merkezi olan Vuhan'da iki film yapımcısı, karantina altında yaşamı kaydetti.
Yapımcılardan biri hemşire olan eşi, haftalarca hastalıkla süren bir mücadele yaşadı.
Görüntüler, hastalığın ev yaşantısına nasıl yansıdığı noktasında da aydınlatıcı oldu.
</doc>
<doc docid='bbc_haberler-dunya-51639586' lang='tur' type='mono' source_url='https://www.bbc.co.uk/turkce/haberler-dunya-51639586' term='COVID'>
Koronavirüs (Covid-19): Suudi Arabistan umre ziyaretlerini askıya aldı
Suudi Arabistan'ın koronavirüs salgınıyla mücadele amacıyla umre ziyaretlerinin askıya alındığı açıklandı.
Suudi Arabistan'ın koronavirüs salgınıyla mücadele amacıyla umre ziyaretlerinin askıya alındığı açıklandı.
Al Arabiya haber sitesi, Suudi Arabistan Dışişleri Bakanlığı'na dayandırdığı açıklamasında virüsün görüldüğü ülkelerden Suudi Arabistan'a girmek isteyen turistlerin girişlerinin de geçici olarak durdurulduğunu belirtti.
Açıklamada durumun "geçici" olduğu ve değerlendirmelerin sürdüğü aktarıldı.
Bu yıl Haziran-Eylül ayları arasında yapılacak Hac ziyaretleri ile ilgili olaraksa henüz bir açıklama yapılmadı.
Pandemi nedir, koronavirüs pandemiye dönüşür mü?
İran: Bir kenti ya da kasabayı karantinaya almaya düşünmüyoruz
Bu arada İran'da ölenlerin sayısı 19'dan 22'ye yükseldi. Resmi haber ajansı IRNA'ya göre toplam teyitli vaka sayısı da 141 oldu.
Kuveyt'te de hepsi İran'dan dönenlerde görülen koronavirüs vakası 19'den 22'ye çıktı.
İran Cumhurbaşkanı Hasan Ruhani, ülkede herhangi bir kenti ya da kasabayı karantinaya almayı planlamadıklarını, sadece bireylerin karantinaya alınacağını belirtmişti.
Yetkililer halkı koronavirüsün ülkede görüldüğü ilk kent olan Kum'a gitmemeleri yolunda uyardı. Ancak Şiiler için kutsal bir kent olan Kum'da hiçbir türbe ziyarete kapatılmadı.
Komşu ülkeler Afganistan, Bahreyn, Irak, Kuveyt, Umman ve Pakistan'daki koronavirüs vakalarının da İran kaynaklı olduğu düşünülüyor.
Irak'ta koronavirüs nedeniyle tüm ilk ve orta dereceli okullar ile üniversiteler 10 gün kapatıldı.
Ülkede 10 gün boyunca sinemalar, kulüpler ve kafeler de kapalı olacak.
Irak'ta salgının yayılmasını önlemek için halka açık tüm toplantılar da yasaklandı.
Kuveyt ve Bahreyn de daha önce benzer önlemler almıştı.
Avrupa'da yeni koronavirüs vakalarının görüldüğü ülkelere Avusturya, Hırvatistan ve İsviçre'nin ardından Yunanistan, Kuzey Makedonya, Norveç ve Romanya da  eklendi.
Gürcistan'da ilk, Pakistan'da ise ilk iki vaka açıklandı.
Böylece, koronavirüs ve yol açtığı Covid-19 adlı hastalığın görüldüğü ülke sayısı 40'ı geçti. Vakaların doğrudan İtalya'daki salgınla bağlantılı olduğu ve buradan yayıldığı düşünülüyor.
Dünyada toplam vaka sayısı 80 bini aşarken, gelişmeler finans piyasalarını da olumsuz etkiledi ve 5 gündür borsalarda düşüş kaydedildi.
Yunanistan Sağlık Bakanlığı temsilcisi Sotiris Tsiodras, Çarşamba günü yaptığı açıklamada, İtalya'nın kuzey bölgesini ziyaret edip ülkeye dönen 38 yaşındaki Selanikli bir kadında virüsün teşhis edildiğini duyurdu.
Karantinaya alınan kadının sağlık durumunun iyi olduğu belirtildi.
Hükümet, virüsün yayılmasını önlemek amacıyla toplu taşımanın kısıtlanması, spor faaliyetlerinin durdurulması, kilise ve okul faaliyetlerinin kısıtlanmasına karar vermişti.
Okullar, eğitim amaçlı İtalya gezilerini iptal etti.
Avrupa'da Avusturya, Hırvatistan, İsviçre, Yunanistan ve Kuzey Makedonya'ya ek olarak Brezilya ve Cezayir'de yetkililer, ülkelerinde görülen vakaların İtalya'ya seyahat edenlerden kaynaklandığını açıkladı.
İtalya'da vaka sayısı 400'e yükselirken, can kaybı da 12 oldu. Virüs bulaşanlar arasında dört çocuğun da bulunduğu bilgisi verildi.
Lombardiya Bölge Başkanı Attilio Fontana, bir çalışma arkadaşının pozitif çıkması nedeniyle kendisinin de 2 hafta gönüllü karantinaya gireceğini açıkladı. Fontana, ilk testler negatif çıksa da önlem olarak bu kararı aldığını söyledi.
İtalya'ya komşu ülkeler ise "orantısız bir önlem olacağı" gerekçesiyle sınırları kapatmama kararı aldı.
Salı günü toplanan Fransa, Almanya, İtalya Sağlık Bakanları ile Avrupa Komisyonu yetkilileri sınırların açık tutulacağını söyledi.
İtalya Sağlık Bakanı Roberto Speranza, "Sınırlara saygı duymayan bir virüsten bahsediyoruz" dedi. Almanya Sağlık Bakanı Jens Spahn da komşuların durumu 'çok, hem de çok ciddiye aldıklarını' ifade etti.
Çin'de koronavirüs bulaşanların sayısı 78 bini aşarken, virüsten ölenlerin sayısı 2 bin 715 oldu.
Ancak Çin'de yeni vaka artış hızının düşmesiyle birlikte artık dikkatler başka ülkelere yayılma hızına çevrildi.
Çin'den sonra en fazla vakanın görüldüğü üç ülke sırasıyla Güney Kore, İtalya ve İran oldu.
Güney Kore'de vaka sayısı 1261'e çıktı, 11 kişi virüsten dolayı öldü.
ABD, tüm dünyaya seslenip "koronavirüsle ilgili gerçeğin söylenmesi" çağrısında bulundu.
Brezilya, virüsün görüldüğü ilk Latin Amerika ülkesi oldu.
WHO Başkanı Başkanı Tedros Adhanom Ghebreyesus, Çin dışındaki vakalardaki ani artışın "kaygı verici" olduğunu söyledi.
Salgının pandemiye dönüşebileceği uyarıları da yapılıyor.
İngiltere Sağlık Bakanı Matt Hancock İtalya'dan uçuşları durdurma planları olmadığını söyledi. Hancock, "İtalya'ya bakın, Çin'den tüm uçuşları durdurdular ama şimdi Avrupa'da virüsten en kötü etkilenen ülke yine İtalya" dedi.
"Erken teşhis" amacıyla ülke çapında 11 hastane ve 100 klinikte koronavirüs testleri, grip belirtisi gösteren kişileri de kapsayacak şekilde genişletildi.
Şimdiye dek sadece salgının görüldüğü ülkelerden birinden gelen ve hastalık belirtisi gösterenlere test yapılıyordu.
İngiltere'de teyit edilen vaka sayısı, Japonya açıklarında bir kruz gemisinde karantinada tutulan dört kişinin de eklenmesiyle 13'e yükseldi. Bunların sekizi hastaneden taburcu edildi.
</doc>
<doc docid='bbc_haberler-turkiye-51902914' lang='tur' type='mono' source_url='https://www.bbc.co.uk/turkce/haberler-turkiye-51902914' term='COVID'>
Koronavirüs: Türkiye'de pozitif olan kişi sayısı 47'ye yükseldi
Aralık ayında Çin'in Vuhan kentinde ortaya çıkan ve 170'in üzerinde ülkeye yayılan koronavirüsün tespit edildiği kişi sayısı 169 bini, virüsün yol açtığı Covid-19 hastalığı yüzünden ölenlerin sayısı 6 bin 400'ü aştı. Sağlık Bakanı Fahrettin Koca, Türkiye'de tespit edilen koronavirüslü hasta sayısının 16 Mart itibariyle 47 olduğunu açıkladı.
Aralık ayında Çin'in Vuhan kentinde ortaya çıkan ve 170'in üzerinde ülkeye yayılan koronavirüsün tespit edildiği kişi sayısı 169 bini, virüsün yol açtığı Covid-19 hastalığı yüzünden ölenlerin sayısı 6 bin 400'ü aştı. Sağlık Bakanı Fahrettin Koca, Türkiye'de tespit edilen koronavirüslü hasta sayısının 16 Mart itibariyle 47 olduğunu açıkladı.
Sağlık Bakanı Fahrettin Koca, Twitter hesabından yaptığı paylaşımda, Pazartesi günü 29 yeni koronavirüs tanısı konduğunu, böylece vaka sayısının 47'ye yükseldiğini açıkladı. Bakan Koca, son 29 kişinin tamamının ABD, Avrupa ve Orta Doğu temasında bulunmuş kişiler olduğunu söyledi.
Bugün 29 yeni tanı kondu. Yeni tanı konanlarla birlikte toplam hasta sayımız 47 oldu. Son 29 vakanın tamamı doğrudan veya dolaylı olarak ABD, Ortadoğu ve Avrupa temaslıdır, 3’ü Umreden döndü. Yurt dışı teması risk olmaya devam edecek. Tedbirleri sıkı uygulayalım.
@drfahrettinkoca tarafından yapılan  numaralı Twitter paylaşımının sonu
Koca, ilk olarak 11 Mart'ta Avrupa'dan Türkiye'ye giren bir kişiye yapılan koronavirüs testinin pozitif çıktığını açıklamış; bu ilk vakadan iki gün sonra, 13 Mart sabahı Twitter hesabından yaptığı paylaşımda da "Dün akşam sonuçlanan test, üzücü bir öngörüyü doğruladı. Bir hastamız daha var. İlk hastamızın, tanı konur konmaz takibe alınan çevresindendir." açıklaması yapmıştı.
Ardından yine 13 Mart'ta, virüsün tespit edildiği ilk iki kişiyle aynı aileden 3 kişiye daha tanı koyulduğunu duyurdu.
5 olan vaka sayısının, umreden dönen bir kişide daha virüsün tespit edilmesiyle 6'ya çıktığını da 14 Mart akşamı yine sosyal medyadan duyuran Sağlık Bakanı, bunun üzerine 14 Mart itibariyle umreden dönen tüm yolcuların Ankara ve Konya'daki öğrenci yurtlarında karantinaya alındığını, sağlık taramasının yapıldığını ve belirti görülenlere test yapıldığını açıkladı.
Ankara Valisi Vasip Şahin de, umreden dönen vatandaşlardan koronavirüs belirtisi gösteren 5'inin Zekai Tahir Burak Hastanesi'nde gözlem altına alındığını açıkladı.
Koca, Pazar günü ise ilk açıklanan vakanın yakın çevresinden 2 kişide daha virüsün tespit edildiğini, buna ek olarak Avrupa'dan gelen 7, ABD'den gelen 3 kişiden daha testin pozitif çıktığını, böylece vaka sayısının 18'e ulaştığını duyurdu:
Az önce açıklanan ve yeni olan vaka sayısı, toplam 12’dir. Bunlardan 2’si ilk vakamızın temas çevresindendir. Şu ana kadar toplam vaka sayımızsa 18’dir. Vaka sayısı bilgisi açık, tam olarak bu şekildedir.
@drfahrettinkoca tarafından yapılan 2 numaralı Twitter paylaşımının sonu
Son olarak Pazartesi günü 29 yeni vaka eklenmesiyle toplam sayı 47'ye çıktı.
İçişleri Bakanlığı Pazartesi günü sinema, tiyatro, düğün salonu, müzikli lokanta, taverna, kahvehane, kıraathane, nargile kafe, spor salonu ve internet kafelerin geçici olarak kapatılacağını duyurdu.
Sağlık Bakanı Koca, Cuma günü alınan tedbirler kapsamında, hastanelere ziyaretçi kısıtlaması getirildiğini ve mesai saatleri içerisinde hastanelerde ziyaretçi kabul edilmeyeceğini duyurdu.
Risk grubunda yer alan yaşlıların da rapor süresi dolduğunda hastaneye başvurmadan ilacını doğrudan alabilmesi sağlanacak.
Mart ve Nisan aylarında ulusal ve uluslararası bilimsel açık ya da kapalı toplantı ve konferans gibi etkinlikler geçici süreyle ertelendi.
Aile, Çalışma ve Sosyal Hizmetler Bakanı Zehra Zümrüt Selçuk, kamu kurum ve kuruluşlarında çalışan hamileler, yasal süt izni kullananlar, engelliler ile yönetici olmayan 60 yaş ve üzerindeki kişilerin 16 Mart tarihinden itibaren 12 gün idari izinli sayılacağını açıkladı.
İlk, orta ve liseler 16 Mart'tan itibaren 1 hafta tatil edildi, 23 Mart itibariyle de uzaktan eğitim başlayacak. Üniversiteler ise 16 Mart'tan itibaren 3 hafta tatil olacak. Spor müsabakaları 3 hafta seyircisiz olacak.
Kamu görevlilerinin zorunlu olmadıkça yurt dışı ziyaretlerinin iptal edildiğini içeren bir genelge yayımlandı.
İtalya, Çin, Güney Kore, İran, Irak'la uçuşlar Şubat ayı içerisinde durdurulmuştu. Bunların ardından Almanya, Fransa, İspanya, Norveç, Danimarka, Belçika, Avusturya, İsveç ve Hollanda'yla uçuşlar 14 Mart sabah saat 08'den itibaren 17 Nisan tarihine kadar durduruldu.
İngiltere, İsviçre, Suudi Arabistan, Mısır, İrlanda ve Birleşik Arap Emirlikleri'ne Salı günü yerel saatle 08.00 itibarıyla uçuşlar yasaklandı. Böylece uçuş yasağı uygulanan ülke sayısı 20'ye çıktı.
Sağlık Bakanı Koca, yurt dışında olanların dönmek için ısrarcı olmalarını yanlış bulduğunu ifade ederek yurt dışından dönenlerin 14 gün kendilerini izole etmesi gerektiği kuralının geçerli olduğunu vurguladı.
Koronavirüs salgınının ekonomiye etkilerinin azaltılması için de çalışmaların yürütüldüğü ve tedbirlerin bu hafta içinde Cumhurbaşkanı Recep Tayyip Erdoğan tarafından açıklanacağı belirtildi.
Hazine ve Maliye Bakanı Berat Albayrak, Twitter'dan paylaştığı mesajlarda Türkiye'nin olası bir küresel türbülansa her zamankinden daha hazır olduğunu belirterek "Piyasaların likiditeye erişiminde en ufak aksaklık olmayacak şekilde önlemler alınmış ve alınacaktır. En fazla etkilenen sektörler öncelikli olmak üzere tüm sektörleri kapsayacak bir dizi destek ve önlem uygulanacaktır" dedi.
Koronavirüs salgınının ekonomimize etkilerine karşı hazırlıklı hale gelmeyi öncelikli gündemimiz olarak belirlemiştik.Tüm kurumlarımız dünyada alınan önlemleri, ortaya konulan öngörüleri analiz etti. Olası senaryolara karşı kendi alanlarına ilişkin yol haritalarını hazırladı.
@BeratAlbayrak tarafından yapılan  numaralı Twitter paylaşımının sonu
Koronavirüs salgınının turizmden imalat sanayiine birçok alanda hizmet ve üretim süreçlerini aksatmasıyla piyasalarda 2008 küresel krizinden bu yana görülmemiş büyüklükte satış dalgaları yaşanıyor.
Finansal piyasalarda likidite sıkıntısı yaşanması riskine karşı ABD Merkez Bankası Fed, Avrupa Merkez Bankası ve İngiltere Merkez Bankası acil faiz indirimleri de dahil bir dizi tedbiri devreye sokmuş durumda.
</doc>
<doc docid='bbc_haberler-dunya-52528639' lang='tur' type='mono' source_url='https://www.bbc.co.uk/turkce/haberler-dunya-52528639' term='COVID'>
Trump: Yıl sonuna kadar aşı geliştirileceğinden çok eminim, ABD'de can kaybı 100 bini bulabilir
ABD Başkanı Donald Trump, koronavirüse karşı yıl sonuna kadar aşı geliştirileceğinden "çok emin" olduğunu, virüsün neden olduğu Covid-19 hastalığı sonucu ABD'de can kaybının 100 bine kadar çıkabileceğini söyledi.
ABD Başkanı Donald Trump, koronavirüse karşı yıl sonuna kadar aşı geliştirileceğinden "çok emin" olduğunu, virüsün neden olduğu Covid-19 hastalığı sonucu ABD'de can kaybının 100 bine kadar çıkabileceğini söyledi.
Fox News'a konuşan Trump, "75, 80 bin ile 100 bine kadar can kaybı olacak. Bu korkunç bir şey" dedi.
Trump, ABD'deki Covid-19 kaynaklı ölümlerle ilgili tahminleri konusunda geçen ay 60 bin rakamını vermişti.
Amerikan Johns Hopkins Üniversitesi'nin son verilerine göre ABD'de Covid-19 hastalığı sonucu ölenlerin sayısı 67 bini geçti.
Trump, "Yıl sonuna kadar aşı geliştireceğimizi düşünüyorum. Doktorlar bunu söylememek gerektiğine inanıyor. Ben kendi düşüncemi söylüyorum… Sanırım aşı daha kısa sürede elimizde olacak" diye konuştu.
Ülkede kamu sağlığı uzmanları ise Trump'ın aksine koronavirüs aşısı geliştirilmesinin 12-18 ay süreceğini söylüyor.
Trump'ın bu iyimser tahminine katılmayanlar arasında ABD yönetiminin koronavirüs konusundaki baş sağlık danışmanı Dr. Anthony Fauci ile İngiltere'nin baş sağlık danışmanı Chris Whitty de bulunuyor.
Trump, ABD ekonomisinin ise iyileşmekten öte "çılgınca büyüyeceğini" ifade etti.
Trump, yönetiminin salgının başlangıcında çok yavaş davrandığı şeklindeki eleştirileri de reddetti.
"Doğru şeyi yaptık" diyen Trump, Çin'i bir kez daha salgının yayılmasını durdurmamakla ve bu konuda başarısız olmakla suçladı.
Trump, "Bence korkunç bir hata yaptılar ve bunu kabul etmek istemediler. Biz, oraya (Vuhan'a) erişim imkan verilmesini istedik. Bizi orada istemediler" diye konuştu.
ABD Başkanı ayrıca Amerikan istihbarat servislerinin de 23 Ocak'a kadar salgınla ilgili olarak kendisini uyarmadıklarını, kaygılarını dile getirmediklerini söyledi.
CNN ve ABC televizyonları ise 3 Ocak tarihinden itibaren Trump'a verilen istihbarat brifinglerinde koronavirüsten de bahsedildiğini bildirdi.
</doc>
<doc docid='bbc_haberler-dunya-52395901' lang='tur' type='mono' source_url='https://www.bbc.co.uk/turkce/haberler-dunya-52395901' term='COVID'>
Koronavirus: Covid-19 hastaları neden yüzükoyun yatırılıyor?
Covid-19 vakaları dünya çapında artmaya devam ederken, hastanelerdeki yoğun bakım görüntülerine de giderek aşina olduk.
Covid-19 vakaları dünya çapında artmaya devam ederken, hastanelerdeki yoğun bakım görüntülerine de giderek aşina olduk.
Yoğun bakım servislerinde solunum cihazlarına bağlanmış hastalarla ilgili bir detay dikkat çekici:
Hastaların çoğu yüzükoyun yatıyor.
Solunum yolları hastalıkları nedeniyle nefes almakta güçlük çeken insanlarda bu eski tekniğin işe yaradığı görülüyor.
Bu sayede akciğerlerine daha fazla oksijen gidiyor. Ancak bu tekniğin de riskleri var.
Hastalar birkaç saat yüzükoyun yatırılarak akciğerlerinde toplanmış ve nefes almalarını engelleyen sıvıların akması sağlanıyor.
Yoğun bakımdaki Covid-19 hastalarının tedavisinde bu yöntemin giderek daha fazla uygulandığını görüyoruz.
ABD'deki Johns Hopkins Üniversitesi'nden akciğer hastalıkları ve yoğun bakım uzmanı Doçent Dr. Panagis Galiatsatos, birçok Covid-19 hastasının yeterli oksijen alamadığı için zarar gördüğünü söylüyor.
Dr. Galiatsatos, "Bu hastalara oksijen verilse de bazen yeterli olmuyor. Yüzükoyun yatırdığımızda akciğerleri genişliyor" diyor.
Akciğerlerin sırta doğru olan kısmının daha ağır olduğunu, sırtüstü yatan hastaların ağırlığının sırta yüklenmesiyle yeterli oksijen almakta güçlük çektiklerini söylüyor.
Yüzükoyun yatmak ise oksijen akışını artırdığı gibi akciğerlerin farklı kısımlarının kullanımının artmasını da sağlıyor.
Dr. Galiatsatos, "Gözle görülür bir fark yaratıyor, birçok hastada işe yaradığını kendi gözlerimizle gördük" diyor.
Dünya Sağlık Örgütü (WHO) Mart ayında, akut solunum yetersizliği olan yetişkin Covid-19 hastalarının, günde 12 ila 16 saat boyunca yüzükoyun yatırılması tavsiyesinde bulundu.
WHO, bu tekniğin çocuklar için de düşünülebileceğini, ancak bunun özel eğitimli uzmanlar tarafından güvenli bir şekilde uygulanması gerektiğini belirtti.
American Thoracic Society tarafından yapılan bir araştırmada, şubat ayında Çin'in Vuhan bölgesindeki bir hastanede Covid-19 bağlantılı solunum yetersizliği için tedavi gören 12 ağır hasta incelenmiş ve yüzükoyun yatırılmayan hastaların akciğer genişleme kapasitesinin, yüzükoyun yatırılan hastalara kıyasla çok daha zayıf olduğu görülmüştü.
Ancak basit bir uygulama gibi görünse de bu tekniğin de riskleri var. Hastaları bu pozisyona getirmek zaman alıyor ve tecrübeli profesyoneller gerektiriyor.
Dr. Galiatsatos, "Bu kolay değil. Etkili bir şekilde uygulamak için dört-beş kişi lazım" diyor. Personel sıkıntısı çeken ve giderek artan sayıda Covid-19 hastasına bakmak zorunda olan hastanelerde uygulanması zor olabilir.
Johns Hopkins Hastanesi, koronavirüs hastalarının sayısının artması üzerine, hastaları yüzükoyun yatıracak özel bir ekip oluşturmuş. Böylece yoğun bakımda görev alan diğer sağlık çalışanları ihtiyaç olduğunda bu ekibi çağırıyor.
Ancak hastanın pozisyonunu değiştirmek başka komplikasyonlara da yol açabilir.
"Obezite en büyük kaygılardan biri. Göğsünden yaralanmış insanlarda da dikkatli olmak gerekiyor. Ayrıca hastayı solunum cihazına bağlayan kablolar ve tüpler de var."
Bu tekniğin kalp krizi riskini artırabileceği ve nefes borusunun tıkanmasına yol açabileceği de söyleniyor.
Hastayı yüzükoyun yatırmanın faydaları ilk olarak 1970'lerde tespit edilmiş.
Ancak bu teknik 1986'da dünya çapında hastanelerde yaygın kullanılmaya başlamış.
Tekniği inceleyen ve hastalarda başarıyla uygulayan ilk doktor Luciano Gattinoni olmuş.
Bugün Milano Devlet Üniversitesi'nde fahri profesör ve anestezi ve resüsitasyon uzmanı olan Gattinoni, yüzükoyun yatırmanın başlangıçta "birçok itirazla karşılaştığını" belirterek bunu tıp dünyasının "oldukça muhafazakar" karakterine bağlıyor.
Artık bu tekniğin yaygın kullanıldığını söyleyen Prof. Gattinoni, "Hastalar yüzüstü yatarken akciğerlerindeki (fiziksel) güç dağılımı daha eşit oluyor" diyor ve bunu şöyle açıklıyor:
"Solunum cihazının (ventilatör) mekanik enerjisine maruz kalan bir akciğer düşünün: Aslında akciğerlere sürekli yumruk atılıyor gibidir. Bu güç dağılımı ne kadar eşit ise o kadar az zarar verecektir."
Bu tekniğin yararları ile ilgili başka araştırmalar 21. yüzyıl başlarında yayımlandı:
"2000 yılında Fransa'da yapılan bir araştırmada, yüzükoyun yatan hastaların oksijen düzeyinin yanı sıra hayatta kalma şansının da arttığı görüldü."
Nihayetinde bu teknik, henüz tedavisi olmayan ve şimdiye dek on binlerce insanın hayatına mal olan bir pandemide kullanılıyor.
Dr. Galiatsatos, "Şimdilik elimizden gelen en iyi şey bu tür tekniklere başvurmak" diyor.
</doc>
<doc docid='bbc_spor-51847329' lang='tur' type='mono' source_url='https://www.bbc.co.uk/turkce/spor-51847329' term='COVID'>
Koronavirüs (Covid-19): NBA'de tüm maçlar süresiz ertelendi
ABD'de koronavirüsle mücadele amacıyla alınan önlemler kapsamında Amerikan Profesyonel Basketbol Ligi'nde (NBA) sezonun kalan tüm maçları süresiz ertelendi.
ABD'de koronavirüsle mücadele amacıyla alınan önlemler kapsamında Amerikan Profesyonel Basketbol Ligi'nde (NBA) sezonun kalan tüm maçları süresiz ertelendi.
NBA yönetimi bu kararı, Oklahoma City Thunder-Utah Jazz maçının, başlamasına kısa bir süre kala ertelenmesinin ardından açıkladı.
Yapılan açıklamada, Utah Jazz takımının oyuncularından birinin koronavirüs testinin pozitif çıktığı belirtildi.
Adı açıklanmayan oyuncunun salonda olmadığı da duyuruldu.
ESPN Televizyonu ise koronavirüs testi pozitif çıkan basketbolcunun Fransız pivot Rudy Gobert olduğunu, Utah Jazz ve Oklahoma City Thunder'dan bazı oyuncuların karantinaya alındıklarını bildirdi.
NBA yönetimi kararını açıkladığında; Dallas Mavericks-Denver Nuggets maçının üçüncü, New York Knicks- Atlanta Hawks ve Charlotte Hornets-Miami Heat maçlarının dördüncü periyodu oynanıyordu.
Bu maçların tamamlanacak.
New Orleans Pelicans-Sacramento Kings maçının oynanıp oynanmayacağı ise henüz belli olmadı.
</doc>
<doc docid='bbc_haberler-dunya-51614548' lang='tur' type='mono' source_url='https://www.bbc.co.uk/turkce/haberler-dunya-51614548' term='COVID'>
Pandemi nedir, ülkeleri nasıl etkiler? - Dünya Sağlık Örgütü koronavirüsü pandemi ilan etti
Dünya Sağlık Örgütü, Çin'de ortaya çıkan ve pek çok ülkeye yayılan koronavirüsü pandemi olarak ilan etti.
Dünya Sağlık Örgütü, Çin'de ortaya çıkan ve pek çok ülkeye yayılan koronavirüsü pandemi olarak ilan etti.
Bugün bir basın toplantısı düzenleyen Dünya Sağlık Örgütü Genel Sekreteri Tedros Adhanom Ghebreyesus, 11 Mart itibarıyla 114 ülkede 118 bin vakanın görüldüğünü ve 4 bin 291 kişinin hayatını kaybettiğini açıkladı.
Ghebreyesus, "Binlerce kişi hastanelerde yaşam mücadelesi veriyor. Önümüzdeki günler ve haftalarda vaka ve ölüm sayılarının artmasını bekliyoruz" dedi ve ekledi:
"Virüsün yayılma hızı, ciddiyeti ve yetkililerin gerekli önlemleri almaması bizi alarm seviyesine getirdi.
"Bu nedenle Covid-19'u pandemik bir hastalık ilan ediyoruz.
"Pandemi basit bir kavram değildir. Yanlış kullanılması yersiz korkuya veya hastalığa karşı mücadelenin bir faydasının kalmadığı düşüncesi vesilesiyle daha fazla ölüme yol açabilir.
"Daha önce bir koronavirüsten kaynaklanan bir pandemiyle karşı karşıya kalmamıştık. Ama öte yandan kontrol altına alınabilecek bir pandemi de görmemiştik.
"Bu pandeminin seyrini değiştirmek ülkelerin elinde.
"Her ülke kamu sağlığını korumak ile ekonomik ve sosyal faaliyetlere yönelik kısıtlamaları en az seviyede tutmak arasında hassas bir denge bulmalı, bunları yaparken insan haklarına da saygılı olmalı."
Bazı ülkelerin yeterli önlemi alacak kaynaklara veya kapasiteye sahip olmadığını belirten Ghebreyesus, ülkelerin atması gereken adımları ise şöyle açıkladı:
"Acil durum müdahale mekanizmalarınızı hazır hale getirin ve güçlendirin.
"Halkınızı riskler ve korunma yöntemleri konusunda bilgilendirin.
"Her bir Covid-19 vakasını tespit, izole, test ve tedavi edin. Temas ettiği herkesi inceleyin.
"Hastanelerinizi hazırlayın. Sağlık işçilerinizi koruyun ve eğitin. Birbirinize sahip çıkın.
"Sükunetle, doğru şeyleri yaparak dünya vatandaşlarını korumamız mümkün."
En basit tanımıyla dünyada eşzamanlı olarak çok yaygın bir şekilde çok fazla sayıda insanı tehdit eden bulaşıcı hastalıklara verilen isim.
2009 yılında domuz gribi, pandemik hastalık ilan edilmişti. Uzmanlar, domuz gribi nedeniyle yüz binlerce kişinin hayatını kaybetmiş olabileceğini söylüyor.
Dünya Sağlık Örgütü'nün (WHO) tanımlamasına göre, bir hastalığın pandemi olabilmesi için kabaca üç kriter aranıyor:
Bir hastalığın pandemi ilan edilmesi WHO tarafından yapılıyor.
Bir hastalığın pandemi olabilmesi için istikrarlı bir şekilde, dünyanın farklı noktalarında, kitleler üzerinde görülmeye başlaması gerekiyor.
</doc>
<doc docid='bbc_haberler-dunya-51747676' lang='tur' type='mono' source_url='https://www.bbc.co.uk/turkce/haberler-dunya-51747676' term='COVID'>
Koronavirüs: ABD'nin California eyaletinde acil durum ilan edildi
ABD'nin California eyaletinde, ilk kez bir kişinin koronavirüs nedeniyle hayatını kaybetmesinin ardından eyalette acil durum ilan edilirken, ABD'de hastalıktan ölenlerin sayısı 11'e yükseldi.
ABD'nin California eyaletinde, ilk kez bir kişinin koronavirüs nedeniyle hayatını kaybetmesinin ardından eyalette acil durum ilan edilirken, ABD'de hastalıktan ölenlerin sayısı 11'e yükseldi.
Yetkililer, Sacramento kenti yakınlarındaki bir hastanade ölen 71 yaşındaki hastanın başka sağlık sorunları olduğunu ve bir yolcu gemisinde bulunduğunu söylediler.
ABD'de şu ana dek 16 eyalette, 150 Covid-19 vakası bildirildi.
Dünya genelinde ise 80 binden fazlası Çin'de olmak üzere 92 bin vaka bulunuyor. Yine çoğu Çin'de olmak üzere 3 binden falzla kişi de hayatını kaybetti.
ABD'deki 11 ölümün 10'u Washington eyaletindeydi, ancak Teksas ve Nebraska eylaetlerinde de vakalar görüdü.
Washington ve Florida eyaletleri de virüsün yayılmasını önlemek için haftasonu acil durum ilan etmişti.
California'da hayatını kaybeden hastanın, virüsü San Fransisco'dan Meksika'ya giden bir yolcu gemisinde kaptığına inanılıyor.
Bu arada, ABD Başkan Yardımcısı Mike Pence, doktorların sevkiyle bütün Amerikalıların teste tabi tutulabileceğini söyledi.
Pence, Başkan Donald tarafından koronavirüsle mücadele faaliyetlerinin başına getirilmişti.
Ancak bazı kamu laboratuvarlarının kapasitelerinin sınırlı olduğunu söylemesine karşın, test vaadinin nasıl yerine getirilebileceği sorgulanıyor.
Ayrıca, sağlık sigortası bulunmayan hastaların test için 1000 doların üzerinde ücret ödemesi gerekiyor.
Temsilciler Meclisi, koronavirüsle mücadele için 8,3 milyar dolarlık bir acil yardım bütçesini onayladı.
</doc>
<doc docid='bbc_haberler-dunya-52495031' lang='tur' type='mono' source_url='https://www.bbc.co.uk/turkce/haberler-dunya-52495031' term='COVID'>
Koronavirüs: Amazon, Facebook, Spotify gibi teknoloji şirketlerinin bilançoları nasıl etkilendi?
Koronavirüs salgını, insanların evlere çekilmesiyle şirketlerdeki dijital dönüşümü ve teknoloji şirketlerinin yükselişini hızlandırdı.
Koronavirüs salgını, insanların evlere çekilmesiyle şirketlerdeki dijital dönüşümü ve teknoloji şirketlerinin yükselişini hızlandırdı.
Bu dönemin etkileri daha şimdiden Amazon gibi e-ticaret şirketlerinin hisselerinin yükselişe geçmesini sağlayarak kendini göstermiş durumda.
Hisseleri ABD'deki New York borsasında işlem gören şirketlerin bu günlerde açıklanan birinci çeyrek bilanço rakamları, koronavirüs salgınının ilk etkilerini görmek açısından önemli.
Gelen bilanço rakamlarına göre şirketlerin koronavirüs salgınının ilk darbesinden farklı şekillerde etkilendiği görülüyor.
Kimi teknoloji şirketlerinin gelirlerinde yılın ilk üç ay artış yaşanırken kimileri için tablo daha karışık.
Dünyanın en büyük e-ticaret şirketlerinden Amazon, 30 Nisan'da açıkladığı birinci çeyrek bilançosunda, satışlarının yükseldiğini, ancak koronavirüs salgınına uyum sağlayabilmek için yaptığı harcamalar yüzünden kârının beklenildiği kadar yüksek olmadığını açıkladı.
Şirketin ilk çeyrekte satışları geçen yıla göre yüzde 26 yükseldi; önümüzdeki çeyrekte de yüzde 28 yükselmesinin beklendiği açıklandı.
Ancak Amazon koronavirüsün getirdiği çalışma dönemine uyum sağlamak için haziran ayına kadar 4 milyar dolarlık bir harcama yapmayı beklediğini açıkladı.
Geçen yılın aynı dönemine göre net geliri bu yüzden yüzde 30 düştü.
Amazon, yatırımcılarına yaptığı açıklamada, "Eğer Amazon hissedarı iseniz oturmak isteyebilirsiniz." diyerek rakamların çarpıcı kısmına yatırımcısını hazırladı.
Şirketin net geliri hisse başına 5 dolar ile beklenti olan 6,27 doların altında geldi.
Bunun üzerine şirketin piyasalar kapandıktan sonra işlem gören hisse senetleri yüzde 5 düştü.
Google'ın çatısı altında bulunduğu Alphabet şirketinin kârı yatırımcısını hayalkırıklığına uğratsa da geliri beklentilerin üzerinde geldi.
Şirketin ilk çeyrek geliri 41,16 milyar dolar olurken hisse başına kârı 9,87 dolar ile beklentilerin altında geldi. Ancak yine de şirketin gelirine dair açıkladığı rakamlar yatırımcıyı memnun etmiş olacak ki bilanço rakamlarının ardından hisselerinin yükselişe geçtiği görüldü.
Bilanço rakamlarının açıklanmasının ardından hisseler yüzde 7 yükseldi.
Sermaye yöneticisi Michael Kramer Forbes haber sitesi için kaleme aldığı makalesinde şirketin bu dönemi yara almadan atlatması halinde uzun vadede koronavirüs krizi patlak vermeden önceki döneme göre çok daha iyi bir performans sergileyebileceğini aktardı.
Kramer'a göre yatırımcının Alphabet hisselerine ilgi göstermesinin altında da bu yatıyor.
Dünyanın en büyük sosyal medya platformlarından Facebook, dijital reklam gelirlerinin ilk çeyrekte azalmasından dolayı halka arz edildiğinden beri en yavaş büyümesini gerçekleştirdi.
Ancak buna rağmen analistlerin beklentilerinin üzerinde bir bilanço performansı sergilemesiyle bilançonun açıklanmasının ardından hisseleri yüzde 7'nin üzerinde yükseldi.
Şirketin geliri geçen yılın aynı dönemine göre yüzde 18 artışla 17,74 milyar dolara çıktı.
Mart ayında dijital reklam gelirlerinin düştüğü, ancak nisan ayında makul bir şekilde dengelendiği belirtildi.
Şirket, analistlerin kâr beklentisini kaçırsa bile kârının geçen yıla göre yüzde 10 yükseldiği görüldü.
Yine de Facebook CFO'su David Wehner, CNBC televizyonuna verdiği röportajda koronavirüs dolayısıyla geleceğin belirsiz olduğu tespitiyle uyarıda bulundu.
Beklentilerin üzerinde bir performans sergileyen teknoloji şirketlerinden biri de Microsoft.
Gelirlerinin bulut teknolojisine gösterilen ilgi ile arttığını açıklayan şirketin hisseleri bilanço rakamlarının gün yüzüne çıkmasıyla yüzde 3 yükseldi.
Şirketten yapılan açıklamada gelirlerinin koronavirüsten olabilecek en az şekilde etkilendiği belirtildi.
Microsoft, uzaktan çalışmayı sağlayan Teams adındaki uygulamalarının günlük 75 milyon kullanıcıya ulaştığını açıkladı.
Şirketin CEO'su Satya Nadella, yaptığı açıklamada, "İki ayda ikil yıllık dijital dönüşüme tanık olduk" tespitinde bulundu.
Diğer teknoloji şirketlerinin aksine yatırımcısını memnun edemeyen nadir şirketlerden biri Twitter oldu.
Sosyal medya platformu, analistlerin beklediğinden daha yüksek birinci çeyrek geliri ve beklenenden daha az miktarda zarar açıklamasına rağmen, yatırımcının ikinci çeyreğe dair kaygı duyması dolayısıyla hisselerinde düşüş yaşandığı görüldü.
Koronavirüs krizi dolayısıyla insanların bilgiye daha meraklı olması, Twitter'ın reklamlarının ulaştığı kullanıcı sayısında artış yaşanmasını sağladı.
Twitter'da çıkan reklamlara maruz kalan kullanıcı sayısı yüzde 24 artışla 166 milyona yükseldi; bu beklentilerin 2 milyon daha üzerinde bir rakam.
Ancak Twitter'ın hisseleri bilanço rakamlarının ardından ilk başta yüzde 11 yükselse de daha sonra ikinci çeyreğe dair belirsizlik ile yüzde 4,8 düştü.
Şirketin CFO'su Ned Segal, yatırımcılarla yaptığı video konferansta 11-31 Mart tarihleri arasında şirketin reklam gelirinin yıllık olarak yüzde 27 düştüğünü söyledi; bu da yatırımcıda ikinci çeyreğe dair bir korkunun oluşmasına yol açtı.
Koronavirüs döneminin yarattığı dijital dönüşümden olumlu etkilenen şirketlerden biri de online müzik dinleme platformu Spotify oldu.
İlk çeyrekte şirketin paralı abonelerinin sayısı 130 milyona çıktı.
Bu da yatırımcıda iş modelinin koronavirüs gibi bir krize daha dayanıklı olduğu izleniminin oluşmasını sağladı.
Şirketin reklam gelirleri düştü; ancak genel olarak gelirinde yüzde 22'lik bir artışın yaşanması bu kaybın önüne geçti.
Bu bilanço rakamlarının üzerine İsveçli şirketin New York borsasında işlem gören hisseleri ticaret başlamadan önce yüzde 10 yükseldi.
Şubat ayının sonlarında İtalya ve İspanya gibi koronavirüs krizinden ağır etkilenen ülkelerde kullanıcı sayısının başta düştüğü ancak sonraki haftalarda toparladığı belirtildi.
Koronavirüs döneminde abone sayısının artırması dolayısıyla beklentilerin üzerinde bir performans sergileyen şirketlerden biri de online film ve dizi izleme platformu Netflix.
Şirket, ilk üç ayda platforma 15,8 milyon yeni abonenin geldiğini açıkladı; bu beklentilerin neredeyse iki katı.
Netflix, harcamalarını ertelemesi dolayısıyla ilk çeyreği 162 milyon dolar pozitif nakit akışıyla kapadı.
Şirketin geliri ise 5,77 milyar dolar olarak açıklandı.
Ancak ikinci çeyrekte ilk üç ayda yakaladığı performansı sergilemeyeceği endişeleri, şirketin hisselerinin önce yükselmesine sonra da düşmesine yol açtı.
Bunda da şirketin yatırımcılarına gönderdiği açıklamada vurguladığı bazı maddeler rol oynuyor.
Netflix, abone sayısı artsa da doların yükselmesi dolayısıyla uluslararası alanda elde edeceği gelirin beklenenden düşük olmasını bekliyor; bazı yapımların durması nedeniyle pozitif nakit akışını sağlayacağı ancak yapımların yayımlanmasının ertelenmesine yol açacağını ekliyor.
</doc>
<doc docid='bbc_haberler-dunya-52582559' lang='tur' type='mono' source_url='https://www.bbc.co.uk/turkce/haberler-dunya-52582559' term='COVID'>
Koronavirüs kapmak için 'Covid-19 partileri' düzenleyenlere uyarı: 'Kamu sağlığını tehlikeye atıyorsunuz'
ABD'nin Washington eyaletinde koronavirüse yakalanıp 'bağışıklık kazanmak isteyenlerin' düzenlediği 'Covid-19 partilerine' yetkililerden uyarı geldi.
ABD'nin Washington eyaletinde koronavirüse yakalanıp 'bağışıklık kazanmak isteyenlerin' düzenlediği 'Covid-19 partilerine' yetkililerden uyarı geldi.
Bu partilerde virüs taşımayanların amacının, Covid-19 hastalarıyla bir araya gelip 'virüse yakalanıp atlatma sürecini hızlandırmak' olduğu bildiriliyor.
Washington Sağlık Birimi Çarşamba günü Twitter'dan attığı mesajda 'koronavirüs partilerinin kötü bir fikir olduğu' uyarısında bulundu ve "Bu tehlikeli ve insanları hastanelik etme hatta öldürme riski taşıyor" dedi.
Washington eyaleti sağlık birimi başkanı John Wiesman da yazılı açıklamasında şu uyarıları yaptı:
"Covid-19'u atlatanların uzun vadeli korumaya sahip olup olmadıkları belli değil. Bu virüsle ilgili bilmediğimiz daha çok şey var. Buna, enfeksiyon sonrası uzun vadede oluşabilecek sağlık sorunları da dahil.
"Bu tip gereksiz davranışlar vaka sayılarında önüne geçilebilecek artışlara neden olabilir ve eyaletimizin kademeli olarak yeniden açılması sürecini yavaşlatabilir."
Washington eyaletinin güneydoğusundaki Walla Walla şehrindeki sağlık yetkilileri de hafta başında yaptıkları duyuruda şehirde düzenlenen 'Covid-19 partilerinde' ani bir artık görüldüğünü söyledi, Çarşamba günü ise geri adım attı.
New York Times gazetesine konuşan Walla Walla'nın kamu sağlığı biriminden sorumlu müdür Meghan DeBolt, yetkililerin virüs kapanların partilere katıldığına dair duyumlar aldıklarını ama hasta bireylerin ve diğer katılımcıların virüsü 'kasten yaymak istediklerine dair bir kanıt bulunmadığını' söyledi.
Şehirde Salı günü itibariyle Covid-19 testleri pozitif çıkanların sayısı 94 olarak kaydedildi. Bu sayıya şehrin yakınlarındaki Tyson et fabrikasındaki vakalar da dahil.
Bu tip 'bağışıklık partileri' aslında yeni değil. Geçmişte, bazı ebeveynler de çocuklarını 'suçiçeği partilerine' götürürdü. Çocukların suçiçeği geçirenlerle temas halinde olmalarının bağışıklık geliştirmek için iyi bir yöntem olacağı inanırlardı.
Dünya genelinde yetkililer Covid-19 testleri pozitif çıkan ve antikor geliştirenlerin seyahat edebilmeleri ve işlerine daha hızlı dönebilmeleri için 'bağışıklık pasaportu' konsepti getirmeyi düşünüyordu. Washington'da kasten virüs kapmak isteyenlerdeki artışa ilişkin kaygılar da bu girişimlerin ardından arttı.
DeBolt, bilim insanlarının henüz virüsü atlatan kişilerin yeniden virüs kapıp kapamayacaklarına ilişkin bir fikir birliğine varmadıklarına dikkat çekiyor.
Her halükarda partilere katılanların kamu sağlığını tehlikeye attıklarını ifade eden DeBolt, Bulletin gazetesine açıklamasında "Bu hiç bir şekilde masum bir davranış değil. Bizi gerçekten geriletiyor. Şehrin yeniden açılabilmesi için yalnızca toplam vaka sayılarına bakmıyoruz, halkımızın bu konuda gayret gösterip göstermediğine de bakıyoruz" dedi.
DeBolt, bundan sonra düzenlenecek partilere müdahale edebileceklerini söyledi.
</doc>
<doc docid='bbc_haberler-dunya-52427872' lang='tur' type='mono' source_url='https://www.bbc.co.uk/turkce/haberler-dunya-52427872' term='COVID'>
Koronavirüs sebebiyle ölenlerin sayısı dünya genelinde 200 bini aştı
Koronavirüs salgını, dünya genelinde cumartesi günü itibarıyla 200 binin üzerinde can aldı. Vaka sayısı da 3 milyona yaklaştı.
Koronavirüs salgını, dünya genelinde cumartesi günü itibarıyla 200 binin üzerinde can aldı. Vaka sayısı da 3 milyona yaklaştı.
Johns Hopkins Üniversitesi'nin verilerine göre dünya genelinde 200 bin 698 kişi, Covid-19 sebebiyle hayatını kaybetti. Virüsün dünya genelinde bulaştığı kişi sayısı ise 2 milyon 865 bini geçti.
En fazla vaka, 924 binin üzerinde kişide test sonucu pozitif çıkan ABD'de. ABD'nin ardından salgının en kötü etkilediği yer Avrupa oldu. İspanya'da 223 bin 700, İtalya'da 195 bin 300, Fransa'da 159 bin 900, Almanya'da 155 bin 400 ve İngiltere'de 149 bin 500'ün üzerinde vaka tespit edildi.
Türkiye de bu ülkelerden sonra en fazla vaka tespit edilen 7. ülke oldu. Cumartesi günü itibarıyla 107 binin üzerinde vaka var.
En fazla can kaybı da ABD'de görüldü. 320 milyonun üzerinde nüfusu olan ülkede 52 bin 782 kişi, Covid-19 salgınında hayatını kaybetti.
Salgının dünya genelinde hızla yayıldığı ve ölüm oranlarının hızla artışa geçtiği Mart ayının başlarından bu yana yaklaşık bir buçuk ay geçti. Birçok ülkede Mart ayı ortasından bu yana sokağa çıkma kısıtlamaları, mümkün olan iş yerleri için evden çalışma, okul tatilleri, seyahat kısıtlamaları gibi uygulamalar sürüyor.
Avrupa'da Danimarka, Belçika ve Almanya gibi ölüm oranlarını kontrol altına aldığını belirten ülkelerde ise bu tedbirler kademeli olarak yumuşatılıyor.
ABD'de bazı eyaletlerde sokağa çıkma kısıtlamaları yumuşatıldı. Ancak ülkede salgının üssü olarak görülen New York'ta kısıtlamalar devam ediyor.
Türkiye'de ise Cumhurbaşkanı Recep Tayyip Erdoğan, Mayıs sonuna denk gelen Ramazan Bayramı sonrası normalleşmenin kademeli olarak başlayacağını duyurdu.
Ancak salgının sağlık sistemini ve ekonomisini büyük oranda etkilediği İtalya gibi ülkelerde, kısıtlamaların tam olarak kaldırılmasının yıl sonunu bulması bekleniyor. İtalya Kültür ve Turizm Bakanı Dario Franceschini, 2020 yılı boyunca ülkenin uluslararası turizme açılmayacağını duyurdu.
Türkiye'de de havayolu şirketleri şimdilik Mayıs sonuna kadar uçuşları büyük oranda durdurdu. Yurt dışından getirilen Türk vatandaşlarına yönelik 14 günlük karantina uygulaması sürüyor.
1 Mayıs'tan itibaren uluslararası uçuşların sayısını artıracağını açıklayan Avrupa'daki ilk havayolu firması ise Wizz Air oldu. Şirket, Avusturya'nın başkenti Viyana'dan Avrupa kıtasındaki bazı ülkelere uçuşların sayısını artıracak.
</doc>
<doc docid='bbc_haberler-dunya-52539494' lang='tur' type='mono' source_url='https://www.bbc.co.uk/turkce/haberler-dunya-52539494' term='COVID'>
Koronavirüs: İngiltere’de hükümet işçilerin dörtte birinin maaşlarını ödüyor
İngiltere hükümeti, koronavirüs salgını nedeniyle ücretsiz izne çıkarılan kişilere yardım etmeyi hedefleyen programı kapsamında ülkedeki işçilerin çeyreğine yakınının maaşını ödüyor.
İngiltere hükümeti, koronavirüs salgını nedeniyle ücretsiz izne çıkarılan kişilere yardım etmeyi hedefleyen programı kapsamında ülkedeki işçilerin çeyreğine yakınının maaşını ödüyor.
Geçen hafta 2,5 milyon insanın daha kayıt yaptırmasıyla maaşını bu şekilde alanların sayısı 6,3 milyona ulaştı. Bu, İngiltere'deki işgücünün yüzde 23'üne denk.
Program kapsamında işçilerin maaşının yüzde 80'ine denk düşen bir ücret, İngiliz hükümeti tarafından ödeniyor.
Ödemelerde üst sınır ise 2 bin 500 sterlin.
Bunların yanı sıra 1,8 milyon yeni kişi de devletten yardım talebinde bulundu.
1930'lardan beri en büyük ekonomik krizle karşı karşıya olan İngiltere'de ekonominin bu yıl yüzde 6,5 küçüleceği tahmin ediliyor.
Bugüne kadar işçilere ödenen miktar 8 milyar sterlini aştı. İşçi başına ödenen para ortalama 1.269 sterlin oldu.
Hükümet, programa başvuran işveren sayısının 800 bini geçtiğini söyledi.
Uygulama planlandığı gibi Haziran ayında da devam ederse ödenen toplam para 30 milyar sterlini aşabilir.
Bazı şirketler, hükümetin desteğinin daha uzun sürmesi gerektiğini söylüyor.
Maliye Bakanı Rishi Sunak ise bu miktarda ödeme yapmaya devam etmenin sürdürülemez olduğunu söyledi:
"Şu anda Ulusal Sağlık Sistemi'ne harcadığımıza denk bir parayı bu programa harcıyoruz. Bu sürdürülebilir değil."
</doc>
<doc docid='bbc_spor-51866655' lang='tur' type='mono' source_url='https://www.bbc.co.uk/turkce/spor-51866655' term='COVID'>
Koronavirüs (Covid-19): Daily Telegraph, UEFA'nın Salı günü EURO 2020'nin bir yıl ertelenmesini oylamasının beklendiğini yazdı
İngiliz Daily Telegraph gazetesi, Avrupa Futbol Federasyonları Birliği'nin (UEFA) koronavirüs salgını nedeniyle EURO 2020'yi ertelemenin ya da önümüzdeki yıla almanın eşiğinde olduğunu yazdı. Gazeteye göre UEFA'nın Salı günü turnuvanın bir yıl ertelenmesini oylaması bekleniyor.
İngiliz Daily Telegraph gazetesi, Avrupa Futbol Federasyonları Birliği'nin (UEFA) koronavirüs salgını nedeniyle EURO 2020'yi ertelemenin ya da önümüzdeki yıla almanın eşiğinde olduğunu yazdı. Gazeteye göre UEFA'nın Salı günü turnuvanın bir yıl ertelenmesini oylaması bekleniyor.
UEFA, üyesi 55 ülkenin federasyon yetkililerini Salı günü video konferansa çağırmıştı.
Daily Telegraph'a göre UEFA halihazırda önceliğini, üyesi ülkelerde futbol sezonunun tamamlanması olarak belirledi.
EURO 2020'nin bir yıl ertelenmesi halinde ulusal futbol liglerinde sezon daha uzun bir takvime yayılarak yazın tamamlanabilecek.
Daily Telegraph, mevcut şartlarda zaten Mart ayında EURO 2020 play-off karşılaşmalarının oynanmasının da pek mümkün görünmediğini yazıyor.
Bosna-Hersek Kuzey İrlanda'yla, Slovakya'da İrlanda Cumhuriyeti'yle oynayacağı play-off maçlarının ertelenmesini istemişti.
Gazeteye konuşan bir kaynak, "Tüm seçenekler, tartışılması için masada" diyor.
İngiliz Guardian gazetesine göre ise UEFA'nın gündemindeki seçenekler arasında 24 takımlı turnuvanın formatının değiştirilmesi ya da 12 yerine daha az ülkede organize edilmesi de var.
UEFA son olarak Salı gününün iki Şampiyonlar Ligi karşılaşmasını (Manchester City-Real Madrid ve Juventus-Lyon) ertelemişti.
Çarşamba günkü Bayern Münih-Chelsea ve Barcelona-Napoli maçlarının seyircisiz oynanması kararlaştırılmıştı. Ancak bu iki maçın da ertelenmesi bekleniyor.
Son olarak Chelsea'nin futbolcularından Callum Hudson-Odoi'nin de koronavirüs testinin pozitif çıktığı açıklandı. Chelsea takımı ve teknik heyeti karantinaya alındı.
Avrupa'nın beş büyük liginden Seria A (İtalya), La Liga (İspanya) ve League 1'da (Fransa) tüm karşılaşmalar ertelendi.
Almanya Birinci Ligi Bundesliga'da hafta sonu Leipzig-Freiburg karşılaşması hariç tüm maçlar seyircisiz oynanacak.
İngiltere Premier Ligi yönetimi ise bugün 20 kulübün temsilcilerini "olağanüstü" toplantıya çağırdı.
Toplantıda, Premier Lig'de sezonun kalan maçlarıyla ilgili kararlar alınacak.
İngiliz Times gazetesi Premier Lig kulüplerinin karşılaşmaların seyircisiz oynanmaları yerine maçların ertelenmesini istediklerini yazdı.
</doc>
<doc docid='bbc_haberler-dunya-52454491' lang='tur' type='mono' source_url='https://www.bbc.co.uk/turkce/haberler-dunya-52454491' term='COVID'>
En az 6 ülkede çocukları etkileyen yeni rahatsızlıkla ilgili neler biliniyor, koronavirüsle bağlantısı var mı?
İngiltere'de son haftalarda bağışıklık sisteminde ciddi sorunlar tespit edilen ve yoğun bakıma kaldırılan çocukların sayısında artış oldu. Sayı çok yüksek değil ancak buna sebep olan virüsün ne olduğu merak ediliyor.
İngiltere'de son haftalarda bağışıklık sisteminde ciddi sorunlar tespit edilen ve yoğun bakıma kaldırılan çocukların sayısında artış oldu. Sayı çok yüksek değil ancak buna sebep olan virüsün ne olduğu merak ediliyor.
Guardian gazetesi daha sonra bu rahatsızlığın en az 6 ülkede görüldüğünü ve vaka sayısının 100'e yaklaştığını yazdı.
Konuyla ilgili haberde, İngiltere, ABD, Fransa, İtalya, İspanya ve İsviçre'den doktorların bu vakalar üzerinde çalıştıkları belirtiliyor.
İngiltere Pediatri Yoğun Bakım Vakfı tarafından doktorlara 'acil' koduyla gönderdiği uyarı ile gündeme gelen rahatsızlık için, "İngiltere'de çocuklar arasında Covid-19'la bağlantılı bir inflamatuar sendromu ya da henüz ne olduğu tespit edilemeyen yeni bir bulaşıcı patojenin görülmeye başlaması kaygı yaratmıştır" denilmişti.
Açıklamaya göre bu yeni hastalıkta ağır Covid-19'un yanı sıra toksik şok sendromu ve atipik Kawasaki Hastalığı belirtileri görülüyor. Kawasaki Hastalığı'nda orta büyüklükteki damarlarda inflamasyon gelişiyor ve damarlar şişiyor.
Şimdiye dek İngiltere'de 19 çocuk bu hastalıktan etkilendi ve ölen olmadı.
Fransa Sağlık Bakanı Olivier Veran, Çarşamba günkü açıklamasında Paris'te 15 çocukta kalp etrafında inflamasyon görüldüğünü, bunun koronavirüs ile bağlantısı konusunda henüz yeterli veri bulunmadığını, ancak vakaların 'çok ciddiye alındığını' söyledi.
Bakan, İspanya, İtalya ve İsviçre'den de vaka bildirimleri olduğuna işaret etti ve ateş, sindirim sorunları ve damarda inflamasyon şeklinde semptomlar görüldüğünü belirtti.
ABD'de ise en az üç çocuğun bu belirtilerle tedavi gördüğü bildirildi.
Reuters haber ajansına konuşan Columbia Üniversitesi Tıp Merkezi'nden Mark Gorelik, bu vakaların Kawasaki hastalığı olmadığını, ama onun gibi bağışıklık sisteminin aşırı tepkisini tetikleyen bir patojenden kaynaklandığını ifade etti.
Guardian gazetesi, virüsle ilgili merak edilen soruları derledi. "Vücutta birden fazla sistemi etkileyen inflamatuar rahatsızlık" olarak adlandırılan hastalık, 15 yaş altı az sayıda çocukta görüldü ve bu çocukların tümü yoğun bakıma yatırıldı.
Asıl merak edilen soru, bunun koronavirüsle bağlantısı olup olmadığı ancak cevabı doktorlar da henüz bilmiyor.
Doktorlar, bu hastalığın görüldüğü çocuklara Covid-19 testini uyguladı ve pozitif çıkan da, negatif çıkan da oldu. Ancak bu testlerin doğruluğu da son dönemde sorgulanmaya başlandığı için kesin olarak "Covid-19'la bağlantısı yok" denilemiyor.
Koronavirüsle bağlantısı olan ancak hem geç ortaya çıkan hem de nadir görülen bir yüksek ateş ve iltihap sendromu olabilir. Bununla bağlantılı olmayıp başka bir mikrop ya da virüsle ilgili de olabilir.
Ulusal Sağlık Hizmetleri (NHS) yaptığı açıklamada doktorlara, bu hastalığın koronavirüsle her türlü bağlantısını çok dikkatle incelemeleri ve tedaviyi buna göre hızlı bir şekilde gerçekleştirmeleri çağrısı yaptı.
Bu durum, bağışıklık sisteminin çok sert tepki verdiği ve vücudu birçok farklı şekilde etkileyebilen, en önemlisi de kan damarlarında sızıntıya sebep olan "Kawasaki" hastalığına neden olabilen bir rahatsızlığa işaret ediyor.
Kawasaki hastalığı, kalpteki kan damarlarının şişmesi sonucu tüm vücutta kızarmalara ve yüksek ateşe neden olan bir hastalık.
Bu durum ortaya çıktığında kan basıncı düşüyor ve akciğerlerle diğer organlardaki sıvı seviyesi artıyor.
Bu da durumun ciddiyetini artırarak çok kritik bir seviyeye getiriyor. Hastaların acil olarak yoğun bakımda tedaviye başlaması ve kalp, akciğerler ve bazı durumlarda börek gibi diğer organların desteklenmesi gerekiyor.
Bu hastalıkla hastaneye kaldırılan çocuklarda aynı zamanda toksik şok sendromu semptomları ve Kawasaki hastalığı semptomları üst üste görüldü. Toksik şok da bağışıklık sisteminin aşırı reaksiyon gösterdiği çok ciddi bir sendrom.
Çocuklarda farklı semptomlar da görüldü. Bunların başında karın ağrısı, mide ve bağırsaklarda yani sindirim ve boşaltım sisteminde sorunlar ve kalpte enflamasyon geliyor.
Bu durumun koronavirüsün geçirdiği bir değişimden kaynaklandığına dair bir kanıt yok. Eğer böyle olsaydı önce yetişkinlerde görülürdü, diye düşünülüyor.
Ancak bunun koronavirüs bulaştıktan bir süre sonra daha genç bağışıklık sistemlerinin geliştirdiği bir tepki olabileceği belirtiliyor.
Benzer durumlar, Covid-19 tespit edilen; hastalığın ikinci evresinde akciğerleri iltihaptan kaynaklı olarak hasar gören yetişkinlerde de görülmüştü.
Şu an çok yaygın değil. Ülke genelinde 10'un üzerinde çocukta benzer durum tespit edildi.
Sayı çok yüksek olmasa da alarm verilmesinin sebebi, ülke genelindeki ilk başvuru adresi olan genel pratisyen hekimlerin ve çocuk doktorlarının bu konuda bilgi sahibi olması ve benzer semptomlar gösteren çocuklara acilen müdahale edilmesinin sağlanması.
Koronavirüs neredeyse tüm dünyaya yayılmış olsa da bilim insanları hâlâ virüsün nasıl işlediğinin ve vücutta yol açtığı şeylerin üzerinde dikkatle durmaya ve incelemeye devam ediyor.
Yetişkinlerde, Covid-19 farklı organlara zarar veren bir hastalık ancak çocuklarda bugüne kadar çoğunlukla çok hafif belirtiler görüldü.
Hayır. Royal College'da Çocuk Doktorları ve Çocuk Sağlığı biriminin daha önce yaptığı; çocukların Covid-19 kaynaklı ağır bir hastalık geçirme riskinin çok düşük olduğuna yönelik açıklama geçerliliğini koruyor.  NHS ise, çocuklarında ani değişiklikler gören ebeveynlerin acilen bağlı oldukları pratisyen hekimleri veya NHS'in acil durum numaralarını aramalarını öneriyor.
</doc>
<doc docid='bbc_haberler-dunya-51177538' lang='tur' type='mono' source_url='https://www.bbc.co.uk/turkce/haberler-dunya-51177538' term='COVID'>
Koronavirüs nedir?: Covid-19 belirtileri neler, Türkiye'de kaç vaka var?
Çin'in Vuhan kentinde ortaya çıkan ve Covid-19 adı verilen hastalığa yol açan koronavirüs (corona virüsü), Antarktika hariç tüm kıtalara ve 170'ten fazla ülkeye yayıldı.
Türkiye dahil 170'ten fazla ülkeye yayılan koronavirüs salgını konusundaki gelişmeleri bu haberimizi düzenli olarak güncelleyerek size aktarıyoruz.
Çin'in Vuhan kentinde ortaya çıkan ve Covid-19 adı verilen hastalığa yol açan koronavirüs (corona virüsü), Antarktika hariç tüm kıtalara ve 170'ten fazla ülkeye yayıldı.
11 Mart'ta Sağlık Bakanı Fahrettin Koca Türkiye'deki ilk koronavirüs vakasının görüldüğünü ve virüs şüphesi olan bir kişinin test sonucunun pozitif çıktığını açıkladı. İki gün sonra bu sayı beşe yükseldi, 19 Mart itibarıyla da Türkiye'de üç kişinin Covid-19 nedeniyle hayatını kaybettiğini ve 191 vakanın bulunduğu duyuruldu.
Birleşmiş Milletler'e bağlı Dünya Sağlık Örgütü de koronavirüsü "pandemi" (salgın) olarak sınıflandırdı.
19 Mart Perşembe günü itibarıyla dünya çapında koronavirüs görülenlerin sayısı 220 bini aştı, virüs sonucu hayatını kaybedenlerin sayısı 9 binin üzerinde.
Hastalığın yayılışı birçok ülkede dezenfektan ve maske sıkıntısına, yiyecek stoklarına yönelmeye yol açtı.
İlk kez Aralık ayında görülen ve "2019-nCoV" olarak adlandırılan virüs, Koronavirüs ya da Corona Virüsü adıyla biliniyor. Dünya Sağlık Örgütü (WHO) 11 Şubat'ta koronavirüs kaynaklı hastalığa Covid-19 adını verdi.
WHO Başkanı Tedros Adhanom Ghebreyesus, Covid-19'un "korona"nın co'su, "virüs"ün vi'si ve hastalık kelimesinin İngilizcesi "disease" sözcüğünün d'sinden türetildiğini söyledi.
Virüse yakalananlarda önce yüksek ateş başlıyor. Ardından kuru öksürük şikayetleri gözleniyor. Bir haftanın sonunda ise nefes darlığı sorunları ortaya çıkıyor.
Çin'de bazı hastaların hastanede uzun süreli tedavi altına alınması gerekmişti.
Ancak şu an eldeki bilgiler sadece hastaneye kaldırılan ağır hastaların yaşadıklarıyla sınırlı. Virüse yakalanıp daha hafif bir şekide atlatan olup olmadığı konusunda detaylı bir bilgi henüz yok.
Koronavirüs orta derece soğuk algınlığından, ölüme varacak semptomlara yol açabiliyor.
Dünya Sağlık Örgütü (WHO) "uluslararası kamu sağlığı acil durumu" ilan etti.
Hastalardan alınan örneklerin laboratuvarlarda test edilmesi sonucu Çinli yetkililer ve WHO, enfeksiyonun Koronavirüs (Corona Virus) olduğu sonucuna vardı.
Hastalığın, Çin'in 11 milyon nüfuslu kenti Vuhan'daki Huanan deniz ürünleri pazarından kaynaklandığı tahmin ediliyor.
Koronavirüs, büyük bir virüs ailesinin bir alt türü. Ancak yeni virüs dahil sadece yedi tanesi insanlara bulaşabiliyor.
WHO'ya göre yeni virüsün "kuluçka dönemi", yani enfeksiyonun kapıldığı andan belirtilerin görüldüğü zamana kadar olan dönem yaklaşık 14 gün.
Ama bazı araştırmacılar bu sürenin 24 güne kadar çıkabileceğini söylüyor.
Çinli bilim insanları, bazı kişilerin belirtiler görülmeden de enfeksiyonu yaydıkları uyarısında bulunuyor.
Koronavirüse karşı aşı geliştirme çalışmaları devam ediyor. Bazı aşıların hayvanlar üzerinde denenme aşamasında olduğu belirtiliyor.
İnsanlarda kullanılabilecek bir aşının en iyi ihtimalle gelecek yılın ortalarını bulması bekleniyor.
Hayvanlar üzerinde denenen aşılar olumlu sonuç verirse önümüzdeki aylarda insanlar üzerinde deneme aşamasına geçilebilir.
İnsanlarda da olumlu sonuç vermesi halinde kitlesel üretime geçilmesinin epey zaman alacağı ifade ediliyor.
BBC News Türkçe tarafından yapılan  numaralı Youtube paylaşımının sonu
Şimdilik tedavilerde temel prensipler uygulanıyor. Hastanın bağışıklık sistemi virüsle mücadelesini yenene kadar vücut fonksiyonlarının işler halde tutulması, nefes desteği sağlanıyor.
Bilim insanları virüse karşı aşı geliştirme çalışmalarına da devam ediyor. Yıl sonuna kadar aşının insanlar üzerinde denenmesi planlanıyor.
Hastaneler de virüs önleyici bir takım ilaçları test ediyor.
WHO virüsten korunmak için şu tavsiyelerde bulunuyor:
WHO'nun 44 bin hastaya dayandırdığı araştırma verilere göre virüsün bulaştığı kişilerin:
Covid-19'dan ölenlerin oranı ise %3'ün üzerinde. Hastalığın 9 yaşın altındaki çocuklarda pek görülmediği; 80 yaş üzerinde ve solunum yolları hastalıkları olanlarda ise ölüm oranının çok yükseldiği anlaşılıyor.
Ama bildirilen rakamların hepsi güvenilir değil.
Her yıl yaklaşık bir milyar kişi sıradan soğuk algınlığı yaşıyor ve bu hastalıktan ölenlerin sayısı 290 bin ila 650 bin arasında değişiyor. Grip vakalarının ciddiyeti her yıl değişiyor.
SARS salgınında ölüm oranı Koronavirüs'e göre çok daha yüksekti ve hastalığa yakalananların yüzde 9'u hayatlarını kaybetmişti.
Ancak koronavirüsün bulaşmasıyla başlayan hastalık sürecinin görece uzun olduğu ve ölü sayısının ilerleyen günlerde artabileceği uyarıları da yapılıyor.
Henüz salgının boyutları da tam olarak bilinmediği için bu yeni virüsün yol açabileceği ölümlere dair bir tahmin yürütmek zorlaşıyor.
Koronavirüsler, önce hayvandan insana bulaşıyor. Ancak virüsleri kitlesel bir salgın tehdidi haline getiren, mutasyona uğrayıp insandan insana bulaşmaya başlamaları.
2019-nCoV virüsünün ilk olarak Vuhan'daki Huanan balık pazarında ortaya çıkmış olabileceği üzerinde duruluyor.
Bazı deniz canlıları Koronavirüs taşıyor olabilseler de, pazarda tavuk, yarasa, tavşan, yılan gibi başka hayvanlar da bulunuyor ve bunlardan birinin virüsün kaynağı olması çok daha mümkün görünüyor.
Virüsün kaynaklandığı belirlendiğinde, sorunla baş etmek çok daha kolay olacak.
2003 yılında 800'e yakın kişinin hayatını kaybetmesine neden olan SARS virüsünün yarasalardan yayıldığı düşünülüyordu.
Başta virüsün sadece hayvandan insana bulaşabildiği açıklanmıştı. Ancak daha sonra virüsün, insandan insana da bulaştığı anlaşıldı.
SARS, insandan insana çok kolay bulaşabiliyordu. Virüse yakalanmış bir kişinin kalabalık bir ortamda öksürmesi dahi SARS'ın yayılması için yeterli olabiliyordu.
MERS ise insandan insana daha zor bulaşan bir koronavirüstü.
Yeni virüs ise solunum yollarını etkiliyor. O nedenle öksürük ve temas yoluyla bulaşıyor olması yüksek bir ihtimal olarak görülüyor.
Çin, virüse yakalananların belirti göstermeye başlamadan hastalığı bulaştırabildiğini açıklamıştı.
Her geçen gün dünyanın farklı ülkelerinden binlerce yeni vaka bildiriliyor.
Ama uzmanlar, asıl rakamların bildirilenden 10 kat fazla olabileceği uyarısını yapıyor.
Çin'den gelen son açıklamalar, bu ülkede yeni vakaların sayısının düşürüldüğüne ve yeni vakaların artık diğer ülkelerde daha hızlı ortaya çıktığına işaret ediyor.
Evet virüsün mutasyon geçirmesi olasılıklar dahilinde. Ancak bunun salgın açısından ne anlama geleceğini söylemek zor.
Mutasyon sonucu insandan insana bulaşma ihtimali artabilir ya da virüse yakalananların yaşadığı semptomlar ağırlaşabilir.
Dünya Sağlık Örgütü ve diğer sağlık uzmanlarının yakından takip edeceği bir konu da ilerleyen günlerde ve haftalarda virüsün mutasyon geçirip geçirmediği olacak.
Son 10 gün içerisinde virüsün insandan insana bulaşma hızının arttığı belirtildi. Bu durumun bir mutasyon sonucu olup olmadığı ise bilinmiyor.
Aşının geliştirilmesi ise en az bir yılı bulabilir. Eldeki tek seçenek, virüse yakalanmış kişileri tespit edip karantinaya almak.
Hastalarla temas halinde olan kişilerin izlenmesi ve sağlık durumlarının kontrol altında tutulması da uygulanan yöntemler arasında.
Salgını önlemek için seyahat sınırlamaları seçeneği de yürürlüğe konmuş durumda.
Çinli yetkililer yeni virüsün genetik kodunu hızla açığa çıkardı. Bu bilgi, virüsün nereden geldiğini, yayıldıkça ne gibi değişimlere uğradığını ve insanların korunması için ne gibi adımlar atması gerektiğini anlamaya yardımcı oldu.
San Diego'daki Inovio adlı laboratuvarda çalışan bilim insanları yeni virüse karşı aşı geliştirebilmek için yeni tür bir DNA teknolojisi kullanıyor. Şimdilik adı "INO-4800". İnsanlar üzerinde deneme planlarına yaz başında başlayacaklar.
Inovio, insanlar üzerinde yapılacak denemelerin başarılı olması durumunda daha geniş çaplı denemeler yapılabileceğini, "yıl sonuna kadar Çin'deki salgında kullanılabileceğini" söylüyor.
O zamana kadar salgının sona erip ermeyeceğini tahmin etmek imkânsız. Ama Inovio'nun zamanlaması planlar doğrultusunda ilerlerse şirket, yeni aşının bir salgın durumunda en hızlı geliştirilmiş aşı olacağını söylüyor.
Sağlık Bakanı Fahrettin Koca, 11 Mart Çarşamba gününün ilk saatlerinde yaptığı açıklamayla, Türkiye'deki ilk koronavirüs vakasını doğruladı.
Koca, o tarihten bu yana düzenli açıklamalarla Türkiye'deki tespit edilen vaka sayılarını kamuoyu ile paylaşıyor. 18 Mart Çarşamba günü itibarıyla Türkiye'de iki kişinin virüs ndeniyle hayatını kaybettiği ve vaka sayısının da 191'e yükseldiği açıklandı. Eski Kara Kuvvetleri Komutanı emekli Orgeneral Aytaç Yalman'ın koronavirüs nedeniyle ölümünün kesinleşmesi üzerine, 19 Mart'ta sayı 3'e çıktı.
Fahrettin Koca, hayatını kaybeden ilk hastanın 89 yaşında olduğunu ifade etti ve virüsü Çin temaslı bir çalışanından aldığını söyledi.
18 Mart günü Twitter hesabından son bilgileri paylaşan Koca, 61 yaşında bir erkek hastanın daha koronavirüs sebebiyle hayatını kaybettiğini ve 93 yeni vaka olduğunu duyurdu.
Eski Kara Kuvvetleri Komutanı emekli Orgeneral Aytaç Yalman'ın koronavirüs nedeniyle ölümünü Sağlık Bakanı Koca da teyit etti. Yalman 80 yaşındaydı.
Koca daha önce yaptığı açıklamada, koronavirüs için alınan tedbirler kapsamında, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söylemişti.
Koca, özellikle 60 yaş üstü bireylerin zorunlu olmadıkça dışarı çıkmamaları uyarısında bulunuyor.
Sağlık Bakanlığı da Twitter hesabından yaptığı son açıklamayla vatandaşlara, "14 Gün Kuralı"nı uygularken dikkat edilmesi gerekenleri hatırlattı.
14 Gün Kuralı'nı uygularken evinizde dikkat etmeniz gerekenler 👇 pic.twitter.com/nk8Hqq8gk8
@saglikbakanligi tarafından yapılan  numaralı Twitter paylaşımının sonu
Cumhurbaşkanı Yardımcısı Fuat Oktay, Çarşamba sabahı yaptığı açıklamada daha önce uçuşların durdurulacağı açıklanan ve geri dönmek isteyen Türk vatandaşları için ek uçuşlar konan 9 ülkeden tahliyelerin tamamlandığını ve gelenlerin öğrenci yurtlarına yerleştirildiğini duyurdu:
"Dokuz ülkeden Türkiye'ye dönmek isteyen 2807 vatandaşımızın tahliye işlemleri saat 06.00 itibarıyla tamamlanmıştır. Vatandaşlarımız 14 gün boyunca misafir edilecekleri KYK yurtlarına yerleştirilmişlerdir. Yurtlarda Sağlık Bakanlığı ve Bilim Kurulu'nun belirlediği 'kurallar' çerçevesinde barınma, beslenme, sağlık ve güvenlik dahil ihtiyaçların karşılanmasına ilişkin tüm tedbirler alınmıştır."
</doc>
<doc docid='bbc_haberler-dunya-51955865' lang='tur' type='mono' source_url='https://www.bbc.co.uk/turkce/haberler-dunya-51955865' term='COVID'>
Koronavirüs: 'Sosyal mesafe' ve 'tecrit' nedir?
Koronavirüs salgınından korunmanın yollarından en etkilisi olarak sosyal mesafe ve kişilerin kendi kendilerini tecrit etmesi gösteriliyor. Peki bu ifadeler ne anlama geliyor?
Koronavirüs salgınından korunmanın yollarından en etkilisi olarak sosyal mesafe ve kişilerin kendi kendilerini tecrit etmesi gösteriliyor. Peki bu ifadeler ne anlama geliyor?
Koronavirüs ya da grip belirtileri gösteren kişilere ve yurt dışınan son 14 gün içinde gelmiş olanlara, virüs taşıyor olması ihtimaline karşın evde kendi kendilerini tecrit etmeleri uyarısında bulunuluyor.
İşte kendini tecrit etme ve sosyal mesafe koyma konusunda bilmemiz gerekenler:
Sosyal mesafe, diğer insanlarla temastan kaçınmak anlamına geliyor.
Kamuya açık alanlarda, kalabalıklar için çok daha az vakit geçirmek, mümkünse bu alanlara hiç gitmemek de demek. Bunu sağlamanın bazı yolları var:
Cumhurbaşkanı Recep Tayyip Erdoğan, çarşamba günü yaptığı açıklamada "Bu süreçte en çok hassasiyet göstermemiz gereken husus, bireysel temizliğimize ve diğer insanlarla olan mesafemize dikkat etmektir. Milletimin her bir ferdinden ricam, Kovid-19 tehdidi geçene kadar, mümkün olduğu kadar evlerinden çıkmamalarıdır" diye konuştu.
İnsanların kendilerini tecrit etmesi, dünyanın geri kalanıyla ilişkisini tamamen kesmek anlamına geliyor.
Ateşi yüksek olan ya da öksürük şikayeti olan herkes, kendisini toplumdan tecrit etmeye hazır olmalı. Yani 14 gün boyunca evinden hiç çıkmamalı.
Kişisel tecrit, sosyal mesafeden farklı olarak alışveriş ya da spor yapmak için bile evden dışarı çıkmamak demek. Çok mecbur kalırsa da dışarı çıktığında diğer insanlarla arasında fiziksel mesafe koymalı.
Covid-19 belirtileri gösteren herkes iyice havalandırılan bir odada, pencereyi ara ara açarak ve hiçbir ziyaretçi kabul etmeyerek en az 14 gün boyunca kalmalı.
Dışarıda yapılması gereken işleri için ise ailesinden ya da tanıdıklarından yardım istemeli. Örneğin market alışverişini arkadaşları yapıp kapının önüne bırakmalı. Evlere servis hizmeti veren restoran ve marketlerin bu hizmetinde de yararlanılabilir.
Bu semptomları yaşayanlar, başa çıkamayacak hale gelirse ya da 7 günün sonunda durum daha da kötüleşirse, ancak bu durumda 184'ü aramalı.
Koronavirüsün yol açtığı Covid-19 hastalığı yüksek ateş, öksürük ve nefes problemlerine yol açabiliyor. Sağlıklı bireylerde virüsü kaptıktan sonra bu semptomların görülmesi 5 günü buluyor.
Eğer akciğer, böbrek ve bağışıklık sistemi sorunları yaşayan ya da 65 yaşından büyük biriyle aynı evde yaşıyorsanız ve kişisel tecrit ya da sosyal mesafe uygulamanız gerekiyorsa, evin içinde bu kişiye 2 metreden daha fazla yaklaşmamanız gerekiyor.
Mutfak, salon gibi ortak alanlara bu kişi varken gitmeyin. Yokken gittiğinizde de olabildiğince kısa vakit geçirmeye çalışın. Siz girip çıktıktan sonra bu alanlar çok iyi şekilde havalandırılmalı.
Yemeklerinizi de eğer mümkünse kendi odanızda yemelisiniz.
Banyoda da tecrit altındaki kişinin kullanacağı havlu, evdeki diğer kişilerin kullandığı havludan ayrı tutulmalı. Bu kişi banyoyu ya da tuvaleti kullandıktan sonra her seferinde yerler her türlü yüzey silinmeli.
Tecrit altındaki bir kişiyle birlikte yaşayan herkes sık sık ellerini sabunla yıkamalı.
Tecrit altındaki herkes, eğer evde başkaları da yaşıyorsa, kullandığı mendil gibi kişisel malzemelerini çöpe atmadan önce ayrı poşete koyup poşet kapatılmalı, 72 saatin ardından herkesin ortak kullandığı çöpe atılmalı.
</doc>
<doc docid='bbc_haberler-dunya-52557601' lang='tur' type='mono' source_url='https://www.bbc.co.uk/turkce/haberler-dunya-52557601' term='COVID'>
İngiliz Büyükelçi Chilcott: Türkiye'den yollanan 400 bin kişisel koruyucu ekipmanın kullanılmaz olduğu haberleri doğru değildir
Birleşik Krallık Ankara Büyükelçisi Dominick Chilcott, Türkiye'den İngiltere'ye gönderilen 400 bin adet koruyu önlüğün güvenlik standartlarına uygun olmadığına ilişkin haberlerle ilgili açıklamasında "Kişisel koruyucu ekipmanın kullanılamaz halde olduğuyla ilgili Birleşik Krallık medyasında yer alan haberler doğru değildir" dedi.
Birleşik Krallık Ankara Büyükelçisi Dominick Chilcott, Türkiye'den İngiltere'ye gönderilen 400 bin adet koruyu önlüğün güvenlik standartlarına uygun olmadığına ilişkin haberlerle ilgili açıklamasında "Kişisel koruyucu ekipmanın kullanılamaz halde olduğuyla ilgili Birleşik Krallık medyasında yer alan haberler doğru değildir" dedi.
Medyaya yansıyan haberlerde İngiltere hükümetinin Nisan ayında Türkiye'den alınan 400 bin adet koruyucu önlüğün güvenlik standartlarına uygun olmadığını ve bu nedenle önlüklerin kullanılamayacağını açıkladığı belirtiliyordu. Koruyucu önlükleri satan Selegna Tekstil şirketinden Mehmet Düzen ise herhangi bir şikayet almadıklarını söyledi.
Sağlık Bakanlığı da açıklamasında ürünlerin İngiltere Ulusal Sağlık Hizmetleri (NHS) onayından sonra gönderildiğini duyurdu.
Twitter hesabından Türkçe ve İngilizce yaptığı açıklamada Chilcott da şunları söyledi:
"Türkiye'den yollanan 400.000 adet kişisel koruyucu ekibmanın kullanılamaz halde olduğuyla ilgili Birleşik Krallık medyasında yer alan haberler doğru değildir.
"Gönderilen ürünlerin çoğunluğu halen Birleşik Krallık ve Türkiye'deki depolarda test edilmeyi bekliyor. Bunların ne Türk Hükümeti'nin Birleşik Krallık'a hediyesi olan KKE ile ne de bahsi geçen tedarikçiden beklenen teslimat gecikince temin ettikleri 68.000 tulumla bağlantısı yok.
"Özel bir tedarikçiden alınan az sayıda cerrahi önlük testi geçemedi ancak aynı tedarikçiden daha çok cerrahi önlük testi geçmiş bulunuyor ve Birleşik Krallık Sağlık Sistemi için kullanıma uygun durumdadır.
"Birleşik Krallık Hükümeti, Türk Hükümeti'ne Birleşik Krallık'ın kişisel koruyucu ekipman ihtiyacına desteğinden dolayı müteşekkirdir."
BBC'ye konuşan Mehmet Düzen, sattıkları ürünler hakkında herhangi bir şikayet almadıklarını, İngiliz Ulusal Sağlık Hizmetleri (NHS), Ankara'daki İngiltere Büyükelçiliği ya da İngiliz hükümeti yetkililerinin kendileriyle şikayet için temasa geçmediğini belirtti.
Mehmet Düzen, "Önlüklerin kumaşı sertifikalı. Bütün ürünler sertifikalı. Bir sorun varsa, bir araştırma yapıp bize bildirebilirlerdi" dedi.
Düzen ayrıca, daha dün NHS ile temas halinde olduğunu ve önlüklerde bir sorundan bahsedilmediğini söylerken, Selegna Tekstil'in şirket olarak herhangi bir kusuru, profesyonel bir şekilde ele almaya hazır olduğunu vurguladı.
Sağlık Bakanlığı, İngiltere'nin Türkiye'den satın aldığı ve kusurlu olduğunu açıkladığı koruyucu ekipmanla ilgili açıklama yaptı.
Türkiye'den Birleşik Krallık'a ilk aşamada 7 Nisan'da 100 bin tulum, 100 bin cerrahi maske ve 50 bin N95 maske hibe edildiği belirtilen açıklamada, hem hibe edilen hem de ikinci aşamada satılan ürünlerin CE ve ISO sertifikalarının İngiltere'ye ibraz edildiği bilgisi yer aldı:
"Tüm bu ürünler, kamusal sağlık sisteminin idaresini ve koordinasyonunu yürüten National Health Services (NHS)'in onayının ardından İngiltere'ye gönderilmiştir. Yukarıda anılan haberler üzerine İngiliz makamlarıyla temasa geçilmiş, Türkiye Cumhuriyeti Devleti tarafından gönderilen ürünlerle ilgili hiçbir sorun olmadığı NHS yetkilileri tarafından yazılı olarak teyit edilerek tarafımıza bildirilmiştir. Ayrıca Dışişleri Bakanlığımız üzerinden de resmi yazı ile İngiltere'nin ilgili makamlarından duruma ait açıklama ve bilgi talep edilmiştir."
Üst düzey bir Türk yetkili de, İngiltere'nin kusurlu olduğunu açıkladığı koruyucu ekipmanla, hükümetin bir ilgisinin olmadığını söylemişti.
Adının açıklanmasını istemeyen yetkili, "Türk hükümeti, bir ihraç yasağı olmasına karşın, İngiliz makamlarıyla dayanışma adına bu satışa onay verdi" dedi.
Yetkili, "Türk hükümetinin koruyucu ekipmanların üretimi, paketlenmesi ve İngiltere'ye teslimatı konusunda hiçbir dahli olmadı. Bu, alıcı ve Türkiye'deki özel bir şirket arasındaki bir sorun, hükümeti ilgilendiren bir konu değil" dedi.
Söz konusu yetkili, Türkiye'nin İngiltere'ye bağışladığı koruyucu ekipmanda, benzer sorunlar yaşanmadığını ve İngiltere hükümetinin minnettarlığını ifade ettiğini vurguladı.
İngiltere, ülkedeki Covid-19 hastalarını tedavi eden sağlık personelinin ihtiyaç duyduğu kişisel koruyucu ekipmanı temin etmek için Nisan ayında Türkiye'den de toplam 84 tonluk bir ekipman alımı gerçekleştirmişti.
Ancak İngiliz Daily Telegraph gazetesi, Türkiye'den getirilen önlüklerin İngiltere'deki standartları karşılamadığı, önlüklerin bir depoda bekletildiğini yazmıştı.
Koronavirüs salgınının İngiltere'de yayılmaya başlamasından bu yana ülkedeki sağlık çalışanları, kendilerine yeterli sayıda kişisel koruyucu ekipman verilmediğini söylüyor.
İngiltere Sağlık Bakanlığı ise maske, koruyucu önlük, siperlik, eldiven gibi ekipmanların hem ülke içinde üretiminin artırıldığını hem de yurtdışı alım seçeneklerinin değerlendirildiğini vurguluyor.
Kişisel koruyucu ekipman, koronavirüse yakalanmış hastaları tedavi eden sağlık çalışanları için hayati önemde. Bu ekipmanlar olmadan sağlık çalışanları da virüse yakalanma riskiyle karşı karşıya kalıyor.
İngiltere Sağlık Bakanlığı sözcüsü tarafından yapılan bir açıklamada, koruyucu ekipman sıkıntısının sadece İngiltere'de yaşanmadığı, dünya genelinde ülkelerin bu ekipmanları elde etmek için uğraştığını ifade edildi ve "Ulusal Sağlık Hizmetleri için hem ülke içinden hem de ülke dışından kişisel koruyucu ekipman temin edebilmek adına gece gündüz çalışıyoruz. Alınan tüm ekipmanlar kalite kontrolünden geçiriliyor. Eğer standartlara uygun değilse, ekipmanın dağıtımını yapmıyoruz" denildi.
İngiltere sağlık sisteminde yaklaşık 1,6 milyon kişi çalışıyor. Bu çalışanların işlerini yapabilmeleri için farklı türlerde kişisel koruyucu ekipmana ihtiyaç duyduğu ifade ediliyor.
Koruyucu önlükler ise İngiltere'de yaşanan ekipman sıkıntısının başında geliyor. Nisan ayı ortalarında çok sayıda sağlık kuruluşunun yeterli sayıda önlük stoku olmadığı vurgulanmıştı.
</doc>
<doc docid='bbc_haberler-dunya-52390105' lang='tur' type='mono' source_url='https://www.bbc.co.uk/turkce/haberler-dunya-52390105' term='COVID'>
2020'de kıtlık riskiyle karşı karşıya olan beş ülke
Dünya genelinde koronavirüs nedeniyle ölümler artarken Dünya Gıda Programı (WFP) ise dünyanın karşı karşıya olduğu bir diğer önemli mesele olarak 'açlık pandemisi'ne dikkat çekiyor. WFP'ye göre bu yıl gıda ihtiyacında olacak insan sayısı ikiye katlanabilir.
Dünya genelinde koronavirüs nedeniyle ölümler artarken Dünya Gıda Programı (WFP) ise dünyanın karşı karşıya olduğu bir diğer önemli mesele olarak 'açlık pandemisi'ne dikkat çekiyor. WFP'ye göre bu yıl gıda ihtiyacında olacak insan sayısı ikiye katlanabilir.
Geçen yılın sonunda 135 milyon açlıkla yaşıyordu. WFP, çoğu ülkenin karantina uygulaması nedeniyle bu rakamın 265 milyona çıkabileceği uyarısında bulunuyor.
WFP Başkanı David Beasley, Salı günkü açıklamasında "Koronavirüs ortaya çıkmadan önce de, birkaç farklı sebepten dolayı 2020'nin İkinci Dünya Savaşı'ndan sonra en büyük insanlık krizi yaşanacak yıl olduğunu söylüyordum" dedi.
2019'da 8.3 milyar dolar bütçesi olan WFP'nin bu yıl faaliyetlerine devam edebilmesi için 10-12 milyar dolara ihtiyacı var.
Açlık kriziyle karşı karşıya olan ülkeler hangileri?
Yemen, savaş başlamadan önce Arap dünyasının en yoksul ülkesiydi.
Suudi Arabistan'ın 2015 yılında Husilere karşı öncülük ettiği operasyon ülkedeki durumu daha da kötüleştirdi.
BBC'ye konuşan WFP'nin başekonomisti ve Araştırma, Geliştirme, İzleme Birimi Başkanı Arif Husain, "Yemen'de 2016 yılında belki üç ya da dört milyon kişiye destek oluyorduk. Bugün bu sayı 12 milyona çıktı" dedi.
Ülkedeki durumu daha da kötüleştiren bir diğer mesele ise, bazı ülkelerin Husilerin yardım sevkiyatına engel olduğu yönündeki iddiaları nedeniyle WFP'nin ay başında yardımları durdurmak zorunda kalacağı açıklaması oldu.
Yemen'de ilk koronavirüs vakası bu ayın başında görüldü. Yardım kuruluşları salgının hızla ülkenin sağlık sistemi üzerinde büyük baskı oluşturacağı uyarısında bulunuyor.
WFP'ye göre 25 yıldır silahlı çatışmalarla boğuşan Kongo, dünyada açlık krizinin en ağır yaşandığı ikinci ülke konumunda.
Ülke nüfusunun %15'inden fazlası 'ciddi gıda sıkıntısı' yaşıyor. Bu da dünya genelinde savaşların devam ettiği bölgelerdeki yardıma muhtaç 30 milyon kişi arasında oldukları anlamına geliyor.
Husain, bu kişilerin gelecek üç ay içinde gıda tedariklerinin güvenceye alınması için yaklaşık 2 milyar dolara ihtiyaç duyulduğunu söylüyor ve "En olumsuz etkilenen gruplar şimdi daha zor durumda" diyor.
Kongo'da yaklaşık 5 milyon kişi de evlerini terk etmeye zorlandı, ülkede ayrıca komşu ülkelerden gelen yaklaşık 500 bin göçmen de var.
Savaş bölgelerinde yaşamalarının yanı sıra, evlerini terk etmek zorunda kalanlar, temel hijyen tesislerine erişimleri kısıtlı olduğu için koronavirüs salgınından da en kötü etkilenecek gruplar arasında yer alıyor.
BM Mülteciler Yüksek Komiserliği UNHCR sözcüsü bu ay yaptığı açıklamada Kongo'da devam eden şiddet olaylarının koronavirüs salgınının önlenmesi çabalarını baltaladığını söyledi. Başkent Kinsala, ülkede Covid-19 vakasının en çok görüldüğü bölge oldu.
Listedeki diğer ülkelerin aksine, Venezuela'daki açlık savaş veya çevresel faktörlerden değil ülkedeki ekonomik durumdan kaynaklanıyor.
Venezuela dünyanın en büyük petrol rezervlerine sahip olsa da, hiperenflasyon geçen yıl Ocak ayında %200'e çıktı, ülke nüfusunun üçte biri yardıma muhtaç hale geldi.
WFP'ye göre sağlık çalışanlarının göç etmesiyle de ülkedeki durum giderek kötüleşti.
Sorunlar bununla da sınırlı değil. Son yıllarda yaklaşık 4.8 milyon kişi (ülke nüfusunun %15'i) Venezuela'yı terk etti, yüzbinlerce Venezuelalı göçmen komşu ülkelerde gıda sıkıntısı yaşıyor.
Dünyanın en genç ülkesi olan Güney Sudan, kuzeyden bağımsızlığını 2011'de kazandı. Bunun, yıllar süren iç savaşı sonlandırması bekleniyordu ama ülkede yalnızca iki yıl sonra şiddetli çatışmalar yaşanmaya başladı.
WFP, Güney Sudan'daki yetersiz beslenme ve açlığın 2011'den bu yana en kötü seviyesine ulaştığı uyarısında bulundu. Ülke nüfusunun yaklaşık %60'ı her gün gıda bulmakta zorluk yaşıyor.
Bu yıl Doğu Afrika'yı saran çekirge dalgası da Güney Sudan'a ulaştı ve ekinlerin çoğunu yok etti.
Husain, "Covid-19 ortaya çıkmasaydı çekirge istilası en büyük mesele olacaktı" diyor.
Ayrıca, dünyanın petrole en bağımlı ülkeleri arasında yer alan Güney Sudan'ın düşen petrol fiyatlarından da büyük oranda etkilenmesi bekleniyor.
Johns Hopkins Üniversitesi'ne göre ülkede şimdilik yalnızca dört koronavirüs vakası görüldü.
Savaşın vurduğu bir diğer ülke olan Afganistan, ABD'nin 2001'deki işgalinden bu yana düze çıkamadı.
İşgalden 18 yıl sonra Afganistan nüfusunun yarısından fazlası hala yoksulluk sınırı altında yaşıyor, 11 milyonda fazla kişi de WFP'ye göre ciddi gıda sıkıntısı çekiyor.
Afgan hükümetinin verilerine göre ülkede 1000 koronavirüs vakası görüldü.
Rakamlar düşük görülse de ülkede testlere erişim kolay değil ve sağlık sistemi yıllar süren çatışmalar nedeniyle zayıf durumda.
Ayrıca, 150 binden fazla Afgan'ın Mart ayında koronavirüsün en çok görüldüğü ülkelerden olan İran'dan Afganistan'a dönmesi de salgının ülkede hızla yayılacağı kaygısını doğurdu. On binlerce kişi de Pakistan'dan Afganistan'a döndü.
Savaş, çevresel sorunlar veya ekonomik krizlerin vurduğu düşük ve orta gelirli ülkelerde işsizlik ve diğer ekonomik sorunların da koronavirüs salgınıyla tetikleneceği öngörüsü yapılıyor.
Benzer ekonomik sıkıntılar dünya genelinde birçok farklı ülkede görülebilecek. Dolayısıyla ekonomik açıdan daha zayıf olan bu ülkelere dışarıdan gelecek paranın da düşmesi söz konusu olabilir.
</doc>
<doc docid='bbc_haberler-dunya-52181675' lang='tur' type='mono' source_url='https://www.bbc.co.uk/turkce/haberler-dunya-52181675' term='COVID'>
Koronavirüs salgınını 'kitlesel histeri' olarak niteleyen ABD'li pastör, Covid-19'dan öldü
ABD'de koronavirüs salgınını "kitlesel histeri" olarak niteleyen ve Şubat sonunda New Orleans'ta düzenlenen Mardi Gras festivaline katılan müzisyen pastör Landon Spradlin hayatını kaybetti.
ABD'de koronavirüs salgınını "kitlesel histeri" olarak niteleyen ve Şubat sonunda New Orleans'ta düzenlenen Mardi Gras festivaline katılan müzisyen pastör Landon Spradlin hayatını kaybetti.
66 yaşındaki Spradlin'in, ABD'de vakaların görülmeye başlamasından bir ay sonra düzenlenen ve uyarılara rağmen iptal edilmeyen festivalde konser verdi.
Festival sonrası Spradlin hastalandı ancak koronavirüs testi negatif çıktı.
Evanjelist pastör, hastayken Facebook'taki mesajlarında medyanın seçim yılında ABD Başkanı Trump'ı yıpratmak için koronavirüs üzerinden bir korkutma kampanyasına giriştiğini öne sürdü, "Virüs geldiği gibi gidecek" dedi.
Mart ortasında durumu ağırlaşan ve bu kez koronavirüs testi pozitif çıkan Spradlin sekiz gün yoğun bakımda kaldıktan sonra yaşamını yitirdi.
Beş kişinin katıldığı cenazesinde müzik grubundan bir arkadaşı gitar çaldı.
Spradlin'in kızı Jesse Spradlin, "Onun misyonu, pub'lara, barlara, kulüplere gidip blues çalmak, müzisyenlere ulaşmak ve onlara 'İsa sizi seviyor' demekti.
Mardi Gras, New York'ta Times Meydanı'nda yılbaşı gecesindeki kadar kalabalıktır. İçen ve eğlenen bir insan denizi vardır' dedi.
Ailesine göre dört yaşından beri gitar çalan ve Blues sanatçısı olarak 2016'da New Orleans'ta Şöhretler Kaldırımı'na adını yazdıran Spradlin, 20'li yaşlardaki alkol ve uyuşturucu bağımlılığından dini inançları sayesinde kurtuldu ve sonrasında insanlara müzik yoluyla ulaşmayı seçti.
Spradlin ve ailesi karşı karşıya oldukları virüs tehdidinden habersiz olarak festivalin en kalabalık yeri olan Jackson meydanında konser verdi.
Diğer kızı Naomi Spradlin, "O dönem bir kez bile virüsten konuştuğumuzu hatırlamıyorum" dedi.
On binlerce kişinin katıldığı festival iptal edilmemişti. Şimdi yetkililer daha sonraki haftalarda koronavirüs vakalarında görülen hızlı artış için, hareketegeçmekte geç kaldığını söyledikleri hükümeti suçluyor.
</doc>
<doc docid='bbc_haberler-dunya-52406274' lang='tur' type='mono' source_url='https://www.bbc.co.uk/turkce/haberler-dunya-52406274' term='COVID'>
Koronavirüs aşısı: Denemelere katılan gönüllüler neler yaşıyor?
Koronavirüs aşısını bulmak, salgının önüne geçmek için en umut verici adım olacak.
Koronavirüs aşısını bulmak, salgının önüne geçmek için en umut verici adım olacak.
Bir aşı bulabilmek için farklı ülkelerde çalışmalar devam ediyor. Fakat bu araştırmalar, hızlıca sonuca ulaşabilmek için normalde aşı gelişiminin yıllarca sürmesine yol açan bazı güvenlik prosedürlerini atlayarak yapılıyor.
İngiltere'deki insanlar üzerinde yapılmaya başlanan deney, hayvanlar üzerinde yeterince deney yapılmadan başlatıldı. ABD'de ise aşı ilk insanlarda denendi.
Peki bu deneylere gönüllü olarak katılan insanlar ne hissediyor?
BBC ve ITV'ye konuşan deneklerin anlattıklarını derledik.
Birkaç hafta önce Twitter'da Oxford'un aşı deneyi için reklamı gördüm. Kriterlere baktım ve deneye katılabileceğimi gördüm.
Bir aşı bulma arayışında küçük de olsa bir rolüm olmasını çok istiyordum.
Öte yandan endişeliyim, aksi çılgınlık olurdu. Doktorlar formları imzalatırken çok açık konuştular, bilgi verdiler, video izlettiler. Küçük de olsa bir risk var.
Aşı ihtiyacının aciliyetinden ötürü bazı hayvan testlerini atladılar. Her aşı deneyinde aşıya reaksiyon olabiliyor.
Ayrıca anladığım kadarıyla koronavirüse yakalanmam durumunda semptomlarım daha ciddi olabilecek.
Ama bunu yapmanın başka bir yolu yok. Deneye 500 kişi katılacak ve böylesi bir ekip çalışmasının parçası olmak çok güzel bir his.
Virüs toplumdaki herkesi etkiliyor, ebeveynlerimi de etkiliyor. O yüzden bu özgeci bir tutum değil.
Bir toplumun parçasıyım ve aşı bulunursa hepimiz faydasını göreceğiz.
Bu küçük ve dikkatlice hesaplanmış bir risk, o yüzden bu riski alabiliyorum.
Hükümetin açıklamasını gördükten sonra formu doldurdum ve sonraki gün benimle iletişime geçtiler.
Bu kadar kısa süre içinde cevap vermelerine şaşırdım. Belli ki çok acil bir şekilde deneklere ihtiyaçları vardı. Bir de aradıkları tüm şartları yerine getirmemin etkisi olabilir: Covid-19 semptomları göstermedim, 31 yaşındayım, sağlıklıyım.
Çevremden "Ne yapıyorsun delirdin mi" diyenler oldu. Babam bir cerrah, o deneyi inceledi ve büyük ihtimalle bir sorunla karşılaşmayacağımı söyledi.
Buradaki aşıyı hayvanlarda denemişlerdi. SARS ve MERS tedavisinde başarıya ulaşan aşıya benziyor.
Bugünlerde ilk üç kişiye aşı yapılacak. Onlarda kötü bir belirti görülmezse Mayıs başında da aşı yapılacak. Bir kısmımıza koronavirüs aşısı, diğerlerimize de menenjit aşısı verilecek.
Bir miktar risk var, insanların bu aşıya nasıl tepki vereceği bilinmiyor. Birkaç gün hafif semptom görülebilirmiş.
Bir diğer risk de SARS aşısını olanlar, bir yıldan sonra SARS'a yakalandıklarında hastalığı daha ağır geçirmişler.
Bizim de ilerde koronavirüse yakalanmamız durumunda daha ağır geçirme ihtimalimiz var ama kesin değil.
46 yaşındayım, aşı çalışmalarını duyunca bunun bir parçası olmak istedim. Washington'daki aşı merkezinin evime yakın olduğunu öğrendim.
Biraz araştırdım aşının nasıl olduğunu, hemşire olan nişanlımla konuştuk ve riskin çok düşük, bunun karşılığında hayat kurtarma potansiyelinin çok büyük olduğuna karar verdik.
Burada denenen aşı yeni bir teknoloji, yapan da 10 yıllık bir şirket. Aşıda ne virüs ne de güçsüzleştirilmiş bir virüs var. Virüsü aşıdan kapmam mümkün değil.
Aşının içinde RNA var. Enjekte ettikleri RNA, hücrelere koronavirüsün üzerindekilere benzer protein taçları üretme talimatı taşıyor.
Hücreler bunu üretince bağışıklık sistemim buna yanıt vererek tacı aşmayı öğrenecek ve böylece koronavirüsle karşılaştığında onun savunma mekanizmasını aşmayı biliyor olacak.
İşleri hızlandırmak için hayvan deneyini atladılar. Biz aşının denendiği ilk hayvanlarız.
Aşının ardından iyi hissediyorum, bir semptom çıkmadı, sadece her aşıda olduğu gibi kolum biraz ağrıdı o kadar.
Testlerde antikor üretip üretemediğime bakıyorlar. Bir de bu antikorların bedende ne kadar kaldığına bakacaklar. Hedef bir yıl kalması.
10 yıldan uzun süredir sosyal medyadayım, oranın ne kadar toksik bir yer olduğunu, insanların ne kadar kötü yorumlar yapıldığını biliyorum. Ama deneye katıldığımı yazdıktan sonra ilk defa bu sefer hep iyi yorumlar aldım. Hem de çok sayıda ülkeden insandan.
Deney Perşembe başladı ama benim ilk aşım Çarşamba olacak. Yan etkilerinin gribe benzer olacağını tahmin ediyorlar. Çok hafif yan etkiler olacağı düşünülüyor. En kötü ihtimalle de birkaç gün sürecek ateş ve bazı ağrılar olabilirmiş.
Bizim üzerimizde denendikten sonra toplumdan daha farklı kesimlerde binlerce kişiye uygulanacak bir deney daha yapılacak.
Bir iki ay sonra bir aşı daha yapacaklar. Bazılarımıza gerçek aşı yapılıyor, bazılarımıza da menenjit aşısı. Kim hangi grupta olduğunu bilmiyor. İki aşının da benzer etki göstereceği düşünüldüğü için biz de etkilerine bakarak anlayamayacağız.
John Jukes, İngiltere
36 yaşındayım. Yaptığım şeyin kahramanca olduğunu düşünmüyorum. Çok sayıda insana yardımcı olmak için güzel bir fırsat bu.
Koronavirüsten ve hayatımıza etkilerinden kimse kaçamayacak. Kimse aşı çalışmalarına yardım etmezse aşı bulunamayabilir.
Deney risksiz değil ama değerli olan her şey bir miktar risk içerir. Pazartesi aşımı oldum ve sonrasında işime geri döndüm.
Bu deneyi yapanlar alanlarında en iyilerden. Bu normal bir hayata dönmemizi sağlayacak en büyük gelişme olabilir o yüzden ben de gerçekten yardımcı olmak istiyorum.
</doc>
<doc docid='bbc_haberler-dunya-51493529' lang='tur' type='mono' source_url='https://www.bbc.co.uk/turkce/haberler-dunya-51493529' term='COVID'>
Koronavirüsün ortaya çıktığı Vuhan'da yaşananlar: 'Büyükbabam ölmeden üç saat önce hastaneye yatırılabildi'
Çin'in orta kesimlerindeki Hubei eyaletinde yeni bir gizemli virüsün ortaya çıktığı haberlerinin duyulmasından haftalar sonra, yetkili makamlar kimlerin bu virüsü kaptığını belirleme yöntemlerini birden değiştirdi.
Çin'in orta kesimlerindeki Hubei eyaletinde yeni bir gizemli virüsün ortaya çıktığı haberlerinin duyulmasından haftalar sonra, yetkili makamlar kimlerin bu virüsü kaptığını belirleme yöntemlerini birden değiştirdi.
Bu değişim, hasta sayısında büyük bir artışa yol açtı. Çünkü doktorlar artık sadece test yaptıkları hastaları değil, bir klinikte teşhis konan hastaları da sayıyordu.
Ama o ilk günlerde, daha sonra Covid-19 adı verilecek koronavirüsün Vuhan kentinde hızla yayılması, hastane yatak sayısındaki sıkıntıyla birleşince, bu durum bazılarının ihtiyaç duydukları tedaviyi alamaması alamına geliyordu.
İki Wuhan sakini, hastalık nedeniyle kaynakları zorlanan kentte, yakınlarını tedavi ettirmeye çalışırken yaşadıkları üzücü deneyimlerini BBC'ye anlattı.
Huang anne ve babasının çocukken ölmesinin ardından, büyükanne ve büyükbabası tarafından büyütüldü.
Hayatta tek istediği her ikisi de 80'li yaşlarını süren büyükanne ve büyübabasına bakabilmek, böylece rahat bir emeklilik hayatı sürmelerini sağlayabilmeki.
Ancak 15 gün içinde, büyükbabası koronavirüs nedeniyle öldü ve şimdi de büyükannesinin durumu ağır.
Huang'ın büyükanne ve babasının solunum sistemlerindeki belirtiler 20 Ocak'ta başladı. 26 Ocak'a dek hastaneye gidemediler, çünkü bir tür abluka altına alınan ve toplu ulaşımın 23 Ocak'ta durdurulduğu kentte bir yerden bir yere gitmek kolay değildi.
29 Ocak'ta koronavirüs teşhisi konulsa da, hastaneye yatırılmaları üç gün sürdü.
Ancak hastane o kadar doluydu ki, hiç boş yatak kalmamıştı. Büyükanne ve büyükbabasının yüksek ateşi vardı, nefes almakta zorlanıyorlardı ama sadece koridordaki koltuklara oturtuldular. Huang hastane personeline yalvararak bir şezlong ve katlanır yatak alabilmeyi başardı.
Huag günlüğünde "Ortalıkta doktor ya da hemşire yok. Doktor olmayan hastane aynı bir mezarlık gibi" diye yazdı.
Büyükbabasının ölmesinden önceki gece, Huang büyükannesi ve büyükbabasıyla koridordaydı. Büyükbabasının bilincini yitirdiğini anlamaması için, sürekli büyükannesiyle konuştu.
Büyükbabasının ölümünden üç saat önce, nihayet bir yatak bulunabilmişti. Huang son ana dek onun yanındaydı.
Çin'in Twitter benzeri sosyal medya platformu Weibo'ya, "Büyükbaba, lütfen rahat uyu. Cennette acı yok. Birçok hasta, herhangi bir aile üyesi olmadan ve son bir kez birbirlerini göremeden öldü." diye yazmıştı.
Büyükannesi hastanede yaşam mücadelesi veriyor ve Huang vaktini mümkün olduğunca onunla geçiriyor.
"Etkili olacak bir ilaç yok. Doktorlar umutlanmamamı, hastalığı artık sadece onun yenebileceğini söyledi" dedi.
7 Şubat'tan itibaren, Xiao Huang da kendini iyi hissetmiyor ve iki haftadır bir otalde karantinada.
'Kan öksürmeye başladı' - Da Chun
Ocak ayı başlarında Da Chun'un annesi ateşlendi. Aile başta pek kaygılanmadı, çünkü basit bir soğuk algınlığı olduğunu düşünüyorlardı. 11 milyon kişinin yaşadığı kentte sessizce yayılan gizemli hastalık hakkında pek bir şey duymamışlardı.
Ancak mahalle kliniğinde iğne vurunmasına karşın ateş bir hafta boyunca düşmedi. 20 Ocak'ta, Çinli yetkililerin koronavirüsün insandan insana geçtiğini itiraf ettiği gün, annesini ateşli hastalara hizmet vre bir kliniğe götürdü.
Doktor, göğüs filmine ve kan testi sonuçlarına bakıp, annesinin koronavirüs kaptığını söyledi.
Da Chun "Bugün bile hala inanamıyorum" diyor.
Ama kötü haberler bitmemişti. Doktor, teşhisi teyit edecek test olmadığı için 53 yaşındaki annesinin hasteneye yatırılamayacağını söyledi. Ocak sonunda, testler sadece sekiz hastanede yapılabiliyordu.
22 yaşındaki Da Chun, "Bu hastanelerden birindeki bir doktor, annemi hastaneye yatırma hakları olmadığını söyledi. Teyit edilmiş hastalara yatak veren yerel sağlık komisyonu. Yani doktorlar, teşhisi teyit etmek için test yapamıyor ve anneme bir yatak veremiyorlardı" diyor.
Da Chun annesinin durumunda birçok kişinin olduunu söylüyor. WeChat sohbet uygulamasındaki bir grupta yer alan 200'den fazla üyeli grupta, insanlar benzer hikayelerini paylaştı.
Erkek kardeşi, yatak olup olmadığını kontrol etmek için sıraya giriyordu. Kendisi de serum alabilmesi için annesiyle kliniğe gidiyordu. Ancak bu ziyaretler sırasında, test olamadan veya hastaneye yatamadan muayene odalarında ölen hastalar gördü:
"Cesetler sarılıyor ve cenaze levazımatçıları tarafından götürülüyordu. Bunların koronavirüs ölümü sayılıp sayılmadığını bilmiyorum."
Annesinin durumu kötüleşmeye devam etti. Kan öksürmeye başladı, idranrında da kan vardı.
29 Ocak'ta annesi nihayet hastaneye yatırıldı, ancak Da Chun annesinin herhangi bir tedavi görmediğini ve ilk günlerde hastanenin de yeterli malzemesi olmadığını söyledi.
Ama annesinin iyileşeceği umudunu kaybetmiyor.
Haber: BBC's Joyce Liu ve Grace Tsoi. İllüsrasyonlar Gerry Fletcher.
(Hem Da Chun hem de Huang BBC'yle sosyal medya kullanıcı adlarıyla konuştular)
</doc>
<doc docid='bbc_haberler-dunya-52273671' lang='tur' type='mono' source_url='https://www.bbc.co.uk/turkce/haberler-dunya-52273671' term='COVID'>
Koronavirüs: İtalya'da Covid-19 vakalarının artış oranı en düşük seviyede
İtalya'da koronavirüs salgınında son 24 saatte 566 kişinin daha hayatını kaybetmesiyle toplam can kaybı sayısı 20 bin 465'e çıktı.
İtalya'da koronavirüs salgınında son 24 saatte 566 kişinin daha hayatını kaybetmesiyle toplam can kaybı sayısı 20 bin 465'e çıktı.
Bir gün içinde kaydedilen can kaybı sayısı düne göre artış gösterdi. Ülkede dün 431 kişi hayatını kaybederken önceki gün ise bu sayı 619'du.
İtalya'da salgının başından bu yana tespit edilen toplam vaka sayısı da 159 bin 516'ya ulaştı. Vaka sayısı düne göre yüzde 2 arttı. Bu oran, salgının başından beri toplam vaka sayısındaki en düşük artış oldu. Toplam vaka sayısındaki bir önceki en düşük artış yüzde 2,29 ile 7 Nisan'da kaydedilmişti.
Ülke genelinde bir aydan uzun süredir uygulanan kısıtlayıcı tedbirlerin öncesinde ise bu oran yüzde 24,4 seviyesindeydi.
İtalya'da Şubat sonundan kuzey bölgelerde uygulanan karantina tedbirleri 10 Mart'tan itibaren ise ülke geneline yayılmış ve kademeli olarak sıkılaştırılmıştı. 10 Mart'tan bir hafta sonra toplam vaka sayısındaki artış yüzde 12.6'ya, 2 hafta sonra yüzde 8.21'e, 3 hafta sonra ise yüzde 3.98'e gerilemişti.
Yoğun bakımdakilerin sayısı 10 gündür azalıyor
Yoğun bakımda tedavi gören Covid-19 hastalarının sayısı da 10 gündür düşüşte. Bugün itibariyle 3 bin 260 Covid-19 hastası yoğun bakımda tedavi görüyor. 10 gün önce ise bu sayı 4068'di.
Covid-19'a yakalandıktan sonra iyileştikleri belirlenenlerin sayısı da son bir günde 1224 artarak 35 bin 435'e çıktı.
İtalya'da salgınla mücadele amacıyla bir aydan uzun süredir uygulanan kısıtlayıcı tedbirlerin süresi son olarak 13 Nisan'dan 3 Mayıs'a kadar uzatıldı.
Yarıdan itibarense kitabevi, çocuk giyim mağazası gibi bazı işletmelerin yeniden açılmasına izin verilecek.
</doc>
<doc docid='bbc_haberler-dunya-51815676' lang='tur' type='mono' source_url='https://www.bbc.co.uk/turkce/haberler-dunya-51815676' term='COVID'>
Koronavirüs (Covid-19): Virüs ve hastalık hakkında dikkate almamanız gereken hurafeler
Çin'in Vuhan kentinde ortaya çıkan ve Covid-19 adı verilen hastalığa yol açan koronavirüs (corona virüsü), Antarktika hariç tüm kıtalara ve 118 ülkeye yayıldı. Sağlık Bakanı Fahrettin Koca da Ankara'da günün ilk saatlerinde, Türkiye'deki ilk koronavirüs vakasının görüldüğünü, virüs şüphesi olan bir kişinin test sonucunun pozitif çıktığını açıkladı. 11 Mart Çarşamba dünya çapında koronavirüs görülenlerin sayısı 118 bini, virüs sonucu hayatını kaybedenlerin sayısı 4 bin 200'ü aştı.
Çin'in Vuhan kentinde ortaya çıkan ve Covid-19 adı verilen hastalığa yol açan koronavirüs (corona virüsü), Antarktika hariç tüm kıtalara ve 118 ülkeye yayıldı. Sağlık Bakanı Fahrettin Koca da Ankara'da günün ilk saatlerinde, Türkiye'deki ilk koronavirüs vakasının görüldüğünü, virüs şüphesi olan bir kişinin test sonucunun pozitif çıktığını açıkladı. 11 Mart Çarşamba dünya çapında koronavirüs görülenlerin sayısı 118 bini, virüs sonucu hayatını kaybedenlerin sayısı 4 bin 200'ü aştı.
Koronavirüsün ve neden olduğu Covid-19 hastalığının hala bilinen bir tedavisi veya aşısı yok. Ama buna rağmen yararsız, kısmen zararsız hatta kimisi açıkça tehlikeli bazı tavsiyeler internet üzerinden büyük bir hızla yayılıyor.
BBC Reality Check  ekibi, en yaygın hurafelerden bazılarını mercek altına aldı:
Özellikle Facebook üzerinden sarımsak yemenin virüse yakalanmayı engelleyeceğine dair bir çok paylaşım görülüyor.
Dünya Sağlık Örgütü'ne göre (WHO) sarımsak "genel olarak mikroplara karşı etkili olabilen bazı özellikler taşıyan sağlıklı bir gıda" fakat sarımsak yemenin insanları Koronavirüs'ten koruduğuna dair hiçbir kanıt yok.
Bazı durumlarda tavsiye edilen şeyler tek tek zararlı değil ama bunları yaparken tavsiye edilen bilimsel bazı korunma yöntemlerini de takip ediyor olmak gerekiyor.
Bazen ise en zararsız görünen tavsiyeler bile fazla ciddiye alınırsa zararlı olabiliyor. Örneğin Çin'de yayımlanan Morning Post gazetesinin haberine göre 1,5 kilo sarımsağı çiğ çiğ yediği için boğazı ciddi derecede tahrip olan bir kadın hastaneye kaldırılmış.
Genel olarak meyva ve sebze yemenin ve su içmenin sağlıklı olduğunu biliyoruz. Ama belli bir gıdanın bu virüse karşı koruyucu olduğuna dair bir kanıt bulunmuş değil.
Binlerce takipçisi olan bir YouTube'cu Jordan Sather, kısaltması MMS olan mucizevî bir mineral hapının Koronavirüs'ü silip süpüreceğini iddia ediyor.
Hapın içeriğinde Klorin Dioksid yani bir beyazlatıcı kimyasal madde var.
Sather ve bir grup insan bu bileşimin reklamını yapmaya Koronavirüs daha ortaya çıkmadan başlamışlardı. Sather Ocak ayında "Klorin Dioksid (MMA) sadece kanser hücrelerini öldürmekle kalmıyor Koronavirüs'ü de silip atabiliyor" diye bir tweet attı.
Would you look at that.Not only is chlorine dioxide (aka “MMS”) an effective cancer cell killer, it can wipe out coronavirus too.No wonder YouTube has been censoring basically every single video where I discuss it over the last year.Big Pharma wants you ignorant. https://t.co/7cqmyUxcXY
@Jordan_Sather_ tarafından yapılan  numaralı Twitter paylaşımının sonu
Geçen yıl Amerikan Gıda ve İlaç İdaresi (FDA) Sather ve diğerlerinin reklamını yaptığı MMS'i kullanmanın tehlikeleri hakkında bir uyarı yayınladı. Aynı uyarı başka ülkelerin sağlık makamları tarafından da yapıldı.
Amerikan sağlık yetkilileri uyarıda "Bu ürünü zararlı olmadığı ya da herhangi bir hastalığın tedavisine fayda sağladığı konusunda hiç bir araştırma görülmedi" diyor.
Yetkililer ayrıca bu ilacı alanlarda baygınlık, kusma, ishal ve vücudun aşırı susuz kalması gibi etkiler görüldüğünü de uyarıya eklemiş.
Bir çok eczane ve markette artık elleri dezenfekte etmekte kullanılan jeller tükenirken, hastalığa yakalanmayı engellemenin bilinen en etkili yolu hala elleri sık sık yıkamak.
Dezenfektan jellerin tükendiği haberleriyle birlikte "Evde kendi jelinizi yapın" başlıklı tarifler de sosyal medyada hızla yayılmaya başladı.
Fakat çok etkili olduğu iddia edilen bu tariflerin çoğu uzmanlara göre, yüzey temizlemeye uygun ama insan cildi için iyi değil.
Alkol bazlı el jelleri genellikle yüzde 60-70 alkol içermesine karşılık cilde zarar vermesini engelleyecek nemlendiricilerle karıştırılıyor.
Londra Hijyen ve Tropik Hastalıklar Fakültesi'nden Profesör Sally Bloomfield, votkanın bile alkol oranının sadece yüzde 40 olduğunu hatırlatarak evde etkili bir dezenfektan el jeli yapılabileceğine inanmadığını söylüyor.
Yüzeyleri temizlemek ve virüsten arındırmak için ise normal olarak ev temizliği için satılan dezenfektanlar yeterli.
Koloidal ya da bir sıvı içinde çok ince çözültülmüş gümüş zerrecikleri ABD'de evangelist televizyon şovmeni Jim Bakker'in programında tavsiye edildi.
Programa konuk olan biri sıvının Koronavirüs'ün belli çeşitlerini 12 saat içinde öldürdüğünü iddia etti fakat Covid-19 üzerinde denenmediğini de itiraf etti.
Bunun koronavirüse karşı etkili bir çare olabileceği iddiası Facebook'da da yaygın bir şekilde paylaşıldı ve özellikle geleneksel tıbba eleştirel bakan gruplar arasında çok itibar gördü.
Koloidal gümüşü tavsiye edenler bu sıvının çok çeşitli sağlık sorunlarına iyi geldiğini, antiseptik olduğunu ve bağışıklık sistemini güçlendirdiğini ileri sürüyorlar. Fakat Amerikan sağlık yetkilileri, bu sıvının herhangi bir sağlık sorununa iyi geldiği konusunda hiç bir kanıt olmadığını söylüyor.
Daha da önemlisi gümüş, insan vücudunda demir veya çinkodan farklı olarak herhangi bir işlevi olmayan bir metal ve böbreklerde hasar, ciltte mavileşme ve nöbet geçirme gibi ciddi etkileri olabiliyor.
Facebook'da bir çok hesap tarafından paylaşılan bir iletide bir "Japon doktora" atıfla, 15 dakikada bir su içmenin ağızdan giren her türlü virüsü yıkayıp atacağı iddiası ortaya atılıyor.
Bu iletinin Arapça versiyonu 250 binden fazla kişi tarafından paylaşılmış.
Londra Hijyen ve Tropik Hastalıklar Fakültesi'nden Profesör Sally Bloomfield, bunun faydalı bir yöntem olduğuna dair kesinlikle hiçbir kanıt bulunmadığını söylüyor.
Hava yoluyla yayılan virüsler vücuda nefes aldığınızda soluğunuzla giriyor. Bunlardan bazıları da ağız yoluyla girebilir ama sürekli su içmenin bunlardan kurtulmaya yaramasına imkan yok.
Ama elbette yeterli su içmek ve vücudun sıvısını eksik bırakmamak genel olarak sağlık için olumlu bir alışkanlık.
Virüsü öldüreceği iddia edilen benzer bir çok yöntem öneriliyor. Bunlar arasında sıcak su içmekten, sıcak suyla yıkanmaya, saç kurutma makinası kullanmaya kadar bir çok farklı tavsiye var.
Bir çok ülkede birden çok paylaşılan ve sahte bir şekilde Birleşmiş Milletler Çocuklara Yardım Fonu'na (UNICEF) atfedilen bir sosyal medya iletisinde sık sık sıcak su içmenin, güneşe çıkmanın virüsü öldüreceği ve dondurma yemekten kaçınmak gerektiği kaydediliyor.
We would like to inform our audiences that the news below attributed to UNICEF is fake. UNICEF Cambodia is NOT the author of this post. Stay informed by following UNICEF official platforms.For more information on #coronavirus, go to https://t.co/9F30DkELad pic.twitter.com/T0zXMYpMGS
@UNICEFCambodia tarafından yapılan  numaralı Twitter paylaşımının sonu
UNICEF'ten Charlotte Gornitzka "Son zamanlarda UNICEF'in yayımladığı iddia edilerek paylaşılan bir internet mesajında dondurma ve soğuk yiyeceklerden kaçınmanın hastalığı önlemede etkili olabileceği iddia ediliyor. Tabi ki tamamen yanlış bir bilgi" diyor.
Grip virüsünün yaz aylarında dış mekanlarda uzun süre yaşayamadığını biliyoruz fakat bunun koronavirüs için geçerli olup olmadığı henüz belli değil.
Vücudunuzu ısıtmaya çalışmanın ya da güneşte durmanın virüse karşı etkili bir yöntem olması uzmanlarca mümkün görülmüyor.
Profesör Bloomfield, virüs bir kere bedeninize girdiğinde onu yok edemeyeceğinizi, vücudunuzun virüsle savaşmasından başka yol bulunmadığını söylüyor.
Çarşafları ve havluları 60 derece sıcak suda yıkamak iyi bir fikir olabilir çünkü bu kumaştaki virüsü öldürebilir. Ama aynı şey cildiniz için geçerli değil.
</doc>
<doc docid='bbc_haberler-dunya-52426417' lang='tur' type='mono' source_url='https://www.bbc.co.uk/turkce/haberler-dunya-52426417' term='COVID'>
Bill Gates: Koronavirüs salgını dünya savaşı gibi, tek farkı hepimizin aynı cephede olması
İngiliz Times gazetesine konuşan Microsoft'un kurucusu ve Bill & Melinda Gates Vakfı Başkanı Bill Gates, koronavirüs salgınını "dünya savaşına" benzetti. Bill Gates, "Salgının dünya savaşından tek farkı, hepimizin aynı cephede olması" dedi.
İngiliz Times gazetesine konuşan Microsoft'un kurucusu ve Bill & Melinda Gates Vakfı Başkanı Bill Gates, koronavirüs salgınını "dünya savaşına" benzetti. Bill Gates, "Salgının dünya savaşından tek farkı, hepimizin aynı cephede olması" dedi.
Aynı zamanda dünyanın en zengin ikinci kişisi olan Bill Gates, "En büyük kabusum gerçek oldu" diye konuştu.
Bill Gates, bulunacak koronavirüs aşısının fabrikalarda milyarlarca dozda üretilmesi için fon sağlayacağını açıkladı.
Gates, salgının gelişmekte olan ülkelerde daha ağır sonuçları olacağından çekindiğini ve salgınla yeryüzünde görülen eşitsizliğin daha çok perçinlendiğini söyledi.
Virüsle mücadelede siyasetin değil bilimin büyük rol oynayacağını vurgulayan Gates, Dünya Sağlık Örgütü'ne en fazla finansman sağlayan kişilerden.
Gates'in yılda 10 milyar dolar vergi ödediği biliniyor.
Times gazetesi ise Gates'in daha önce verdiği bir mülakatta sarfettiği şu sözleri hatırlattı:
"Gece uykumu kaçıran tek şey bir salgın düşüncesi. Dev grip salgınının üzerinden 100 yıl geçti. İnsanlar bugün daha sık seyahat ediyor. Bu nedenle bir salgın çok daha hızlı yayılabilir. Eğer solunum yoluyla bulaşan bir hastalık olursa, can kaybı sayısı korkunç olabilir."
Gazete Bill Gates'le son mülakatı sonrası ise şu yorumu yaptı:
"Bir zamanlar Covid-19 gibi küresel bir salgın korkusu nedeniyle gözüne uyku girmemişti. Şimdi ise bu salgını durdurmakta kararlı."
</doc>
<doc docid='bbc_haberler-dunya-51958762' lang='tur' type='mono' source_url='https://www.bbc.co.uk/turkce/haberler-dunya-51958762' term='COVID'>
Koronavirüs ekonomik tedbir paketi: Kime, hangi güvence sunuluyor?
Hükümetin 18 Mart Çarşamba günü açıkladığı ekonomik tedbir paketi, detaylı bir eylem planından ziyade ayrıntıların zaman içerisinde belirleneceği genel konu başlıkları niteliğinde.
BBC News Türkçe tarafından yapılan  numaralı Youtube paylaşımının sonu
Hükümetin 18 Mart Çarşamba günü açıkladığı ekonomik tedbir paketi, detaylı bir eylem planından ziyade ayrıntıların zaman içerisinde belirleneceği genel konu başlıkları niteliğinde.
Tahmin ediyorum önümüzdeki günlerde bu başlıkların altlarını dolduracak detaylar gelecektir.
Pakette işini kaybetme endişesi yaşayanlar için alınan önlemlerin birkaç kanaldan geleceği ifade ediliyor:
Bu tedbirler vasıtasıyla koronovirüs nedeni ile üretiminde ciddi bir düşüş yaşayan, bu nedenle gelir akışı duran firmaların likidite sıkıntısını azaltmak amaçlanıyor. Bu şekilde işten çıkarmaların da önüne geçilmek isteniyor.
Ekonomik kriz dönemleri likidite ihtiyacının çok hızlı yükseldiği dönemler oluyor. Panik ortamında bir yandan gelir akışı azalırken bir yandan herkes nakite geçmek istiyor. Bu paniği gidermek için likidite kanallarının açılması ve KGF kanalının devreye sokulması şu sıralar pek çok hükümet tarafından devreye sokulan bir araç.
KGF sayesinde bankacılık sistemini aşırı risk almaya zorlamadan (ya da riski kısmen devletin üstlenmesi yoluyla) kredi kanallarını açık tutmak ve özellikle küçük ve orta ölçekli işletmeleri desteklemek amaçlanıyor. Nihai olarak bu adım sonucunda da sözkonusu işletmelerin ekonomik faaliyetlerini sürdürümeleri ve bu işletmelerde çalışanların iş güvenliğinin sağlanması amaçlanıyor.
Bu önlemin süresi ve kapsamına ilişkin bir detay verilmiş değil. Dolayısı ile diğer ülkelerle kıyaslama yapabilmek zor.
Diğer ülkelerde açıklanan paketlere baktığımızda, üç aylık bir dönemde firmaların maaş ödemelerine yüzde 90'a varan katkı (Hollanda), kriz nedeniyle yarı zamanlı çalışmaya zorlanan vatandaşların maaş kayıplarının telafisi (Almanya, Fransa) gibi tedbirlerin devreye sokulduğunu görüyoruz.
Ayrıca Avrupa'da kriz paketlerinden bağımsız olarak işsizlik sigortası, sağlık sigortası ve hastalık izinlerinin oldukça etkin işlediğini unutmamak lazım.
Dünyada şu sıralar "helikopter para" dedigimiz devletin herkese para dağıtması tedbirleri konuşuluyor. Normal şartlar altında  böyle bir  adıma enflasyonist sonuçlar doğuracağından sıcak bakılmaz. Ancak kriz döneminde talepte ciddi bir daralma olacağından bu tür bir önlemin enflasyon yaratmadan ekonomiye yeniden momentum kazandırabileceği düşünülüyor.
Helikopter paranın bir avantajı, tek tek kim krizden daha çok etkilendi diye düşünmeden hızlı bir şekilde uygulamaya sokulabilmesi. Bu tür bir aracın en büyük zorluğu bütçeye verdiği yük. Henüz resmi olarak ilan edilmemekle birlikte ABD'de tüm vatandaşlara 1000 USD'lik çek gönderilebileceği konuşuluyor. İtalya ise ihtiyaç duyan mevsimsel işçilerin ve kendi işinde çalışanların Mart ayında 600 Euro'luk ödeme yardımına başvurabileceklerini açıkladı.
Bu önemli bir soru. Dün açıklanan pakette bu konuya değinilmemiş. Bir taraftan vergi gelirleri ötelenirken bir taraftan hükümet harcamalarının artırılabilmesi için borçlanmanın artması gerekiyor. Başka bir yolu yok. Bu da bütçe açığının artması demek.
Malesef geçen sene uygunalan genişlemeci maliye politikası sonucu fazla bir mali alanımız kalmadı. Elbette krizler olağanüstü durumlardır ve olağanüstü tedbirler gerektirir. Ancak bizim gibi gelişmekte olan ülkeler risk iştahının düştüğü kriz dönemlerinde malesef daha da kırılgan hale geliyorlar. Yabancı sermayedar gelmeden önce iki kere düşünüyor. Bu da kur üzerinde ciddi bir baskı yaratıyor.
Bugün kimse Türkiye'yi ya da herhangi bir ülkeyi genişlemeci politikalar nedeni ile eleştiremez. Kriz zamanları ekonomiye destek verme zamanlarıdır.
Ancak bu genişlemeyi yapabilmek de bir lükstür. İhtiyaç olduğuda bu ek harcamayı yapabilmek için bir kenarda biriktirdiğiniz sermayeniz, kredibiliteniz, makroekonomik istikrarınız olmalı.
Aksi takdirde krize elinizde az sermaye ile yakalanırsanız hem daha sınırlı bir destek verebiliyorsunuz hem de verdiğiniz destek kırılganlıklarınızı da artırdığından etkinliği düşük oluyor.
</doc>
<doc docid='bbc_haberler-dunya-51852515' lang='tur' type='mono' source_url='https://www.bbc.co.uk/turkce/haberler-dunya-51852515' term='COVID'>
Koronavirüs (Covid-19): Belçika'da soğuk algınlığı şikayeti olan herkes doğrudan 7 gün izinli sayılacak
Belçika'da giderek artan koronavirüs (Covid-19) salgınına karşı, soğuk algınlığı şüphesiyle aile hekimini arayan herkes, seyahat geçmişine bakılmaksızın 7 gün izinli sayılacak.
Belçika'da giderek artan koronavirüs (Covid-19) salgınına karşı, soğuk algınlığı şüphesiyle aile hekimini arayan herkes, seyahat geçmişine bakılmaksızın 7 gün izinli sayılacak.
Belçika Federal Halk Sağlığı Araştırma Merkezi (Sciensano) tarafından, koronavirüs salgını nedeniyle aile hekimleri için mevzuat değişikliğine gidildi. Salgından şüphelenen hastalardan, aile hekimleri ile sadece telefon aracılığyla iletişim kurmaları istendi.
Yeni düzenlemeye göre, soğuk algınlığı şüphesi ile randevu almak için aile hekimini arayan herkes, doğrudan 7 günlük hasta iznine ayrılacak. Salgının başladığı günlerde olduğu gibi, artık hastanın seyahat geçmişine bakılmayacak.
Telefonda hafif soğuk algınlığı belirtilerden söz eden hastalardan, 7 gün boyunca evden çıkmamaları istenecek. Yönetmelik uyarınca, aile hekimi bu hastalara doğrudan, "7 gün iş göremez" raporu gönderecek.
Normalde aile hekimleri, sadece fiziki muayeneden sonra iş göremez raporu verebiliyordu.
Hasta gerekli hijyen önlemleri alması ve sosyal temastan kaçınması konusunda uyarılacak ve teste gerek kalmadan, şikayetlerini azaltacak tedaviye tabi tutulacak.
Eğer 7 gün boyunca şikayetler geçmez ya da daha fazla artarsa, aile hekimi hastayı hastaneye sevkedecek. Ambulans personeli ve hastane çalışanları da, "Endişe verici klinik durumu olan Covid-19  hastası" konusunda aile hekimi tarafından bilgilendirilecek.
Aile hekimleri, genel kontrol sırasında hastalarda koronavirüsle karşılaşma olasılığına karşı da, muayene sırasında cerrahi maske takmaları ve fazla yaklaşmamaları konusunda uyarıldı.
</doc>
<doc docid='bbc_haberler-dunya-51833672' lang='tur' type='mono' source_url='https://www.bbc.co.uk/turkce/haberler-dunya-51833672' term='COVID'>
Koronavirüs aşısı: Dünya aşı bulmaya ne kadar yakın?
Koronavirüs 110'dan fazla ülkeye yayıldı ve her gün binlerce yeni vaka tespit ediliyor.
Koronavirüs 110'dan fazla ülkeye yayıldı ve her gün binlerce yeni vaka tespit ediliyor.
Şu anda insanları bu virüsten koruyabilecek bir aşı bulunmuyor.
Peki böyle bir aşının bulunması ne kadar sürebilir?
Araştırmacılar Covid-19 hastalığına yol açan Sars-CoV-2 virüsüne karşı çeşitli aşılar geliştirdi ve bunların hayvanlar üzerindeki deneyleri başlamak üzere.
Bilim insanları insanlı deneyleri 2020 sonuna kadar tamamlayabilse bile bu aşıyı kitlesel olarak üretmek de zor bir iş olacak.
Bu nedenlerden ötürü, gerçekçi tahminlere göre bir aşının piyasaya çıkması 2021 ortasından itibaren mümkün.
Bütün bunlar eşi görülmemiş hızda gerçekleşiyor ve yeni aşı teknikleri kullanıldığı için her şeyin sorunsuz bir şekilde ilerleyeceğinin garantisi yok.
Bugüne kadar insanlara bulaşan dört tür koronavirüs oldu. Nezleye yol açan bu virüslerin hiçbiri için bugüne kadar bir aşı bulunamadı.
Aşı kaçınılmaz olarak yaşlılarda daha az işe yarayacak. Bunun nedeni aşının yapısı değil, yaşlıların bağışıklık sistemlerinin aşılara az tepki vermesi.
Bunu her yılki grip aşılarında da görüyoruz.
Her ilacın, Parasetemol'ün bile yan etkileri vardır.
Aşının insanlar üzerindeki deneyleri başlamadan, nasıl yan etkileri olabileceğini kestirmek zor.
Enfeksiyonları önlemenin en iyi yolu hijyenden geçer.
Koronavirüs size bulaştıysa, muhtemelen etkilerini hafif bir şekilde yaşayacaksınız.
Şu an test aşamasında olan bazı anti-viral ilaçlar olsa da bu ilaçların ne kadar etkili olacağını bilemiyoruz.
Aşılar, bakteri ve virüsleri güvenli bir şekilde bağışıklık sistemine tanıtıyor.
Böylece vücudumuz bakteri ve virüslerle mücadele etmeyi öğreniyor.
Tekrar bu bakteri ve virüslerle karşılaşması durumunda enfeksiyonla nasıl mücadele etmesi gerektiğini çoktan öğrenmiş oluyor.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
Aşı üretiminin ana yöntemi, bağışıklık geliştirilmesi hedeflenen virüsü kullanmak.
Kızamık, kızamıkçık ve kabakulak aşıları, söz konusu virüslerin enfeksiyon oluşturmaya gücü yetmeyen zayıf versiyonlarıyla hazırlanıyor.
Yeni koronavirüs aşısı ise daya yeni ve deneysel bir aşı yaklaşımı olan "tak çalıştır" yöntemiyle geliştiriliyor.
Sars-CoV-2 adı verilen yeni virüsün genetik kodunu bildiğimiz için bir aşı geliştirmek daha hızlı olacak.
Bazı aşı uzmanları koronavirüsün genetik kodunun küçük bölümlerini alıp, tamamen zararsız virüslere enjekte etmeyi düşünüyor.
Böylece insanları koronavirüsün zayıflatılmış versiyonlarıyla aşılamak mümkün olabilir.
Bazı araştırmacılar ise koronavirüsün genetik kodlarının bir kısmını doğrudan insan vücuduna enjekte ederek bu virüsü bağışıklık sistemine tanıtmayı hedefliyor.
</doc>
<doc docid='bbc_haberler-dunya-52494276' lang='tur' type='mono' source_url='https://www.bbc.co.uk/turkce/haberler-dunya-52494276' term='COVID'>
Koronavirüs: İngiltere hükümeti ulusal sağlık servisini nasıl ihmal etti?

İngiltere'de 100'e yakın sağlık çalışanının koronavirüs nedeniyle hayatını kaybetmesinin ardından hükümete yönelik Ulusal Sağlık Servisi'ni (NHS) ihmal ettiği eleştirileri yapılmaya başlandı.
Hükümetin Covid-19 salgınıyla mücadele için aldığı tedbirler eksik bulunurken, tepkilerin merkezinde ise sağlık çalışanları için kişisel koruyucu ekipman yetersizliği yer alıyor.
BBC Panorama ekibi, İngiliz hükümetin salgınla ilgili aldığı önlemleri araştırdı. Panorama, Şubat başında salgınla ilgili uyarıldığı halde hükümetin zamanında koruyucu malzeme tedariki için harekete geçmediğini ortaya çıkardı.
Panorama ekibinin ulaştığı belgelere göre, hükümet malzeme yetersizliği nedeniyle Covid-19 hastalığını yüksek riskli hastalıklar listesinden de çıkarmış ve sağlık çalışanlarının bu hastalığa yakalananlarla mücadele ederken giymesi gerekenler rehberini de eldeki malzemeye göre değiştirmiş.
İngiltere'de ekipman tartışması nasıl başladı, Türkiye'den gelecek sevkiyat neden önemli?
</doc>
<doc docid='bbc_haberler-dunya-52587222' lang='tur' type='mono' source_url='https://www.bbc.co.uk/turkce/haberler-dunya-52587222' term='COVID'>
Beyaz Saray: Trump'ın bir yaveri koronavirüse yakalandı, başkana yapılan test negatif çıktı
ABD Başkanı Donald Trump'ın yaverlerinden birinin koronavirüse yakalandığı açıklandı.
ABD Başkanı Donald Trump'ın yaverlerinden birinin koronavirüse yakalandığı açıklandı.
Beyaz Saray Basın Sözcüsü Yardımcısı Hogan Gidley, "Beyaz Saray sağlık birimi, yerleşkede görevli bir ordu mensubunun koronavirüs testinin pozitif çıktığını bildirdi. Daha sonra Başkan ve Başkan Yardımcısı'na da test yapıldı ve sonuçları negatif çıktı" dedi.
CNN'e göre adı açıklanmayan ve Çarşamba günü koronavirüs belirtileri göstermeye başlayan donanma mensubuna aynı gün test yapıldı.
Bu kişinin Beyaz Saray'da hastalığa yakalanan ikinci görevli olduğu belirtiliyor.
Mart'ta Başkan Yardımcısı Mike Pence'in ofisinde görevli bir çalışanın koronavirüse yakalandığı açıklanmıştı. Bunun üzerine Pence ve eşine de test yapıldığı ve sonuçların negatif çıktığı duyurulmuştu.
Mart başında Trump'ın Florida'daki özel kulübü Mar-a-Lago'da çalışan bir kişinin de koronavirüse yakalandığı belirtilmişti.
Beyaz Saray'da yaklaşık iki aydır salgına karşı özel bir protokol uygulanıyor. Yerleşkeye giren herkesin ateşi ölçülüyor, Trump'ın çevresindeki kişilere de hızlı sonuç veren testler yapılıyor. Personele ise haftada bir test yapıldığı söyleniyor.
Beyaz Saray'daki yeni vaka, ABD'de sağlık uzmanlarının acele edilmemesi konusundaki uyarılarına rağmen salgında getirilen sınırlamaların aşamalı olarak kaldırılmaya başlandığı bir dönemde ortaya çıktı.
Trump Salı günü, insanların zarar göreceğini kabul etmesine rağmen sınırlamaları kaldıran eyalet valilerini övmüş "Bazı insanlar kötü mü etkilenecek? Evet. Ama ülkemizi açmak zorundayız, bir an önce açmak zorundayız" demişti.
Kamu sağlığı uzmanları ABD'nin büyük bölümünde Covid-19 vakaları ve ölümlerin tehlikeli bir şekilde tırmanmaya devam ettiğine dikkat çekiyor.
Salgının odak noktalarından biri haline gelen New York'ta vaka sayısı yatay bir seyir izlemeye başlamıştı. Ancak New York'un dışarıda bırakıldığı veriler, ABD genelinde vaka ve ölümlerin hâlâ yükselişte olduğuna işaret ediyor.
ABD'de bugün itibariyle vaka sayısı bir milyon 300 bine, ölü sayısı da 77 bine yaklaşmış durumda.
</doc>
<doc docid='bbc_haberler-dunya-51972819' lang='tur' type='mono' source_url='https://www.bbc.co.uk/turkce/haberler-dunya-51972819' term='COVID'>
Koronavirüs salgını: En çok neyi merak ediyorsunuz?
Tüm dünyaya yayılan koronavirüs salgını ve Covid-19 hastalığı ile ilgili olarak yanıtını en çok merak ettiğiniz soruyu bize gönderin, sizin için araştıralım.
Tüm dünyaya yayılan koronavirüs salgını ve Covid-19 hastalığı ile ilgili olarak yanıtını en çok merak ettiğiniz soruyu bize gönderin, sizin için araştıralım.
</doc>
<doc docid='bbc_haberler-dunya-51504645' lang='tur' type='mono' source_url='https://www.bbc.co.uk/turkce/haberler-dunya-51504645' term='COVID'>
Covid-19: Koronavirüs Çin'de 1700'den fazla doktor ve hemşirede de görüldü, bu kişilerden altısı öldü
Çin'de, 1716 doktor ve hemşirenin hastaları tedavi ederken, Covid-19 adı verilen koronavirüse yakalandığı ve bu kişilerden altısının hayatını kaybettiği açıklandı.
Çin'de, 1716 doktor ve hemşirenin hastaları tedavi ederken, Covid-19 adı verilen koronavirüse yakalandığı ve bu kişilerden altısının hayatını kaybettiği açıklandı.
Böylece ülkede koronavirüsün ortaya çıkması sonrası ilk kez yetkililer virus taşıyan sağlık personeliyle ilgili bir açıklama yapmış oldu.
Çin Sağlık Bakan Yardımcısı Zeng Yixin, doktorların ve hemşirelerin virüsle mücadelede hayatlarını tehlikeye attıklarını söyledi.
Ülkede son haftalarda birçok hastanede personelin saatlerce ara almadan çalıştığı ve bazen koruyucu giysiler giymedikleri bildirilmişti.
Çin'de koronavirüs sonucu şu ana kadar 1381 kişi hayatını kaybetti.
Ulusal Sağlık Komisyonu, ülkede virüs taşıyan kişilerin sayısını ise 63 bin 922 olarak açıkladı.
Birleşmiş Milletler'e bağlı Dünya Sağlık Örgütü (WHO) ise virüsün ortaya çıktığı Çin'in Hubei eyaletinde vakaların sayısının arttığını, Çin dışında ise salgın oranında büyük bir artış olmadığını açıkladı.
WHO Genel Direktörü Tedros Adhanom Ghebreyesus, Çinli sağlık çalışanlarının nasıl ve ne şekilde virüsü kaptığıyla ilgili bilgilere ihtiyaç duyduklarını söyledi.
Koronavirüs şu ana kadar Çin dışında 24 ülkede 456 kişide görüldü.
Çin dışında virüs sonucu hayatını kaybedenlerin sayısı ise iki.
</doc>
<doc docid='bbc_haberler-dunya-52353980' lang='tur' type='mono' source_url='https://www.bbc.co.uk/turkce/haberler-dunya-52353980' term='COVID'>
Plazma tedavisi nedir?: İngiltere'nin koronavirüse karşı ulusal çapta denemeye hazırlandığı tedavi yöntemi
İngiltere'de Ulusal Sağlık Hizmetleri (NHS), Covid-19 tedavisinde hastalığı geçirip iyileşmiş kişilerden alınan kanın tedavide faydalı olup olmadığını ulusal çapta denemeye hazırlanıyor.
İngiltere'de Ulusal Sağlık Hizmetleri (NHS), Covid-19 tedavisinde hastalığı geçirip iyileşmiş kişilerden alınan kanın tedavide faydalı olup olmadığını ulusal çapta denemeye hazırlanıyor.
NHS'in kan bağışı ve organ nakli bölümü, koronavirüsün neden olduğu Covid-19 hastalığını geçirmiş ve iyileşmiş kişilere kan bağışı yapmaları çağrısı yaptı.
Plazmanın tedavi değeri henüz kanıtlanmış olmadığından ilk aşamada amaçlanan, bu kanın tedavide işe yarayıp yaramayacağını görmek olacak.
Hastalığı atlatmış kişilerin kanında oluşan savunma hücreleri yani antikorların hasta bedenlerde iyileşme mücadelesine destek olması umuluyor.
Amerika Birleşik Devletleri'nde bu konuda başlatılan dev çalışmaya 1500 hastane katılıyor.
Covid-19 geçiren bir kişinin bağışıklık sistemi koronavirüse saldıracak antikorlar geliştiriyor. Zaman içerisinde bunlar güçleniyorlar. Bu antikorlar kanın "plazma" adı verilen sıvısında oluşmuş oluyor.
İngiltere Sağlık Hizmetleri'nin Kan bağışı ve Organ Nakli bölümü şimdi Covid-19 geçirip iyileşmiş kişilere çağrı yaparak, onlardan alınan plazmanın halen hasta olanlar üzerindeki etkisini denemek istiyor.
Yapılan çağrıda, "Bu ilk aşamada Covid-19 için muhtemel bir tedavi yöntemi olarak denemelerde kullanılacak. Denemeler tamamen onaylanırsa, iyileşmiş insandan alınan plazmanın Covid-19 hastasının iyileşme hızını ve hayatta kalma şansını artırıp artırmayacağı incelenecek" deniyor:
"Bütün klinik denemelerde hastaları korumak ve sağlıklı sonuçlar alabilmek amacıyla titiz bir onay süreci izlenecek. Gereken izinlerin biran önce alınabilmesi sürecinde hükümetle ve ilgili bütün kurumlarla yakın işbirliği halinde çalışıyoruz."
Birleşik Krallık'ta genel denemelere ek olarak plazma tedavisi üzerinde çalışmak isteyen bir çok grup var.
Galler'in yönetim merkezi Cardiff'teki Galler Üniversite Hastanesi bu hafta, bu yöntemin denemelerini yapmak istediğini açıkladı.
Londra'da King's College ve üç büyük hastaneyi kapsayan King's Health Partners kurumunun yöneticisi ve Tıp Bilimleri Akademisi başkanı Profesör Robert Lechler de küçük ölçekli bir deneme yürütmek istediklerini söyledi.
Profesör Lechler, ulusal çapta yürütülen daha kapsamlı  denemelere ek olarak, kendilerinin plazmayı, başka tedavi seçeneği kalmayan ağır hastalarda kullanmak istediklerini bildirdi ve denemelerin biran önce başlamasının önemine işaret etti.
"Bir-iki hafta içinde bazı hastalar üzerinde bu tedavinin denenmesine başlayamazsak benim için hayal kırıklığı olacak. Umalım ki Ulusal Sağlık Hizmetleri Kan bağışı ve Nakil bölümünün denemeleri hızla başlasın."
İngiltere'nin bu yöntemi denemekte geciktiğini düşünen Profesör Lechler, "Bu salgınla ilgili olarak ilerde geriye dönüp 'Bunu neden daha çabuk yapmadık' diyeceğimiz bir çok şey olacak. Ben bunun da bunlardan biri olduğunu düşünüyorum" dedi.
Dünyanın dört bir yanında şu anda plazma ile tedavi ihtimalini araştıran denemeler yapılıyor.
ABD'de bilim insanları üç hafta gibi kısa bir zamanda ulusal bir proje örgütlediler ve şu ana kadar 600 civarında hastaya plazma tedavisi uygulandı.
Bu çalışmayı Minnesota merkezli kar amacı gütmeyen bir tıbbi araştırma kuruluşu olan Mayo Klinik'den Profesör Michael Joyner yönetiyor.
Profesör Joyner, "Uygulamayı başlattıktan itibaren birinci hafta içinde hastalar açısından tehlikeye işaret eden önemli bir belirti görmedik ve uygulama hastalar üzerinde beklenmedik bir dizi yan etkiye yol açıyor gibi de görünmüyor" diye konuştu.
Joyner, henüz rakamlara dökemeseler de tek tek vakalar düzeyinde iyi haberler de aldıklarını ekliyor:
"Doktorlardan hastalarda oksijen düzeylerinin yükseldiği ve bazı diğer iyileşmeler olduğu yolunda anlatımlar geliyor. Bunlar kesinlikle cesaretlendirici ama titizlikle değerlendirilmeleri gerekiyor."
Plazma tedavisinin henüz bilinmeyen yönleri bulunduğunu da söyleyen Profesör Joyner "Plazmanın, henüz anlayamadığımız bir çok yönü var. Önümüzdeki günlerde plazmanın bileşimi, antikor düzeyleri ve diğer özellikleri hakkında bir çok şey öğreneceğiz" diyor.
Bu bilgilerin önümüzdeki haftalarda yavaş yavaş netleşeceğini belirtmekle birlikte Profesör Joyner, "Bazen doktor olarak mecbur kaldığınızda bazı şeyleri tahmin yürüterek denemeniz gerekir" diye konuşuyor.
İyileşen hastaların kanını kullanmak tıpta yeni bir fikir değil.
Bundan 100 yılı aşkın bir süre önce İspanyol Gribi salgını sırasında, daha yakın zamanda ise Ebola ve Sars salgınları sırasında uygulanmıştı.
Şu ana kadar yöntemin etkileri konusunda yalnızca küçük ölçekli araştırmalar yapılmış. Dolayısıyla koronavirüsle mücadele konusunda ne kadar etkili olacağını net bir şekilde söyleyebilmek için daha çok çalışma yapılması gerekiyor.
Ancak ABD'de başlatılan plazma tedavisi denemeleri hakkında konuşan uzmanlar bağış yapmaya gönüllü çok sayıda insan olduğunu ve çalışmanın genişletilebileceğini söylüyorlar.
New York Kan Bağışı Merkezi'nde baş hekim Bruce Sachais, "İnsanlar inanılmaz bir ilgi gösteriyor, akın akın geliyorlar" diyor.
"Yüzlerce bağışçı var ve şu anda bile 1000 ünite toplamış durumdayız. Hastalığı farklı ağırlıkta geçirmiş insanların, 'Başkalarına nasıl yardımcı olabilirim?' diye düşünmesi çok güzel bir şey."
Uzmanlar plazmanın mucizevi bir çözüm olmadığını vurguluyor. Ama hastalığın tedavisi konusunda fazla seçenek olmadığı düşünüldüğünde, denemeler başarılı olursa, aşı geliştirilene kadar bir rahatlama sağlaması mümkün.
</doc>
<doc docid='bbc_haberler-dunya-51715900' lang='tur' type='mono' source_url='https://www.bbc.co.uk/turkce/haberler-dunya-51715900' term='COVID'>
Koronavirüs sonucu ölü sayısının 79'a çıktığı İtalya’da "Neden biz?" sorusuna yanıt aranıyor
İtalya'da son 24 saatte koronavirüs sonucu hayatını kaybedenlerin sayısı yüzde 50 artışla 52'den 79'a yükseldi. Ülkede vaka sayısı da 2036'dan 2502'ye çıktı. Son olarak Torino Valiliği, Juventus-Milan İtalya Kupası yarı final rövanş maçını erteledi. Avrupa'da koronavirüsün en yaygın görüldüğü ülke olan İtalya'da "Neden bizde bu kadar fazla vaka var?" sorusuna yanıt aranıyor.
İtalya'da son 24 saatte koronavirüs sonucu hayatını kaybedenlerin sayısı yüzde 50 artışla 52'den 79'a yükseldi. Ülkede vaka sayısı da 2036'dan 2502'ye çıktı. Son olarak Torino Valiliği, Juventus-Milan İtalya Kupası yarı final rövanş maçını erteledi. Avrupa'da koronavirüsün en yaygın görüldüğü ülke olan İtalya'da "Neden bizde bu kadar fazla vaka var?" sorusuna yanıt aranıyor.
Çin'de ortaya çıkan koronavirüs (Covid-19), İtalya'da ilk olarak Ocak ayı sonunda Çinli bir turist çiftte görüldü. Yaklaşık bir aydır Roma'da bulaşıcı hastalıklar hastanesi Spallanzani'de tedavi gören Çinli çiftin son testleri negatif çıktı.
İtalya'da, Çin'le bağlantısı tespit edilemeyen ilk hasta ise kuzeydeki Lombardia bölgesinde Lodi iline bağlı Castiglione d'Adda kasabasından Mattia isimli 38 yaşındaki bir İtalyan oldu. 20 Şubat'tan bu yana hastanede tedavi gören "1 numaralı hasta" Mattia'nın durumu ciddiyetini koruyor.
İlk aşamada, Mattia'nın virüsü, Çin'den dönen bir arkadaşından kaptığından şüpheleniliyordu, ancak yapılan testlerde Çin'den gelen bu kişide virüse rastlanmadı. İtalya'da "sıfır numaralı hasta" olarak adlandırılan ilk kişinin kim olduğu ise hala araştırılıyor.
Lombardia'daki ilk vakanın ortaya çıktığı 20 Şubat'tan bu yana ise vaka sayısı hızla artarak 2502'ye, ölümler de 79'a ulaştı.
Lombardia, Veneto ve son günlerde Emilia Romagna bölgesinde de vaka sayısının hızla artması üzerine bu bölgelerde okullar iki hafta tatil edildi, sinema, müze, kilise gibi mekanlar kapatıldı. Virüsten etkilenen bölgelerde son iki haftanın Serie A maçları oynanamadı, Venedik Karnavalı erken bitirildi, Milano Tasarım Haftası ertelendi.
Avrupa'ya yayılan çok sayıda vakanın da İtalya ile bağlantılı olduğu haberleri geliyor.
İtalya'da virüsün ülkeye nasıl geldiği ve neden hızla yayıldığı konusunda üzerinde durulan ihtimallerden bazıları şunlar:
Avrupa'da en fazla Çinli turist çeken ülke olan İtalya, Ocak ayı sonunda Roma'da Çinli bir turist çiftte koronavirüs tespit edilmesi üzerine 30 Ocak'ta Çin ile doğrudan uçuşları durdurmuş ve 31 Ocak'ta acil durum ilan etmişti.
Ancak İtalya ile Çin arasındaki karşılıklı uçuşların durdurulmasına rağmen, aktarmalı olarak Çin'den İtalya'ya gelen kişilere yönelik özel bir tedbir uygulanmadı.
Dünya Sağlık Örgütü'nde görev yapan kamu sağlığı ve hijyen profesörü Walter Ricciardi, İtalya'nın bu kararını eleştirdi ve doğrudan uçuşların iptal edilmesi yüzünden, aktarmalı olarak Çin'den ülkeye gelenleri takip etmenin zorlaştığına dikkat çekti. Ricciardi, uçuş iptalleri yerine risk altındaki bölgelerden gelenlerin karantinaya alınması gerektiğini söyledi.
Koronavirüsün en yaygın görüldüğü kuzeydeki Lombardia ve Veneto bölgelerinin Çin ile yoğun ticari bağlara sahip olması da üzerinde durulan bir unsur.
Corriere della Sera gazetesine konuşan Milano Üniversitesi Bulaşıcı Hastalıklar Profesörü Massimo Galli, virüsün neden ülkenin kuzeyinde yayıldığı sorusuna "Muhtemelen bunun sebebi, Lombardia ve Veneto'nun Çin ile ekonomik ve ticari alışverişinin daha yoğun olması ve bu bölgelerde Çinli sayısının fazla olmasıyla alakalı" diye yanıt verdi.
Galli, "Ama tabii İtalya'ya virüsü getirenin bir Çin vatandaşı olup olmadığını bilmiyoruz, Çin'den dönen bir İtalyan iş insanı da olabilir" diye ekledi.
İtalya'da koronavirüsün yayılmaya başlamasından bu yana üzerinde durulan bir başka unsur da ülkenin bölgesel yönetimlerinin yapısı. İtalya'da her bölgede sağlık sistemi, merkezi hükümetin değil bölge yönetimlerinin yetki alanında. Bu durumun merkezi bir komuta sistemini güçleştirdiği ve koordinasyon sıkıntısına yol açtığını savunanlar var.
Başbakan Giuseppe Conte de geçen hafta yaptığı bir açıklamada "İtalya'da sağlık sistemi bölgelerin yetki alanında ve ulusal bir acil duruma hazırlıklı değil. Bu yüzden koordinasyona ihtiyaç var. Koordine olamazsak, virüsü etkili biçimde kontrol altına almayı başaramayız" dedi.
Başbakan ayrıca, Lombardia bölgesinde virüsün yayılmasında bir hastanenin gerekli protokolleri uygulamamasının da etkili olduğunu söyledi.
Milano Üniversitesi Bulaşıcı Hastalıklar Profesörü Massimo Galli de, virüsün Lombardia'da muhtemelen bir hastaneden yayıldığını, ilk hastanın gittiği bu hastanede olayın bir koronavirüs vakası olduğunun hemen tespit edilemediğini söyledi. Galli, "Maalesef ilk hastanın vakasında, durum hemen anlaşılamadı, bu yüzden hastane de virüsün yayılmasında amplifikatör görevi gördü" dedi. Galli, gerekli tedbirler uygulanmazsa hastanelerin bu tür hastalıkların yayılmasını hızlandırabilecek ortamlar olduğunu vurguladı.
'Arayan bulur'
İtalya'daki koronavirüs krizinin boyutlarının büyüklüğünü açıklamak için kullanılan bir başka argüman da yapılan test sayısının fazla olması. İtalya'da yapılan koronavirüs testi sayısı Pazartesi akşamı itibariyle 23 bin 345 olarak açıklandı.
Başbakan Giuseppe Conte, diğer Avrupa ülkelerine kıyasla İtalya'da daha fazla ve daha sıkı kontroller yapıldığını söyledi ve "Vakaların tespit edilmesinin bir açıklaması da bu olabilir" dedi.
Ülkenin tanınmış virologlarından Profesör Roberto Burioni de, ülkede yapılan test sayısının yüksek olduğunu vurgulayarak "Bir şeyi aramazsanız bulamazsınız. Ararsanız bulursunuz" dedi.
İtalya'da krizin ilk günlerinde belirti göstermeyen kişilere de test yapılırken,  Sağlık Bakanlığı'na bağlı Sağlık Üst Kurulu Müdürü Franco Locatelli geçen hafta, bundan böyle yalnızca belirtilere sahip kişilere ve virüs taşıdığı belirlenenlerle yakın temasa girmiş kişilere test yapılacağını açıkladı.
</doc>
<doc docid='bbc_haberler-dunya-51719684' lang='tur' type='mono' source_url='https://www.bbc.co.uk/turkce/haberler-dunya-51719684' term='COVID'>
Koronavirüs salgınında son durum ne?

Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
</doc>
<doc docid='bbc_haberler-dunya-51489401' lang='tur' type='mono' source_url='https://www.bbc.co.uk/turkce/haberler-dunya-51489401' term='COVID'>
Covid-19: Koronavirüs korkusu nedeniyle beş limana yanaşmasına izin verilemeyen gemi Kamboçya'ya demirledi
Kamboçya, beş ülkenin Covid-19 adı verilen koronavirüs endişesiyle limanlarına sokmadığı, 2 binden fazla kişi taşıyan yolcu gemisi MS Westerdam'ın Siyanukvil (Krong Preya Siyanuk) kentinde bir limana demirlemesine izin verdi. Gemi Tayland, Tayvan, Guam, Filipinler ve Japonya tarafından geri çevrilmişti. Gemide henüz kimsede virüs görülmedi.
Kamboçya, beş ülkenin Covid-19 adı verilen koronavirüs endişesiyle limanlarına sokmadığı, 2 binden fazla kişi taşıyan yolcu gemisi MS Westerdam'ın Siyanukvil (Krong Preya Siyanuk) kentinde bir limana demirlemesine izin verdi. Gemi Tayland, Tayvan, Guam, Filipinler ve Japonya tarafından geri çevrilmişti. Gemide henüz kimsede virüs görülmedi.
MS Westerdam en son Salı günü Tayland'ın Bangkok Limanı'na girmeye çalışmış fakat reddedilmişti.
Tayland donanmasına ait bir gemi, Tayland Körfezi'nden çıkana kadar gemiye eşlik etmişti.
MS Westerdam'daki yolculardan ABD'li Angela Jones, "Bu sabah uyandığımda karayı görmek nefes kesiciydi. 'Bu gerçek olabilir mi?' diye düşündüm" dedi. Jones, "Heyecanlandığımız anlar olmuştu, bu ülkelerin limanlarına gidip evimize dönebileceğimizi düşünüyorduk ama olmadı" diye konuştu.
ABD merkezli Holland America Line şirketi tarafından işletilen gemi, 1 Şubat'ta 1455 yolcu ve 802 mürettebatla Hong Kong'dan yola çıkmıştı. Geminin 14 gün denizde kalması planlanıyordu. Sürenin sonuna yaklaşılmasıyla birlikte liman bulunamaması durumunda gemide yakıt ve yiyeceğin bitmesinden endişe ediliyordu.
Geminin kaptanı Vincent Smit, Siyanukvil limanına yanaşmadan önce denizde demir atılacağını ve yetkililerin gemide sağlık taraması yapacağını söyledi.
Yolcular Kamboçya'nın başkenti Punon Pen'den kendi ülkelerine dönebilecek.
Kamboçya'nın limanlarını açma kararı Birleşmiş Milletler'e bağlı Dünya Sağlık Örgütü tarafından da takdir aldı.
Örgütün direktörü Tedros Ghebreyesus, "İşte istediğimiz türden bir uluslararası dayanışma" dedi.
Yolcuların düzenli olarak sağlık durumlarının kontrol edildiği MS Westerdam'da henüz bir vaka tespit edilmedi.
Japonya'daki Diamond Princess adlı yolcu gemisinde de 200'den fazla enfeksiyon tespit edilmiş, gemi karantinaya alınmıştı.
Henüz tüm yolcuların sağlık taraması bitmediği için vakaların artmasından endişeleniliyor.
Gemide son olarak Perşembe günü 44 yeni vaka tespit edildi.
Daha önce Hong Kong'da da bir gemi, inen bir yolcuda virüs tespit edildiği için karantinaya alınmış, sonrasında yolcuların inmesine izin verilmişti.
</doc>
<doc docid='bbc_haberler-dunya-52368123' lang='tur' type='mono' source_url='https://www.bbc.co.uk/turkce/haberler-dunya-52368123' term='COVID'>
Koronavirüs hastalarını öldüren sinsi enfeksiyon: Covid-19 zatürresi, 'sessiz hipoksi' ve bir çözüm önerisi
30 yıldır acil servis hekimi ve dünya çapında önde gelen bir solunum desteği uzmanı olan doktor Richard Levitan, koronavirüsün yol açtığı zatürrenin, sıradan zatürreden farklı olarak uzun süre belirti göstermeden ilerlediğini ve bu yüzden fark edildiğinde genellikle çok geç kalınmış olduğu uyarısında bulundu ve bir de çözüm önerdi.
30 yıldır acil servis hekimi ve dünya çapında önde gelen bir solunum desteği uzmanı olan doktor Richard Levitan, koronavirüsün yol açtığı zatürrenin, sıradan zatürreden farklı olarak uzun süre belirti göstermeden ilerlediğini ve bu yüzden fark edildiğinde genellikle çok geç kalınmış olduğu uyarısında bulundu ve bir de çözüm önerdi.
New York'taki Bellevue Hastanesi'nde 10 gündür gönüllü olarak Covid-19 hastalarının tedavisine katılan doktor Levitan, gözlemlerini ve uyarılarını New York Times gazetesinde yazdı:
30 yıldır acil servis hekimi olarak çalışıyorum. 1994 yılında hastalara solunum cihazı takma işlemini öğretmek için bir görüntüleme sistemi geliştirdim. Bu amaçla araştırmalar yürüttüm ve son yirmi yıldır dünyanın dört bir yanındaki doktorlara solunum cihazı kullanımı eğitimi veren kurslar düzenlemekteyim.
Mart ayının sonunda New York City'de hastaneler Covid-19 hastası akınıyla başedemez noktaya geldiğinde, gönüllü olarak Bellevue Hastanesi'nde 10 gün görev yaptım. Bu günler boyunca şunu fark ettim: Covid-19 hastalarında zatürreyi yeterince erken fark edemiyorduk ve bu yüzden hastaları hayatta tutma şansımız da azalıyordu.
Evimin bulunduğu New Hampshire'den hastanede görev almak üzere New York'a giderken telefonla Bronx'ta acil servis doktoru olan ve o sırada deli gibi çalışan arkadaşım Nick Caputo'yu aradım.
Neyle karşılaşacağımı, nasıl korunmak gerektiğini ve hastalık sırasında yaşanan solunum sorunlarıyla ilgili görüşünü almak istiyordum. "Berbat" dedi. "Daha önce gördüğüm hiçbir şeye benzemiyor."
Haklıydı. Koronavirüsün yol açtığı zatürre şehrin hastanelerinde inanılmaz etki yaratmıştı. Normal olarak acil servislerde durumu hafiften ağıra bir çok hastayı bir arada görürsünüz. Kalp krizi, felç ve ağır yaralanmalardan, küçük kesikler, zehirlenmeler, kırıklar hatta baş ağrısına kadar şikayetlerle gelenler olur.
BBC News Türkçe tarafından yapılan  numaralı Youtube paylaşımının sonu
Bellevue hastanesinde geçirdiğim günlerde acil servis hastalarının hemen tamamı Covid-19 zatürresi olan hastalardı.
Göreve başladıktan sonraki ilk saatimde iki hastaya solunum cihazı bağlamam gerekmişti.
Solunum şikayeti olmayan hastaların bile Covid zatürresi vardı. Omzundan bıçaklanan bir hastanın akciğer çökmesinden kuşkulanıp röntgenini çektiğimizde Covid zatürresi olduğunu gördük.
Düşüp kendini yaralayan bazı hastaların tomografisini aldığımızda Covid zatürresi bulduk. Belirsiz bir sebepten ölen yaşlılarda, birçok şeker hastasında Covid zatürresi bulduk.
Bizi şu şaşırtıyordu: Röntgenleri zatürre göstermesine ve oksijen seviyeleri düşük çıkmasına rağmen bu hastaların solunumla ilgili hiçbir şikayeti olmamıştı. Bu nasıl olabiliyordu?
Covid zatürresinin, başlangıç aşamasında "sessiz hipoksi" diye adlandırdığımız bir tür oksijen yetmezliğine sebep olduğunu anlamaya başladık. Sessiz dememizin nedeni, fark edilmesinin çok güç olması, sinsi karakteriydi.
Zatürre insanın akciğerlerindeki hava keseciklerini sıvı ve iltihapla dolduran bir enfeksiyondur.
Normal olarak bu hastalığa yakalanan bir hasta göğsünde rahatsızlık, ağrı, nefes alma ve solunum güçlükleri yaşar. Fakat Covid zatürresi başladığında hastalar oksijen düzeyleri düşse de nefessiz kalmıyorlar.
Sonra nefes almakta zorlanmaya başladıklarında ise oksijen düzeyleri aşırı düşmüş oluyor ve röntgenlerinden zatürrenin orta ve ağır düzeye kadar ilerlemiş olduğu anlaşılıyor.
Normal bir insanın deniz seviyesinde oksijen düzeyi genellikle yüzde 94 ile yüzde 100 arasında olur.
Covid zatürre hastalarında bunun yüzde 50'ye kadar düştüğünü gördüm.
Çoğu hasta bir hafta gibi bir süredir ateş, öksürük, mide bulantısı ve yorgunluk hissettiğini ama nefes darlığının hastaneye geldikleri gün başladığını söylüyor, bu beni çok şaşırtıyordu.
Zatürrelerinin günler önce başladığı belliydi ama fark etmiyorlardı. Sıkıntı hissedip hastaneye koştukları gün ise kritik aşamaya gelmiş oluyorlardı.
Acil servislerde kritik durumdaki hastaları birkaç sebeple solunum cihazına bağlarsınız. Ama benim 30 yıllık tecrübeme göre solunum cihazına bağlanması gereken hastaların çoğu ağır oksijen yetmezliği ile şoktadır, şuur yitimi yaramaktadır ya da nefes almak için çok büyük çaba harcamakta ve acı çekmektedirler.
Covid-19 zatürresi vakalarında ise bu çok farklı oluyor. Gördüğüm koronavirüs zatürresi hastalarının çok büyük bir kısmında oksijen düzeyi öyle düşüktü ki normalde hayatta olmamaları gerekse de cep telefonuyla konuşabiliyorlardı.
Nefes alıp vermeleri hızlanmasına karşın oksijen düzeylerinin düşüklüğü ve akciğer röntgenleri göz önüne alındığında sıkıntıları, yaşamaları gerekenden çok daha azdı.
Bunun neden böyle olduğunu yeni yeni anlamaya başlıyoruz. Koronavirüs akciğerlerde sürfaktan dediğimiz yüzey maddesini üreten hücrelere saldırıyor.
Bu madde hücrelerin nefesten nefese açılıp kapanmasını sağlayan hayati bir işleve sahip. Covid zatürresi başladığında bu saldırı hava keseciklerinin çökmesine ve oksijen düzeylerinin düşmesine yol açıyor.
Ama akciğer sıvı dolumuyla tıkanmıyor ve işlevini sürdürüyor görünüyor.
Bu da hastanın hâlâ karbondioksit verebilmesini ve karbondioksit birikmediği için nefes darlığı hissetmemesini sağlıyor.
Hastalar kanlarındaki oksijen yetersizliğini daha derin ve hızlı nefes alarak telafi ediyor ve bunun farkına varmıyor.
İşte bu sessiz hipoksi ve hastanın vücudunun buna karşı geliştirdiği çözüm, enfeksiyonun fark ettirmeden ilerlemesine, daha fazla hava keseciğinin çökmesine ve zatürrenin iyice derinleşmesine yol açıyor.
Hasta giderek daha hızlı ve derin nefes almak suretiyle fiilen kendi ciğerlerine zarar veriyor. Covid zatürresi hastalarının yüzde yirmi kadarı buradan daha ölümcül olan akciğer hasarı aşamasına geçiyor.
Akciğerlerde biriken sıvı yoğunlaşıyor, karbondioksit düzeyi yükseliyor ve hasta akut solunum yetmezliğine giriyor.
Hastalar nefes alma güçlüğünü fark ettikleri ve hastaneye geldikleri zaman oksijen düzeyleri tehlikeli düzeylere inmiş oluyor ve çoğunun solunum cihazına bağlanması gerekiyor.
Sessiz hipoksinin bu gelişimi Covid-19 hastalarının uzun süre nefes darlığı hissetmemelerine rağmen aniden yaşamlarını yitirdiği vakaları bize açıklıyor. (Bu arada Covid-19 hastalarının büyük çoğunluğunun hastalığı daha hafif geçirdiğini ve bir veya iki hafta içinde özel bir tedavi görmeye gerek duymadan iyileştiklerini hatırlatalım.)
Bu salgının sağlık sistemimizi zorlamasının önemli bir sebebi acil bölümlere gelen akciğer hasarlı hastaların durumunun kaygı verici düzeyde ağır olması.
Covid-19 ölümlerinin büyük çoğunluğu akciğerlere etkisi nedeniyle meydana geliyor ve bu kadar çok sayıda hastanın zatürreleri iyice ilerledikten sonra hastaneye gelmesi bir çoğunun solunum cihazına bağlanmasına ve cihaz sıkıntısına yol açıyor.
Ayrıca solunum cihazına bağlananların çoğu da yaşamını yitiriyor.
Dolayısıyla solunum cihazı kullanımından kaçınmak hem hasta, hem sağlık sistemi açısından büyük kazanımlar.
Solunum cihazına ihtiyaç duyan hasta sayısı inanılmaz düzeyde. Cihaza bağlı hastalara, kımıldamamaları ve boruları yerinden oynatmamaları için çok sayıda farklı uyuşturucu ilaç veriliyor.
Damardan ve mideye bağlı borularla ilaç veriliyor, ciğerlerine boruyla oksijen pompalanıyor, idrar yollarına borular bağlanıyor.
Her bir hastanın bakımı için her gün bir grup insan çalışıyor, akciğer işlevini geliştirmek amacıyla onları günde iki kez yüz üstü ve sırt üstü yatacak şekilde çevirmeleri gerekiyor.
Covid-19 zatürresi hastalarını daha erken teşhis edip daha etkili bir şekilde tedavi etmenin bir yolu var ve bu hastanede ya da doktor muayenehanesinde test sırasına girmekten geçmiyor.
Bu, sessiz hipoksinin, çoğu eczanede ve reçetesiz satılan bir tıbbi cihaz olan puls oksimetre kullanılarak erken teşhisiyle sağlanabilir.
Puls oksimetrenin kullanımı termometre kullanmaktan daha zor değil. Bu küçük aletler bir düğmeyle açılıyor ve bir parmak ucuna yerleştiriliyor. Birkaç saniye sonra iki sayı beliriyor: Oksijen yoğunluğu ve nabız. Puls oksimetreler oksijen yetmezliği ve hızlı kalp atışlarını anlamakta son derece güvenilir aletler.
Puls oksimetreler tanıdığım iki acil doktorunun hayatlarını kurtardı ve onlara tedaviye ihtiyaçları olduğu konusunda erken uyarı sağladı.
Kanlarındaki oksijen düzeyinin düştüğünü fark ettiklerinde hastaneye giderek iyileştiler.
Hipoksinin teşhisi, erken tedavi ve yakından izleme İngiltere Başbakanı Boris Johnson'un tedavisinde de etkili olmuş gibi görünüyor.
Covid-19 zatürresini erken teşhis etmek için yaygın puls oksimetre taraması yapılması, insanların evlerinde bu cihazı daha yaygın kullanması sisteme bir erken uyarı işlevi görebilir.
Evde bu cihazları kullananların verileri doğru okumak ve hastanelerin acil servislerini gereksiz yere meşgul etmemek açısından doktorlarıyla temasta olmaları faydalı olacaktır.
Koronavirüs pozitif çıkan bütün hastaların da puls oksimetre ile zatürre gelişme riski olan iki hafta boyunca gözlemlenmesi gerekir.
Öksürük, yorgunluk, ateş şikayeti olan herkesin test olmamış olsalar hatta testleri negatif çıkmış olsa bile puls oksimetre ile gözlemlenmesi iyi olacaktır çünkü testlerin doğruluk oranı yalnızca yüzde 70 ve virüsü taşıyan Amerikalıların çoğu bunun farkında değil.
</doc>
<doc docid='bbc_haberler-dunya-52288941' lang='tur' type='mono' source_url='https://www.bbc.co.uk/turkce/haberler-dunya-52288941' term='COVID'>
Koronavirüs: Covid-19'un kimi hastalarda ağır geçmesinin genlerle bağlantısı var mı?
Yeni tip koronavirüsten kaynaklanan Covid-19 hastalığının belirtilerinin ve şiddetinin hastalara göre neden farklılık gösterdiğine dair henüz tam olarak bir cevap bulunabilmiş değil.
Yeni tip koronavirüsten kaynaklanan Covid-19 hastalığının belirtilerinin ve şiddetinin hastalara göre neden farklılık gösterdiğine dair henüz tam olarak bir cevap bulunabilmiş değil.
Covid-19 için risk teşkil eden bir hastalığı olmaması ya da riskli yaş grubunda bulunmamasına rağmen kimi kişilerin bu hastalığı ağır atlatması uzmanları bunun nedenlerini araştırmaya itiyor.
Kimi uzmanlar kişinin bağışıklık sistemi ve bağışıklık sistemi geçmişi üzerinde dururken hastanın genetik geçmişinin de bu durumda rol oynayabileceği belirtiliyor.
Dünyanın dört bir yanından bilim insanları, koronavirüs ve genler arasındaki ilişkiyi bulmak için araştırmalarına başlamış vaziyette.
BBC'nin bilim muhabiri Rebecca Morelle'nin haberine göre merkezi İngiltere'de bulunan ve bireylerin genetik yatkınlığının ve geçmişinin sağlık ile ilişkisini araştıran UK Biobank, Covid-19 hastalığını da araştırmaya başladı.
500 bin gönüllünün verilerini barındıran UK Biobank, yapacağı DNA araştırması sayesinde kritik bir sağlık sorunu bulunmayan kişilerin neden Covid-19 hastalığını ağır geçirdiğine dair bulgulara ulaşmayı hedefliyor.
Dünyanın dört bir yanından 15 bin bilim insanının UK Biobank'e erişimi var.
UK Biobank'te hastalık geçmişi geçtiğimiz yıllar içinde incelenen 500 bin gönüllünün kan, idrar ve tükürük örnekleri var.
Şimdiye kadar kanser, felç ve demansın nasıl geliştiğine dair birtakım cevaplar sunan kurumun veritabanına, pozitif koronavirüs testleri ile hastanelerin ve sağlık birimlerinin verileri de eklenecek.
Projenin baş araştırmacısı Prof. Rory Collins, bu verilerin araştırmacılar için bir 'altın madeni' olabileceğini söyledi.
Collins, bu verilerin işlenerek hastaların genetik farklılıklarından, Covid-19'u nasıl geçirdiklerine dair ipuçları edinmeye çalışacaklarını aktardı.
Araştırmacılar, bütün bir gen haritasına bakarak DNA'daki küçük farkların izini sürecek.
Virüsün alınmasına ve hücrelerin enfekte olmasına yol açan ACE2 geni özellikle incelenecek.
New York'taki Rockefeller Üniversitesi'nden Prof. Jean-Laurent Casanova da 50 yaşın altındaki bazı hastaların neden Covid-19 yüzünden yoğun bakım ünitesine yattığına dair bir araştırma planlıyor: "Dünyanın dört bir yanına dağılan ardışık merkezlerimiz var. Örnekleri topluyorlar, bu hastaların genomlarını diziyorlar ve sonra da biz beraber analiz ediyoruz."
Casanova'ya göre geçmiş araştırmalar grip ve herpes gibi kimi hastalıklarda genetik varyasyonların hastalığın farklı derecelerde atlatılmasına neden olduğunu gösterdi.
Casanona, bağışıklık sisteminin doğuştan gelen kimi zayıflıkları bireyleri tek bir hastalığa karşı kırılgan kılabildiğini söylüyor; şimdi Covid-19 için de bunun geçerli olup olmadığı araştırılacak.
Finlandiya'daki Helsinki Üniversitesi'nden Prof. Andrea Ganna da dünyanın dört bir yanından koronavirüs hastalarının genlerine dair verilerin elde edilmesi üzerine çalışıyor.
İzlanda'da bulunan biyofarmasötik şirketi deCODE Genetics de ülke nüfusunun yarısının gen dizilimine sahip; şimdi de koronavirüs ile ilgili geniş bir test uygulamasına girişti.
Biri koronavirüs pozitif çıktığı anda virüsün DNA dizilimi incelenerek yayıldıkça nasıl değiştiğine bakılıyor.
Şirketin CEO'su Dr, Kari Stefansson şu açıklamada bulunuyor:
"İnsanların virüse verdiği tepkinin değişmesinde virüsün DNA dizilimindeki değişikliğin rol oynaması ihtimali var. Yaşadığımız topluluklarda farklı DNA dizilimlerine sahip virüsler olabilir ve bunların kimileri diğerlerinden daha agresif olabilir.
"Diğer bir ihtimal ise hastada görülen genetik çeşitlilik. Ya da bu ikisinin de bir karışımı olabilir."
</doc>
<doc docid='bbc_haberler-dunya-51824929' lang='tur' type='mono' source_url='https://www.bbc.co.uk/turkce/haberler-dunya-51824929' term='COVID'>
Koronavirüs (Covid-19): Contagion adlı film, 2011'de günümüzün salgınını tahmin etmiş miydi?
Kadrosunda Matt Damon, Jude Law, Gwyneth Paltrow, Kate Winslet, Marion Cotillard, Michael Douglas gibi ünlüleri barındırmasında rağmen, 2011 yılında vizyona giren Contagion (Salgın) adlı film, vizyona girdiği sıralarda gişede büyük bir başarı elde edememişti. Ancak yakın zamanda Google'daki aranması hızla artan Contagion, Amerika'daki Apple Uygulama Mağazası'nda en çok indirilen filmlerden biri haline geldi.
Kadrosunda Matt Damon, Jude Law, Gwyneth Paltrow, Kate Winslet, Marion Cotillard, Michael Douglas gibi ünlüleri barındırmasında rağmen, 2011 yılında vizyona giren Contagion (Salgın) adlı film, vizyona girdiği sıralarda gişede büyük bir başarı elde edememişti. Ancak yakın zamanda Google'daki aranması hızla artan Contagion, Amerika'daki Apple Uygulama Mağazası'nda en çok indirilen filmlerden biri haline geldi.
Contagion'un yapım şirketi Warner Bros, filmin koronavirüsün neden olduğu Covid-19 hastalığı ortaya çıkmadan önce kataloglarında 270. sırada bulunduğunu, virüs çıktıktan 3 ay sonra ise bünyesinde Harry Potter'ın bulunduran yapım şirketinin en çok aranan filmleri arasına girdiğini söyledi.
Bu filmin şimdilerde popüler hale gelme sebebi ise filmle koronavirüs salgını arasında görülen benzerlikler.
Filmde Gwyneth Paltrow'ın canlandırdığı bir iş kadın olan Elizabeth "Beth" Emhoff, Çin seyahati sırasında kaptığı esrarengiz ve öldürücü bir virüs sebebiyle hayatını kaybediyordu.
Salgının Çin'den kapılan bir virüs dolayısıyla yayılması, koronavirüsle aralarında bulunan benzerliklerden sadece biri.
Filme olan ilgi aynı zamanda filmde yer alan Amerikalı oyuncu Gwyneth Paltrow'un 26 Şubat'da uçaktaki maskeyle yaptığı Instagram paylaşımı sebebiyle oldu.
6 milyona yakın takipçisi olan Paltrow, Instagram'da şu sözleri paylaştı:
"Paris'e doğru yoldayım. Paranoya sahibi? Tedbirli? Panik? Uysal? Evrensel salgın? Propaganda?" "Bu maskeyle uçakta uyuyacağım. Ben bu filmde daha önce yer almıştım. Güvenli kalın. El ele sıkışmayın. Ellerinizi sürekli yıkayın"
Contagion filminde karşılaştığımız kurguyla, gerçek hayatta olanlar arasında enteresan benzerlikler bulunuyor.
Paltrow'un oynadığı karakter MEV-1 adını verdikleri virüsü, yarasadan virüs kapmış bir domuzdan alan bir Hong Kong şefiyle el sıkıştıktan sonra alıyordu.
Virüsü kapan karakter, eve döndükten bir süre sonra ciddi bir şekilde hastalığa yakalanıp ölüyordu. Oğlu da yakın bir zamanda hastalığa yakalanıp ölüyor ancak filmde eşini canlandıran Matt Damon'ın filmde canlandırdığı karakter, hastalığa karşı bağışıklık gösteriyordu.
Gerçek hayatta ise, sağlık uzmanları koronavirüsün Aralık ayında Çin'in Vuhan kentinde hayvandan insana geçmiş olabileceği gerçeği üstünde duruyor.
2002-2003 yılları arasında görülen SARS salgınının da hayvanlardan insanlara geçmiş olması gibi, koronavirüsününde yarasalardan insanlara geçmiş olduğu tahmin ediliyor.
Hem koronavirüs hem de filmde bahsi geçen MEV-1 virüsü, insanların yakın temas kurmaları ve mikroplu yüzeylere dokunmaları sebebiyle bulaşıyor.
Filmde bahsedilen MEV-1 virüsü ve koronavirüsün benzerlikleri arasında iki virüsünde ilk başta solunum yolundan vücuda girerek, insan bedenini etkilemesi bulunuyor.
Ancak anlatılan MEV-1 virüsü, gerçekte bulunan Nikah adlı bir virüsün türevi olsa da, koronavirüsle aynı virüs grubunda yer almıyor.
Buna ek olarak, filmde görülen virüsün insanlarda görülen ölüm oranı %25'ken, Dünya Sağlık Örgütü'nün (WHO) açıkladığı orana göre koronavirüs salgınında görülen ölüm oranı %3.4. Bu oranlar birbirleri arasında benzerlik göstermiyor.
Filmde insanları etkileyen yüksek ölüm oranları, 1918-1920 yılları arasında görülen ve 50 milyon kişinin ölümüne sebep olan İspanyol gribini andırıyor.
Filmde salgın olduğundan şüphelenildiğinde, Epidemic Intelligence Service (Salgın İzleme Servisi) filmde ortaya çıkarak, salgına sahip insanları tespit edip ardından izole etme amacıyla harekete geçiyordu.
Pazartesi akşamı İtalya'nın tümü koronavirüsle mücadele edilebilmek amaçlı karantina altına alınırken, filmde de ABD'nin İllinois'e bağlı Şikago kenti Çin'deki büyük karantinaları aratmayacak şekilde karantinaya alınıyordu.
Contagion'ın tekrar popüler olması filmin senaristi Scott Z Burns'ün de şaşırmasına sebep oldu.
Senarist, Fortune dergisiyle yaptığı röportajda, filmde izleyiciye göstermek istedikleri fikrin 'toplumun böylesi epidemik salgınlara karşı ne kadar savunmasız olduğuydu' dedi ve ekledi:
"Filmimizle koronavirüs arasında bulunan benzerlikler tesadüften ibaret ve gerçekten o kadar da önemli değil.
"Bundan daha önemli olan konu ise hızla yayılan virüse karşı toplumun nasıl tepki verdiği ve bunun insanlar üstündeki etkileri"
Senarist, bu sözleri sarf ederken büyük ihtimalle filmde söz edilen komplo teoricisi Alan Krumwiede'den de söz ediyordu.
Jude Law'in oynadığı Krumwiede karakteri, virüs hakkında asılsız haberler yayarak, virüsün çaresini bulduğuna dair sahte bir ilacı piyasaya sürüyordu.
Yakın bir zamanda Amazon şirketi, sitelerinde koronavirüsü engellediğini iddaa eden satıcıların satışlarını engellediklerini açıklamıştı.
New York'ta bulunan Jim Bakker, gümüşle yaptığı bir maddenin virüsü tedavi ettiğini söylemesinin ardından yetkililerle başı belaya girmişti.
Olaylar ardından New York Times'a konuşan Baker, dünya olaylarını kontrol eden gizli bir organizasyona üye olduğunu düşünen insanların olduğunu ve sosyal medya aracılığıyla ona ulaştıklarını söyledi.
Contagion filminin popülerliği aynı zamanda, senaristin filmi yazarken senaryoyu bilimsel gerçekliklere dayandırma isteğinden kaynaklanıyor olabilir.
Senarist Jim Bakker, filmin senaryosunu yazarken WHO'ya danışıp aynı zamanda çeşitli virolog ve epidemiyolojistlarla iletişime geçmiş.
Burns, Hollywood Reporter'da verdiği röportajda şu sözleri söyledi:
"Bu konudaki uzmanlarla konuştuğumda, salgının ne olduğu değil, ne zaman olacağı önemli demişlerdi."
</doc>
<doc docid='bbc_haberler-dunya-51889513' lang='tur' type='mono' source_url='https://www.bbc.co.uk/turkce/haberler-dunya-51889513' term='COVID'>
İngiltere'nin koronavirüs politikası gazetelerin başyazılarında: 'Bu bir kumar'
İngiltere'de yayılmaya devam eden koronavirüs ve hükümetin salgına dair politikası, İngiliz gazetelerinin başyazılarında yer aldı.
İngiltere'de yayılmaya devam eden koronavirüs ve hükümetin salgına dair politikası, İngiliz gazetelerinin başyazılarında yer aldı.
Financial Times gazetesi "Britanya'nın virüse karşı stratejisi bir kumar" başlığını kullandı.
İrlanda'nın okullarını, Danimarka'nın sınırını kapattığını ve Fransa'nın da toplu etkinlikleri yasakladığını hatırlatan FT, İngiltere'nin buna benzer hiçbir önlem almadığına dikkat çekti.
FT, Başbakan Boris Johnson ve hükümetinin Brexit konusunda uzman görüşlerini hor görürken koronavirüs konusunda "bilim tarafından yönlendirilen" bir politika izlediklerini açıkladığını yazdı ve ekledi:
"Fakat bu strateji büyük bir kumar."
İngiltere'de koronavirüsün zaman içinde nüfusun büyük kısmına bulaşması, böylece halkın "sürü bağışıklığı" geliştirmesi planlanıyor.
Hükümet, böylece halkın her yıl mutasyona uğrayarak grip gibi tekrar hasta etme ihtimali bulunan bu virüse bağışıklık geliştirmesini umuyor.
İngiliz hükümetine göre virüsün yayılmasını engelleyen ülkelerde halk böylesi bir bağışıklığa sahip olmayacak.
Hükümetin İngiltere'de odaklandığı nokta, virüsün tüm halka bir anda değil yavaşça bulaşması, böylece sağlık hizmetlerinde bir anda yüklenme yaşanmaması.
Fakat FT, alınan önlemlerin bulaşma hızını yavaşlatacağının kesin olmadığını, İngiltere'nin koronavirüs politikasının sıkı karantina önlemlerine kıyasla daha fazla ölüme yol açacağının kesin olduğunu yazdı.
Hükümetin açıkladığı "makul en kötü senaryoya" göre 66 milyonluk İngiltere nüfusunun yüzde 80'i virüs kapacak ve öldürücülük oranı yüzde 1 bile olsa 500 binden fazla insan ölecek. Bu İngiltere'de bir yılda ölen kişi sayısına denk.
FT, koronavirüsle ilgili çok az şey bilindiği için hükümetin planının başarıya ulaşıp ulaşmayacağını bilmenin mümkün olmadığını belirtiyor.
Gazeteye göre bilinmeyen bir şey de bir kere Covid-19 hastalığına yakalandıktan sonra insanların ne kadar süre boyunca koronavirüse bağışıklık göstereceği.
İngiltere'de yaşayan 200'den fazla bilim insanı da 14 Mart akşamı yayınladıkları açık mektupta hükümeti derhal daha sert önlemler almaya davet etti.
Guardian gazetesi de başyazısında İngiltere'de toplumsal yaşamın durma noktasına doğru yavaşlamakta olduğunu yazdı.
Mayıs'ta gerçekleşmesi gereken yerel seçimlerin bir yıl sonraya ertelenmesinin bu etkilerden biri olduğunu belirten Guardian, ülkedeki huzurevlerinin kapılarını ziyaretçilere kapamaya başladığını, henüz kapanmamış olanlarda da içerdekilerin akrabalarının virüs bulaştırma riskine rağmen ziyaret etmek veya uzunca bir süre görememe riskine rağmen ziyaret etmemek ikileminde bırakıldığını aktardı.
İngiliz hükümetinin toplu etkinlikleri iptal etmeme kararına rağmen Premier Lig'in maçları iptal ettiğini, devlet dışı aktörler ve bireylerin önlem alma konusunda hükümetin ilerisinde olduğunu vurgulayan Guardian, hükümetin şimdiye kadarki önlemlerinin minimalist olduğu yönünde bir çekince bulunduğunu yazdı.
Gazeteye göre okulları açık bırakma kararın arkasındaki nedenlerden biri de kilit öneme sahip sağlık işçilerinin evde çocuklarına bakmak yerine işlerine devam edebilmesini sağlamak.
Guardian başyazısına şöyle devam etti:
"Hükümet, koronavirüsü durdurmak için atılacak sert adımların, bu önlemler hafifletildikten sonra aynı sorunların oluşmasına yol açacağını düşünüyor. Bu yüzden ülke için en az zarar verici sonucun yönetilen ve yavaşça büyüyen bir salgın olduğunu düşünüyorlar.
"Hükümet İngiltere'de salgının en kötü noktasının 10-14 hafta sonra gerçekleşeceğini düşünüyor."
Times gazetesinin başyazısında da koronavirüs salgını vardı.
Salgının modern dünyada eşi benzeri olmadığını vurgulayan Times, "Salgın 118 ülkede 4 bin can aldı. Bu sayının artacağı kesin" ifadelerini kullandı.
Times'e göre böylesi bir küresel krize verilmesi gereken yanıt da küresel bir yanıt olmalı. Gazete bu nedenle ülkelerin krize karşı işbirliği yapmasının daha verimli olacağını yazdı.
Times, Çin'in virüsün genetik kodunu diğer ülkelerle paylaşmasını buna örnek olarak gösterdi ve ekledi:
"G-7 ülkelerinin maliye bakanları ve merkez bankaları 2008 krizinde olduğu gibi iletişim içinde kaldı ve piyasaların paniğine karşı koordinasyon içinde yanıt verdi.
"Dünya Sağlık Örgütü de tıbbi mücadeleyi koordine etti, yardıma ihtiyacı olan ülkelerin plan yapmasına ve malzeme teminine katkıda bulundu."
Öte yandan ABD Başkanı Trump'ın bilimsel bir temeli olmadan Avrupa ülkeleriyle uçuşları sonlandırmasını, Almanya'nın tıbbi malzeme ihracını sınırlandırmasını bunun tersi yönünde adımlar olarak gösteren Times, Almanya'nın bu adımının ortak pazar prensibini de ihlal ettiğini ve AB içi uyumu tehlikeye attığını yazdı.
Times İngiltere hükümetinin "virüsü toplumun yüzde 60'ına yayma" planının diğer ülkelerin uygulamalıyla çeliştiğini ve bunun İngiltere'nin dünyanın geri kalanıyla ilişkisini etkileyebileceğini vurguladı.
Yazı şöyle sonlandı:
"Burada esas risk, bu krizin küreselleşmenin ölüm çanını çalması, her ülke kapılarını kapatırken yalnızca küresel tedarik zincirlerinin değil aynı zamanda küresel işbirliğinin de sonunu getirmesi. Bu krizi yalnızca derinleştirir.
"Tarih, uluslararası krizlerde komşuyu zarar sokma politikalarının vahim sonuçlarıyla dolu. Küresel liderler çok geç olmadan bir araya gelmeli ve ortak bir politika üzerinde uzlaşmalı."
</doc>
<doc docid='bbc_haberler-dunya-52241957' lang='tur' type='mono' source_url='https://www.bbc.co.uk/turkce/haberler-dunya-52241957' term='COVID'>
Koronavirüs: Covid-19'dan 4 kişinin öldüğü Yeni Zelanda'nın eleme stratejisinden çıkarılacak dersler neler?
Amerikan Johns Hopkins Üniversitesi'nin son verilerine göre nüfusu yaklaşık 4,7 milyon olan Yeni Zelanda'da koronavirüs vakalarının sayısı 1312. Ülkede virüs sonucu şu ana kadar sadece dört kişi hayatını kaybetti. Otago Üniversitesi Kamu Sağlığı Bölümü'nden Profesör Michael Baker ve Nick Wilson, İngiliz Guardian gazetesinde yayımlanan  makalelerinde, Yeni Zelanda'nın salgına karşı uyguladığı eleme stratejisini ele aldı.
Amerikan Johns Hopkins Üniversitesi'nin son verilerine göre nüfusu yaklaşık 4,7 milyon olan Yeni Zelanda'da koronavirüs vakalarının sayısı 1312. Ülkede virüs sonucu şu ana kadar sadece dört kişi hayatını kaybetti. Otago Üniversitesi Kamu Sağlığı Bölümü'nden Profesör Michael Baker ve Nick Wilson, İngiliz Guardian gazetesinde yayımlanan  makalelerinde, Yeni Zelanda'nın salgına karşı uyguladığı eleme stratejisini ele aldı.
Covid-19 salgınında kararlı bir tutum geliştirmek gerekiyor, ancak salgın kontrolüyle ilgili bilimsel bilgi ve modern cihaz avantajına rağmen batılı ülkeler bu konuda çok yavaş davrandı.
Yeni Zelanda, ülke sınırları içinde Covid-19 salgınına tümüyle son vermek üzere gelişkin bir strateji izleyen tek "Batılı" ülke konumunda. Yeni vaka sayıları sürekli düşüş gösterdiği için bu strateji işe yaramış görünüyor.
Yeni vakaların çoğu seyahatten dönenler. Bunlar sınırdan girer girmez karantinaya alınıyor. Diğerleri ise belli bölgelerde toplanmış görünüyor, ki bunlar da takip altında tutularak yayılması önleniyor. Ancak zafer ilan etmek için henüz erken, ülkede sokağa çıkış sınırlamaları sıkı bir şekilde uygulanıyor.
Yeni Zelanda, hastalığı tümüyle ortadan kaldırma stratejsiini Mart ortasında uygulamaya başladı. Daha önce Avustralya'da olduğu gibi genel grip salgınında uygulanan yöntemlere başvurulmuştu. Sonra sıkı sınır kontrolleri, 14 gün izolasyon, hastaların önceden irtibat kurduğu kişilerin takibe alınması, karantina gibi yöntemler uygulandı.
Ancak 23 Mart'tan itibaren Yeni Zelanda hastalığın tümden ortadan kaldırılması, yani eleme stratejisini uygulamaya başladı. Her iki ülkede de vaka sayısı azdı. Yeni Zelanda'da 102 koronavirüs vakası tespit edilmiş ve hiç ölüm olmamışken, Avustralya'da 1396 vaka ve 10 ölüm vardı. (Perşembe günü itibarıyla Yeni Zelanda'da 992 vaka ve bir ölüm oldu. Pazar gününden bu yana vaka artışı düşmeye devam etti, 89 yeni vaka sayısı 29'a düştü.)
Aynı gün Başbakan Jacinda Ardern Yeni Zelanda'da fiziksel mesafe ve seyahat sınırlaması uygulamasının artırılacağını açıkladı. 26 Mart'ta da ülkede topyekun sokağa çıkma sınırlaması başlatıldı.
Eleme stratejisi, grip salgınında uygulanan yatıştırma stratejisinden farklı. Yatıştırmada, salgın ilerledikçe müdahaleler de artıyor - örneğin okulların kapatılmasına daha sonra geçiliyor, "zirve" noktasını düzleştirmek amacıyla. Hastalığı tümüyle ortadan kaldırmak içinse, daha başlangıç aşamasında sıkı önlemler uygulanarak yayılması sekteye uğratılıyor.
Bir ay boyunca herkese evde karantina uygulanarak Covid-19'un yayılması durdurulmuş oldu. Bu sırada sınırda alınan ek önlemler, testlerin yaygınlaştırılması, ek takip ve gözetim için de hazırlıklar tamamlandı.  Ayrıca daha önce Asya'daki SARS gibi büyük salgınlardan etkilenmemiş halkın fiziksel mesafe uygulamasına alışması da sağlandı bu sırada.
Yeni Zelanda'da eleme stratejisinde karar kılınmasının bir nedeni de bunun en az kötü seçenek olarak görülmesiydi. Dünya Sağlık Örgütü ekibinin Çin ziyaretinin ardınan yayımladığı raporda, gribin tersine Covid-19'un SARS'a daha çok benzediği ve toplum içinde yayılmış olsa bile ortadan kaldırılmasının mümkün olduğu bilgisiydi. Ayrıca Singapur, Güney Kore, Tayvan ve Hong Kong'da salgını sınırlandırmada başarı gösterilmişti.
Batı ülkelerinde de "zirveyi düzleştirme" amacıyla uygulanan yatıştırma stratejisinin işe yaramadığı, Avrupa çapında sağlık sistemlerine aşırı yüklenme olduğu görülüyordu. Bu ülkeler de artık baskılama stratejisine yöneliyor, böylece aşı veya ilaç buluncaya dek, belki uzun süreli sınırlamalar pahasına salgını kontrol edilebilir bir seviyede tutmaya çalışıyorlardı.
Bu stratejinin etkili olması için sınır kontrollerinin sıkı olması, yoğun test ve takip için yeterli kaynak bulunması, sokağa çıkma sınırlamasının uygulanabilir olması gerekir. Avustralya'da bu koşullar olduğu için bu strateji hala uygulanabilir. Ancak birçok düşük ve orta gelirli ülkeler bakımından ne yazık ki şu anda bunlar hayata geçirilebilir görünmüyor.
Önemli etkenlerden biri de siyasi liderlik. Yeni Zelanda Başbakanı Jacinda Ardern'in kararlı ve insani özellikleri ağır basan liderliğinin, Yeni Zelanda'da salgına karşı stragejinin hızla değiştirilmesinde ve uygulanmasında önemli olduğu söylenebilir.
Hükümet ayrıca Maori, Pasifik halkları ve düşük gelirliler gibi daha dezavantajlı kesimlerin korunmasın yönelik olarak büyük bri ekonomik destek paketi ve kira artışının sınırlanması gibi ek önlemler de aldı.
Buna rağmen Yeni Zelanda'nın az da olsa eliminasyon stratejisinin başarısız olma ihtimaline karşı da hazırlıklı olması gerekiyor. Bu durumda baskılama ve yatıştırma stratejisine geçmesi gerekecek.
Bu stratejilerle hedefli önlemlere yönelerek yaşlılar ve kronik hastalıkları olanlar gibi kesimlerin ölüm oranı da azaltılabilir. Covid-19 hastalarının dönem dönem artış göstermesi durumuyla baş edebilecek şekilde sağlık sisteminin geliştirilmesi de bu dönemde önemli olacaktır.
Eliminasyon stratejisi diğer stratejilere göre iki avantaj sunuyor. Erken uygulandığı takdirde hasta ve ölü sayısını sınırlayabilir ve başarılı olması halinde daha net ve hızlı bir çıkış yolu da sağlayabilir. Ancak burada da iyimserliğin temkinli olmakla dengelenmesi gerekiyor. Gelecekte Covid-19 tehdidinden kurtulmak için aşı ya da antiviral ilaç tedavisinin bulunması şart.
Bu salgından çıkarılacak en önemli derslerden biri de kamu sağlığına daha fazla  yatırım yapılması gerektiğidir.
</doc>
<doc docid='bbc_spor-51847649' lang='tur' type='mono' source_url='https://www.bbc.co.uk/turkce/spor-51847649' term='COVID'>
Koronavirüs (Covid-19): Times, İngiltere hükümetinin tüm futbol maçlarının seyircisiz oynanmasını planladığını yazdı
İngiliz Times gazetesi, İngiltere hükümetinin koronavirüsle mücadele kapsamında ülkedeki tüm futbol maçlarının seyircisiz oynanmasını planladığını yazdı. Gazeteye göre söz konusu karar bugün kamuoyuna açıklanabilir.
İngiliz Times gazetesi, İngiltere hükümetinin koronavirüsle mücadele kapsamında ülkedeki tüm futbol maçlarının seyircisiz oynanmasını planladığını yazdı. Gazeteye göre söz konusu karar bugün kamuoyuna açıklanabilir.
Times'ın spor sayfalarındaki özel haberinin başlığı, "Açıklıyoruz: Futbolun kriz planı".
İngiltere hükümetinin Acil Durum Komitesi (COBRA) bugün toplanarak koronavirüsle mücadele önlemlerini görüşecek. COBRA'nın öncelikli gündem maddesi, salgının "kontrol altına alınması aşamasından geciktirilmesi aşamasına geçilmesi" sırasında alınması gereken önlemler olacak.
Times'a göre İngiltere hükümetinin futbol karşılaşmalarıyla ilgili olarak almayı planladığı önlemler şunlar:
İngiltere'de Manchester City Menajeri Pep Guardiola daha önce maçların seyircisiz oynanmasına karşı olduğunu söylemişti.
Avrupa'nın beş büyük futbol liginde halen sadece İtalya Birinci Ligi Serie A'da tüm maçlar askıya alınmış durumda.
Almanya Birinci Ligi Bundesliga ve Fransa Birinci Ligi Ligue One'da maçların seyircisiz oynanmasına başlandı.
İspanya Birinci Ligi La Liga'da da maçların seyircisiz oynanması gündemde.
İstatistik sitesi Worldometers'a göre Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 126 bini, virüsün yol açtığı Covid-19 hastalığı yüzünden ölenlerin sayısı 4 bin 600'ü aştı.
Dünya Sağlık Örgütü, Çarşamba günü koronavirüsü "pandemi" (salgın) olarak sınıflandırdı.
Virüs Türkiye dahil 120'den fazla ülkeye yayılmış durumda.
İngiltere'de şu ana kadar 456 koronavirüs vakası görüldü.
Ülkede Covid-19 hastalığı sonucu 8 kişi hayatını kaybetti.
</doc>
<doc docid='bbc_haberler-turkiye-52274696' lang='tur' type='mono' source_url='https://www.bbc.co.uk/turkce/haberler-turkiye-52274696' term='COVID'>
Türkiye'de koronavirüs günlerinde dayanışma: 'Bu felaketten belki başka bir hayır çıkacak'

BBC News Türkçe tarafından yapılan  numaralı Youtube paylaşımının sonu
Koronavirüsle mücadele kapsamında hükümet, belediyeler ve sivil toplum kuruluşlarının yardım faaliyetleri sürüyor.
Bir yandan bu kurumsal çabalar devam ederken diğer yurttaşlarsa kendi aralarında, aşağıdan, dayanışma örnekleri sergiliyor.
İstanbul'un farklı noktalarında farklı yöntemlerle bu dayanışmaya katkı sunmak isteyenler, yaptıklarını BBC Türkçe'ye anlattı.
Türkiye'de kaç koronavirüs vakası var, alınan son önlemler neler?
</doc>
<doc docid='bbc_haberler-dunya-51829773' lang='tur' type='mono' source_url='https://www.bbc.co.uk/turkce/haberler-dunya-51829773' term='COVID'>
Koronavirüs (Covid-19): 'Virüs tespit edilen İngiltere Sağlık Bakan Yardımcısı, Başbakan Johnson'ın resepsiyonuna katılmıştı'
İngiliz Times gazetesi, koronavirüs testi pozitif çıkan Sağlık Bakan Yardımcısı Nadine Dorries'in geçen hafta Başbakanlık konutunda Başbakan Boris Johnson'ın 8 Mart Dünya Kadınlar Günü dolayısıyla verdiği bir resepsiyona katıldığını yazdı.
İngiliz Times gazetesi, koronavirüs testi pozitif çıkan Sağlık Bakan Yardımcısı Nadine Dorries'in geçen hafta Başbakanlık konutunda Başbakan Boris Johnson'ın 8 Mart Dünya Kadınlar Günü dolayısıyla verdiği bir resepsiyona katıldığını yazdı.
Times manşetinden duyurduğu haberde, Nadine Dorries'in yine geçen hafta İngiltere Parlamentosu'nda çok sayıda milletvekili dahil yüzlerce kişiyle buluştuğunu belirtti.
Gazeteye göre Dorries'in durumu, İngiltere'de Parlamento'nun kapatılıp kaptılmaması gerektiğine yönelik tartışmaları da muhtemelen alevlendirecek.
Times geçen hafta da İngiltere Parlamentosu'nun faaliyetlerinin beş ay askıya alınmasının gündemde olduğunu yazmıştı.
62 yaşındaki İngiltere Sağlık Bakan Yardımcısı Nadine Dorries, aynı zamanda iktidardaki Muahazakar Parti'nin milletvekillerinden ve 2005 yılından bu yana Avam Kamarası'nda görev yapıyor.
Times'taki habere göre, koronavirüsle mücadeleye yönelik yasa tasarısının hazırlanmasında rol oynayan Dorries Cuma günü kendisini kötü hissetti.
Dün akşam koronavirüs testinin pozitif çıktığını açıklayan Dorries evinde kendisini karantinaya aldı ve sağlık durumunun iyiye gittiği bildiriliyor.
Dorries, birlikte yaşadığı 84 yaşındaki annesinin öksürmeye başladığını ve onun sağlık durumunun kendisini daha fazla endişelendirdiğini söyledi.
İngiltere Sağlık Bakan Yardımcısı'nın annesine de koronavirüs testi yapılacak.
Times, Dorries'e virüsü geçiren kişinin kimliğinin ise bilinmediğini kaydetti.
İngiltere'de şu ana kadar 383 koronavirüs vakası tespit edildi.
Virüsün neden olduğu Covid-19 hastalığı sonucu 6 kişi hayatını kaybetti.
</doc>
<doc docid='bbc_haberler-dunya-52253413' lang='tur' type='mono' source_url='https://www.bbc.co.uk/turkce/haberler-dunya-52253413' term='COVID'>
Koronavirüs: ABD, Covid-19 salgını nedeniyle günde 2 binden fazla kişinin öldüğü ilk ülke oldu
Amerikan Johns Hopkin Üniversitesi'nin verilerine göre ABD'de son 24 saatte 2 bin 108 kişi koronavirüs sonucu hayatını kaybetti. Böylece ABD, koronavirüs nedeniyle günde 2 binden fazla kişinin öldüğü ilk ülke oldu.
Amerikan Johns Hopkin Üniversitesi'nin verilerine göre ABD'de son 24 saatte 2 bin 108 kişi koronavirüs sonucu hayatını kaybetti. Böylece ABD, koronavirüs nedeniyle günde 2 binden fazla kişinin öldüğü ilk ülke oldu.
Covid-19 vakalarının sayısının 500 bini aştığı ABD, yakında İtalya'yı geçerek virüsün en fazla can kaybına yol açtığı ülke olabilir.
Ancak Beyaz Saray Covid-19 ile Mücadele Görev Gücü'nden uzmanlar, salgının ülke çapında yayılma hızının azalmaya başladığı yolunda işaretler olduğunu söylüyor.
Uzmanlardan Doktor Deborah Birx bu konuda iyi işaretler olduğunu söyledi, "Bu durum umut verici olsa da salgın henüz en üst düzeye ulaşmadı" dedi.
ABD Başkanı Donald Trump da, koronavirüs nedeniyle hayatını kaybedeceklerinin sayısının, ilk tahminlerin aksine 100 binin altında kalmasını beklediğini söyledi.
Trump, "Agresif stratejimizin çok sayıda kişinin hayatını kurtardığına dair net işaretler olduğunu görüyoruz" dedi.
Amerikan Johns Hopkin Üniversitesi'nin verilerine göre ABD'de şu ana kadar koronavirüs sonucu 18 bin 777 kişi hayatını kaybetti.
ABD'den daha fazla insanın öldüğü tek ülke olan İtalya'da ise bu sayı 18 bin 849.
Uzmanların tahminlerine göre ABD'de ölü sayısı Cuma günü en üst düzeye ulaşacak ve daha sonra yavaş yavaş azalmaya başlayacak.
Bu sayının 1 Mayıs'a kadar günde 970 kişi seviyesine inmesi bekleniyor.
Trump yönetimi daha önce bu tarihte ekonomik faaliyetlerin yeniden başlayabileceğini açıklamıştı.
</doc>
<doc docid='bbc_haberler-dunya-52384808' lang='tur' type='mono' source_url='https://www.bbc.co.uk/turkce/haberler-dunya-52384808' term='COVID'>
Koronavirüs - Covid-19'dan kurtulan kadının hikayesi: Ölümün kıyısından döndüm
49 yaşındaki Elizabeth birkaç hafta önce Covid-19 nedeniyle hastaneye kaldırıldı. Şanslı hastalardan biri olduğunun farkında olan Elizabeth, sağlık çalışanlarına minnettarlık duygusunu da aktarmak için kendi hikayesini anlatıyor.
49 yaşındaki Elizabeth birkaç hafta önce Covid-19 nedeniyle hastaneye kaldırıldı. Şanslı hastalardan biri olduğunun farkında olan Elizabeth, sağlık çalışanlarına minnettarlık duygusunu da aktarmak için kendi hikayesini anlatıyor.
Bir şeyin yolunda gitmediğine dair ilk belirti Cuma günü ortaya çıkmıştı.
Gün boyu kendimi normalden daha yorgun, yatmaya giderken de pilim tükenmiş gibi hissettim. O hafta sonu zorlu geçti.
Pazartesi günü bacaklarımdaki ağrı giderek arttı. Sinir sıkışması sanıp ağrı kesici aldım. Ama sonra doktorlar, virüsün doğrudan kaslarıma saldırmış olduğunu söyledi.
Hafif bir öksürük vardı ama sürekli değildi. Bir haftadan fazla yataktan çıkamadım. Benzin istasyonundaki marketten bir şeyler satın almak için çıktığımda ise durumumun ne kadar ağır olduğunu fark ettim.
Eve döndüğümde donuyor ve titriyordum. Etrafıma sıcak su torbaları yerleştirdim, üstüme iki battaniye örttüm, ama hala ısınamıyordum.
Sonra ateşim çıktı. Sanki her tarafımı alev almıştı, başım çok ağrıyordu. Hiçbir şey yiyemiyor, kusuyor, ter içinde kalıyordum. Sonra daha zor nefes aldığımı fark ettim.
Astım hastası olduğum için endişelenmiştim, ama yine de bu hastalığı evde atlatırım sanmıştım. Birkaç gün içinde bilincim bir kaybolup bir geri gelmeye başladı. 15 yaşındaki oğlumun acil servise telefon ettiğini söylemesini hayal meyal hatırlıyorum.
Ambulans geldiğinde sağlık görevlisinin telsizden "Durumu pek iyi değil, hastaneye getirmemiz lazım" dediğini duydum. Ağzıma bir oksijen maskesi yerleştirip beni ambulansa taşıdılar.
Çocuklarımdan biri annemi arayıp çağırmış. Onun çaresizce beni izlemesi de çok dokunmuştu. Kalp hastası olduğu için yanıma da yaklaşamıyordu.
Hastaneye vardığımızda, ambulansla gelen ve acile girmek için bekleyen hastalardan oluşan kuyrukla karşılaştık. Üç saat beklemenin ardından beni tekerlekli sandalyede götürürlerken tüm yatakların dolu olduğuna dair konuşmaları işittiğimi hatırlıyorum.
Gözlerimi kapatmış etrafımdaki konuşmaları, aceleci koşuşturmaları dinliyordum. Hemşire, Covid-19 testi için boğazımdan ve burnumdan sürüntü örneği aldı. Ardından kan testleri ve akciğer röntgeni geldi.
Dayak yemiş gibiydim. Ne olup bittiğini anlamaya çalışıyor, arada bir kendimden geçiyordum. Bir ara hemşirenin "Rötgende zatürre görünüyor, 7/24 oksijen vereceğiz" dediğini duydum.
Göğsüme sanki bir beton duvar konmuştu. Zatürrenin etkisi olduğunu söyleyip morfin verdiler. Ardından midemde ağrılar oldu, doğum ağrısı gibi. "Dayanamıyorum artık" diye bağırıyordum. Ağrılar biraz dinmeye başladığında hezayanlı bir haldeydim.
Kaldığım hastane koğuşu dört yataklıydı ve hepsi başka sağlık sorunları da olan Covid-19 hastasıydı.
İlk birkaç günden tek aklımda kalan, hemşirelerin gidiş gelişleri ve koğuşu dezenfekte eden temizlik işçileriydi. Tek ses benden çıkıyor, zili çalıp ya su ya da idrar için oturak istiyordum. Öyle halsizdim ki ama yine de hemşirelerin uzun ve yorucu vardiyalar boyunca nasıl canla başla çalıştığını fark ediyordum.
Bir gece koğuşta bir erkek görüp hemşirelere haber vermek için zili çaldım. Hemşire, onun karşı yatakta "ölüm döşeğinde olan" kadının oğlu olduğunu söyledi. Hem çok üzgün hem de "benden iki metrede ötede birinin ölümünü işiteceğim" düşüncesiyle kaygılıydım. Yatağı çevreleyen perdeyi çektiler sonra, az da olsa mahremiyet sağlansın diye.
İşte o zaman hülüsinasyonlar da başladı. Çok eskiden yapmış olduğum konuşmalar, tanıştığım insanlar geliyordu gözümün önüne, rastgele. Bir ara "Canlı mıyım ölü mü?" diye düşündüğüm oldu. Bu ölüme giden yol muydu? Ölümle burun buruna gelen insanların sözünü ettiği "yaşamın gözlerinizin önünden akıp gitmesi" bu muydu? Sonra, "Hayır, ölü olduğumu sanmıyorum, ne tünelin ucunda görünen beyaz ışık, ne melekler, ne de beni çağıranlar var" diye düşündüm.
Sabah erken saatte bir hastabakıcının kapıdan "Gitti" dediğini duydum. Zavallı kadın ölmüştü.
Birilerinin gelip cesedi kaldırmalarını bekledim, ama kimse gelmedi. Sonunda geldiklerinde sanki saatler geçmişti. Cenazeyi silip paket yapar gibi bir naylona sardılar. Sonra ceset torbasına koyup fermuarını çektiler. "Bir, iki, üç …" diye sayıp kaldırdılar ve götürdüler.
Metal bir tekerlekli masanın üzerine cesedin dokunmasıyla çıkan sesi hiç unutacağımı sanmıyorum.
Kadının yattığı yatağı silip limon kokulu bir sprey sıktılar. Sabah boş bir yatağa bakıyordum artık. Oysa orada biri vardı. Bu düşünce çok etkiledi beni.
Sonra çaprazımdaki yatakta yatan kadına baktım. Komadaydı. Kızı yanına gelip "Anne, ben geldim" deyip duruyordu, ama boşuna. Kadın ölmüştü. Tuhaf bri düşünce ama iki gündür onun ölmesini bekliyordum. Yanımda yatan kadının durumu ise iyiye gidiyordu. Bana dönüp şanslı olduğumuzu, iyileşen yüzde 50'nin içinde yer aldığımızı söyledi.
Hayatta kalma mücadelesi vermiştim. Daha işin başında vageçmek üzereyken "Hayır, daha 49 yaşındayım, hazır değilim, ölmeyeceğim, sadece kendim için değil, çocuklarım, ailem ve arkadaşlarım için ölmeyeceğim" dedim kendime. Kız ve erkek kardeşlerim hastanedeyken bana sürekli mesaj göndermiş ve bu bana güç vermişti.
8 Nisan'da camdan dolunay gördüğümü ve bunun ay için yeni bir döngü anlamına geldiğini, benim de iyileşme yoluna girdiğimin işareti olduğu düşüncesine kapıldığımı hatırlıyorum.
Belki de benim hayatımı kurtaran şey bir erkek hastabakıcının sözleri oldu: "Doktorlar seni eve gönderirse git, zayıf olduğun hissine kapılıp hastanede kalmakta diretme. İnan ki doktarların önerisini dinlemeyip bitkin hissettikleri için bir gece daha kalmak isteyenlerin hepsi başka bir hastalık kaptı. Burası yüksek riskli Covid koğuşu ve hepsi de öldü."
Aynı gün kanımdaki oksijen oranını ölçtüler, sıyırıp geçmiştim. Doktor, "Kurtuldun, seni taburcu ettiğime çok memnunum" dedi. Eve gideceğim için çok heyecanlıydım.
Dışarıda hava buz gibiydi. Üzerimde sadece hastane önlüğü ve terlik vardı, ama yüzüme vuran rüzgarla canlanmıştım sanki. Ambulansı süren kadın şoförün ismini bilmiyorum ama tam bir melekti. Beni 00.20'de taşıdığı 18 saatlik mesaisine sabah 06.00'da başlamıştı.
İşte bu insanlar böyle çalışıyor. Sadece doktorlar ve hemşireler değil, ambulans şoförleri, paramedik ekip, hastanede resepsiyon görevlisi, ölenlerin ardından temizlik yapanlar, ölüleri morglara taşıyanlar…
Herkes kendi işini yapıyor ve üzerine düşen rolü oynuyor. Eve döndükten sonra ambulans servisine ve hastaneye yazıp teşekkür ettim.
Birkaç hafta boyunca yatıyor olacağım. Doktorlar, zatürrenin iyileşmesinin 3 ila 6 ay sürebileceğini söyledi. Hastaneden çıktıktan sonra bana yemek taşıyan annem en büyük yardımcım oldu.
Ölümün kıyısından döndüm. Hayatta olduğum için çok şanslıyım. Şimdi doğanın kıymetini bilip tadını çıkaracağım günleri bekliyorum. Maddiyatın önemi olmadığını anlıyor insan. Dışarı çıktığımda göğsümü havayla doldurmak, kuşlara bakmak, doğanın ve dünyanın güzelliğinin farkına bir kez daha varmak istiyorum.
Bu benim ikinci şansım.
</doc>
<doc docid='bbc_haberler-dunya-52509977' lang='tur' type='mono' source_url='https://www.bbc.co.uk/turkce/haberler-dunya-52509977' term='COVID'>
David Icke: Facebook komplo teorisyeninin hesabını kapattı
Facebook, sosyal medya üzerinden komplo teorileri yayınlayan ve çok sayıda takipçisi bulunan David Icke'ın resmi hesabını "sağlık hakkında zarara yol açabilecek şekilde yanlış bilgi yaydığı" gerekçesiyle kapattı.
Facebook, sosyal medya üzerinden komplo teorileri yayınlayan ve çok sayıda takipçisi bulunan David Icke'ın resmi hesabını "sağlık hakkında zarara yol açabilecek şekilde yanlış bilgi yaydığı" gerekçesiyle kapattı.
Icke, 5G şebekeleri ile koronavirüsün salgını arasında bir bağ olduğu gibi doğru olmayan iddialar yayıyordu.
Bir videosunda ise virüsün arkasında Yahudi bir grubun olduğunu öne sürmüştü.
Facebook hesabının kapatılmasının ardından Twitter hesabından bir paylaşımda bulunan Icke, "Faşist Facebook, David Icke'ın hesabını siler - elitler KORKUYOR" dedi.
Dijital kampanya grubu Dijital Öfke Karşıtı Merkez (CCDG) bugün teknoloji şirketlerine açık bir mektup yazarak Icke'ın hesabının kapatılması çağrısında bulundu.
Mektupta Amazon, Facebook, Twitter ve YouTube'un "Icke'ın ırkçılığını ve yanlış bilgilerini yaymaya aracı olduğu" yazılıyor.
İngiltere'den Milletvekili Damian Collins'in yanı sıra ünlü doktorlar Christian Jessen, Dawn Harper ve Pixie McKenna tarafından da imzalanan mektupta Icke'ın koronavirüs hakkındaki komplo teorilerinin 30 milyondan fazla izlendiği belirtiliyor.
Buna verilen örneklerden bazıları ise şöyle:
Çağrı, Facebook hesabının kapatılmasından sonra yapıldı.
YouTube, Nisan ayında Icke'ın yalanlarını içeren bir videosunu kaldırmıştı. Aynı video Facebook'tan da kaldırılmıştı.
Analiz: Marianna Spring, BBC Dezenformasyon ve Sosyal Medya Muhabiri
David Icke salgın başladığından beri birkaç komplo teorisini sosyal medyada paylaştı.
Bu içeriklerden bazıları YouTube gibi platformların komplo teorilerine dair politikalarını güncellemesine yol açtı.
Bu, sosyal medya platformları için zor bir alan.
İnsanlara zarar verebilecek söylentiler ve spekülasyonlara dair harekete geçmek kolay olsa da komplo teorileri, engellenmeleri durumunda sosyal medya platformalarının sansürcülükle suçlanabilecekleri gri bir alanda.
Fakat dünya çapında 5G baz istasyonları ve telekomünikasyon işçilerine saldırılar, Twitter ve TikTok gibi platformların kurallarını değiştirmesine yol açtı.
Hükümetler de sosyal medya siteleri gibi zararlı söylemleri engellemek ve ifade özgürlüğünü kısıtlamamak arasında ince bir denge tutturmaya çalışıyor.
Fakat uzmanlar moderasyon ve işbirliği ile bunun mümkün olduğunu söylüyor.
</doc>
<doc docid='bbc_haberler-dunya-52518113' lang='tur' type='mono' source_url='https://www.bbc.co.uk/turkce/haberler-dunya-52518113' term='COVID'>
Koronavirüs: Sunday Telegraph gazetesi İngiltere'de ilkokulların 1 Haziran'da açılacağını yazdı
İngiliz Sunday Telegraph gazetesi, ülkede ilkokulların 1 Haziran'da yeniden açılacağını yazdı.
İngiliz Sunday Telegraph gazetesi, ülkede ilkokulların 1 Haziran'da yeniden açılacağını yazdı.
Gazeteye konuşan hükümet kaynakları, Başbakan Boris Johnson'ın enfeksiyon oranında mevcut azalmaya bağlı olarak, 1 Haziran'da ilkokullar açılmadan önce öğretmenlere hazırlanmaları için 3 hafta süre vermeyi planladığını söyledi.
Sunday Telegraph'ın manşetinden duyurduğu habere göre İngiltere'de ortaokullarda ise 10. sınıflar ile (11. sınıf orta son) liseye denk düşen 12. sınıflar (13.sınıf lise son) daha sonra açılacak ilk sınıflar olacak. Ancak bu aşamaya enfeksiyon oranının yükselmeyeceği konusunda ikna olunması halinde geçilecek.
İlkokula giden çocukların daha erken aşamada okula başlamasının ise ebeveynlerin işe dönmesinin sağlanması ve "erken dönem gelişimin sekteye uğramaması" amacıyla gündeme geldiği belirtiliyor.
Hükümet kaynakları, Ulusal İstatistik Ofisi'nin önümüzdeki hafta açıklayacağı rakamların yetkililerce dikkatle inceleneceğini, ilkokulların 1 Haziran'da açılmasının gerekirse ertelenebileceğini söyledi.
'Başbakan Johnson'ın 9 Mayıs Pazar günü ulusa seslenmesi bekleniyor'
Haberde, Başbakan Boris Johnson'ın hükümetin koronavirüs salgını sonrası günlük yaşamı kademeli olarak normalleştirmeye yönelik "yol haritasını" 9 Mayıs Pazar günü ulusa seslenerek açıklamasının beklendiği belirtildi.
Sunday Telegraph'a göre işyerlerinin yeniden açılması öncesi tartışılan planlardan biri, şirketlerden semptom görülmeyen çalışanlarına düzenli olarak koronavirüs testi yaptırmalarını istemesi.
İngiltere Başbakanı Boris Johnson Perşembe günü yaptığı açıklamada, koronavirüsün yayılma hızını gösteren "R0" sayısının 1'in altında olmasının hayati önem taşıdığını söylemişti.
Boris Johnson bu sayının 1'in altında olmasının, virüsün gerilediği anlamına geldiğini vurgulamıştı.
İngiltere'de bu sayı geçen hafta 0,5 ve 1 arasında değişmişti. Sunday Telegraph'a göre İngiltere'de hükümeti ilkokulların 1 Haziran'da açılabileceği yolunda umutlandıran gelişme de bu oldu.
İngiltere Başbakanı Johnson: Doktorlar ölümümü ilan etmeye hazırlandı
</doc>
<doc docid='bbc_haberler-turkiye-52326477' lang='tur' type='mono' source_url='https://www.bbc.co.uk/turkce/haberler-turkiye-52326477' term='COVID'>
Koronavirüsle savaşın ön cephesi Cerrahpaşa'da neler yaşanıyor?
'Cerrahpaşa', Türkiye'de koronavirüsle yürütülen mücadelede ilk akla gelen hastanelerinden biri.
BBC News Türkçe tarafından yapılan  numaralı Youtube paylaşımının sonu
'Cerrahpaşa', Türkiye'de koronavirüsle yürütülen mücadelede ilk akla gelen hastanelerinden biri.
BBC Türkçe ekibi olarak resmi adıyla İstanbul Üniversitesi - Cerrahpaşa (İÜC), Cerrahpaşa Tıp Fakültesi Hastanesi'nde bu mücadeleyi gözlemlemek için bir gün geçirdik.
Bu sürede hem Covid-19 ilk başvuru merkezi, hem Covid-19 servisleri hem de Covid-19 yoğun bakım servisinde çekimler yaptık.
Bir grup doktor, hemşire, hasta bakıcı, güvenlik görevlisi ve hastayla görüştük ve koronavirüsle mücadelenin göz önünde olmayan kısmında neler yaşandığını gözlemledik.
Cerrahpaşa'da güne, sabah erken saatlerde, muayene olduktan sonra İlk Başvuru Polikliniği adlı merkezde başlıyoruz.
Cerrahpaşa, Covid-19'la mücadele kapsamında, yenilenme planı kapsamında yıkım kararı verilen bir binayı, koronavirüs şüphesi olan hastaların ilk başvurularını yaptığı bir merkeze dönüştürmüş.
Buraya her gün hem aile hekimlerinin yönlendirdiği, hem de kişisel olarak gelen birçok hasta başvuruyor.
"Bu merkeze bir nevi koronavirüs acil servisi diyebilir miyiz?" sorumuza Cerrahpaşa Tıp Fakültesi Hastanesi Başhekimi Doç. Dr.  Zekayi Kutlubay, "Aynen öyle" cevabını veriyor.
Bu binanın içinde yaptığımız çekimlerde sürekli başvuran yurttaşlar olduğunu ve personelin yoğun bir tempoyla çalıştığını görüyoruz.
Binaya girenlerin, önce ayaküstü hızlıca kayıtları alınıyor, sonra sırasıyla muayene, tetkik ve test işlemleri yapılıyor.
Buradaki koşturması sırasında görüştüğümüz Cerrahpaşa Tıp Fakültesi Başhekim Yardımcısı, Enfeksiyon Hastalıkları Uzmanı Doç. Dr. İlker İnanç Balkan, başvuru sayısında artış olduğunu aktarıyor:
"Mart ayında bu kliniği ilk açtığımızda günlük başvuru sayısı 50 - 100 civarındaydı. Sonra bu 150'ye çıktı, dün (14 Nisan Salı) itibarıyla 328'e çıktı."
Bu merkeze başvuranların testleri pozitif çıkarsa tedavi süreci başlıyor. Bazı hastalarsa testleri pozitif çıkmasa dahi bazı tahlillerinde, örneğin tomografi bulgularında şüpheli bir duruma rastlanırsa yine tedaviye alınıyor.
Bu tedavide ya ilaçlar sağlanıp, yapılacaklar anlatılıp, iletişim kurmak için telefonlar numaraları alınıp ayakta tedaviye başlanıyor, ya da hastalar hastaneye yatırılıyor.
Hastaların yatırıldığı yer ise Covid-19 servisleri oluyor.
Daha sonra Covid-19 servislerine giriyoruz.
Hastanenin Monoblok Genel Cerrahi Poliklinikleri binasının bir bölümü, yatarak koronavirüs tedavisi gören hastalara ayrılmış durumda.
Buraya 'Covid-19 servisleri' adı verilmiş.
Bu bölüm yedi kattan oluşuyor ve beş katı aktif olarak kullanılıyor.
Her kattaki servisin girişinde, üzerinde Covid-19 ve uyarı işaretlerinin yer aldığı demir bariyerler bulunuyor. Bu bariyerlerin yanında birer güvenlik görevlisi duruyor.
Özel durumlar dışında, hasta yakınları ve tabii ki çalışanlar dışında, kimsenin buraya girişine izin verilmiyor.
Hasta yakınlarının hastalara bir şey ulaştırması gerektiğinde, bunu kapıdan sağlık çalışanlarına veriyorlar.
Hastalar, yakınlarıyla ya cep telefonları üzerinden ya da hemşirelerin telefonla aracılık yapmasıyla iletişim kuruyor.
Burada hastaların çoğunlukla, içinde tuvaletleri de bulunan tek kişilik odalarda kaldığını görüyoruz.
Sağlıkçılar, hasta odalarının bulunduğu koridorlarda önlük, maske, siperlik, bone ve eldivenle çalışıyor.
Buradaki durumu, Uzman Dr. Öğretim Üyesi Rıdvan Karaali'den dinliyoruz:
"Hastalar bize başvurduğunda yatması gereken hastaları, buradaki servislerimize yatırıyoruz. İyileştiklerinde de evlerine gönderiyoruz.
"Biz şu an aktif olarak beş katı kullanıyoruz. Bu beş kat içerisinde ortalama 170 - 200 yatak sirküle oluyor. Yoğunluk yaşanırsa hazırdaki iki servisi daha aktive edip hastalarımızın hizmetine sunabiliriz."
Doktor Karaali'nin aktardığına göre burada yatan hastaların yaklaşık yüzde 90 ila 95'i iyileşerek evlerine dönüyor.
Yatış süreleri hastaların durumuna göre değişmekle birlikte en az beş gün yatırılıyorlar.
Konuştuğumuz doktorlar, yaklaşık son bir haftadır hastaneye başvurup hastane içinde tedavisine başlanan hastalarla, taburcu olan hastaların sayısının eşitlendiğini söylüyor.
Başhekim Zekayi Kutlubay, en başından bu yana hastanedeki hasta sayılarıyla ilgili verileri aktarıyor:
"Bugüne kadar 520 hastayı Covid servislerinden ya da yoğun bakımdan iyileştirerek taburcu ettik. Yaklaşık 120-125 hastayı salgının başından beri yoğun bakıma yatırdık. Gerek servislerden gerekse yoğun bakımlardan hasta kaybettik. Yaklaşık 38 hastamızı maalesef kaybettik.
"Bize Covid miyim?' diye günde ortalama '250-350 arasında hasta başvuruyor. Biz günde ortalama 20-25 hastayı iyileştiriyoruz, günde 20-25 hastayı da servislere yatırıyoruz."
Tabii bu eğilimin devam etmeyeceğini söylemek için henüz erken.
Doç. Dr. Balkan, ayakta yani eve gönderilen hastalarla, yatırılan hastalara uygulanan tedavi arasında bariz bir fark olmadığını söylüyor:
"Yatan hastaların oksijen satürasyonunu, ateşini, kan testlerini yakından takip ediyoruz ve burada bir bozulma varsa hızla ikinci basamak tedavilere geçiyoruz."
Balkan, ilaç konusunda ise hastaların özel durumlarına farklı ilaçların verilebildiğini, ancak temel olarak iki ilacın kullanıldığını anlatıyor:
"Sağlık Bakanlığı'nın bu konuda rehberleri var. En başta tüm  hastalara verdiğimiz ilaç hidroksiklorokin yani piyasadaki adıyla Plaquenil. Bu ilaç, virüsün hücre içinde çoğalmasını engelliyor. Ayrıca Faviripavir diye ilaç var, ikinci basamak diye bahsettiğimiz anti viral bu. Bu, Çin'den gelen bir ilaç.
"Bunların dışında da başka endikasyonlara yönelik başka ilaçlar var, bazı hastalarda da bu ilaçları kullanıyoruz."
Cerrahpaşa'da girdiğimiz üçüncü birim ise durumu en kritik olan hastaların yatırıldığı, 'Covid-19 yoğun bakım servisi' oluyor.
Buraya, uzun bir hazırlığın ardından giriyoruz.
Giysilerimizi çıkartıyor, ameliyathane forması, bunun üzerine de koruyucu tulum giyiyoruz.
İçeride kimsenin yüzü net gözükmediği için herkese yapıldığı gibi bizim tulumlarımızın üzerine de isimlerimiz yazılıyor.
Ardından maske, siperlik ve eldiven takıp, dezenfekte edilmiş terliklerle yoğun bakıma giriyoruz.
Hastanenin normal şartlarda yoğun bakım hizmeti veren Sadi Sun Yoğun Bakım Servisi'nin kapasitesi dolduğu için buranın hemen yanında bulunan ameliyathanelerin bir bölümü de yoğun bakıma eklenmiş.
Bu iki kısım arasında sadece bir kapı ve kısa bir koridor bulunuyor.
Buradaki hastalar ağırlıklı olarak, koronavirüs nedeniyle akciğer işlevleri bozulmuş kişiler.
Hastaların çok büyük bölümü uyutulmuş ve suni solunum cihazları ve diğer çeşitli tıbbi cihazlara bağlanmış durumda.
Burada görüştüğümüz Cerrahpaşa Tıp Fakültesi Yoğun Bakım Bilim Dalı Başkanı Prof. Dr. Yalım Dikmen, "Burada, en hafif hastaya maskeyle oksijen tedavisi uygulamaktan, hastanın nefes borusuna bir tüp yerleştirip suni solunum cihazına bağlamaya kadar farklı tedavi yöntemlerini uyguluyoruz" diyor.
Her hastanın başındaki çeşit çeşit makinelerden sürekli sinyal sesleri geliyor.
Herkes, üzerinde koruyucu kıyafetler bir o yana bir bu yana giderek yoğun bir tempoyla çalışıyor.
Bu arada üzerimizdeki giysiler ve ekipman, daha ilk dakikalardan itibaren insanı terletiyor, yüzü sıkıyor ve nefesi zorlaştırıyor.
Prof. Dr. Dikmen, bu giysilerle yoğun bakım çalışanlarının yaklaşık 4-6 saat çalıştıklarını ancak ondan sonra mola aldıklarını belirtiyor.
Bir hemşire, "Tuvalet ihtiyacımız olmaması için çalışırken fazla su tüketmiyoruz" diyor.
Dikmen'e yoğun bakım doluluk oranıyla ilgili durumun ne olduğunu sorduğumuzda şu cevabı veriyor:
"Toplamda şu an itibariyle tedavi gören 31 hasta var. Çok kabaca söylemek gerekirse her gün iki, üç hasta çıkıyor. Hayatlarını kaybediyorlar veya taburcu oluyorlar. İki, üç hasta da onun yerine kabul ediyoruz ama önümüzdeki günlerde hasta sayısının daha da artmasından endişe ediyoruz. Ama hasta sayısı artarsa bizim de yoğun bakım kapasitemizi gereksinimlere göre artırma imkânımız var."
Dikmen, yoğun bakıma gelen yaklaşık her üç hastadan birini kaybettiklerini söylüyor.
Biz de BBC Türkçe ekibi olarak, çekim yaparken yaşlı bir hastanın yaşamını yitirmesine tanık oluyoruz.
Tüm dünyada olduğu gibi Türkiye'de de salgın eğrisinin iyice yükselmesi durumunda solunum cihazlarının yeterli olup olmayacağı tartışılıyor.
"Elinizdeki solunum cihazları yeterli mi?" sorusuna Prof. Dr. Yalım Dikmen şu cevabı veriyor:
"Cerrahpaşa bu anlamda çok şanslıydı çünkü çok kısa bir süre önce teknolojisini yenilemek için cihaz parkından geliştirme yapmıştık ve elimizde yenilenmiş cihazlarla birlikte daha önce kullanmakta olduğumuz cihazlar da vardı.
"Dolayısıyla mekanik vantilatör eksikliği en azından Cerrahpaşa'da olmadı. Kapasite artırmak gerekirse bundan sonrası için söz konusu olabilir ama şimdilik yaşamadığımızı söyleyebilirim."
Yoğun bakımda gördüğümüz hastaların büyük bölümü yaşlı hastalar.
Ancak aralarında genç yaştaki hastaları da görüyoruz.
Prof. Dr. Dikmen, bu konuda bir uyarı yapıyor:
"Gençler de ciddi şekilde etkilenebiliyorlar. Solunum yetmezliği gelişmiş çok genç hastalarımız da olmakta.
"Dolayısıyla yaşlı veya eşlik eden hastalık şart değil. Onlar daha ağır durumda oluyorlar ama benzer şekilde çok ağır solunum yetmezliği gelişmiş genç veya başka türlü hiçbir hastalığı olmayan hastalarımız da olmakta.
"33 yaşında sağlıklı bir meslektaşımızı yoğun bakıma yatırmıştık, taburcu ettik. Benzer şekilde 40-45 yaşlarında hastalarla karşılaştık."
Türkiye'deki Covid-19 salgının başından bu yana hastanelerde koruyucu ekipman eksikliği olup olmadığı tartışılıyor.
Bu soruyu, konuştuğumuz tüm doktorlara sorduk.
Birçok cevap, "Bu ekipmanlar su gibi akıyor" şeklinde başlıyor.
Konuştuğumuz doktorlar, şu anda böyle bir eksiklikleri olmadığını belirtirken bunun hem bakanlığın malzeme tedariki ve üniversitenin satın almalarına hem de üniversiteye yapılan bağışlara bağlıyor.
Kutlubay, ellerinde 10 günlük malzeme stoğu olduğunu aktarıyor:
"Şu anda Cerrahpaşa Hastanesi'nde yaklaşık 10 günlük bir koruyucu ekipmanımız var. Bu tabii 10 gün sonra bunun biteceği anlamında değil. Biz satın alma ekibi anlamında azalan gördüğümüz ekipmanları alma yoluna gidiyoruz. Zaten Sağlık Bakanlığı bize her türlü malzeme desteği veriyor.
"Ama son bir aydır, hayırsever vatandaşlarımız, sivil toplum örgütleri yahut da hayırsever işadamları gerek nakdi yardım yapıyorlar gerekse piyasadan koruyucu ekipmanları alıp bağışlıyorlar.
"Biz bu şekilde depolarımızı doldurmuş durumdayız ama 10 gün yeter. 10 gün sonrası için bu tarz malzeme teminine devam ediyoruz."
Konuştuğumuz başka doktorlar da bu sürede bağışların önemli olduğuna vurgu yapıyor.
Hastanede kurulan İlk Başvuru Merkezi'nin bir bölümü, sağlık çalışanlarının başvurularına ayrılmış.
Kutlubay, kendi hastanelerinde de koronavirüse yakalanan çalışanlarının bulunduğunu aktarıyor:
"Şu ana kadar koronavirüs testi pozitif çıkan 60 personelimiz var. Bunların 25 kadarı doktorlarımız. Ama bunun dışında korona testi negatif çıkıp tomogorafi bulguları pozitif çıkan çalışan personelimiz ve doktor arkadaşlarımız da var."
Hastanedeki tüm sağlık çalışanlarına test yapılıyor mu sorusuna cevaben şunları söylüyor Kutlubay:
"Maalesef ki bütün çalışanlarımıza Covid için tarama testi yapmıyoruz. Ancak klinik belirtisi varsa, bulgular varsa yapılıyor. Ya da koronalı bir hastayla temas ettiyse ya da evinde ya da bulunduğu ortamda korona pozitif birisi varsa kesinlikle onlara test yapıyoruz."
"Peki tüm sağlıkçılara test yapılmamalı mı?" sorusuna ise Kutlubay şu cevabı veriyor:
"Tüm Türkiye'de tüm sağlık çalışanlarına Covid testi yapılmıyor ama ideali hastanede çalışan tüm personele Covid testi yapılması. Aramızda eğer pozitifler varsa bunu bilmeliyiz ki biz de farkında olmadan hastalarımıza ya da arkadaşlarımıza ya da ailemize bulaştırabiliriz."
Konuştuğumuz doktorlar, koronavirüsü yenen sağlıkçıların hemen görevlerinin başına döndüğünü aktarıyor.
Ayrıca iyileşince plazma donör olarak hastalarına kendi antikorlarını bağışlamak için sıraya girdikleri belirtiliyor.
Cerrahpaşa'da geçirdiğimiz süre zarfında, doktordan hemşireye, hasta bakıcıdan temizlikçiye kadar tüm personelin büyük bir stres altında ve zor şartlarda çalıştığına tanık oluyoruz.
Konuştuğumuz bazı sağlıkçılar risk nedeniyle günlerdir evlerine gitmediklerini, otelde, lojmanda, misafirhanede kaldıklarını anlatıyor.
Kimisi 12 kimisi 24 saatlik olabilen uzun mesailerde, çok önemli sorumluluklar yüklenerek çalışıyorlar.
Koruyucu ekipmanlarla çalışmak, bizim de deneyimlediğimiz üzere çok zor.
Tüm koruyucu ekipmanlara rağmen koronavirüse yakalanabiliyorlar.
Ölümlerin de yaşandığı tedavi süreçlerinin, sadece fiziksel değil psikolojik olarak da kendilerini yıprattığını anlatıyorlar.
Yalnız bazı çalışanların basına sitemi de var. Basının, sağlık çalışanları arasında doktorlar dışında kalanların mücadelesini önemsemediği eleştirileri geliyor.
Covid-19 servislerinde çalışan hemşire, "Ben başka görevlendirmeler yapıldığında dahi gönüllü olarak buraya gelip çalışıyorum. Ama hastaları taburcu edip videoya çektiğimizde sanki bu mücadelede sadece doktorlar varmış gibi davranılıyor" diyor.
Bu hemşire ayrıca, "Temizlik işçileri de çok kritik bir önemde. Bütün Covid-19 servislerini başta sona temizliyorlar. Bu virüs yenilecekse onlar sayesinde yenilenecek" diye konuşuyor.
Bütün yaşadıkları sorunlara rağmen konuştuğumuz tüm sağlıkçılar her türlü zorluğa rağmen koronavirüse karşı mücadele içinde yer almaktan gurur duyduklarını söylüyor.
Yoğun bakımda görüştüğümüz hasta bakıcı Nimet Erkan, "Çok zor şartlar altında çalışıyoruz" dedikten sonra ekliyor:
"Ben tam 24 gündür eve gitmiyorum. Burada, lojmanda kalıyorum. Bütün hastaları annem, babam, kardeşim, ağabeyim olarak görüyorum. Elimizden geldiğince çalışıyoruz, çabalıyoruz, uğraşıyoruz. Mücadeleye devam ediyoruz."
Doktorlardan yurttaşlara uyarı
Konuştuğumuz doktorların bu süreçte yurttaşlardan bazı beklentileri var.
Doktorlar bunun dışında, acil servislerin gereksiz yere kullanılmamasını da rica ediyor.
Başhekim Kutlubay, "Hem zamanımızı hem enerjimizi hem de malzemelerimizi tüketmemeliyiz" diyor.
En önemlisi, doktorlar, yaklaşık son bir hafta içerisinde yatan ve taburcu olan hasta sayısının yakınlığını sevindirici bulurken, önlemlerin gevşetilmesi durumunda bunun değişebileceği uyarısını yapıyor.
En kötü senaryo ise rehavete kapılıp herkesin evden dışarı çıkması ve salgının patlama yapıp hastanelerin kapasitelerini aşarak sistemi kilitlemesi.
Doç. Dr. İlker İnanç Balkan, halkın sağlıkçıların fedakarlıkları karşısında borcunu nasıl ödeyebileceği sorusuna bu minvalde cevap veriyor:
"Hastalıktan uzak durarak ödeyebilirler. Bizim iş yükümüzü artıran şey evde kal kampanyasının gevşemesi. Çünkü bir kere kontrolden çıkarsa hiçbir fedakârlık bunun üstesinde gelmez, bizler de enfekte oluruz. Bu sefer yatışlar, ölüm oranları hızla artar."
Prof. Dr. Yalım Dikmen, sağlıkçıların fedakarlığının bilinmesinden dolayı çok mutlu olduklarını, kendilerine gelen bağış taleplerinin bunu gösterdiğini belirtiyor.
Bununla birlikte Dikmen, evde kalmanın önemini vurguluyor:
"Bizim en önemli korkumuz, hasta sayısının birdenbire artıp şu sahip olduğumu kapasitenin sınırına ulaşmamız.
"Örneğin burada beş boş yoğun bakım yatağı var, birdenbire beş hasta gelirse problem yok, altıncı hasta, onuncu hasta gelirse onu da tedavi edebilecek kapasiteye sahibiz ama bir anda 25-30 hastanın yoğun bakım gereksinimi duyması durumunda bir bölüm hastanın tedavi olamaması gerekecek.
"O yüzden insanların öncelikli olarak evde kalması gerekiyor. Sokağa çıkmak zorunda olanlara söyleyecek bir söz yok ama bu dönemde gezmek, eğlenmek, sohbet için sokağa çıkmak çok tehlikeli bir şey. Yoğun bakım tavanına bakarak yatmak çok zor bir şey."
</doc>
<doc docid='bbc_haberler-dunya-51941829' lang='tur' type='mono' source_url='https://www.bbc.co.uk/turkce/haberler-dunya-51941829' term='COVID'>
Koronavirüs (Covid-19): Salgın sırasında nelere dikkat etmelisiniz?
Koronavirüs, Türkiye'de ve dünyada yayılmaya devam ederken alınan önlemler insanların hayatlarını derinden etkiliyor.
Koronavirüs, Türkiye'de ve dünyada yayılmaya devam ederken alınan önlemler insanların hayatlarını derinden etkiliyor.
Hem virüsün yarattığı hastalıktan hem de alınan önlemlerin olumsuz etkilerinden mümkün olduğunca korunabilmek için yapabilecekleri, hükümetlerin, uluslararası kuruluşların ve sağlık uzmanlarının tavsiyelerini inceledik.
Koronavirüs salgınının yayılma hızını azaltmanın en etkili yolu, herkesin diğer insanlarla daha az görüşerek, kalabalık ortamlara daha az girerek virüsün toplum içinde bir kişiden diğerine geçişini yavaşlatması.
İşiniz elveriyorsa evden çalışmanız, mümkün değilse de diğer insanlarla aranıza mesafe koyacak şekilde çalışmanız buna yardımcı olur.
Bir süre dışarı çok az çıkarak hayata devam edebilmek için ihtiyaç duyacağınız malzeme ve ilaçları evinize almanız faydalı olur. Fakat bunu yaparken diğer insanların ihtiyaçlarını da göz önünde bulundurarak ihtiyacınızdan fazla stok yapmamaya dikkat edin.
Unutmayın: Siz bir marketteki bütün el temizleme jellerini alırsanız, diğer insanlar ellerini temizleyemeyeceği için hastalığın yayılımı artar ve sonunda sizin de koronavirüse yakalanma ihtimaliniz yükselir.
Eğer dışarı çıkmanız kaçınılmazsa ve hastalık belirtileri gösteriyorsanız, virüsü diğer insanlara bulaştırmamak için maske takın, dirseğinizin içine öksürün.
Fakat hastalık belirtisi göstermiyorsanız maske takmanız tavsiye edilmiyor. İngiliz Akciğer Derneği, maskelerin koronavirüse karşı ne kadar koruma sağladığı henüz bilinmediği için, maske takmayı önermiyor. Hatta, akciğer sorunları yaşayan kişilerin maske takması, nefes almalarını da zorlaştıracağı için takmamaları tavsiye ediliyor.
Koronavirüs ve maske.... Kimler neden takmalı, kimler takmamalı?
BBC News Türkçe tarafından yapılan  numaralı Facebook paylaşımının sonu
Koronavirüsün vücudunuza girmemesi için dışarda olabildiğince az nesneyle temas edin. Elinizi yüzünüze götürmeyin, sık sık ellerinizi yıkayın.
Dünya Sağlık Örgütü, virüse karşı mücadelede en etkili yöntemin ellerin sık sık yıkanması olduğunu vurguluyor.
Koronavirüsten korunma yöntemleriyle ilgili detaylar için tıklayın.
ABD'de Ulusal Sağlık Enstitüsü adına yapılan bir araştırma, koronavirüsün havada 3 saat, plastik ve çelik yüzeylerde ise 3 güne kadar canlı kalabildiğine işaret ediyor.
İnsanlarla aranıza iki metre mesafe koymaya çalışın, el sıkışmadan ve sarılmadan selamlaşın.
Yüksek risk grubundaysanız dışarı çıkmadan önce iki kere düşünün. 70 yaş üzeri insanlari kronik akciğer, kalp, böbrek, karaciğer ve dalak sorunları yaşayanlar, AIDS ve diyabet hastaları ile kemoterapi görenler bu grupta yer alıyor.
Önümüzdeki günlerde sadece İngiltere'de yüksek risk grubundan toplam 1 milyon 400 bin insanın virüsten olumsuz şekilde etkilenmesi bekleniyor. Bu sebeple bu kişilere İngiltere'de 12 hafta karantina uygulanması planlanıyor.
Risk grubundaysanız evden çıkmayarak ihtiyaçlarınızı internet üzerinden gidermeye ve ailenizden, arkadaşlarınızdan destek almaya çalışın.
Dünyanın pek çok noktasında risk grubunda olmayan gençler, risk grubundaki tanıdıkları ve komşularının ihtiyaçlarını gidermek için gönüllü oluyor. Siz de böyle bir şey yapmayı düşünüyorsanız evinizi yaşlı insanlarla paylaşıp paylaşmadığınızı, düzenli olarak gördüğünüz risk grubundaki  bir tanıdığınız olup olmadığını düşünün. Çünkü dışardaki işleriniz sırasında virüse yakalansanız bile herhangi bir belirti ortaya çıkmayabilir ve siz de farkında olmadan bunu risk grubundaki insanlara bulaştırabilirsiniz.
Risk grubundakiler için yapılan tavsiyelerin devamını okumak için tıklayın.
Evinize döndüğünüzde cep telefonunuzu ve kılıfını dezenfekte etmeyi de unutmayın.
Cep telefonları, bütün gün üzerinde virüs ve bakteri biriktirebiliyor. Bu cihazların üzerinde virüsler saatlerce yaşayabiliyor.
Telefonları ağzımıza yaklaştırdığımız da düşünülürse cihazları temiz tutmak için ayrıca çaba harcanması gerektiği uyarıları yapılıyor. Telefonların nemli ve sabunlu mikro fiber bezlerle silinip kurulanması öneriliyor.
Kendinizi evinizde karantinaya aldıysanız, evinizi paylaştığınız insanlarla aranıza olabildiğince mesafe koyun.
Uzun süre evden çıkmamak pek çok kişi için sıra dışı bir durum. Bunun insan psikolojisini etkilemesi de kaçınılmaz, özellikle de eviniz küçük bir evse.
İngiliz hükümeti, evde kalacak kişilerin hem fiziksel hem de zihinsel açıdan kendilerini iyi hissetmesi için şunları öneriyor:
Bu süreçte akıl sağlığınızı korumak için size iyi gelmeyen haberleri okumayı ve izlemeyi bir süre bırakabilirsiniz. Gelişmeleri merak ediyorsanız kendinize gün içinde belli zamanlar belirleyip, sadece o zaman aralığında haberlere bakabilirsiniz.
Ortalıkta çok fazla yanlış bilgi de dolaşıyor. Bu sebeple takip edeceğini kaynaklar önemli. Sosyal medya ya da arkadaşlarınız olduğu mesajlaşma platformları yerine bakanlık, devlet kurumları ya da konuyla ilgili çalışan sivil toplum kuruluşlarının paylaştığı bilgilere bakabilirsiniz.
Twitter'da 'koronavirüs' etiketine gidip her hesaptan yapılan paylaşımlara bakmamaya çalışın.
Komplo teorisi paylaşan hesapları engelleyin.
Koronavirüs salgını sırasında akıl sağlığını koruma konusunda detaylı bilgi ve öneriler için tıklayın.
Bedeninizin hastalıklara karşı daha iyi mücadele edebilmesini sağlamak için bağışıklık sisteminizi güçlü tutmanız önemli.
Bunun için dengeli beslenme, düzenli uyku ve egzersiz önemli. Sigara ve alkol kullanımı ise bağışıklığı düşürücü etkiye sahip.
Grip aşısı yaptırmak da, koronavirüse karşı sizi korumasa bile normal gribe karşı koruyarak aynı anda iki virüsü kapmanız halinde daha kolay atlatmanıza yardımcı olur.
Grip belirtisi gösteriyorsanız, anti-inflamatuar ilaçlar yerine parasetemol kullanmanızı tavsiye edenler bulunuyor.
</doc>
<doc docid='bbc_haberler-dunya-51945508' lang='tur' type='mono' source_url='https://www.bbc.co.uk/turkce/haberler-dunya-51945508' term='COVID'>
Koronavirüs (Covid-19): Dünya Sağlık Örgütü'nün 'el yıkama' tavsiyesi, suya erişimi olmayan milyonlarca kişi için yeterli değil
Avrupa ve gelişmiş ülkelerin çoğu koronavirüs önlemleri kapsamında bir dizi önlem alırken, az gelişmiş ülkelerde yaşayan milyonlarca kişi ise Dünya Sağlık Örgütü'nün (WHO) "Ellerinizi yıkayın" ve "Mesafenizi koruyun" çağrılarına uyacak imkânlara sahip değil.
Avrupa ve gelişmiş ülkelerin çoğu koronavirüs önlemleri kapsamında bir dizi önlem alırken, az gelişmiş ülkelerde yaşayan milyonlarca kişi ise Dünya Sağlık Örgütü'nün (WHO) "Ellerinizi yıkayın" ve "Mesafenizi koruyun" çağrılarına uyacak imkânlara sahip değil.
Yaklaşık bir milyar kişi yoksul semt koşullarında yaşıyor. Bu rakam, dünyadaki kent nüfusunun % 30'una denk geliyor. Bu barınma şartlarında havalandırma, kanalizasyon tesisleri kısıtlı, hastalıklar hızla ve kolaylıkla yayılıyor.
43 yaşındaki Celestine Adhiambo, Nairobi'nin gecekondu semti Mukuru'da eşi ve altı çocuğuyla birlikte yaşıyor. Ailenin bir odalı evinde su ve elektirik yok. Adhiambo, çocuklarının diğer çocuklarla iç içe olduğunu ve mesafeyi korumalarının neredeyse imkânsız olduğunu söylüyor.
BBC'ye konuşan Adhiambo, "Bizim için bir enfeksiyon durumunda çocukları birbirilerine mesafeli tutmak mümkün değil. Yeterli açık alanımız yok, yer yok. Hükümet enfeksiyon kapanları hastaneye yatırmalı" diyor.
Eşi marangoz. Çalıştığı günlerde yaklaşık 400 Kenya Şilingi (4 dolar) kazanıyor. Aile her gün 10 kova su için yaklaşık 50 şiling harcıyor.
Ama su tedariki istikrarlı değil. Su bulunmadığında aile hızla aldıkları duştan da mahrum kalıyor.
Mukuru'da yaklaşık bir milyon kişi yaşıyor. Evler karton mukavvadan veya plastik malzemelerden inşa edilmiş.
Maddi durumu biraz daha iyi olanların evleri ise oluklu saçtan yapılmış. Atıklar toplanmıyor, çoğu nehre karışıyor.
Yerel sivil toplum kuruluşu Mercy Mukuru bölgede dört ilkokuldan sorumlu. Burada yaklaşık 7 bin öğrenci var. Mercy Mukuru'nun başkanı Mary Killeen'e göre öğrencilerin neredeyse yarısının sabun alacak durumu yok.
Adhiambo, "Endişeliyim. Virüs bizim muhite yayılırsa çok kötü olur" diyor.
Orta ve Batı Afrika'da birçok ülkede çalışan eski WHO temsilcisi Dr Pierre Mpele, Afrikalı evlerde genelde ailelerin kalabalık yaşadığını ve bazı durumlarda küçük bir evde 12 kişinin kaldığını söyledi. Mpele, "Birçok yerde insanların kendilerini karantinaya almaları mümkün değil" diyor.
Su sıkıntısı yaşayanlar yalnızca yoksul semtlerde yaşayanlar değil. Johannesburg ve Chennai da geçen sene neredeyse susuz kaldı.
Chennai'nin kırsal bölgesinde yaşayan iki çocuk annesi Shanthi Sasindranath BBC'ye durumu anlattı:
"Geçen seneki gibi su sıkıntısı yaşanırsa, ellerimizi birkaç kere yıkamak için gereken temiz suya erişim sağlamak çok güç olacak."
Geçen sene yaşanan su kesintileri sırasında ailesi, 50 kilometreden uzak mesafedeki tarım bölgelerinden işlenmemiş su satın alabiliyordu.
Çok az sayıda umumi tuvalet ve su tedarik noktaları var. Sasindranath, halkın sağlıkla ilgili yapılan uyarıları dikkate almadıklarını söylüyor:
"Trenlerde insanlar birkaç santim mesafedekilerin yüzlerine öksürüyor, üstelik ağızlarını kapatmadan. Ben uyardığımda da bazıları özür dilecek, bazıları ise kavga çıkaracak."
Arkadaşları ve akrabaları da her gün evlerine ziyarete geliyor. Sasindranath insanlarla teması nasıl aza indirebileceğini düşünüyor:
"Çocuklarıma ellerini yavaş ve dikkatle yıkamalarını söylüyorum. Dışarıdan her geldiklerinde ellerini yıkamaları uyarısında bulunuyor. Yalnızca beş dakikalığına çıkmış olsalar bile. Ailece eskisi kadar seyahat etmiyoruz."
Glasgow Üniversitesi'nde sağlık hizmetleri konusunda uzman Dr Poppy Lamberton hükümetlerin virüsle mücadelelerini kuvvetlendirmeleri uyarısı yapıyor:
"Bazı hükümetler yoksul ama bireyler kadar yoksul değiller. Salgın durumunda tüm toplumu tecrit edebiliyor olmaları lazım."
WHO, pandemiyle mücadelede hükümetlere destek sağlamaya çalıştıklarını söylüyor ama Dr Mpele örgütün gelişmekte olan ülkelerde kullanılacak bir rehber hazırlaması gerektiği görüşünde.
Dr Mpele, Afrika'da çok büyük bir kriz yaşanmadan önce toplum liderlerinin de bir araya gelip ortak çaba içinde olmaları gerektiği çağrısı yapıyor:
"Virüsün Afrika'da hızla yayılmıyor olması umut ışığı yaratıyor. Vakaların çoğu Çin'den veya Avrupa'dan gelenlerde çıktı. Neden hızla yayılmadığını bilmiyoruz."
WHO, Afrika'da hiç seyahat etmeyen yerel halkta virüs bulaşanların sayısının düşük olduğunu bildirdi ve en uygun stratejinin yayılmasını durdurma olduğunu söyledi.
Mukuru'da ise son haftalardaki durumda hiçbir değişiklik yok.
Adhiambo savunmasız hissettiğini ve yapabildiği tek şeyin virüsün bölgelerine gelmemesi için dua etmek olduğunu söylüyor.
</doc>
<doc docid='bbc_haberler-dunya-51924684' lang='tur' type='mono' source_url='https://www.bbc.co.uk/turkce/haberler-dunya-51924684' term='COVID'>
Koronavirüs: İnsanlar üzerinde ilk aşı denemesi ABD'de yapıldı
Koronavirüse karşı insanlar üzerindeki ilk aşı denemesi ABD’de gerçekleştirildi.
Koronavirüse karşı insanlar üzerindeki ilk aşı denemesi ABD’de gerçekleştirildi.
Associated Press ajansının haberine göre, Seattle’daki Kaiser Permanente araştırma merkezinde dört gönüllüye aşı yapıldı.
mRNA-1273 adlı aşının bağışıklık sistemini güçlendirerek enfeksiyonu yenmesi umuluyor.
Ancak aşının piyasaya sürülmesinin 18 ay alabileceği belirtiliyor.
Normalde kızamık gibi virüslere karşı aşılar, zayıflatılmış ya da ölü virüsler kullanılarak geliştiriliyor.
Fakat bu aşı, Covid-19’a yol açan virüsten yapılmadı. Bunun yerine aşıda, laboratuvar ortamında virüsten kopyalanan genetik kodların küçük bir bölümü kullanıldı.
Deneme kapsamında gönüllülere 28 gün arayla toplam ikişer aşı yapılacak. Uzmanlar bu ya da geliştirilmekte olan diğer aşıların sonucu almanın aylar alacağına dikkat çekiyor.
Ulusal Sağlık Enstitüsü tarafından finanse edilen mRNA-1273, hayvanlar üzerinde testlere gerek görülmeden doğrudan insanlarda denendi. Normalde önce aşıların hayvanlarda bağışıklık sistemi tepkisine yol açıp açmadığına bakılıyor.
Fakat aşıyı geliştiren Moderna Therapeutics adlı biyoteknoloji şirketi, bunun daha önce denenmiş güvenli bir yöntem olduğunu söylüyor.
Aşının denendiği ilk gönüllü olan, 43 yaşındaki iki çocuk annesi Jennifer Haller, AP ajansına “Bu benim için bir şeyler yapma konusunda inanılmaz bir fırsattı” dedi.
</doc>
<doc docid='bbc_haberler-dunya-51962821' lang='tur' type='mono' source_url='https://www.bbc.co.uk/turkce/haberler-dunya-51962821' term='COVID'>
Koronavirüs: Küresel piyasalarda ‘Nakit kraldır’ dönemi
Küresel koronavirüs salgını karşısında merkez bankalarının aldığı önlemler yetersiz kalırken, yatırımcıların kriz algısının artmasıyla dolara dönerek, nakitte kalma eğilimleri artıyor.
Küresel koronavirüs salgını karşısında merkez bankalarının aldığı önlemler yetersiz kalırken, yatırımcıların kriz algısının artmasıyla dolara dönerek, nakitte kalma eğilimleri artıyor.
ING’nin Küresel Piyasalar Bölüm Başkanı Chris Turner, “Eğer nakit kralsa, nakit dolar da şu anda dünya başkanı. Satılabilecek her şey satılıp dolara dönüldü” dedi.
ABD dolarının diğer altı önde gelen para biriminden oluşan sepete karşı değerini ölçen ICE Endeksi, 100 puanı geçerek son üç yılın en yüksek düzeyine ulaştı. Dolar/TL paritesi, 2018 sonbaharından bu yana ilk kez 6,50 düzeyini geçerken, dolar, sterlin karşısında da 1985 yılından bu yana en yüksek düzeyine ulaştı.
Bank of America’nın hazırladığı bir raporda kullandığı EPFR Global verilerine göre, 11 Mart’ta sona eren beş günlük dönemde yatırımcılar 137 milyar dolarlık nakit ve nakit benzeri yatırım aracı topladı.
Bankanın fon yöneticileri arasında yaptığı bir araştırmada da, birikimler içerisinde nakdin oranı yüzde 4’ten yüzde 5,1’e yükseldi ve tüm zamanların en yüksek dördüncü aylık artışını kaydetti.
Bloomberg ajansına konuşan Barclays’in Hisse Türev Stratejisi Birim Başkanı Manees Deshpande, nakdin son dönemde en çok tercih edilen araç olduğuna dikkat çekti.
Deshpande, “Kısa vadeli kamu fonlarının çok ciddi mevduatlara sahip olması ve geçen hafta içerisinde yaklaşık 13 milyar dolarlık bir fon girişinin görülmesiyle nakit kral oldu” dedi.
Yatırımcıların risk algısının arttığı dönemlerde tercih ettiği, güvenli yatırım aracı olarak bilinen altın ve ABD Hazine tahvilleri de değer kaybetti.
Piyasa uzmanları, güvenli yatırım araçlarına satışların artmasının dolar talebini artırdığını ve bunun da bir kısır döngü yarattığını söylüyor.
Reuters haber ajansına konuşan Avustralya’da bulunan aracı kurum Pepperstone’nun Araştırma Direktörü Chris Weston, “Şu anda alıcı yok, likidite yüksek değil ve herkes piyasalardan çıkmaya çalışıyor” dedi.
Dolara olan talebin ve buna bağlı olarak değerinin artması, ABD’deki mali koşulların sıkılaşmasını ve bu para birimiyle borçlananların maliyetinin artmasına yol açıyor. Dolardaki bu yükselişin dünya genelinde makroekonomik dengeleri olumsuz etkileyebileceği belirtiliyor.
Piyasalarda koronavirüs salgını nedeniyle görülen satışların ardından ABD, Avrupa, İngiltere ve Japonya gibi ülkelerin merkez bankaları likiditeyi artırıcı önlemler açıkladı.
Ancak bu önlemler de mevcut satış eğilimlerini değiştirmeye yeterli olmamış gibi görünüyor. Reuters haber ajansına konuşan Sydney merkezli varlık yönetim şirketi Value Point’in İdari Direktörü Daniel Cuthbertson, piyasaların bir süre daha yönünü kaybetmiş şekilde hareket etmesini beklediklerini söyledi.
Cuthbertson, “Piyasaların şu aşamada yatırım yapılamaz olduğunu söyleyebilirim. Küresel anlamda çıkışlar kontrol altına alınana kadar piyasalar yönünü kaybetmiş bir şekilde hareket edecek” dedi.
Dünyanın önde gelen finans merkezleri olarak nitelendirilen bazı şehirlerde karantina uygulamasına gidileceği yönündeki söylentiler de yatırımcıların ve işlemcilerin tedirginliğini artırıyor.
Dünya genelinde şu ana kadar tespit edilen koronavirüs vakası 220 bini geçerken, can kayıpları da 9 bini aştı.
Özellikle Avrupa’da hem vaka hem can kayıplarındaki artışın devam etmesi hükümetleri de bazı sert önlemler almaya zorluyor.
Bu durumun yaratacağı etkilerin sadece ülke değil, küresel ekonomi üzerinde de olumsuz etkiler yaratması bekleniyor.
JP Morgan ekonomistler, ABD ekonomisinin önümüzdeki çeyrekte yüzde 14; Çin’in de yüzde 40’tan fazla küçülebileceğini tahmin ediyor.
</doc>
<doc docid='bbc_haberler-dunya-52509142' lang='tur' type='mono' source_url='https://www.bbc.co.uk/turkce/haberler-dunya-52509142' term='COVID'>
Koronavirüste ikinci dalga: Japonya'daki bir ada kısıtlamaların ne zaman kaldırılabileceğine dair yol gösterebilir mi?
Koronavirüs salgınının ilk aşamalarında virüsün yayılmasının kontrol edilmesi konusunda örnek olarak gösterilen Japonya'nın kuzeyinde yer alan Hokkaido adasından ikinci dalganın başladığına yönelik işaretler geliyor. Uzmanlar, olağanüstü halin çok hızlı kaldırıldığını ve ikinci dalganın bundan başlamış olabileceğini söylüyor.
Koronavirüs salgınının ilk aşamalarında virüsün yayılmasının kontrol edilmesi konusunda örnek olarak gösterilen Japonya'nın kuzeyinde yer alan Hokkaido adasından ikinci dalganın başladığına yönelik işaretler geliyor. Uzmanlar, olağanüstü halin çok hızlı kaldırıldığını ve ikinci dalganın bundan başlamış olabileceğini söylüyor.
Oysa bundan birkaç hafta öncesine kadar Hokkaido adası, virüsün yayılımının nasıl kontrol altına alınabileceğine dair bir model olarak gösteriliyordu.
Ancak Telegraph gazetesinde yer alan habere göre, artık uzmanlar, Hokkaido adasının sokağa çıkma kısıtlamalarının erken kaldırılmasının sonuçlarının neler olabileceğini gösteren bir örneğe dönüştüğünü söylemeye başladı.
Adanın koronavirüsle tanışması Şubat ayı başına dayanıyor. Şubat ayında düzenlenen Sapporo Kar Festivali'ne 2 milyondan fazla ziyaretçi geldi ve bu ziyaretçiler arasında yeni tip koronavirüsün ortaya çıktığı Çin'in Vuhan kentinden gelenler de vardı.
Adada, neredeyse tamamının kökeni festivale kadar takip edilen koronavirüs vakalarının hızlı bir şekilde artış göstermesinin ardından 29 Şubat'ta olağanüstü hal ilan edildi. Aynı zamanda okullar kapatıldı, kalabalık etkinlikler iptal edildi ve halka evde kalmaları çağrıları yapılmaya başlandı.
12 Mart itibarıyla adadaki koronavirüs vaka sayısı 118'e ulaştı ve böylece Hokkaido, Japonya'da en fazla vakanın görüldüğü bölge oldu.
Ancak alınan önlemlerin etkisini göstermesiyle, bir hafta içerisinde bölgedeki günlük vaka artışı 1-2 gibi düzeylere geriledi.
Vaka sayılarındaki düşüşün etkisiyle, yerel yönetimin artık ekonomiyi yeniden canlandırmak istemesiyle 19 Mart'ta olağanüstü hal kaldırıldı ve hem okullar hem de birçok işletme açılmaya başlandı.
Hokkaido Üniversitesi Sağlık Bilimleri Fakültesi'nden Enfeksiyon Kontrolü Bölümü öğretim üyesi Prof. Dr. Yoko Tsukamoto, Telegraph gazetesine yaptığı açıklamada, "O dönemde elimizde yeterli bir bilgi yoktu ve bu hastalığı yeterince anlayabilmiş değildik. O dönem eldeki bilgilerle, vaka sayısının günde 1-2'ye düştüğü dönemde, valinin olağanüstü hali kaldırmak konusunda doğru kararı vermiş olduğu söylenebilirdi. Ancak şimdi bunun yanlış olduğunu bilsek de o dönem yapılması gereken şey buydu" dedi.
Tsukomoto gibi birçok uzman bugün bunun yanlış bir karar olduğunu düşünüyor. Zira, sadece 26 gün sonra ve bir hafta içerisinde vaka sayısının 135 artmasının ardından sokağa çıkma kısıtlamaları yeniden getirildi.
Mevcut kısıtlamaların 6 Mayıs'ta sona ermesi öngörülüyor. Ancak Japonya genelinde bunun bir ay daha uzatılabileceği belirtiliyor.
Hokkaido'da Salı günü açıklanan verilere göre, 24 saat içerisinde 38 yeni vaka tespit edildi. Böylece adadaki toplam vaka sayısı 688'e yükseldi. Hokkaido, Japonya'da vaka sayısının en yüksek olduğu beşinci yer. Adada, bugüne kadar 27 kişi koronavirüs nedeniyle hayatını kaybetti.
127 milyon kişinin yaşadığı Japonya'da bugüne kadar 13 bin 576 vaka tespit edilirken, 376 kişi de yaşamını yitirdi.
</doc>
<doc docid='bbc_haberler-dunya-52347710' lang='tur' type='mono' source_url='https://www.bbc.co.uk/turkce/haberler-dunya-52347710' term='COVID'>
Koronavirüs: Covid-19'u atlatanların iyileşmesi ne kadar sürüyor?
Covid-19 sadece birkaç ay önce ortaya çıkmış bir hastalık. Ancak şimdiden hastalığa yakalananların eski sağlıklarına kavuşmalarının uzun zaman aldığını söyleyebiliyoruz.
Covid-19 sadece birkaç ay önce ortaya çıkmış bir hastalık. Ancak şimdiden hastalığa yakalananların eski sağlıklarına kavuşmalarının uzun zaman aldığını söyleyebiliyoruz.
Koronavirüse yakalanan bir kişinin iyileşme süresi, hastalığı ne kadar ağır geçirdikleriyle doğru orantılı. Pekçok kişi için Covid-19'un sıradan bir gripten farkı olmuyor.
Ancak hastalığı ağır geçirenlerde Covid-19 kalıcı izler bırakabilir.
Yaş, cinsiyet ve sağlık durumu virüsü kapan kişinin hastalığa nasıl tepki vereceği konusunda belirleyici etkenler arasında.
Hastaların geçtiği tedavi sürecinin ne derece ağır olduğu da iyileşme süresini etkileyen bir diğer etken.
Covid-19'a yakalananların çoğu sadece kuru öksürük ve ateş belirtilerini yaşıyor. Ancak eklem ağrıları, halsizlik, boğaz ve baş ağrısı da görülen semptomlar arasında.
Öksürük başta kuru oluyor. Ancak bazı hastalar, hastalığın ilerleyen evrelerinde balgam da atmaya başlayabiliyor. Bu balgamlarda virüsün öldürdüğü akciğer hücreleri bulunuyor.
Bu semptomlar istirahat ve bol sıvı tüketimiyle tedavi ediliyor. Tedavi sürecinde ağrı kesici olarak parasetamol tavsiye ediliyor.
Covid-19'u hafif geçirenler kısa sürede eski sağlıklarına kavuşuyor.
Ateş bir haftadan kısa bir sürede düşse de öksürük şikâyetleri bir süre daha devam edebiliyor.
Dünya Sağlık Örgütü'nün (WHO) Çin'deki veriler üzerinden yaptığı bir araştırma, hafif Covid-19 hastaları için iyileşme süresinin yaklaşık iki hafta olduğu belirtilmişti.
Kimileri için hastalık çok daha ciddi bir hâl alabiliyor. Enfeksiyonun yedi ile 10'uncu gününde hastanın durumu ağırlaşabiliyor.
Durumun ağırlaşması ani bir şekilde yaşanabiliyor. Nefes darlığı başlıyor ve akciğerlerde yanma hissi ortaya çıkıyor. Bunun nedeni virüsle savaşmaya çalışan bağışıklık sisteminin sağlıklı akciğer hücrelerini de hedef almaya başlaması oluyor.
Hastalığı bu şekilde geçirenlerin hastanede oksijen desteği alması gerekebiliyor.
Pratisyen hekim Sarah Jarvis, "Nefes darlığının iyileşmesi uzun zaman alabilir… Vücut, enflamasyonu tedavi etmeye çalışacaktır. Bu durumlarda eski sağlığa kavuşmak iki ila sekiz hafta sürebilir" diyor.
Jarvis hastalığı bu şekilde geçirenlerde uzun süre halsizlik gözlemlenebileceğini de ifade ediyor.
WHO, virüse yakalanan her 20 kişiden birininyoğun bakım tedavisine ihtiyaç duyacağını varsayıyor.
Yoğun bakımdaki hastalar ilaçlarla uyutuluyor ve solunum cihazlarına bağlanabiliyor.
Nedeni ne olursa olsun, yoğun bakım tedavisi gören bir hastanın nekahat dönemi ve tamamen iyileşmesi çok uzun zaman alabiliyor.
Yoğun bakımdan çıkarılan hastalar önce normal odalara alınıyorlar, ardından da nekahate evde devam ediyorlar.
Yoğun Bakım Tıp Fakültesi Dekanı Doktor Alison Pittard, yoğun bakımda yatımış bir kişinin eski sağlığına kavuşmasının 12 ile 18 ay sürebileceğini belirtiyor.
Uzun süre hastane yatağında yatmak, kas kaybına yol açabiliyor. Yoğun bakım yatış döneminde kaslarını yitiren ve güçsüz düşen hastaların, kuvvetlerini yeniden kazanmaları gerekiyor.
Bazı hastalar, yeniden yürüyebilmek için fizik tedaviye ihtiyaç duyuyor.
Yoğun bakımda alınan ilaçlar nedeniyle hastalar deliryuma girebiliyor, psikolojik sorunlar yaşayabiliyorlar.
Cardiff ve Vale Üniversitesi'nden fizyoterapist Paul Twose, "Bu hastalık özelinde bir sorun daha söz konusu. Viral yorgunluk kesinlikle çok önemli bir etken" diyor.
İtalya ve Çin'den bildirilen vakalarda tüm vücutta bitkinlik, en ufak harekette nefes darlığı, bir türlü geçmeyen öksürük nöbetleri ve düzensiz solunum rahatsızlıkları raporlanmıştı.
Hastalığı ağır geçirip atlatan bu kişilerde sürekli bir halsizlik de söz konusuydu.
Ancak genel sonuçlara ulaşmak da kolay değil.
Bazı Covid-19 hastaları yoğun bakımda görece kısa süre geçirirken bazı hastalar haftalarca solunum cihazına bağlı kalıyor.
Hastalığın çok yeni olmasından dolayı elde uzun vadeli etkileri incelemede kullanılacak herhangi bir veri yok.
Bağışıklık sistemi aşırı çalışıp akciğerlere hasar veren hastalarda, akut solunum sıkıntısı sendromuna (ARDS) rastlanabiliyor.
Fizyoterapist Twose, "Beş yıl sonra dahi fiziksel ya da psikolojik sorunlar yaşanabileceğini gösteren veriler elimizde mevcut" diyor.
Warwick Tıp Fakültesi'nden Doktor James Gill ise hastalığı atlatanların iyileşme sürecinde mutlaka psikolojik destek de almaları gerektiğini vurguluyor.:
"Nefes almakta güçlük çektiğinizde doktor size 'Solunum cihazına bağlamamız lazım. Sizi uyutacağız. Ailenizle vedalaşmak ister misiniz?' diye soruyor. Bunları yaşayan hastalarda tavma sonrası stres bozukluğuyla karşılaşmamız şaşırtıcı değil."
Bazı durumlarda hastalığı hafif atlatanlarda dahi sürekli halsizlik gibi kalıcı izler oluşma ihtimali de gözardı edilmiyor.
Dünya genelinde kaç kişinin Covid-19'a yakalanıp iyileştiğini söylemek pek mümkün değil.
Johns Hopkins Üniversitesi'nin verilerine göre 19 Nisan itibarıyla virüse yakalanan 2,5 milyona yakın kişiden 600 bini iyileşti.
Ancak her ülke farklı yöntemlerle veri topluyor. Bazı ülkeler iyileşen hasta verilerini yayınlamıyor. Ayrıca hastalığı hafif atlatanlar kayıtlara dahi girmiyor.
Matematiksel modellemeler, Covid-19'a yakalananların yüzde 99 ila 99,5'inin iyileşeceğine işaret ediyor.
Virüse yakalanan bir kişinin geliştirdiği bağışıklığın süresi konusunda elde çok fazla bilgi yok.
Ancak genel kanı, virüse yakalanıp iyileşenlerin yeterli ölçüde bağışıklık geliştirmiş olması gerektiği yönünde.
Virüse ikinci kez yakalandığı bildirilen ender sayıdaki kişinin testleriyle ilgili sorunlar yaşanmış olabileceği ifade ediliyor.
Özellikle Covid-19 aşısı üzerinde çalışanlar için bu soru hayati öneme sahip. Geliştirilecek olan aşının ne kadar dayanıklı olacağı konusu, virüse karşı bağışıklığın süresine bağlı.
</doc>
<doc docid='bbc_haberler-dunya-52580202' lang='tur' type='mono' source_url='https://www.bbc.co.uk/turkce/haberler-dunya-52580202' term='COVID'>
Koronavirüs: 'Katar'ın göçmen işçileri yiyecek dileniyor'
Guardian gazetesinin, 20'yi aşkın görüşmeye dayanarak kaleme aldığı özel haberinde, Katar'da binlerce göçmen işçinin Covid-19 salgını yayıldıkça işsiz, parasız ve çaresiz, mahsur kaldıkları anlatılıyor.
Guardian gazetesinin, 20'yi aşkın görüşmeye dayanarak kaleme aldığı özel haberinde, Katar'da binlerce göçmen işçinin Covid-19 salgını yayıldıkça işsiz, parasız ve çaresiz, mahsur kaldıkları anlatılıyor.
Dünyanın en zengin ülkelerinden biri olan Katar'da her dört kişiden birinin koronavirüs testleri pozitif çıkar ve salgın hızla yayılırken, felce uğrayan ekonomiden en ağır payın göçmen işçilere düştüğünü yazan Guardian, işini kaybedip ülkeden de ayrılamayan binlerce göçmenin yiyecek dilenmek zorunda kaldığını yazıyor.
Gazeteyle görüşen göçmen işçiler Dünya Kupası'na ev sahibi seçilen bu Körfez ülkesinde nasıl aniden işten atıldıklarını ve beş parasız kalakaldıklarını anlatıyorlar. Göçmen işçilerin bir kısmı çok çaresiz olmalarına rağmen ülkelerine de dönemediklerini, bazıları ise yardım kuruluşlarından ya da patronlarından yiyecek dilenmek zorunda kaldıklarını söylüyor.
Güvenlikleri nedeniyle görüşülen tüm göçmen işçilerin söyledikleri, isimleri değiştirilerek verilmiş.
Bangladeşli temizlikçi Rafiq Mart ayında işten çıkarılmış. "Fazla yiyeceğim kalmadı. Sadece pirinç ve mercimek var. Bir kaç gün daha yeter. Bu da bitince ne yapacağım?" diye soruyor.
Ekonomisi 2 milyonu aşkın göçmen işçiyle dönen Katar, şu anda dünyada nüfusa oranla salgının en yaygın olduğu ülke. Nüfusu yalnızca 2 milyon 800 bin olan ülkede 16 bin vaka var ve bunların yaklaşık dörtte biri son 10 gün içinde tespit edildi.
Salgın en çok göçmen işçiler arasında yaygın. Hükümet vakaların çoğunun hafif olduğunu ve şu ana kadar sadece 12 kişinin hayatını kaybettiği salgında ölüm oranının çok düşük olduğunu söylüyor.
Katar hükümetinin Nisan ayı ortalarında koronavirüs kısıtlamaları nedeniyle faaliyetlerini durduran şirketlere, işçilerini ücretsiz izne çıkarma ya da iş akitlerine son verme izni veren bir kararname yayınlamasıyla birlikte işten çıkarmalar başlamış.
Hükümet işçilerin, genellikle işverenler tarafından sağlanan,  kalacak yer ve yiyecek ihtiyaçlarının karşılanmasına devam edilmesi gerektiğini de bildirmiş ancak işçilerin tanıklıkları bazı durumlarda buna uyulmadığını gösteriyor.
Katar'a iki ay önce gelen bir güzellik uzmanı, maaşının sadece yarısını aldığını ve işten çıkarıldığını anlatıyor:
"Peki benim Filipinlerdeki ailem ne olacak? Benim göndereceğim parayla geçiniyorlar. Ben nasıl yiyecek alacağım. Bize yiyecek veren yok. Patronum bile vermiyor" diyor.
En kötü durumda olanlar ise çalışma izni olmayanlar ve 'serbest vize' denilen bir izinle ülkede kalanlar. Bunlar genellikle kısa dönemli ya da geçici işlerde çalışan, sürekli bir işverenleri olmadığı için kalacak yerleri ve gıdalarını kendileri bulmak zorunda olan insanlar.
Bangladeş'ten boya badana ustası Saidul bu şekilde 'serbest vize' ile Katar'da bulunanlardan biri. Mart ortalarından bu yana işsiz olduğunu anlatıyor. "Bütün biriktirdiğim parayı harcadım. Arkadaşlardan, akrabalarımdan borç alarak kira ödüyor ve yemek yiyebiliyorum. İş olmadan yaşamak çok zor. Koronadan korkmuyorum ama iş bulamamak büyük sorun" diyor.
Ev işçilerinin durumu da riskli. Nepal'den gelen bir grup "yatılı olmayan" ev işçisi, normal olarak gündüzleri evlerde çalışıp geceleri kendi kaldıkları odalara dönüyor. Ama salgın baş gösterince yanlarında çalıştıkları aileler onların yanında kalmalarını şart koşmuşlar. Fazla çalıştırılmaktan ve hastalanmaktan korktukları için bunu kabul etmeyenler işlerini kaybetmiş ve çok zor durumla kalmış.
Birlikte yaşayan bir grup ev işçisinden biri kendilerine iş bulan ajansın artık maaşlarının ödenmeyeceğine dair bir kağıt imzalamaya zorladığını anlatıyor. Mart ayının başından bu yana sadece 22 dolar almışlar.
"Hiç paramız kalmadı. Ajanstakilerden yiyecek dilendik. Sonunda bir şeyler verdi ama bu bitince ne yapacağız belli değil" diyor.
Doha'nın varoşlarındaki, çalışma kampları, fabrikalar ve atölyelerle dolu bu uçsuz bucaksız sanayi bölgesinin önemli bir kısmında Mart ayında salgının ortaya çıkmasından bu yana sokağa çıkma yasakları uygulanıyor.
Kalabalık yatakhanelerde yüzbinlerce işçinin yaşadığı bölgenin giriş çıkışları, metal barikatlar kurmuş polis tarafından kontrol ediliyor.
Hükümet şirketlere, karantinada ya da hükümetin koyduğu yasaklar nedeniyle izolasyonda olan işçilerinin ücretlerini ödeyebilmesi için 800 milyon doları aşkın kredi fonu açtı. Fakat Guardian'la konuşan sanayi bölgesindeki bazı işçiler kendilerine ücret ödenmediğini anlattılar.
Hindistan'dan işçi Feroz iki aydır sanayi bölgesinden çıkamadığını anlatıyor.
"Şirket bize Nisan ayı maaşımızı ödemeyeceğini söyledi ama biraz yiyecek verdi. Fakat artık o da bitti. Bir kaç gün önce bir kutu yumurta ve biraz yağ vermişlerdi. Hepsi bu. O kadar çok sorunumuz var ki. Adeta hapishanedeyiz" diyor.
Katar hükümeti yetkilileri ise sanayi bölgesine her gün 1000 kamyon yiyecek ve işçiler için koruyucu malzeme gönderildiğini söylüyor.
Katar'daki düşük ücretli göçmen işçilerin durumu aslında Körfez ülkelerinin çoğunda yaşananları yansıtıyor. Bu ülkelerin ekonomileri hemen tamamen Asya ve Doğu Afrika ülkelerinden gelen milyonlarca göçmen işçiye dayanıyor.
Kuveyt'te işini kaybeden ve evine dönemeyen göçmenler arasında intiharların arttığına ilişkin haberler var. Birleşik Arap Emirlikleri'nden işçiler de hem işlerini kaybettiklerini hem evlerine dönemediklerini söylüyorlar. Suudi Arabistan ise salgın sürecinde binlerce Etiyopyalı ev işçisini sınır dışı etti.
İnsan hakları örgütlerinden oluşan bir koalisyon Nisan ayında Körfez ülkelerine yolladığı mektup ile ucuz işgücü olarak kullanılan göçmen işçilerin salgın karşısında korumasız olduğunu kaydederek hükümetleri salgının yol açtığı ekonomik sıkıntıları azaltmak için adımlar atmaya çağırdı.
Katar hükümeti işçilere bedava test ve tedavi sağladığını ve salgını kontrol altına alabilmek için bir dizi sıkı kuralı yürürlüğe koyduğunu, yaygın bir bilgilendirme kampanyası sürdürdüğünü ve çok sayıda test yaptığını söylüyor.
</doc>
<doc docid='bbc_haberler-dunya-52500402' lang='tur' type='mono' source_url='https://www.bbc.co.uk/turkce/haberler-dunya-52500402' term='COVID'>
Koronavirüs günlerinde 1 Mayıs ve işçiler
.
Fransız AFP haber ajansı, 1 Mayıs Uluslararası İşçi Bayramı'nda dünya genelinde koronavirüsle mücadele sürerken çalışmak zorunda olan işçilerin fotoğraflarını derledi. Fransa'dan Meksika'ya, Türkiye'den Sırbistan'a dünyanın birçok yerinde işçiler için bu yıl farklı bir 1 Mayıs oluyor.
Fransa'nın Mulhouse şehrinde morg görevlisi olarak çalışan Désiria Wagner, salgın nedeniyle cenazeler yıkanmadığı ve definler de aile fertleri olmadan sessizce yapıldığı için Covid-19 döneminde farklı bir iş rutinine girenlerden.
Meksikalı Gabriela Sánchez bir psikolog. Tijuana'daki Espacio Migrante adlı göçmenlerle çalışan bir kuruluşta görevli. Sánchez ayda yaklaşık 200 terapi yapıyor. Meksikalı psikolog, birlikte çalıştığı gözmenler için duygusal riskin, fiziksel riskten daha yüksek olduğuna inanıyor.
Rize Jacobs, Güney Afrika'nın Johannesburg şehrinde yaşayan bir öğretmen. Gıda dağıtımı yapan bir yardım kuruluşunun mutfağında çalışıyor. "Bir köşede yiyecek bir şeyi olmadan oturan bir çocuk gördüğünüz zaman işte bir burada çalışıyor oluyoruz" diyor.
Sırbistan'ın Mladenovac şehrinde yaşayan Renata Gajic bir süpermarkette çalışıyor. Koronavirüs önlemleri kapsamında Gajic marketin verdiği yüz maskesiyle çalışmak zorunda
Caroline Belles, Barselona'da bir puzzle mağazasının yöneticisi. İki kişiyle birlikte çalışan Belles sosyal mesafeye uyduklarını eldiven ve maske kullandıklarını söylüyor. Herhangi bir risk teşkil ettiğini düşünmüyor çünkü yalnız yaşıyor ve ulaşımını bisikletle yapıyor, iş arkadaşlarıyla güvenlik kurallarına uyuyor.
Kunio Hayakawa bir balıkçı. Tokyo'daki dükkanını açık tutma kararı alan Hayakawa, Tokyo'da yaşadığı 'Shinagawa halkı için her şeyi yapmak istediğini o yüzden dükkanını kapatmadığını' söylüyor. Düzenli müşterilerinden bazılarının gelmeye devam ettiğini ifade eden Hayakawa, krizin sonuna kadar veya hükümet aksini söyleyene kadar açık kalacağını söylüyor.
Dave Stanton İngiltere'nin Hartley Wintney bölgesinde bir kasap. 'Halka hizmet için riski göze aldığını' söylüyor.
Helena Gonzalvo Sánchez Valencia'da bir polis memuru. Çalışmanın kendi sorumluluğu olduğunu düşünen Helena duruma herhangi bir şekilde katkısı olduğu için mutlu olduğunu söylüyor. Güvenlik önlemleri gereği maske ve eldivenle çalışıyor.
Batı Şeria, El Halil'de yaşayan İman Ebu Areesh yardım kuruluşu koordinatörü. İşine aşık çünkü bu sayede ihtiyaç sahiplerine yardımcı olabiliyor, salgınla beraber de yaptığı işin ne kadar doğru olduğunu bir kez daha gördüğünü söylüyor.
54 yaşındaki Gregory Stark, Miami'de çamaşır yıkama merkezlerinden birinde görevli. Korunmak için yüz maskesi ve eldiven kullanıyor.
Alexander Germanovich, Moskova belediyesinin temizlik görevlilerinden. Rus yetkililer, her haftasonu şehrin dezenfekte edilmesi talimatını vermişti. Yerel yönetimlerin bazılarında bu oran haftada birkaç defayı buluyor.
Lalita Kesharwani, eşi ile birlikte 22 yıldır Mumbai'de sebze satıyor.
Maria da Paz Pereira, Lizbon Hayvanat Bahçesi'nin baş görevlisi. Çalışmaya devam ederek herhangi bir risk aldıklarını düşünmüyorlar. Hayvanat Bahçesi'nin çok güvenli olduğunu ve hayvanların enfeksiyon kapmamaları için de gerekli bütün önlemleri aldıklarını söylüyorlar.
Morgan Dean-McMillan, Maryland'de cenazelerin yakıldığı merkezde taşıyıcı olarak çalışıyor. Her zaman bu işi yapmak istediğini ve salgın döneminde halka bir şekilde faydası dokunabildiği için mutlu olduğunu söylüyor.
Ekvadorlu Alexis Pereira mezarlık görevlisi. Guayaquil'in belediye başkanı binlerce kişinin öldüğü şehirde Covid-19 salgınının 'huzurlu bu kentte beklenmedik bir bomba etkisi yarattığını' söyledi.
Bülent Çoban damacana su dağıtıyor. İşinin riskli olduğunu düşünen Çoban geçinmek zorunda olduğu ve bu dönemde ailelere su dağıtımı önemli bir sorumluluk olduğu için çalıştığını söylüyor.
Yamileth Parra bir otobüs şoförü. Lozan'da toplu taşımada görevlilerin alması gereken tedbirler arasında şoförlerin temasının kesilmesi, şoförün yanındaki kapının kilitlenmesi, şoförün yanında dezenfektan bulundurulması ve her gece otobüslerin dezenfekte edilmesi yer alıyor.
Lübnanlı Riyad, bir benzin istasyonunda çalışıyor. "Allah ne yazdıysa o olur" diyor riskler ve sağlık durumu sorulduğunda.
İskoç Robin Barclay, sözleşmeli bir temizlik çalışanı. Etrafı dezenfekte etmenin Covid-19'un yayılmasını yavaşlatabileceğini ve hayat kurtarıcı olabileceğini söylüyor.
Profesyonel dezenfeksiyon şirketi yöneticisi olarak Barclay, kırılgan ve zayıf insanların buluduğu, tehlikeye daha açık bölgelerin ücretsiz dezenfekte edilmesinin bir kamu görevi olduğu görüşünde.
Stoyanka Dimitrova, Bulgaristan'da tren kondüktörü. Yolculardan ayrı tutulan kondüktörler eldiven ve maske kullanıyor.
Afgan Zainab Sharifi, fırında çalışıyor. Yedi çocuk annesi Sharifi, "Eğer çalışmazsam koronavirüsten önce açlık öldürecek ailemi" diyor.
Cezayirli Nassiba Belgherbi eczacı.
Eczacılar salgın döneminde halk arasında farkındalık yaratmaları istenen ilk meslek grubu oldu. Halka korunmaları için gerekli tedbirleri almalarını söyleyen eczacılardan Belgherbi "Gururla yaptığımız bir iş çünkü biz her zaman halka hizmet etmek için yemin ettik" diyor.
Susana Tuara, Buenos Aires'te sebze meyve satıyor. Tuara, müşterilerinin dükkanını kapatmaması ricasında bulunduğunu söylüyor. Yaptığı işi seven Tuara için çalışmak bir zevk.
Dubai'de temizlik görevlisi olarak Arjun Shrestha buraya Nepal'den göç etmiş. Tehlikeye rağmen çalıştığını çünkü başka türlü geçimini sağlayamayacağını söylüyor.
Thiago Firmino, Rio de Janeiro'da bölgesinde bir lider. Favelasını korumak için tehlikeyi göze almaya hazır olduğunu, hükümetin yeterince korumadığını söylüyor.
Hindistan'ın Faridabad şehrinde yaşayan Ranjan Bind çöp toplayıcısı. Her gün çalışıyor. Covid-19'a karşı tek koruması da başına ve yüzüne örtüğü bez.
.
</doc>
<doc docid='bbc_haberler-dunya-51750913' lang='tur' type='mono' source_url='https://www.bbc.co.uk/turkce/haberler-dunya-51750913' term='COVID'>
Koronavirüs (Covid-19): İran'da virüs nedeniyle okullar tatil edildi
İtalya'dan sonra İran'da da koronavirüs nedeniyle bütün okullar ve üniversitelerin kapatıldı. İran yetkilileri, okulların 20 Mart'a kadar kapalı kalacağını açıkladı.
İtalya'dan sonra İran'da da koronavirüs nedeniyle bütün okullar ve üniversitelerin kapatıldı. İran yetkilileri, okulların 20 Mart'a kadar kapalı kalacağını açıkladı.
Bu tarih İran'da kabul edilen Celali takvimine göre yıl sonuna denk geliyor ve alınan karar tatillerle birlikte okulların Nisan başına kadar kapalı olması anlamına geliyor.
İran Sağlık Bakanı Said Namaki, "İnsanlar bunu bir tatil fırsatı olarak görmesin. Herkes evde kalmalı ve uyarıları ciddiye almalı" dedi.
Sağlık Bakanlığı Sözcüsü Kianuş Cahanpur da son 24 saat içinde yapılan testler ile 591 yeni vaka daha tespit edildiğini, ülke çapında şu ana kadar virüse yakalananların sayısının 3513 olduğunu söyledi.
Yine son 24 saat içinde İran'da koronavirüsün neden olduğu Covid-19 hastalığı sonucu ölenlerin sayısı, 15 kişinin daha hayatını kaybetmesiyle 107'ye çıktı.
İran'da hastalığın en etkili olduğu bölgeler başkent Tahran ile güneyde Şiiler için kutsal olan Kum kenti ve çevresi.
Yetkililer salgının hızlı yayılışını durdurmak amacıyla önlemler açıklamaya başladılar. Okulların kapatılması kararı dışında, spor karşılaşmaları da askıya alındı ve çalışma saatlerinde kesinti yapıldı.
Fakat virüs İran'ın 31 vilayetinden 30'unda görülmüş durumda.
Koronavirüs salgınında bakanlar ve Cumhurbaşkanlığı yardımcıları da dahil önde gelen bazı hükümet görevlilerinin de hastalandığı açıklanmıştı.
Önceki gün Parlamento ile Muhafızlar Konseyi arasında uzlaştırma görevi yapan bir danışma konseyinin üyesi Muhammed Mir Muhammedi'nin Covid-19'dan öldüğü açıklandı.
Avrupa'da ise hastalığın en çok görüldüğü ülke İtalya.
İtalya'da dün açıklandığı üzere bugünden itibaren okullar 15 Mart'a kadar kapandı. Eğitim Bakanı Lucia Azzolina bu sürenin ihtiyaç halinde uzatılabileceğine işaret etti.
Ülkede şu ana kadar virüse yakalananların sayısı 3 bini aşıyor.
ABD'nin California eyaletinde, ilk kez bir kişinin koronavirüs nedeniyle hayatını kaybetmesinin ardından olağanüstü hâl ilan edildi.
ABD'de hastalıktan ölenlerin sayısı da bu son ölümle 11'e yükseldi.
Yetkililer, Sacramento kenti yakınlarındaki bir hastanade ölen 71 yaşındaki hastanın başka sağlık sorunları olduğunu ve bir yolcu gemisinde bulunduğunu söylediler.
California'da hayatını kaybeden hastanın, virüsü San Fransisco'dan Meksika'ya giden bir yolcu gemisinde kaptığına inanılıyor.
ABD'de şu ana dek 16 eyalette, 150 Covid-19 vakası bildirildi.
Dünya genelinde ise 80 binden fazlası Çin'de olmak üzere 92 bin vaka bulunuyor. Yine çoğu Çin'de olmak üzere 3 binden fazla kişi de hayatını kaybetti.
ABD'deki 11 ölümün 10'u Washington eyaletindeydi, ancak Teksas ve Nebraska eylaetlerinde de vakalar görüldü.
Washington ve Florida eyaletleri de virüsün yayılmasını önlemek için haftasonu olağanüstü hâl ilan etmişti.
</doc>
<doc docid='bbc_haberler-dunya-51930340' lang='tur' type='mono' source_url='https://www.bbc.co.uk/turkce/haberler-dunya-51930340' term='COVID'>
Koronavirüs küresel ekonomiyi sarstı: Kim hangi tedbiri alıyor, önlemler işe yarayacak mı?
Koronovirüs salgını giderek daha geniş bir alanı etkisi altına alırken ülkeler bir hafta öncesine göre daha koordine bir şekilde önlem paketlerini açıklamaya başladılar.
Koronovirüs salgını giderek daha geniş bir alanı etkisi altına alırken ülkeler bir hafta öncesine göre daha koordine bir şekilde önlem paketlerini açıklamaya başladılar.
ABD merkez bankası Fed, geçtiğimiz onbeş gün içinde politika faizini sıfır alt sınırına çekti. Zorunlu karşılıkları sıfırladı. Bankaların doğrudan borçlanma faizini 150 baz puan düşürdü. Üzerine  de 700 milyar dolarlık varlık alım programı başlattı.
Fed'den haftasonu gelen bu ağır bombardıman artık "global düşman" olarak görülen koronavirüsün ekonomide yaratması beklenen hasar konusunda önemli ipuçları veriyordu.
Maliye politikası bacağında da Fed'le uyum içinde çalışmak isteyen (hatta Fed'i de daha gevşek para politikasına çağıran ve bunu yaparken de Fed kredibilitesine zarar veren) bir ABD hükümeti var.  Maliye politikası hantal bir bürokratik yapıya sahip olduğundan kararlar daha geç alınabiliyor.
Demokratlar ve Cumhuriyetçiler henüz üzerinde çalıştıkları koronovirüs acil önlem paketini çıkaramadılar. Paketin bir an önce açıklanması ve bu iki politikanın uyum içinde çalışması ekonominin ihtiyacı olan desteğin daha hızlı bir şekilde kana karışmasında yardımcı olacaktır.
Avrupa Merkez Bankası (ECB) virüse karşı uygulayabileceği genişlemeci politikalar konusunda Fed kadar avantajlı bir konumda değil. Çünkü daha hala 2007-2009 krizi sonrası uyguladığı genişlemeci politikayı devam ettiriyor.
Euro bölgesinde pandemiden önce bile politika faizi -50 baz puandı ve ECB aylık 20 milyar Euroluk varlık alımlarını devam ettiriyordu.
Geçtiğimiz hafta toplanan ECB politika faizini daha negatif bir seviyeye çekmekten kaçındı. Zira negatif faiz bir yandan bankaları kredi vermeye teşvik etse de öbür taraftan kar marjlarını daraltıyor.
Belli bir noktadan sonra getirisinin götürüsünden az olmasından endişe ediliyor. Bunun yerine ECB 120 milyar euro ilave tahvil alımı yapacağını açıklarken bankalara verdiği uzun vadeli kredileri artırıp sermaye yükümlülüklerini gevşetti.
Avrupa'da uzun zamandır süregelen problem para ve maliye politikalarının koordinasyon içerisinde çalışmamaları. Her ne kadar ECB tek elden Euro bölgesi ülkelerini para politikasını belirlese de maliye politikasında bir uyum sözkonusu değil. Zaten bu yüzden 2009 krizinin üzerinden 10 yılı aşkın bir süre geçmiş olmasına rağmen Avrupa halen ekonomik olarak toparlanamadı.
ECB başkanı Lagarde 2008 benzeri bir finansal krizden kaçınabilmek için Euro bölgesi siyasetçilerini beraber karar almaya ve ekonomiyi desteklemeye çağırdı.  Almanya, İtalya, İspanya ve Fransa tarafından  açıklanan paketler vergi indirimlerinden işsiz kalan vatandaşların desteklenmesine, kredi garanti fonlarından iflasın eşiğindeki şirketlerin kurtarılmasına,  zordaki sektörlerin desteklenmesine kadar varan geniş bir yelpazeyi kapsıyor.
Görünen o ki koronovirüs gibi büyük bir ortak düşman Euro bölgesi hükümetlerini ortak bir çatı altında toplamayı başarıp daha önce görülmemiş bir koordinasyonun kapılarını aralıyor.  Avrupa'nın  ABD'den daha hızlı bir şekilde mali destek programlarını açıkladığına şahit oluyoruz.
TCMB, 2019'un ikinci yarısında başladığı faiz indirim sürecine 17 Mart tarihindeki toplantıyla devam etti. Politika faizi 100 puan daha düşürülerek yüzde 9.75'e çekilirken, bankalara reel sektöre kredi vermelerini teşvik etme amaçlı  likidite imkanı sağlandı.  Reel kredi koşullarını sağlayan bankalar için yabancı para zounlu karşılıklar 500 baz puan düşürüldü.
Global bir resesyon elbette bizi de vuracak ve TCMB'nin de buna karşı önlem alıp ekonomiyi canlandırmak istemesi de son derece anlaşılır. Öte yandan enflasyonun yüzde 12 olduğu bir ülkede politika faizindeki her ilave düşüş kırılganlıkları daha da artırır. Hele de global risk iştahının iyice düştüğü bir ortamda kurda yaşanacak yükseliş faiz indiriminin yaratacağı genişlemeci etkiyi fazlasıyla geri alabilir.
İşte tam da bu sebeplerden ötürü uzunca bir zamandır TCMB'nin faiz indirimlerinde ihtiyatlı davranmasını, enflasyon görünümü iyileşmeden gelen faiz indirimlerinin ileriye yönelik riskleri artırıp politika alanımızı daraltacağını ifade ediyorum. Son sekiz aylık dönemde bir taraftan agresif faiz indirimlerine gidilirken bir taraftan bu indirimlerin döviz kurunu olumsuz etkilememesi için TCMB rezervlerinin kullanılması bu kötü günlere geldiğimizde elimizdeki araçları oldukça sınırlıyor.
Mevcut konjonktürde kanımca en uygun olan politika TCMB'nin politika faizine dokunmayıp zorunlu karşılıkları düşürmek sureti ile ekonomiyi desteklemesi olur. Çarşamba günü gelen kararın en olumlu kısmı bu oldu.
Koordinasyonu iki boyutta görüyoruz. Bunlardan ilki uluslararası koordinasyon.  İşin bu boyutu çok kritik çünkü salgının son bulabilmesi için tek bir ülkenin çabası yetmiyor. Senkronize ve dayanışma içinde hareket etmek çok önemli.  Tıbbi tecrübelerin paylaşılması, izolasyon politikalarının elbirliğiyle uygulamaya konulması hem arkadan gelen ülkelere örnek oluyor hem de küresel bir farkındalık yaratıyor. Bu şekilde halkın bu tür özgürlük kısıtlayıcı önlemleri daha kolay benimseyip uygulamasına imkan sağlıyor.
Bu noktada bir dünya vatandaşı olarak hepimize görev düşüyor. İzolasyon politikalarının ciddiyetini idrak etmek ve etrafımızdakilere örnek olmak sureti ile bizler de koordinasyon içinde hareket edip salgının en kısa sürede son bulmasına katkı vermek zorundayız.
</doc>
<doc docid='bbc_51814168' lang='tur' type='mono' source_url='https://www.bbc.co.uk/turkce/51814168' term='COVID'>
Koronavirüs (Covid-19): İtalya’da ölü sayısı 827, vaka sayısı 12 bini aştı
Koronavirüsün yayılmasının önüne geçmek için ülke çapında sıkı tedbir ve kısıtlamaların uygulanmaya başladığı İtalya'da ölü sayısı 827'ye yükseldi. Toplam vaka sayısı da 12 bini aştı.
Koronavirüsün yayılmasının önüne geçmek için ülke çapında sıkı tedbir ve kısıtlamaların uygulanmaya başladığı İtalya'da ölü sayısı 827'ye yükseldi. Toplam vaka sayısı da 12 bini aştı.
İtalya Başbakanı Giuseppe Conte tarafından Pazartesi akşamı imzalanan kararname, ülkede insanların hareketliliğini kısıtlamayı ve bu yolla virüsün yayılmasının kontrol altına alınmasını hedefliyor.
60 milyonluk ülkenin tamamında Salı gününden itibaren uygulanan kararname seyahat kısıtlaması; sinema, tiyatro, müze gibi kamuya açık birçok mekanın kapatılması, toplanma yasağı, cenaze de dahil törenlerin iptali gibi gündelik hayatı derinden etkileyecek kurallar içeriyor.
Ülke genelinde 3 Nisan'a kadar tüm okulların kapalı kalması, spor müsabakalarının da durdurulması öngörülüyor.
Başbakan Conte, "evden çıkmama kararnamesi" diye nitelediği yeni tedbir paketini açıklamasının ardından sosyal medyada şu mesajı yayımladı:
"İtalya'nın geleceği bizim elimizde. Hepimiz üzerimize düşeni yapalım, toplumun iyiliği için bir şeylerden vazgeçelim. Söz konusu olan sevdiklerimizin, ebeveynlerimizin, çocuklarımızın, dede ve ninelerimizin sağlığı. "Ben evde kalıyorum" kararnamesini az önce imzaladım."
Başbakan Conte'nin Pazartesi akşamı yaptığı açıklamanın ardından ülke genelinde vatandaşların süpermarketlere akın ettiği haberleri gelmeye başladı. Bunun üzerine hükümet kaynaklarından İtalyan basınına yapılan açıklamalarda, yeni kuralların ihtiyaç alışverişine herhangi bir kısıtlama getirmediği vurgulandı. Haberlere göre gıda alışverişi için dışarı çıkmak gerekli ihtiyaçlar arasında sayılacak ve kısıtlamaya tabi tutulmayacak.
Kamu kurumları ve toplu taşıma araçları da şimdilik hizmet vermeye devam edecek.
Yeni tedbir paketiyle, daha önce ülkenin kuzeyindeki bölgelerde uygulanan yasak ve kısıtlamalar ülke geneline yayılacak.
Koronavirüsle mücadele amacıyla bir Avrupa ülkesinin genelinde ilk kez uygulanacak kısıtlamalar Salı günü İtalyan gazetelerinde şu manşetlerle yer aldı:
Başbakan Conte, ülke çapında uygulanacak yeni tedbirlere, yoğun bakıma alınan ve hayatını kaybedenler başta olmak üzere vaka sayılarındaki önemli artış nedeniyle karar verildiğini söyledi.
İtalya'da bugüne kadar yapılan testler neticesinde toplam vaka sayısı 12 bin 462'ye ulaştı. Toplam ölü sayısı Çarşamba günü açıklanan rakamlarla 196 artarak 827'ye ulaştı.
Yoğun bakımda 1028 kişi var.
Başta Lombardia olmak üzere vaka sayısının yüksek olduğu bölgelerdeki hastaneler, yoğun bakıma ihtiyaç duyan hasta sayısının fazlalığı nedeniyle zor durumda.
Hastanelerin kapasitesinin zorlandığı haberleri üzerine internet üzerinden bağış kampanyaları başlatıldı. Kitle fonlaması sitesi GoFundMe üzerinden 24 saat içinde yaklaşık 4 milyon Euro bağış yapıldı.
İtalyan basınına göre sağlık kurumlarına bağış yapanlar arasında moda evi Armani, Dolce&Gabbana ve sosyal medya yıldızı Chiara Ferragni de bulunuyor.
Öte yandan hükümet, koronavirüs tedbirlerinden olumsuz etkilenenlere destek için kredi borçları ve fatura gibi ödemeleri askıya almayı planlıyor. Ekonomi Bakanı Yardımcısı Laura Castelli yeni bir kararnameyle "özel şahıslar ve ailelerin" ev kredileri ve vergiler gibi ödemelerinin askıya alınacağını söyledi.
Ayrıca okulların kapatılması yüzünden evde kalan çocukların ebeveynlerine işlerinden izin alma imkanı ya da bebek bakıcısı masrafları için fon sağlanması öngörülüyor.
Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 119 bini, virüsün yol açtığı Covid-19 hastalığı yüzünden ölenlerin sayısı 4 bin 200'ü aştı.
Virüs şu an dünyada Türkiye dahil 118 ülkeye yayılmış durumda.
</doc>
<doc docid='bbc_haberler-dunya-51458887' lang='tur' type='mono' source_url='https://www.bbc.co.uk/turkce/haberler-dunya-51458887' term='COVID'>
Covid-19: 'Koronavirüs yüzünden doktorlar ve hemşireler Vuhan’a saçlarını kazıtarak gidiyor'
Çin'de Birleşmiş Milletler'e bağlı Dünya Sağlık Örgütü'nün COVID-19 adını verdiği koronavirüs salgınının başladığı Vuhan kentine gönderilen bazı sağlık görevlileri, bölgeye saçlarını kazıtarak gitmeye başladı.
Çin'de Birleşmiş Milletler'e bağlı Dünya Sağlık Örgütü'nün COVID-19 adını verdiği koronavirüs salgınının başladığı Vuhan kentine gönderilen bazı sağlık görevlileri, bölgeye saçlarını kazıtarak gitmeye başladı.
Çin Komünist Partisi'nin yayın organı China Daily gazetesi, Twitter hesabında Şaanşi'den Vuhan'a giden 20 kadar doktor ve hemşirenin toplu halde saçlarını kısmen ya da tamamen kazıtma görüntülerini yayımladı.
Şinhua haber ajansı da benzer bir videoda, bu önlemin hastalığın patojenlerin yayılmasına engellemeye yardımcı olabileceği gibi maskelerin takılması ve koruyucu giysilerin giyilmesini de kolaylaştırabileceği belirtildi.
Uzmanlar, hastanelerde zamana karşı yarış yaşandığını belirterek bunun önemli olduğunu zira bazı doktorların tuvalete gidecek zamanları olmadığı için altlarına bez bağladığını söylüyor.
Hastanelerdeki bazı sağlık personelinin dezenfektan nedeniyle ciltlerinin beyazlaştığı belirtiliyor.
Bölgeden gelen bazı fotoğraflarda da maskelerin doktorlar ve hemşirelerin yüzlerinde derin izler bıraktığı görülüyor.
Pekinli bir terapist, Washington Post gazetesine "Vuhan'daki her doktor ve hemşire büyük bir baskı altında. Hastaların kaygılandığını biliyoruz ama doktorlar da insan" dedi.
</doc>
<doc docid='bbc_haberler-dunya-52548108' lang='tur' type='mono' source_url='https://www.bbc.co.uk/turkce/haberler-dunya-52548108' term='COVID'>
Koronavirüs: Covid-19 salgını Orta Doğu'da uçuş yasaklarına rağmen nasıl yayıldı?
BBC Arapça Servisi muhabirleri birçok bölge ülkesinin İran ile uçak seferleriniyasaklamış olmasına rağmen faaliyetlerini sürdüren İran havayolu şirketi Mahan Air'in, Covid-19'un Orta Doğu'da yayılmasında rol oynadığını ortaya çıkardılar.
BBC Arapça Servisi muhabirleri birçok bölge ülkesinin İran ile uçak seferleriniyasaklamış olmasına rağmen faaliyetlerini sürdüren İran havayolu şirketi Mahan Air'in, Covid-19'un Orta Doğu'da yayılmasında rol oynadığını ortaya çıkardılar.
Uçuş izleme kayıtlarının analizini yapan ve Mahan Air havayolu şirketi içinden kaynaklarla görüşen BBC Arapça Servisi muhabirleri, birçok bölge ülkesinin İran bağlantılı uçuşlara yasak koymasına rağmen, havayoluna bağlı uçakların Ocak sonu ile Mart sonu arasında, İran'la Irak, Birleşik Arap Emirlikleri ve Suriye arasında yüzlerce uçuş yaparak faaliyetini sürdürdüğünü tespit etti.
Bu bulgulara göre, adı geçen ülkelerin tümünün, kendi koydukları yasaklara rağmen uçuşlara izin vermiş olması gerekiyor.
İran 31 Ocak tarihinde Çin'den bütün uçuşları durdurmuş, Şubat ve Mart aylarında da birçok ülke Orta Doğu'da koronavirüs salgınının merkez üssü haline gelen İran'la aralarındaki uçuşları yasaklamışlardı.
Ne var ki Mahan Air yasaklara rağmen uçuşlarını sürdürdü ve bu da yolcularının ve mürettebatının sağlığını tehlikeye attığı eleştirilerine yol açtı.
Koronavirüsü gittikleri ülkelere ve kendi ailelerine taşıyabilecekleri konusunda endişelerini seslendiren havayolu çalışanları ceza davası tehdidiyle susturuldu.
Mahan Air havayolu şirketi, BBC'nin sorularını yanıtlamadı.
Mahan Air, İran merkezli bir özel havayolu şirketi.
Şirket, 55 uçağı olduğunu ve dünyada 66 havaalanına yılda ortalama 5 milyon yolcu taşıdığını söylüyor.
Havayolunun İran'daki güçlü askeri örgütlenme Devrim Muhafızları ile bağlantıları daha önce gündeme gelmiş ve 2011 yılında ABD bu havayolu şirketine, Devrim Muhafızlarına silah ve personel taşıdığı suçlamasıyla yaptırım kararı almıştı.
Havayolu şirketi, Devrim Muhafızları'nın ilişkileri bulunan Suriye, Lübnan ve Irak gibi ülkelerdeki İran faaliyetlerine destek veriyor.
Uçakların sefer kayıtları inceleyip, Lübnan ile Irak'taki kaynaklarla görüşen BBC Arapça Servisi muhabirleri, bu ülkelerdeki ilk bilinen Covid-19 vakalarının da Mahan Air uçuşlarıyla seyahat etmiş olduklarını doğrulattı.
19 Şubat günü İranlı bir öğrenci, Mahan Air'in W55062 sefer sayılı uçuşuyla İran'ın başkenti Tahran'dan Irak'ın Necef kentine seyahat etti. Bu öğrenci 24 Şubat tarihinde Irak'ta Covid-19 olduğu resmen açıklanan ilk vaka idi.
20 Şubat günü 41 yaşındaki Lübnanlı bir kadın Kum kentine yaptığı hac ziyaretinden sonra Tahran'dan Mahan Air'in W5112 sefer sayılı uçağıyla Lübnan'ın başkenti Beyrut'a döndü. Bu kadın da ertesi gün yapılan açıklama ile Lübnan'daki ilk Covid-19 vakası olarak kayıtlara geçti.
Bu gelişmelere ve iki ülkede de tepkilere yol açmasına rağmen Mahan Air uçuşlarını sürdürdü.
Irak hükümeti aslında İran'la karşılıklı uçak seferlerini 20 Şubat tarihinden itibaren askıya aldı. Fakat BBC bu yasağın konmasından sonra İran ve Irak arasında, Irak hükümetinin de izni ile en az 15 uçuş daha yapıldığını ortaya çıkardı. Bu uçakların çoğu İran'dan Irak'daki Şiilerin kutsal mekanlarına hacı taşıyordu.
BBC'ye bir açıklama yapan Irak hükümeti bunların karşılıklı vatandaşların iadesi amacıyla yapılan uçuşlar olduğunu ve Irak Sivil Havacılık Kurumu'nun onayıyla yapıldığını bildirdi. Irak hükümeti Irak'tan İran'a uçuşların devam edeceğini ama İran'dan Irak'a gelişlerin sınırlandığını da kaydetti.
BBC'nin araştırması Mahan Air havayollarının Çin'de Covid-19 salgınının en hızla yayılıp zirve yaptığı dönemde İran ile Çin'in dört büyük kenti Pekin, Şanghay, Guangzu ve Şencen arasında seferlerini sürdürdüğünü de ortaya çıkardı.
Buradan Çin'e uçuş yasağını 31 Ocak'ta açıklayan İran'ın, kendi uçuş yasağını ihlal ederek Mahan Air'in bu uçuşlarına izin vermiş olması gerektiği anlaşılıyor.
Mahan Air'in Çin sosyal medya sitelerine koyduğu fotoğraflar, Ocak ayı sonlarından 20 Nisan tarihine kadar 6 uçuşun yardım taşıma amacıyla, sonuncusu 5 Şubat'ta yapılan 4 seferin de Çin'deki İran vatandaşlarının tahliye edilmesi için yapıldığını ortaya koyuyor.
Ancak, uçuş izleme verilerinin analizi ile Mahan Air tarafından yapılan resmi açıklamaları karşılaştıran BBC muhabirleri, bu tarihten sonra İran'ın Çin'e uyguladığı uçuş yasağına rağmen Mahan Air'in iki ülke arasında 157 sefer daha yaptığını ortaya çıkardı.
Diğer havayolu şirketleri uçaklarının tümünü yere indirmişken, sefer izleme kayıtları Mahan Air'in 31 Ocak ile 20 Nisan arasında İran ile Çin arasında doğrudan uçuş yapmayı sürdüren tek havayolu olduğunu gösteriyor.
BBC araştırmasına göre Mahan Air ayrıca salgının İran'da zirve yaptığı dönemde de İran'dan başka ülkelere yolcu taşımayı sürdürdü.
Suriye İran ile ülkesi arasındaki tüm uçuşları 8 Mart tarihinde yasaklamıştı. Ancak Mahan Air bu yasağın konmasından sonra 8 uçuş daha yaptı.
Mahan Air buna ek olarak aynı dönemde Dubai'ye 37, Türkiye'ye 19 ve aralarında Malezya ve Tayland'ın da bulunduğu başka ülkelere de 18 uçuş daha yaptı.
Aynı dönemde İran'dan başka ülkelere sefer yapan başka havayolları da vardı fakat Mahan Air bu kadar büyük ölçekli taşımacılık yapan tek havayolu şirketiydi.
BBC, havayolunun virüsün yayılmasını hızlandırdığı kaygılarını dile getiren mürettebatın susturulduğuna dair kanıtlara da ulaştı.
Şirket içinden güvenilir kaynaklara göre, Şubat ayı sonlarına gelindiğinde 50'yi aşkın Mahan Air personeli Covid-19 belirtileri gösteriyordu.
Mürettebat sosyal medya üzerinden kendilerine özel donanım ya da koruyucu giysi verilmediği şikayetlerini dile getirmeye başladı.
27 Şubat'ta personel ilk kez ses çıkardı. Şark adlı günlük gazetede yayımlanan bir makalede Mahan Air çalışanları Çin'e yapılan seferlerden sonra kendilerini izole etmeleri için izin verilmemesinden duydukları endişeyi aktarıyorlardı.
18 Nisan'da Mahan Air'in 1300 çalışanı havayolunu krizi kötü yönetmekle suçlayan bir açık mektuba imza attı.
Avia News tarafından yayımlanan mektupta ayrıca, mürettebatın Uluslararası Hava Taşımacılığı Birliği (IATA) tarafından tavsiye edilen koruyucu giysi ve donanım konusundaki taleplerinin defaatle duymazdan gelindiği kaydedildi. Uçuş personeli şimdi bir de ailelerine ve ülkeye virüsü yaymakla suçlandıklarını söylüyordu.
BBC, Mahan Air'in çalışanlarına imzalattığı ve onları kaygılarını açıkça ifade ederlerse mahkemeye vermekle tehdit eden "gizlilik anlaşması"nın bir kopyasını da elde etti.
Mahan Air ve İran ile uçuşlara kendi koydukları yasaklara rağmen şirketin seferlerine izin veren diğer ülkelerin yetkilileri BBC'nin sorularını yanıtlamaktan kaçındı.
</doc>
<doc docid='bbc_haberler-52458675' lang='tur' type='mono' source_url='https://www.bbc.co.uk/turkce/haberler-52458675' term='COVID'>
Koronavirüs ve karantina psikolojisi: İnfodemi ve komplo teorileri
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Salgın ve karantinaya nasıl ruhsal tepkiler vermemiz olası? Virüs çocuklara nasıl anlatılır? Bu dönemde aile içi ilişkilerimizi nasıl düzenleyebiliriz? Haberleri izlemeli mi yoksa uzak mı durmalıyız? Toplumsal kriz yönetimi nasıl olmalı? Ve ruh sağlığımızı ilgilendiren birçok soru daha... Uzman psikolog ve psikiyatristler cevaplıyor.
Serinin 6.  bölümünde salgın sürecinde sahte bilgi ve komplo teroilerinin yayılmına bakıyoruz. Başkent Üniversitesi ve Türk Psikologlar Derneği'nden Sosyal Psikolog Prof. Dr. Doğan Kökdemir insanların neden bu gibi süreçlerde sahte haber yaydığını ve bu bilgilere neden inandığımızı anlatıyor.
</doc>
<doc docid='bbc_haberler-turkiye-52391234' lang='tur' type='mono' source_url='https://www.bbc.co.uk/turkce/haberler-turkiye-52391234' term='COVID'>
Koronavirüs plazma tedavisi: Türkiye'de nasıl uygulanıyor, kimler bağışçı olabiliyor?
İsmail Kayar, Covid-19 nedeniyle hastane odasında yatarken eğer iyileşirse hastaneden çıkar çıkmaz hayata geçirmek üzere bir dizi karar aldı. Bunlardan biri de immün plazma tedavisi için bağışta bulunmaktı.
İsmail Kayar, Covid-19 nedeniyle hastane odasında yatarken eğer iyileşirse hastaneden çıkar çıkmaz hayata geçirmek üzere bir dizi karar aldı. Bunlardan biri de immün plazma tedavisi için bağışta bulunmaktı.
Altınbaş Üniversitesi Hukuk Fakültesi Öğretim Üyesi olan Kayar, "Yatakta internet üzerinden bu tedaviyi okudum. 'Ne kaybederim, halsizken biraz kan vermiş olurum' dedim. Baştan kafaya koydum" diyor.
Türkiye'de koronavirüsle mücadelede "immün plazma tedavisi" ay başında uygulanmaya başlandı.
Sağlık Bakanlığı Bilim Kurulu üyesi ve Ankara Üniversitesi Öğretim Üyesi Prof. Dr. Alpay Azap, Covid-19'a karşı plazmanın etkisinin halen araştırıldığının altını çiziyor, ancak başka kesin bir tedavi yöntemi olmadığı için ve hastaların fayda görebileceği düşüncesiyle uygulamaya geçildiğini anlatıyor.
Covid-19 geçiren bir kişinin bağışıklık sistemi koronavirüse saldıracak antikorlar geliştiriyor.
Glikoprotein yapısındaki moleküller olan antikorlar, kanın "plazma" adı verilen sıvısında oluşuyor.
Bu nedenle immün plazma tedavisinde Covid-19 tanısı konan ve tedavi sürecinin ardından iyileşen kişilerin kanından "plazma" adı verilen sıvı alınarak, hasta kişiye naklediliyor.
Bu antikorların, yoğun bakımdaki yüksek riskli hastaların iyileşmesine yardımcı olması umuluyor.
BBC Türkçe'ye konuşan Prof. Dr. Alpay Azap, "Beklentimiz, bunu (plazmayı) hastaya verdiğimizde antikorların virüsü etkisiz hale getirmesi" diyor.
Dokuz gün hastanede yatan İsmail Kayar BBC Türkçe'ye yaptığı açıklamada, yoğun bakımda tedavi görmediğini, yine de hastalığı çok ağır geçirdiğini anlattı:
"Hastaneye gittiğimde etlerim dökülecekmiş gibi eklemlerim ağrıyordu. Ne tarafa yatsan o tarafın acıyor. 5 gün süreyle ben ne bir şey yiyebildim, ne su içebildim. Nefes alıyorsun, yetmiyor. Lavaboya gidip geliyorsun sanki 5 kilometre koşmuşsun gibi yorgun hissediyorsun."
Kayar'a immün plazma tedavisi uygulanmamış, zira uygulanacak hastaların seçilmesinde belli kriterler aranıyor.
Prof. Dr. Azap yoğun bakımdaki ağır hastanın kanında bazı değerlerin düşük ya da yüksek olması ve hastanın oksijen desteğine ihtiyaç duyması gibi kriterlere bakıldığını söylüyor.
"Plazmayı hastalığın 7 ila 14'üncü günü arasında kullanmak gerekiyor, çünkü 14 gün geçtikten sonra çok fazla işe yaramıyor" diyor.
Sağlık Bakanlığı bünyesinde enfeksiyon, dahili, hematoloji, yoğun bakım ve transfüzyon tıbbı uzmanları bir araya gelerek immün plazmanın nasıl tedarik edileceğine ve tedavinin nasıl uygulanacağına dair bir rehber hazırladı.
Bu rehbere göre,  "genel olarak çok güvenli" olduğu belirtilmekle birlikte plazma tedavisinin yan etkileri de bulunabiliyor. Rehberde "yüzde 1 oranında ateş, kaşıntı, kızarıklık ve diğer alerjik reaksiyonlar, on binde 1 ila beş yüz binde 1 arasında ise viral hepatit ve HIV görülebileceği" kaydediliyor.
Plazma immün tedavisi uygulanmasına hastayı tedavi eden ekip karar veriyor. Tedavi ekibi hastaya plazma gerektiğine karar verirse, Kızılay Kan Merkezi'ni arıyor. Kızılay da tüm Türkiye'yi kapsayan immün plazma bankasından hastanın kan grubuna uygun plazmayı tedarik ediyor ve hastaneye ulaştırıyor.
Prof. Dr. Azap, Kızılay'ın süreci yönetmesindeki amacın "hasta yakınlarını plazma bulmak zorunda bırakmamak" olduğunu söylüyor ve ekliyor:
"Bu iş suistimale de açık. Bazı hasta yakınları 'Ne gerekiyorsa yapalım. Ne kadar para istiyorsanız verelim' noktasına da geliyorlar haklı olarak. Bu tür durumları engellemek adına, 'Kan bağışı olsun ve Kızılay organize etsin' dendi."
Ancak buna rağmen sevdiklerinin hızla iyileşmesini uman hasta yakınları, sosyal medyadan ilanlarla bağışçı arıyor.
Covid-19 hastası olduğu klinik testlerle kanıtlanmış ve tedavi sürecinin üzerinden 14 gün geçmiş kişiler bağışta bulunma başvurusunda bulunabiliyor.
Kızılay da tüm Türkiye çapında Covid-19 tetkiki istenen hastaların bilgilerinin girildiği halk sağlığı yönetim sistemi veri tabanına erişiyor. Bu listelerden iyileşen hastalar aranarak plazma bağışçısı olmak isteyip istemedikleri soruluyor.
Bağış yapılmadan önce söz konusu kişiye tekrar test yapılıyor.
Test sonucu negatif çıkanlar, Kızılay'ın plazma için belirlediği kan bağışı noktalarına gidiyor.
Ardından bağışçının onayı alınıyor ve kan vermesinde sakınca olup olmadığının tespiti için muayene ediliyor, kanına laboratuvar testleri uygulanıyor.
Test sonuçları uygun olan bağışçının kanında bulunan plazma, aferez cihazında ayrıştırılarak alınıyor, kandaki diğer bileşenler bağışçıya geri veriliyor.
İşlem 45-60 dakika sürüyor.
Prof. Dr. Azap, "Bağışçı olmanın herhangi bir zorluğu yok. Kan bağışçısı olmakla aynı şey. İşlem birebir aynı" diyor.
İsmail Kayar da 14 günlük karantina sürecinin ardından plazma bağışında bulunmadan bir gün önce hastaneye çağrıldığını anlatıyor:
"Detaylı kan tahlilleri ve koronavirüs testi yine yapıldı. Test sonucu tekrar negatif çıktı. Kanda antikor ürediği tespit edildi. Kan verebileceğim söylendi."
Hastalık, ameliyat geçmişi ve sigara kullanımı gibi soruların olduğu bir form doldurduktan sonra kan verdiğini anlatan Kayar, işlemi şöyle özetliyor:
"Bir makine var. Koldan damar yolu açıyorlar. İğneyle bağlanıyorsunuz makineye. İşlem yapılırken bir ağrı, sancı yok. Bazen 'elini sık, bırak' diyorlar. Makine kanı alıyor, ayrıştırıyor, sonra geri veriyor."
İmmün plazma bağışı, ilk bağışın yapıldığı tarihten itibaren 7-10 gün aralıklarla bir ayda en fazla 3 kez yapılabiliyor.
Kayar'ın plazmaları 3 kişide kullanılmış. "'Normalde donduruyoruz, ihtiyaç halinde veriyoruz, ama çok bekleyen var' dediler. 'Durumları da iyiye gidiyor' dendi ertesi gün."
Kayar, röportajın yapıldığı günün ertesi günü tekrar bağış yapmayı planlıyordu. Ondan bir hafta sonra da 3. kez bağış yapacağını söyledi.
Bağışta bulunmak isteyen kişiye laboratuvar testiyle Covid-19 teşhisi konması ve bu kişinin iyileştiğinin klinik olarak 2 testle kanıtlanması gerekiyor.
Bunlar haricinde bağışçılarda şu kriterler aranıyor:
Sağlık Bakanlığı, bu bağışın sağlık açısından bir risk taşımadığını kaydediyor.
Aferez işlemi esnasında kanın ayrıştırılması için kullanılan setlerin tek kullanımlık ve steril olduğunun altı çiziliyor.
Tedavinin ücretsiz olduğu ve masrafların Sağlık Bakanlığı tarafından karşılandığı belirtiliyor.
Prof. Dr. Azap, kanındaki antikorları bağışlamanın bağışçıyı koronavirüse karşı zayıf düşürmeyeceğini söylüyor:
"Antikorlar B-lenfosit dediğimiz bağışıklık hücrelerimiz tarafından sürekli sentezleniyorlar, dolayısıyla sizden aldığımız antikorlar sizi zayıflatmayacak."
Prof. Dr. Azap, immün plazma tedavisinin ne kadar etkili olduğunun bilimsel olarak tartışmalı olduğunu söylüyor:
"Viral hastalıkların kontrolü daha çok bağışıklık hücreleri sayesinde olur. Antikorların virüslerin kontrolünde katkısı var ama sınırlı. Virüsler hücre içine girip çoğalırlar, dolayısıyla antikorların etkisinden kaçabilecek mikroorganizmalardır."
Prof. Dr. Azap, hastalığı geçiren bazı kişilerde antikor oluşmadığını veya bazı kişilerde antikor kanda varken hâlâ solunum salgılarında virüs olabildiğini ya da negatif olan virüsün tekrar pozitifleşebildiğini anlatıyor, "Bunlar antikora dayalı bütün tedavilerin etkisiyle ilgili bilimsel ortamda ciddi soru işaretleri oluşmasına yol açıyor" diyor.
Ancak dünyada Covid-19'a karşı kesinleşmiş bir tedavi yöntemi ya da aşı olmadığı için diğer bazı ülkelerde de uygulanıyor.
Covid-19 tedavisinde immün plazma yöntemi ilk olarak Çin'de az sayıda kişi üzerinde yapılan deney niteliğindeki çalışmalarda uygulandı.
BBC bilim muhabiri Rebecca Morelle, ABD'de şu ana kadar 600 civarında hastaya plazma tedavisinin uygulandığını bildiriyor.
İngiltere de bu hafta bu yöntemi ulusal çapta deneyeceğini açıkladı. Denemeler başarılı olursa, iyileşmiş insandan alınan plazmanın Covid-19 hastasının iyileşme hızını ve hayatta kalma şansını artırıp artırmayacağı incelenecek.
Prof. Dr. Azap, Türkiye'de Covid-19 hastalarına pek çok destek ve ilaç tedavisi aynı anda uygulandığı için immün plazma tedavisinin etkisini şu an ölçmenin zor olduğunu söylüyor.
"Bu hastalar ağır seyrettiği için her şey deneniyor. Elimizden gelen her şeyi yapmak istiyoruz. Dolayısıyla bu hastalardan yanıt aldığınız zaman plazma tedavisi mi iyileştirdi söylemeniz zor, almadığınız zaman işe mi yaramadı, bunu da söylemeniz zor" diyor.
Plazmanın Covid-19 hastalarındaki etkisini ölçmek için "karşılaştırmalı kontrollü çalışmalara" ihtiyaç olduğunu söyleyen Azap, "Bu çalışmalar da hem dünyada hem bizim ülkemizde başlatılmış durumda şu an. Ama daha çok başındayız, kesin bir şey söyleme şansımız şimdilik yok" diyor.
İyileşen hastaların kanını tedavide kullanmak tıpta yeni bir fikir değil. 100 yıldan eskiye giden bir tarihi var.
Yakın zamanda yine koronavirüs kaynaklı Sars ve Mers'in yanı sıra Ebola ve domuz gribi salgınlarında da uygulandı.
Azap, daha önceki salgınlarda kullanımı sırasında bu yöntemin "kısmen" başarılı olduğunu söylüyor,  "Zaten onlarda kesin bir başarısı olsaydı standart bir tedavi yöntemi olurdu bu" diyor ve ekliyor:
"Ama başka tedavisi de olmadığı için bu hastalığın ve hastaların fayda görebileceğini düşündüğümüz için, uygun hastalara uygulanması gerektiğini düşünüyoruz."
"Yoğun bakımda yatanların halini görse insanlar, gelir verir" diyen İsmail Kayar, plazma bağışında bulunmanın bir "vazife" olduğunu söylüyor:
"Bunu (antikor) boşuna taşımaktansa gidip vermek lazım. Hayat kurtarıyorsun. İnsanın yapabileceği bundan büyük iyilik olmaz. Bünyemiz bizden habersiz üretiyor bu kıymetli şeyi. Belki de bizim verdiğimiz 200 cc'lik kanla çıkacaklar yoğun bakımdan, hayatlarına geri dönecekler. Bu çok kıymetli. Bunu esirgememek lazım."
</doc>
<doc docid='bbc_haberler-dunya-51847335' lang='tur' type='mono' source_url='https://www.bbc.co.uk/turkce/haberler-dunya-51847335' term='COVID'>
Koronavirüs (Covid-19): Tom Hanks, eşinin ve kendisinin testlerinin pozitif çıktığını açıkladı
Amerikalı aktör Tom Hanks, kendisinin ve eşi Rita Wilson'ın Avustralya'da yaptırdıkları koronavirüs testlerinin pozitif çıktığını açıkladı.
Amerikalı aktör Tom Hanks, kendisinin ve eşi Rita Wilson'ın Avustralya'da yaptırdıkları koronavirüs testlerinin pozitif çıktığını açıkladı.
Tom Hanks, Instagram hesabından yaptığı açıklamada, koronavirüsün neden olduğu Covid-19 hastalığının belirtileriyle ilgili şüpheleri üzerine doktorların tavsiyesi üzerine test yaptırdıklarını söyledi.
Hanks, test sonuçlarının pozitif çıkması üzerine bir süre kendisinin ve eşinin karatinada olacaklarını belirtti.
Amerikalı aktör, kamuoyunu gelişmeler hakkında bilgilendireceklerini kaydetti.
Tom Hanks ve Rita Wilson, 63 yaşında.
Çift, Hanks'in Elvis Presley'in hayatıyla ilgili çektiği bir film nedeniyle Avustralya'daydı.
İstatistik sitesi Worldometers'a göre Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 126 bini, virüsün yol açtığı Covid-19 hastalığı yüzünden ölenlerin sayısı 4 bin 600'ü aştı.
Dünya Sağlık Örgütü, Çarşamba günü koronavirüsü "pandemi" (salgın) olarak sınıflandırdı.
Virüs Türkiye dahil 120'den fazla ülkeye yayılmış durumda.
Australya'da bilinen vaka sayısı 139, Covid-19 hastalığı sonucu hayatını kaybedenlerin sayısı ise 3.
</doc>
<doc docid='bbc_haberler-dunya-51509570' lang='tur' type='mono' source_url='https://www.bbc.co.uk/turkce/haberler-dunya-51509570' term='COVID'>
Covid-19: Avrupa'da koronovirüsten ilk ölüm Fransa'da oldu
Fransa'da Çinli bir turistin koronavirüsten öldüğünün açıklanmasıyla Asya dışında ilk ölüm vakası kayda geçmiş oldu.
Fransa'da Çinli bir turistin koronavirüsten öldüğünün açıklanmasıyla Asya dışında ilk ölüm vakası kayda geçmiş oldu.
Sağlık Bakanlığı'ndan yapılan açıklamada, ölen kişinin 80 yaşında olduğu, 16 Ocak'ta Çin'in Hubei eyaletinden Fransa'ya geldiği ve 25 Ocak'ta Paris'te karantinaya alındığı belirtildi.
Fransa, Ocak ayında ilk koronavirüs vakasını açıklayan Avrupa ülkesi olmuştu. Buradaki 11 vakanın 6'sının hala hastanede olduğu, bunlardan birinin de ölen kişinin 50 yaşındaki kızı olduğu, ancak durumunun iyiye gittiği ifade edildi.
Çin'de koronavirüsün yayılmasını önlemek amacıyla, yeni yıl tatilinin ardından başkent Pekin'e dönüş yapan herkesin 14 gün karantinada kalması emri verildi, karara uymayanların cezalandırılacakları bildirildi.
Ülkede koronavirüsten ölenlerin sayısı 1500'ü, virüse yakalananların sayısı da 66 bini aştı. Hubei eyaletine bağlı Vuhan bölgesinde Aralık ayında ortaya çıkan yeni koronavirüse Covid-19 adı verildi.
Cuma günü resmi medya kanallarından duyrulan açıklamada, kişilerin evlerinde kendilerini karantina altına almaları veya bu amaçla belirlenmiş hastanelere gitmeleri istendi.
Bu önlemin, Çin yeni yılı kutlamaları nedeniyle farklı şehirlere gitmiş insanların geri döndüğü bir dönemde, 20 milyon nüfuslu başkentte virüs salgınını önlemek amacıyla alındığı belirtiliyor.
Ancak bu uygulamanın ne şekilde hayata geçirileceği, Pekin'de ikamet etmeyenleri veya yurt dışından gelenleri de kapsayıp kapsamayacağı konusunda henüz net bir bilgi bulunmuyor.
25 ocak'ta kutlanan Çin yeni yılı nedeniyle milyonlarca kişi farklı bölgelere seyahat etmiş, virüsün yayılmasına karşı tedbir olarak yeni yıl tatili uzatılmıştı.
Çin Ulusal Sağlık Komisyonu, Cumartesi günü 143 kişinin daha eklenmesiyle ölenlerin sayısının 1523'e, 2641 yeni vaka teşhisi ile virüse yakalananların sayısının da 66 bin 492'ye ulaştığını kaydetti.
Çin Dışişleri Bakanı Wang Yi, Cumartesi günü bir açıklama yaparak Çin'de koronavirüsün yayılmasının "genel olarak kontrol altına alındığını" söyledi.
Bakan Wang, Hubei eyaleti dışında yeni vakaların sayısının son 11 gündür art arda düşmekte olduğunu, iyileşenlerin sayısında da hızlı bir artış kaydedildiğini ifade etti.
Afrika'da ilk vaka Mısır'da çıktı
Mısır Sağlık Bakanlığının Cuma günü bir hastayı teyit etmesi ile Afrika'da da ilk koronavirüs vakası saptandı.
Bakanlıktan yapılan açıklamada, hastanın yabancı uyruklu olduğu ve bir hastanede karantinaya alındığı belirtildi.
Böylece Çin dışında 25 ülkede 500'ü aşkın koronavirüs vakası tespit edildi. Hong Kong, Filipinler, Japonya ve Fransa'da birer kişi olmak üzere Çin dışında toplam dört kişi koronavirüs nedeniyle hayatını kaybetti.
Sağlık görevlileri de hasta
Çin'de, 1716 doktor ve hemşirenin hastaları tedavi ederken, koronavirüse yakalandığı ve bu kişilerden altısının hayatını kaybettiği açıklandı.
Bunlardan biri de koronavirüse ilk dikkat çeken ve kendisi de kaptığı virüsten hayatını kaybeden Çinli doktor Li Wenliang oldu.
Ülkede son haftalarda birçok hastanede personelin saatlerce ara almadan çalıştığı ve bazen koruyucu giysiler giymedikleri bildirilmişti.
Birleşmiş Milletler'e bağlı Dünya Sağlık Örgütü (WHO) Genel Direktörü Tedros Adhanom Ghebreyesus, Çinli sağlık çalışanlarının nasıl ve ne şekilde virüsü kaptığıyla ilgili bilgilere ihtiyaç duyduklarını söyledi.
Bu hafta sonu Çin'de araştırmalar yapacak olan WHO'ya bağlı bir ekip, resmi olarak Covid-19 adı verilen virüsün yayılma derecesi ve şiddetine dair bilgi toplayacak.
Ekip 12 uluslararası 12 de Çinli uzmandan oluşacak.
İngiltere'de başkent Londra'da bir konferansa katılanlardan birinin daha sonra koronavirüse yakalandığı belirlenince sağlık yetkilileri yüzlerce katılımcı ile irtibata geçerek önlem almaları yönünde uyarıda bulundu.
İngiltere'de bugüne dek belirlenen koronavirüs vakası 9 oldu.
Çin'de virüsün yayılmasını önlemek amacıyla birçok okulda yeni yıl tatili Şubat ayı sonuna kadar uzatıldı.
Çin ile sınır olan Vietnam'da toplam 16 koronavirüs vakası tespit edildi, başkent Hanoi yakınlarındaki köylerde yaşayan binlerce kişi karantinaya alındı.
Uluslararası yardım kuruluşu Kızıl Haç, Kuzey Kore'ye sağlık alanında para ve ekipman aktarılması amacıyla, ülkeye yönelik yaptırımların gevşetilmesi çağrısında bulundu. Olası bir koronavirüs salgınına hazırlıklı olmak için koruyucu giysi ve test cihazlarına acil ihtiyaç olduğu belirtildi.
</doc>
<doc docid='bbc_haberler-dunya-51908595' lang='tur' type='mono' source_url='https://www.bbc.co.uk/turkce/haberler-dunya-51908595' term='COVID'>
Koronavirüs - Fed'in sürpriz faiz indirimi, piyasaların paniğini kontrol edemedi
ABD Merkez Bankası'nın (Fed) Pazar günü sürpriz bir şekilde faiz indirimine gitmesi ve 700 milyar dolarlık varlık alım programına başladığını açıklaması piyasalarda koronavirüs nedeniyle oluşan paniğin önüne geçemedi.
ABD Merkez Bankası'nın (Fed) Pazar günü sürpriz bir şekilde faiz indirimine gitmesi ve 700 milyar dolarlık varlık alım programına başladığını açıklaması piyasalarda koronavirüs nedeniyle oluşan paniğin önüne geçemedi.
Asya'da piyasaların açılmasıyla başlayan düşüş Avrupa ve ABD borsalarına da yansıdı.
ABD'de S&P 500 şirketleri, piyasaların açıldığı ilk andan itibaren 2 trilyon dolar değer kaybetti.
Fed, Pazar günü yaptığı açıklamada koronavirüs salgınının birçok ülkede ekonomik aktiviteye zarar verdiğini belirterek faizi yüzde 0 ile yüzde 0,25 bandına indirdi.
Fed'in belirlediği faiz oranı, hem finansal kuruluşların kısa süreli borçlanması hem de tüketici faizlerinin belirlenmesinde etkili.
Fed bu adımı atırken dünyanın diğer merkez bankalarıyla işbirliği içinde bu kararı aldığını açıkladı. Japonya, Avustralya, Yeni Zelanda, Çin, Güney Kore ve Filipin Merkez Bankaları da faiz indirdi veya acil durum önlemleri açıkladı.
Piyasalarda Türkiye Cumhuriyet Merkez Bankası TCMB'nin de bu Perşembe günü yapacağı toplantıda faiz indirimine gideceği beklentisi ağırlık kazandı.
Bloomberg dolar endeksi yüzde 0,4 değer kaybı yaşasa da Dolar/TL kurunda gün içinde yüzde 1 oranında yükseliş görüldü.
Dolar/TL, 6,40 seviyesini test etmeye başlamış durumda.
Fed'in Pazar günü yaptığı açıklamanın ardından ABD'de vadeli endeks kontratları düştü.
Pazartesi günü ise piyasalar son altı yıldan beri görülen en büyük kayıplarını yaşadı.
Avrupa borsaları dünyanın başlıca merkez bankalarının koronavirüs salgını nedeniyle aksayan ekonomiye destek önlemleri almasına rağmen yatırımcılar arasında devam eden paniğin etkisiyle sert geriledi.
İtalya ve İspanya başta olmak üzere Almanya ve Fransa gibi Avrupa ülkelerinde sosyal hayatın kısıtlanması ve kimilerinde sınırların kapanması üzerine piyasalar sert tepki verdi.
European Stoxx 600 endeksinde yüzde 8'lik bir kayıp yaşandı.
Yolculuk, seyahat ve tatil ile ilişkili hisse senetlerinde yüzde 14'ü aşkın kayıp görüldü.
Türkiye'de de Borsa İstanbul 100 endeksinde yüzde 7'nin üzerinde değer kaybı yaşandı.
ABD'de de piyasaların açılmasıyla beraber S&P 500 endeksi yüzde 11 düştü. Daha sonra bu düşüşün yüzde 13'e ulaşmasıyla alım satım 'devre kesme' (circuit breaker) mekanizmasının devreye girmesiyle 15 dakika boyunca durdu.
ABD hisse senedi endeksi olan Dow Jones Sanayi Endeksi ise tarihin en büyük kaybını yaşayarak yüzde 30 değer kaybetti.
Londra'nın FTSE 100 endeksi yüzde 7 kayıp yaşadı.
Fransa'nın Cac 40 endeksi yüzde 9'dan fazla düştü. Almanya'nın Dax endeksi de yüzde 8'den fazla değer kaybetti.
Borsa İstanbul'un BIST 100 endeksi günlük yüzde 7'den fazla düştü.
Havayolları en büyük düşüşü yaşayan şirketler olurken Tui hisseleri yüzde 28, EasyJet yüzde 27, British Airways'in sahibi olan IAG yüzde 22, Air France-KLM yüzde 17 değer kaybetti.
Yatırımcıların en büyük kaygısının virüsün piyasaları daha şiddetli vurması takdirinde merkez bankalarının elinde yeteri kadar cephaneliğin kalmadığına yönelik.
Bloomberg'in verdiği verilere göre Amerikan hisse senetlerine dair korku endeksi 2009 finansal krizinden beri en kötü seviyesine geldi.
New York'taki Spartan Capital Securities şirketinden şef piyasa ekonomisti Peter Cardillo, Reuters ajansına yaptığı açıklamada, "Bu sabah korku faktörü tepe noktasına ulaştı. Piyasalar merkez bankalarının milyarlarca dolar salmasıyla iyice korktu." dedi.
</doc>
<doc docid='bbc_haberler-dunya-52576838' lang='tur' type='mono' source_url='https://www.bbc.co.uk/turkce/haberler-dunya-52576838' term='COVID'>
Dokunmak neden önemli, tokalaşmak tekrar mümkün olacak mı?
Dünyanın dört bir yanında insanlar binlerce yıldır süren biyolojik-sosyal özelliklerini bir yana bırakıp birbirine dokunmamaya çalışmanın zorluğunu yaşıyor.
Dünyanın dört bir yanında insanlar binlerce yıldır süren biyolojik-sosyal özelliklerini bir yana bırakıp birbirine dokunmamaya çalışmanın zorluğunu yaşıyor.
Salgın sonrası yaşantıda sıkıntı çekeceğimiz bir alışkanlık da tokalaşma konusunda olacak. Ama bunun da alternatifleri yaratılabilir.
Sıradan bir tokalaşma bir daha yüzünü görmeyeceğimiz bir yabancıyı selamlamaktan, milyarlarca dolarlık bir iş bağlantısını garantiye almanın sembolü olmaya kadar birçok şey ifade ediyor.
Tokalaşmanın kökeni konusunda farklı fikirler var. Antik Yunan döneminde, iki insan arasında barışın sembolü, silah taşınmadığının göstergesi olarak ortaya çıkmış olabilir. Ortaçağ Avrupası'nda şövalyelerin tokalaşma sırasında kolu sallama yoluyla gizli silahları ortaya çıkarma çabası olarak görülebilir.
Tokalaşmanın yaygınlaşmasında, onu eğilmekten daha eşitlikçi bulan Protestan tarikatı Quaker'ların önemli rolü olduğu da söyleniyor.
Texas Üniversitesi'nde psikoloji profesörü Cristine Legare, tokalaşmanın "insanlar arasındaki bağlantıyı gösteren bir jest olduğunu", insanların dokunmaya önem veren sosyal hayvanlar olarak evrilmesinin sembolü haline geldiğini söylüyor.
Binlerce yıllık geçmişe sahip bir insan jesti olarak tokalaşmadan vazgeçmek kolay görünmüyor.
Prof Legare, "Alternatif olarak dirsek tokuşturma denemesi dokunmanın ne kadar önemli olduğunu, fiziksel bağlantıdan vazgeçmek istemediğimizi gösteriyor" diyor.
Dokunma ve dokunulma güdüsü diğer hayvanlarda da var. 1960'larda Amerikan psikoloji uzmanı Harry Harlow, dokunmanın ve şefkat göstermenin bebek makak maymunlarının gelişiminde ne kadar önemli olduğunu ortaya koymuştu.
İnsanın yakın kuzenleri sayılan şempanzelerde de avuç içiyle dokunma, sarılma ve öpüşmeye rastlanıyor.
Ancak insanlar arasında başka selamlaşma biçimleri de var ve bunların virüs bulaştırma bakımından daha güvenli olduğu söylenebilir.
Hinduların avuç içlerini göğüste birleştirme yoluyla yaptıkları Namaste selamı bunlardan  biri. Samo'da ise "gülümseme eşşliğinde kaş kaldırma" selamı yaygın.
Müslüman ülkelerde ise yabancılara yönelik saygı içeren ve eli kalbe götürerek yapılan selamlamaya rastlanıyor.
Hawaii'de kullanılan ve Amerikalı sörfçüler arasında yaygın olan selamlama ise baş ve serçe parmakları uzatılmış, üç orta parmak kıvrılmış halde el sallanmasını içeriyor.
Fiziksel dokunma her dönem kritik önemde görülmemiş 20. yüzyılın ilk yarısında birçok psikolog, çocuklara şefkat göstermenin hiçbir amaca hizmet etmeyen bir duygusal gösteri olduğunu, hatta şefkat gösterisinin hastalıkların yayılmasın ve yetişkinlikte psikolojik sorunlara yol açma tehlikesine dikkat çekmişti.
Londra Hijyen ve Tropik Hastalıklar Fakültesi'nde davranış bilimi uzmanı Val Curtis, "Don't Look, Don't Touch" (Bakma, Dokunma) adlı kitabında, tokalaşma ve yanaktan öpmenin bu kadar uzun süre selamlaşma biçimi olarak devam etmesini, karşıdaki insanı mikrop paylaşma riskini göze alacak kadar güvenilir bulma mesajı içermesine bağlıyor ve  halk sağlığı ile ilgili kaygılara bağlı olarak iniş çıkışlar yaşadığını ifade ediyor.
1920'lerde American Journal of Nursing adlı hemşire dergisinde, el yoluyla bakteri bulaşmasına dikkat çeken ve Amerikalılara o dönem Çinliler arasında yaygın selamlaşma biçimi olarak kendi ellerini sıkmayı  öneren makaleler yayınlanmış.
BBC News Türkçe tarafından yapılan  numaralı Youtube paylaşımının sonu
Yakın tarihte, koroanvirüs salgını çıkmadan önce de tokalaşmayla ilgili itirazlar olmuştu. 2015'te UCLA hastanesi yoğun bakım servisinde altı ay boyunca tokalaşmadan arındırılmış bölge uygulamasına gidilmişti.
Dini nedenlerle erkeklerle tokalaşmayı reddeden birçok Müslüman kadın da var.
Ancak tüm bunlara rağmen 20. yüzyılda tokalaşma evrensel denebilecek bir selamlaşma biçimi haline geldi.
Beyinde yiyecek, içecek ve hatta seks gibi diğer ödül uyarıcıları ile aktive olan kısımların güçlü bir el sıkışma yoluyla da uyarıldığını gösteren bilimsel araştırmalar oldu.
Bazı ülkeler salgına karşı uygulanan kısıtlamaları gevşetmeye başlarken tokalaşmayı bekleyen belirsizliklerden söz edilebilir. Beyaz Saray'ın koroanvirüs danışmanı Dr. Anthony Fauci Nisan ayındaki bir konuşmasında, "Bir daha asla tokalaşmamamız gerektiğini düşünüyorum doğrusu" demişti.
"Böylece sadece koronavirüste değil, grip vakalarında da büyük bir azalma olur" diye devam etmişti.
Sosyal mesafe kuralları uzun süre uygulanmaya devam edecek görünüyor. Özellikle dezavantajlı konumda olan yaşlılar ve diğer sağlık sorunları bulunanlar açısından bu önemli.
Dell Tıp Merkezinden Stuart Wolf, toplumun dokunabilenler ve izolasyonda kalması gerekenler şeklinde bölündüğü bir "bilim kurgu distopisinden" söz ediyor.
Dr. Wolf bunun psikolojik sonuçlarını konusunda da "Toplumda gençliğe ve dinçliğe zaten büyük bir önem atfediliyor ve yaşlılar ve hastalar ile gençler ve sağlıklı olanlar arasında yapay bir ayrıma neden olan bu durum bazı insanları çok kötü etkileyecek" uyarısında bulunuyor.
Fiziksel olarak dokunma (ve dokunulma) ihtiyacı insanın önemli özelliklerinden biri. ABD'de başkanların yılda 65 bin kişi ile tokalaştığı tahmin ediliyor.
Princeton Üniverstiesi'nden psikoloji profesörü ve halk sağlığı uzmanı Elke Weber, "Alışkanlıklardan kurtulmak zordur. Öte yandan sosyal, ekonomik ve şimdiki gibi sağlık nedenleriyle alışkanlıklar ve gelenekler de değişir" diyor.
Birçok dokunmadan selamlaşma seçeneği var. Eğilmek dünyanın  birçok bölgesinde yaygın bir selamlaşma ve bunun uygulandığı Tayland'da koronavirüs nedenli ölüm sayısı az oldu.
Ayrıca el sallama, baş eğme, gülümseme ve dokunma içermeyen başka birçok el işareti de var.
Ancak Prof. Legare, Covid-19 nedeniyle insanların en fazla strese kapıldığı böylesi dönemlerde insanların daha çok insan dokunuşuna ihtiyça duyduğunu söylüyor.
Kötü bir olay olduğunda, yas dönemlerinde insanların sarılma, omuza dokunma gibi jestlerde bulunduğuna dikkat çekiyor.
Yumruk tokuşturma veya dirsek teması gibi jestlerin insanda aynı hissi yarattığı söylenemez.
Harvard Üniversitesi'nde psikoloji profesörü Steven Pinker, bu yöntemlere  baş vurulduğunda insandaki dostane duyguların tersine olduğunu bilmenin rahatsız edici olduğunu söylüyor ve "Sanırım bu nedenle insanlar bu hareketleri yaparken gülmek zorunda kalıyor; sanki karşıdaki kişiye bu davranışın zorunlu şartlar gereği iyi niyetle yapıldığı mesajını vermek ister gibi" diyor.
Prof. Weber, tokalaşmanın olmadığı bir gelecek düşünmek zor olsa da bunun eski alışkanlıkların sürdürülmesi nedeniyle hastalanma ve dezavantajlı kesimlerin canına mal olma seçeneğinden iyi olduğunu ve hayatta kalma güdüsünün insanın diğer temel güdülerinden biri olduğunu söylüyor.
Texas Ünviersitesi'nden psikoloji profesörü Arthur Markman ise insanın hayatta kalmasında hastalıktan kaçınma kadar iyi ve karmaşık bir sosyal yaşam sürmenin de önemli olduğunu belirterek şunları söylüyor:
"Belki de dokunmaktan tümüyle vazgeçme yerine sık el yıkama ve el hijyeni ile yüze dokunmaktan kaçınma stratejileri geliştirmeye odaklanacağız. Esas kaygı, dokunmaktan kaçınmanın yeni normal sayılması; bu durumda sosyal çevremizi oluşturan insanlarla yakın kontağa girmeyerek neler kaçırdığımızın farkında bile olmayız o zaman."
</doc>
<doc docid='bbc_haberler-dunya-52421784' lang='tur' type='mono' source_url='https://www.bbc.co.uk/turkce/haberler-dunya-52421784' term='COVID'>
Koronavirüs: Verem aşısının koronavirüsten koruduğu doğru mu?
Koronavirüse dair sosyal medyada çok sayıda söylenti yayılmaya devam ediyor. BBC ekipleri bunların doğruluğunu kontrol ediyor.
Koronavirüse dair sosyal medyada çok sayıda söylenti yayılmaya devam ediyor. BBC ekipleri bunların doğruluğunu kontrol ediyor.
İşte BBC Trending, Reality Check ve İzleme Servisi'nin geçen hafta incelediği iddialar:
Bazı WhatsApp mesajlarında verem aşısının Covid-19'u önlediği iddia ediliyordu. Bu iddia doğru değil.
Çeşitli sosyal medya paylaşımlarında "Verem aşısı olanlar koronavirüsten endişe etmesin" ifadeleri yer alıyordu. Bir Arapça paylaşım ise verem aşısının koronavirüse yüzde 75 koruma sağladığını öne sürüyordu.
Dünya çapında pek çok çocuğa yapılan bu aşı, koronavirüsten korumuyor.
Dünya Sağlık Örgütü (WHO) de bu yönde bir kanıt olmadığını belirtiyor. Öte yandan bu aşının koronavirüsle mücadelede işe yarayıp yaramadığı konusunda iki ayrı deney yürütülüyor. WHO, bu araştırmalar tamamlanınca bulguları değerlendirecek.
Buna rağmen Google'da dünya çapında verem aşısı aramaları artıyor. Japonya'daki tedarikçiler, aşıya talebin de arttığını söylüyor.
WHO, ihtiyaç duymadığı halde bu aşıyı alanlar nedeniyle verem aşısına muhtaç olanların aşıya erişememesinden endişeleniyor.
İran'ın virüs detektörü bulduğu iddiası
İran Devrim Muhafızları geçen hafta elde taşınabilecek boyutlarda bir cihaz ile beş saniyede 100 metre yarıçapında koronavirüse yakalanmış herkesi ve hatta virüs bulaşmış yüzeyleri tespit edebilen bir cihaz geliştirdiklerini açıkladı.
İran Fizik Topluluğu bunun "inanması mümkün olmayan bir sahte bilim örneği" olduğunu söyledi ve masaldan farksız olduğunu duyurdu.
Cihaz on küsür yıl önce dört Britanyalı dolandırıcı tarafından satılan ve bazı devletlerin savaş bölgelerine bile gönderdiği sahte bomba detektörlerine çok benziyor.
Cihazın kutusu ve anteni neredeyse aynı.
Epoch Times tarafından ve Facebook'ta 70 milyondan fazla izlenen bir videoda koronavirüsün bir laboratuvarda yaratıldığı iddia ediliyordu.
Netflix belgesellerine benzer bir açılışla başlayan bir saatlik videoda Vuhan'da bir laboratuvarın bu virüsü geliştirdiği ve yetersiz güvenlik önlemleri nedeniyle virüsün sızdığı öne sürülüyordu.
BBC Bilim Editörü Paul Rincon, "SARS-COV-2 virüsünün Vuhan'daki virüs araştırma enstitüsünde yaratıldığına dair hiçbir kanıt yok" diyor.
Virüsün bilimsel analizi de, insan yapımı olmadığını, aksine hayvanlardan gelmiş olduğunu gösteriyor.
Mart ayında yayınlanan bir bilimsel makalede de koronavirüsün insan yapımı olmasının imkansız olduğu belirtilmişti.
Videoda Hindistan'daki bilim insanlarının koronavirüste, HIV'de bulunan dört genetik bölüm tespit ettiği, bunun da virüsün insan yapımı olduğunun kanıtı olduğu öne sürülüyordu.
Birkaç Hint araştırmacının böyle bir makale yazdığı doğru. Fakat bilimsel incelemeden geçmemiş bu makale, yayıncıları tarafından geri çekildi. Virüsün geninde eşleştiği öne sürülen kısımlar ise pek çok organizmada ortak.
Kent Üniversitesi'nden Virolog Dr. Jeremy Rossman, "Bahsedilen gen dizilimleri o kadar kısa ki, çok sayıda organizmada aynı dizilimi görmek mümkün" diyor.
New York merkezli Epoch Times, Falun Gong adlı bir dini grupla ilişkili Çinli-Amerikalılar tarafından kuruldu.
Geçen yıl Donald Trump yanlısı reklamlara büyük para harcadılar.
Fakat Facebook, reklam politikalarını ihlal ettiğini söyleyerek reklamlarını engelledi.
Bill Gates'in WHO'ya yardımı kesen ABD Başkanı Donald Trump'ı eleştirmesi üzerine Gates hakkında dezenformasyon yayılmaya başlandı.
Çoğu, Gates'in aşıları desteklemesi etrafında şekillenen iddialardı.
Bunlardan bazılarında Bill ve Melinda Gates Vakfı'nın koronavirüs aşısının patentine sahip olduğu, bazılarında da Covid-19'un Bill Gates sponsorluğunda geliştirildiği yer alıyordu.
Bu iddialar gerçeği yansıtmıyor.
Koronavirüs salgınının sahte ve bir komediden farksız olduğuna dair bir iddia, Kolombiyalı bir TV kanalının videosunda ortaya atıldı.
Video Facebook'ta 18 milyon kere izlendi ve paylaşılmaya devam ediyor.
Kendine "bütüncül doktor" diyen ve homeopati adlı sahte bilim dalını icra ettiğini söyleyen bu kişi, herhangi bir kanıt göstermeden virüslere dair mevcut teorilerin kökten yanlış olduğunu söylüyor, bununla ilgili HIV'in var olmadığını iddia eden bir YouTube videosunu izlemeyi tavsiye ediyordu.
Şahıs, insanların neden hastalandığına dair bir açıklama da getirmiyordu.
Bu iddia açık bir şekilde yanlış, koronavirüs var ve insanları öldürmeye devam ediyor.
</doc>
<doc docid='bbc_spor-51850684' lang='tur' type='mono' source_url='https://www.bbc.co.uk/turkce/spor-51850684' term='COVID'>
Koronavirüs (Covid 19) sporu vurdu: Real Madrid, Juventus karantinada, La Liga ertelendi, UEFA Euro 2020'nin akıbetini görüşecek
Real Madridli futbolcuların koronavirüs nedeniyle karantina altına alınması nedeniyle İspanyol birinci futbol ligi La Liga "en az iki maç" ertelenirken, virüs korkusu nedeniyle birçok spor organizasyonu da iptal edildi.
Real Madridli futbolcuların koronavirüs nedeniyle karantina altına alınması nedeniyle İspanyol birinci futbol ligi La Liga "en az iki maç" ertelenirken, virüs korkusu nedeniyle birçok spor organizasyonu da iptal edildi.
Real Madrid'deki karantina kararı, futbolcularla aynı antrenman tesislerini kullanan basketbol takımından bir oyuncuya yapılan testin pozitif çıkmasından sonra alındı.
Rea Madrid'in gelecek hafta Şampiyonlar Ligi'nde Manchester City'yle rövanş maçı var.
Antrenman tesislerini de kapatan İspanyol kulübünden yapılan açıklamada "Her iki takımın da aynı tesisleri paylaşması nedeniyle, hem futbol hem de basketbol takımlarının karantina altına alınması tavsiye edildi" denildi.
İspanya ikinci futbol ligi de ertelenirken, La Liga yönetimi karantinanın tamamlanmasının ardından durumun yeniden değerlendirileceğini açıkladı.
La Liga'da ikinci sırada bulunan Real'in bu Cuma günü Eibar ile kendi evinde oynayacaktı.
Koronavirüs salgını, dünya genelindeki spor takvimini de etkiledi.
İtalya'da Seria A da dahil tüm spor faaliyetleri 3 Nisan'a dek askıya alındı.
Juventus ve İtalya milli takımının savunma oyuncusu Daniele Rugani, testin pozitif çıkmasının ardınan kendisini iyi hissettiğini söylerken, Reuters Haber Ajansı tüm Juventuslu futbolcuların iki hafta boyunca karantinada tutulacağını duyurdu.
Bu geceki Avrupa Ligi karşılaşmalarından ikisi ertelendi ve bazı maçların seyircisiz oynanmasına karar verildi.
Çek Cumhuriyeti'ndeki tüm futbol maçları ertelendi.
NBA maçları da ertelendi ve bir takım görevlisinde virüs görülmesinden sonra McLaren ekibi bu haftasonu yapılacak Avustralya Grand Prix'sinden çekildi. BBC Spor'un ulaştığı kaynaklar da Grand Prix'nin iptal edildiğini söyledi. Ancak henüz resmi bir açıklama yok.
Bosna Hersek de UEFA'dan koronavirüs salgını nedeniyle Kuzey İrlanda ile 26 Mart'ta oynayacağı Euro 2020 play off yarı final karşınmasının ertelenmesini talep etti.
Leicester City'nin üç oyuncusunda hastalık belirtileri görülmesinin ardından, oyuncuların kendilerini karantinaya aldıkları belirtildi.
UEFA'nın bugün koronavirüs önlemlerinin ele alınacağı bir video konferans toplantısı yapması bekleniyor.
Toplantıya, üye 55 ülkenin temsilcileri, Avrupa Kulüpler Birliği ve Avrupa liglerinin yöneticileriyle, oyuncu sendikası FifPro'dan temsilciler davet edildi.
Görüşmelerde tüm ligler ve Euro 2020 de dahil tüm Avrupa turnuvalarının ele alınacağı bildiriliyor.
Fransız spor gazetesi, toplantıda L'Equipe, Euro 2020'nin 2021 yılına ertelenmesi kararının alınacağını açıkladı.
</doc>
<doc docid='bbc_haberler-dunya-51911013' lang='tur' type='mono' source_url='https://www.bbc.co.uk/turkce/haberler-dunya-51911013' term='COVID'>
Koronavirüs - TTB: Hekimlerden aldığımız duyumlar, hasta sayısının daha fazla olduğu yönünde
Türk Tabipleri Birliği (TTB) koronavirüs salgınıyla ilgili alınması gereken ek önlemlerle ilgili basın açıklamasında bulundu ve koronavirüse yakalanmış hasta hasta sayısının açıklanan resmi sayıların üzerinde olduğuna yönelik duyumlar aldıklarını ifade etti.
Türk Tabipleri Birliği (TTB) koronavirüs salgınıyla ilgili alınması gereken ek önlemlerle ilgili basın açıklamasında bulundu ve koronavirüse yakalanmış hasta hasta sayısının açıklanan resmi sayıların üzerinde olduğuna yönelik duyumlar aldıklarını ifade etti.
TTB Merkez Konseyi Başkanı Sinan Adıyaman, "Büyük bir ilimizde sağlık çalışanları ve hekimler arasında infial yaşanıyor. Hasta olduğunu biliyorlar ama bunlar açıklanmıyor" dedi.
TTB'nin açıklamaları ile ilgili BBC Türkçe'nin ulaştığı Sağlık Bakanlığı kaynakları ise bu akşamüstü Sağlık Bakanı Fahrettin Koca'nın yapacağı resmî açıklamayı işaret etti.
TTB Merkez Konseyi Başkanı Adıyaman, basın açıklamasında, koronavirüs hasta sayısının açıklanan daha fazla olduğunu ifade etti:
"TTB'nin her yerde tabip odaları ve yöneticileri var ve hekim arkadaşlarımız bize 24 saat ulaşabiliyorlar. Bizim aldığımız duyumlar, hasta sayısının daha fazla olduğu yönünde. Test sonucu negatif geldiği zaman bir daha teste yollandığında 'pozitif' ya da 'negatif' değil, yüksek riskli gibi tuhaf bir cevabın geldiği ve bir şekilde nedense bunları açıklanan toplam hasta sayısına ilave edilemediği söyleniyor. Bu durum toplum sağlığı ve sağlık çalışanlarının sağlığı açısından da büyük risk taşıyor."
"Düşünebiliyor musun birçok hastanede ekipman eksikliği var, malzeme eksikliği var. Bakan ile ilgili randevumuzda kendisine ilettik, Türkiye'de maske yok. Bana Urfa Devlet Hastanesi'nden haber geldi, ellerinde iki üç maske varmış. Her sağlık çalışanına tek bir cerrahi maske vermişler, bir adet. Onların iki saatlik faydası var, düşünebiliyor musunuz? Sağlık Bakanlığı'nın önce sağlıkçıların hayatını koruması gerekiyor."
Adıyaman, gerekli önlemler alındığı takdirde 'sokağa çıkma yasağına' gerek kalmayacağını, ancak şu ana dek alınan önlemlerin yeterli olmadığını söyledi:
"Ben size il açıklamayacağım ama bazı yerlere özel önem gösterilmesi gerekiyor. Önlemlerin alınmadığı görülüyor. Bugün Umre'den gelen 20 bin hasta var, bunlardan 4 bini karantinaya alındı ve geri kalanına 14 gün evlerinden çıkmaması tavsiye edildi ve bunlar tüm Türkiye'ye yayıldı."
Böyle bir popülasyonun geleceğini, zaten almak zorunda olduğunuzu biliyorsunuz, gece yarısı 2'de mi karar veriyorsunuz bunları karantinaya almaya. Zaten karantinaya alınmaları gerektiğini biliyorsunuz. Önceden karantina şartlarına uygun yerler yapılırdı, oralarda beklettirilirdi. Bir yığın gencimiz sokaklara atıldı. O karantina şartlarına uymayan yerlerde insanlar karantinaya alındı."
</doc>
<doc docid='bbc_haberler-dunya-52373528' lang='tur' type='mono' source_url='https://www.bbc.co.uk/turkce/haberler-dunya-52373528' term='COVID'>
Koronavirüs yoğun bakım ünitesinde bir gün: İskoçya

BBC ekibi, İskoçya'da koronavirüs hastalarının tedavi edilidği Wishaw Üniversitesi Hastanesi'nde bir gün geçirdi, Covid-19 hastalarının tedavi sürecine tanıklık etti.
Hastanedeki koronavirüsle doğan bebeklerin bulunması nedeniyle doğum koğuşu da bölmelere ayrılmış durumda.
Yoğun bakım ünitesinin kapasitesi haftalar içinde dört katına çıkarılırken, çalışanların mesaisi se günde 12 saati buluyor.
Haber: Ed Thomas
Prodüktör: Noel Titheradge
Kamera: Phillip Edwards
</doc>
<doc docid='bbc_haberler-dunya-51789323' lang='tur' type='mono' source_url='https://www.bbc.co.uk/turkce/haberler-dunya-51789323' term='COVID'>
Vatikan'da koronavirüs tedbiri: Pazar duası ilk kez video ile yapıldı
Avrupa'nın en ağır koronavirüs salgınıyla karşı karşıya olan İtalya'nın sınırları içinde yer alan Vatikan'da virüse karşı alınan tedbirler nedeniyle geleneksel Pazar duası ilk kez canlı video bağlantısı ile yapıldı.
Avrupa'nın en ağır koronavirüs salgınıyla karşı karşıya olan İtalya'nın sınırları içinde yer alan Vatikan'da virüse karşı alınan tedbirler nedeniyle geleneksel Pazar duası ilk kez canlı video bağlantısı ile yapıldı.
Katolik Kilisesi lideri Papa Francesco geleneksel Pazar duası Angelus'u, Vatikan'daki Apostolik Saray'ın kütüphanesinde kaydedilen video ile yönetti.
Canlı yayın, Vatikan'daki San Pietro Meydanı'nda kurulu ekranlardan, burada toplanan az sayıda kişi tarafından takip edildi.
Papa dua sonrası ise pencereden meydandaki insanları birkaç saniyeliğine selamladı.
Papa, dua sonrası yaptığı konuşmada koronavirüs krizine de değindi ve "Mevcut koronavirüs salgını nedeniyle acı çeken kişiler ve onların bakımıyla ilgilenenlerin dualarımla yanındayım" dedi.
Vatikan, Pazar duası ve Çarşamba günkü genel kabul töreninin video bağlantısıyla yapılması kararının, San Pietro Meydanı'na girişler sırasında kalabalık arasında Covid-19 virüsünün yayılmasını önlemek amacıyla alındığını belirtti.
Papa'nın her Çarşamba yaptığı genel kabul töreni de bu hafta aynı şekilde video bağlantısıyla düzenlenecek.
İtalya'nın başkenti Roma'nın sınırları içinde yer alan Vatikan şehir devletinde de ilk kez bu hafta içinde bir kişide koronavirüs tespit edilmişti.
Papa Francesco da 27 Şubat'tan bu yana "hafif bir rahatsızlık" geçirdiği gerekçesiyle bazı programlarını iptal etmek zorunda kalmıştı. Papa ve Vatikan basın ofisi bu rahatsızlığı "soğuk algınlığı" olarak açıklamıştı.
Papalar 1954'ten bu yana geleneksel olarak Angelus duasını Vatikan'daki Apostolik Saray'ın penceresinden, San Pietro Meydanı'ndaki kalabalığa seslenerek yönetiyor.
Ancak Papa'nın seyahatte olması gibi istisnai durumlarda bu dua farklı şekilde organize edilebiliyor.
Tarihteki bu istisnalardan biri de, 1981 yılında Mehmet Ali Ağca'nın suikast girişiminde bulunduğu eski Papa 2. Giovanni Paolo'nun tedavi altında olduğu hastaneden Angelus duasını yapmasıydı.
Papa Francesco konuşmasında ayrıca Suriye'deki "savaşta son yaşanan gelişmeler yüzünden kaçmak zorunda kalan" insanların "insanlık dışı" koşullara maruz kaldığını da söyledi.
Papa, "aralarında çocukların da bulunduğu bu savunmasız insanların hayatlarının tehlike altında olduğunu", bu durumun kendisine acı verdiğini belirtti ve "Bu insani krizden gözlerimizi kaçırmamalıyız" dedi.
Papa bu sözlerin ardından "Kuzeybatı Suriye'deki İdlib kenti halkı için, büyük acılar çeken bu kardeşlerimiz için dua edelim" diyerek bir süre sessizce dua eti.
</doc>
<doc docid='bbc_haberler-dunya-51582796' lang='tur' type='mono' source_url='https://www.bbc.co.uk/turkce/haberler-dunya-51582796' term='COVID'>
Covid-19: Koronavirüs sonucu İran'da ölü sayısı 4'e, vaka sayısı 18'e yükseldi
İran'da Covid-19 adı verilen koronavirüs sonucu hayatını kaybedenlerin sayısı dörde yükseldi.
İran'da Covid-19 adı verilen koronavirüs sonucu hayatını kaybedenlerin sayısı dörde yükseldi.
İran Sağlık Bakanlığı yetkilileri ülkede teyit edilmiş vaka sayısının da 18'e çıktığını açıkladı.
Ülkede koronavirüs sonucu ölen ilk iki kişi Kum kentinde yaşıyordu.
Ölen diğer iki kişinin nerede yaşadıkları ise açıklanmadı.
İran'da diğer koronavirüs vakalarının başkent Tahran, Arak ve Gilan bölgelerinde görüldüğü, aynı zamanda İran'dan Kanada'ya seyahat eden bir kadında da virüs tespit edildiği kaydedildi.
Irak, İranlıların ülkeye girişini üç gün yasakladı.
Irak Sınır Kapıları Kurumu'ndan yapılan yazılı açıklamada, İran vatandaşlarının bu süreçte hiçbir sınır kapısından girişine izin verilmeyeceği belirtildi.
Açıklamada İran'dan ülkelerine dönecek Irak vatandaşlarının ise engellenmeyeceği ve iki ülke arasındaki ticaretin devam edeceği kaydedildi.
Irak daha önce de İran'a  tüm uçak seferlerini askıya almıştı.
</doc>
<doc docid='bbc_haberler-dunya-52464019' lang='tur' type='mono' source_url='https://www.bbc.co.uk/turkce/haberler-dunya-52464019' term='COVID'>
Koronavirüs günlerinin gün yüzüne çıkardığı eşitsizlik: Dijital uçurum
Yardım kuruluşları toplumun en yoksul kesimlerinin internet erişiminin olmaması nedeniyle de koronavirüs salgınından ağır etkilendiklerini söylüyor.
Yardım kuruluşları toplumun en yoksul kesimlerinin internet erişiminin olmaması nedeniyle de koronavirüs salgınından ağır etkilendiklerini söylüyor.
Guardian gazetesinin haberine göre Birleşik Krallık içinde 1 milyon 900 bin evde internet bağlantısı yok. Buna ek olarak milyonlarca insan telefon konuşmalarını, sağlık hizmetleri, eğitim, sosyal yardım ihtiyaçlarını ve başvurularını kontörlü telefon üzerinden yapıyor.
Zor durumdaki toplum kesimleriyle çalışan yardım kuruluşları ve vakıflar ülkenin her yanında toplumun en yoksullarını oluşturan ve dijital erişimi olmayan milyonlarca insan için koronavirüs salgınının yıkım anlamına geldiğini söylüyor.
Birleşik Krallık içinde dijital erişim uçurumları nedeniyle dışlanma problemiyle mücadele eden İyi Şeyler (Good Things) Vakfı'nın yöneticisi Helen Milner, "Sorun akıl almaz boyutlarda" diye anlatıyor.
"Kontörlü telefon kullanan ve internete erişim için ödeyecek parası olmayanlar, kendilerini, evlerine kapanmış, tamamen toplumdan koparılmış ve dış dünya ile iletişim olanaklarından yoksun bir durumda buluyor" diye sürdürüyor.
Londra'da yaşayan bir kadın imkanları sınırlı olduğu için karnını doyurmakla internet kotası almak arasında tercih yapması gerektiğini anlatıyor. Guardian'a konuşan kadın artık haftalık bütçesinin yarıya yakınını, ergen yaştaki kızlarının evden ders görebilmesi için internet erişimi kotasına harcadığını söylüyor.
"Haftada 100 sterlinden biraz fazla bir bütçemiz var. Sokağa çıkma sınırlamaları öncesinde internet erişimi için 10 sterlin harcıyordum, şimdi haftada 30-40 sterlin harcamam gerekiyor" diyor:
"Ben ve iki kızım bir telefonu aramızda paylaşıyoruz ve internette harcadıkları zamanı sınırlamam gerekiyor çünkü daha fazla internet erişimi almaya param yetmiyor. Ayrıca internet kontörü almak için evden çıkmam gerekiyor bu da beni çok kaygılandırıyor. Elektrik, gaz, su şirketlerine gönderilmesi gereken e-postaları gönderebilecek kadar bile internette kalamıyorum. Artık günde sadece iki öğün yiyebiliyoruz, param bu kadarına yetiyor."
İngiltere'nin önde gelen internet hizmeti sağlayıcılar koronavirüs salgını sürecinde sabit internet hattı alıcılarının veri kotasını kaldırmayı kabul etti ama bunun evinde sabit bir bağlantı olmayan 1 milyon 900 bin haneye ya da internete sadece kontörlü hatlardan erişim sağlayabilen 25 milyon 900 bin insana bir faydası yok. İngiltere'de kullanılan tüm cep telefonlarının dörtte birinden fazlası kontörlü.
Bu durumdan en çok zaten en korumasız durumda olan, yaşlılar, iltica başvurusu yapanlar, mülteciler ve en yoksul aileler etkileniyor. Evlerine internet bağlatmaya ya da kontratlı telefon aboneliğine parası yetmeyenler, çok daha pahalı olan kontörlü telefonlara mecbur kalıyorlar.
Yaşlılarla ilgili çalışma yürüten Age UK adlı yardım kuruluşunun Doğu Londra'daki yöneticisi Jane Caldwell, "Sorun sadece yalnızlık ve dış dünyadan tecrit olmak değil" diyor:
"Geçen hafta ulaştığımız bir adam bir haftayı aşkın süre yemek yememişti çünkü telefonuna kontör alıp birilerine ulaşacak kadar parası yoktu ve kimden yardım isteyeceğini bilmiyordu. Bazı yaşlılar belediyelerin yardım listelerine giremiyor çünkü bu listelere internet üzerinden kaydolmanız gerekiyor. Ağır hastalanıp hastaneye kaldırılan ama telefonları olmadığı için ailelerine ulaşabilmek için sağlık çalışanlarına yalvarıp onlardan telefonlarını isteyenler var."
Manchester'de kadınlara destek sağlayan bir gönüllü örgüt, destek sağladığı bin civarında kadının neredeyse yüzde 75'inin kontörlü telefon kullandığını bildirdi.
Mama Health and Poverty Partnership adlı kuruluştan Rose Ssali, "Özellikle de ev içi şiddete maruz kalan kadınların dış dünyayla bağlantısı çok kopuk" diyor. "Çoğunun kendine ait bir telefonu ya da internet erişimi yok. Şimdi onlara, götürdüğümüz yiyecek paketleri içine gizleyerek, içine biraz kredi yüklenmiş kontörlü telefonlar ulaştırmak için fon bulmaya çalışıyoruz. Böylece en azından yardıma ihtiyaç duyduklarında birini arayabilmelerine imkan sağlayabiliriz" diye sürdürüyor.
İltica başvurusunda bulunanlar ve insan kaçakçılığı kurbanlarıyla çalışan Happy Baby Community adlı gruptan Jo Dougherty, hamile ve yeni doğum yapmış kadınların sağlık hizmetleriyle bağlantısını sürdürebilmenin yollarını aradıklarını anlatıyor.
"Bunun hızla bir ölüm kalım meselesine dönüşeceğini söylersek hiç abartmış olmayız" diyen Dougherty, "Çalışma yürüttüğümüz kadınların hiç ama hiç paraları yok. Doğum yaklaştığında ebeleri ya da hastanelerin doğum servislerini arayamıyorlar. Doğumdan sonra odalarında yeni doğmuş bebekleri ile beş parasız, dışardan yardım isteyebilecek telefon ya da internet bağlantıları olmadan öylece kalıyorlar" diye ekliyor.
Ana muhalefet İşçi Partisi'nin gölge kadın ve eşit haklar bakanı Marsha de Cordova, insanların yiyecekle internet erişimi arasında tercih yapmak zorunda kalmasının kabul edilemeyeceğini söyledi ve istisnasız herkese internet erişimi sağlamak için daha hayati bir zaman bulunamayacağını ekledi:
"Hükümet derhal telefon ve internet hizmetleri konusundaki eşitsizliği azaltacak adımlar atmalı ve hiç kimsenin dijital erişimi olmadığı için iletişimsiz ve yalnız kalmamasını sağlamalıdır."
İngiltere hükümeti koronavirüs salgınıyla daha da derinleşen dijital erişim eşitsizliğiyle ilgili bir dizi girişim başlattı. Bunlar arasında durumu iyi olmayan bazı gençlere dizüstü bilgisayar sağlanması ve telekomünikasyon şirketlerine erişimi olmayanlar için donanım ve ücretsiz internet erişim alanları sağlamaya çağıran Devicesdotnow adlı inisiyatif var.
Fakat, Apple Collective gibi kendisi de zor koşullardan gelmiş insanların oluşturduğu yoksullukla mücadele grupları açıklanan adımların yetersiz olduğunu söylüyor.
Apple Collective yazılı açıklamasında, "Hükümetin ve tekekomünikasyon sektörünün Covid-19'un etkilerini hafifletmeye yönelik olumlu ve kucaklayıcı adımlarını memnuniyetle karşılıyoruz. Ancak şu ana kadar dijital dünyadan tamamen dışlanmış olanların seslerini ve tepkileri çok az duyuldu" diyor.
</doc>
<doc docid='bbc_haberler-dunya-52376121' lang='tur' type='mono' source_url='https://www.bbc.co.uk/turkce/haberler-dunya-52376121' term='COVID'>
Hindistan'da Covid-19 karantinası nedeniyle hava kirliliği gözle görülür şekilde azaldı
Hindistan koronavirüsün yayılmasını engellemek için geçen ay tüm ulaşım sistemlerini kapattığından beri havası temizlendi ve kirli şehirlerindeki gökyüzü açık maviye döndü.
Hindistan koronavirüsün yayılmasını engellemek için geçen ay tüm ulaşım sistemlerini kapattığından beri havası temizlendi ve kirli şehirlerindeki gökyüzü açık maviye döndü.
Hava kirliliğinde azalma miktarı daha önce görülmemiş sınırlara ulaştığından insanlar temiz, açık havanın fotoğraflarını paylaştı. Yıllarca dumanla kaplı Himalaya zirveleri bile görünür oldu.
Delhi'den bir vatandaşın bulunduğu çevrimiçi mesajlaşma grubunda, genellikle dünyanın en kirli havası unvanını taşıyan şehrin, bu sefer Alp Dağları gibi temiz havası kutlandı. Siyasetçi ve yazar Shashi Tharoor şöyle yazdı: '' Mavi gökyüzü ve temiz hava solumanın mutluluğu hayatlarımızın geri kalanıyla ne yapacağımıza dair bir gösterge sağlıyor.''
Altı aydan daha kısa zaman önce Delhi nefes almak için çırpınıyordu. Yetkililer hava kalitesinin 'dayanılamaz sınırlara' ulaştığını söyledi. Okullar kapatıldı, uçuşlar ertelendi ve insanlardan maske takıp, kirli alanlardan uzak durmaları ve kapı pencereleri kapalı tutmaları söylendi.
Delhi ve 13 diğer Hint şehri 'Dünya'nın en kirli 20 şehri' listesinde bulunuyor. Her yıl milyonlarca Hintlinin hava kirliliğinden doğan hastalıklar nedeniyle öldükleri tahmin ediliyor.
Sanayi dumanı, taşıt emisyonu, atık yakımı ve tarım ürünü atığı ve inşaat tozları ana nedenler arasında.
Kentlerde yaşayan Hintliler evlerinin içinden gökyüzüne bakıp temiz hava alırken, araştırmacılar şimdi 3 Mayıs'a kadar uzatılan karantinanın ülke genelinde hava kirliliğini nasıl etkilediğine dair verileri izlemek için işe koyuldu.
''Bu, hava kirliliği seviyelerinin olağanüstü bir gelişmeye nasıl tepki verdiğine yakından bakmamız için eşi görülmemiş bir fırsattı'' diyor Urban Emission yöneticisi Sarath Guttikunda.
Federal kirlilik kontrol yetkilileri 85 şehirde hızla artan hava kalitesi gelişmesi kaydetti.
Dr.Guttikunda ve araştırmacıları Hindistan'ın dört bir yanındaki 100 tek hava kalitesi izleme istasyonu tarafından açıklanan verilere baktı. 20 milyondan fazla insanın yaşadığı başkent Delhi'ye ve kırsal kesimlerine odaklanmaya karar verdiler. Geçen kış hava kirliliği Dünya Sağlık Örgütü'nün güvenlik sınırını 20 katı kere aştılar.
Delhi'nin kirli havasının en ölümcül kısmı ise küçük fakat önemli parçası ise PM 2.5 adlı solunum ve kardiyovasküler hastalıkların olasılığını arttıran partiküler madde.  Öncelikli olarak ateş, otomobil veya elektrik santrallerindeki patlamalarla meydana gelir.
Urban Emissions, Delhi'de bulunan PM 2.5'in seviyesinin metreküp başına 20 mikrograma düştüğünü bunun da 20 günlük ortalamasının 35 olduğu bulundu.
Bunu bağlama almak adına, 2017-2019 yılları arasında, başkentteki aylık PM 2,5 aylık ortalaması dört kat daha yüksekti. (Ulusal standart 40 olarak belirlenmiştir ve DSÖ'nün yıllık ortalama kılavuzu metreküp başına sadece 10 mikrogramdır.)
Dr.Guttikunda'nın bana söylediğine göre ''35 yerel emisyonların sınırlı olduğu ortalama en düşük PM2.5 ise, kirliliğin en az %70'inin yerel olarak üretildiği anlamına gelir.''
Çalışmaları ayrıca PM 10'da esas olarak yol ve inşaat tozu ve esas olarak araç emisyonlarından kaynaklanan azot dioksitin belirgin bir düşüşünü ve araçların yaklaşık %90'ının yoldan çıktığını keşfetti.
Karantina döneminde hava kirliliği seviyesini takip eden Enerji ve Temiz Hava Araştırma Merkezi'nden Sunil Dahiya ''Güncel kriz bize açık gökyüzünün ve solunabilir havanın fosil yakıt kullanımını azaltmak için alınan somut eylemlerle ulaşılabileceğini gösterdi.''
Fakat bu istek değişecek mi? Sonuçta kentsel Hintlilerin ve medyanın ölümcül kış kirliliği sırasında yarattığı panik ve zulüm her yıl yaz sıcağında ve muson yağmurları ve kuraklık endişeleriyle kayboluyor.
''Henüz temiz hava için demokratik bir talep yok.'' diyor Arunabha Ghosh. Kendisi iklim, düşünce kuruluşu olan Enerji, Çevre ve Su Konseyi İcra Kurulu Başkanı. Havayı temizleme talimatları neredeyse her zaman mahkemelerden gelir ve Sivil Toplum Kuruluşlarının savunmalarına cevap verir.
Yine de Dr. Ghosh umuyor ki ''Mavi gökyüzü ve temiz hava Hindistan'da demokratik bir talep oluşması için tetikleyici etken olur.''
Krizler çoğunlukla hayat değiştirici reformları başlatır. Dört gün süren ve Londra'yı etkisi altına alan 1952 yılındaki yoğun sis ve dumanlı yakıtların kullanımını azaltmak için binlerce kişiyi öldüren Temiz Hava Yasası'nı geçti.
Çin 2008 yılında Pekin Olimpiyatları, Şanghay'daki Dünya Fuarı ve 2010'da Guangzhou Asya Oyunları gibi uluslararası etkinliklerine ev sahipliği yapmadan önce havasını birkaç kez temizlemeye çalıştı.
Fakat çoğu 2014'te Pekin'de yer alan Apec (Asya Pasifik Ekonomik İşbirliği Forumu) buluşmasının bir dönüm noktası olduğuna inandı. Pekin üzerindeki nadir mavi gökyüzü Apec mavisi deyimini doğurdu. Havasını temizlemek için acele eden Çin geniş kapsamlı önlemler tanıttı. Gelecek dört yıl içinde büyük şehirlerde hava kirliliğinin %32 oranında düşmesiyle sonuçlandı.
Salgın hastalık yayılımını engellemek için getirilen karantina, milyonların hayatını tehdit eden hastalık olasılıklarını ve benzer politika değişikliklerini tetikleyebilir mi?
Milyonlarca insanın yıllar içinde ilk kez temiz hava aldıkları için, insanlardan vardiyalı olarak evden çalışmalarını isteyerek yoldaki trafiği azaltmada bir değişime gidebilir mi? (Fukuşima nükleer santralinin kaybedilmesinden sonra enerji sıkıntısı çeken Japonya, işyerlerindeki klimayı azaltmak ve ofis çalışanlarından takım elbiselerini atmalarını isteyerek karbon emisyonlarını azaltmak için bir Cool Biz kampanyası başlattı.)
Veya Hindistan, ekonominin başlatılmasına yeşil endüstrilere yardımcı olmak için kaçınılmaz bir teşvikten gelen paranın bir kısmını kullanabilir mi? Yenilenebilir enerji uzmanları, kömürden daha fazla istihdam yarattığını söylüyor: Hindistan güneş ve rüzgâr enerjisi firmalarında zaten 100.000'e yakın iş yarattı.
Ülke, petrol fiyatlarındaki - çoğu ithal olan Hindistan petrolünün -  düşüşle, çok ihtiyaç duyulan emisyon kontrol ekipmanı kurmak için kirleten fabrikalara indirim sağlamak için kullanabilir mi?
Dr.Ghosh "Salgından ekonomik olarak iyileşmeden dersler çıkarmamız lazım. Büyüme, iş imkânı ve sürdürülebilir bir gelişmeye ihtiyacımız var.'' diyor. Havayı temizlemek bunun anahtarı olabilir. Uzun süredir Hindistan ve Hintliler temiz hava alma haklarını yok saydılar.
''Dahası, Çin dört buçuk yıl içinde hava kirliliğini% 32 oranında azaltabilirse, Hindistan neden Bağımsızlık yıldönümümüz olan 2027 yılına kadar 80 şehirde kirliliği %80 azaltmak için söz vermiyor?'' diye sordu Dr.Ghosh.
Bu şu an sorulması gereken güzel bir soru.
</doc>
<doc docid='bbc_haberler-turkiye-51958980' lang='tur' type='mono' source_url='https://www.bbc.co.uk/turkce/haberler-turkiye-51958980' term='COVID'>
Koronavirüs salgını: Çalışanlar, işverenin ücretsiz izni dayatması halinde ne yapabilir?
Cumhurbaşkanı Recep Tayyip Erdoğan koronavirüs ile mücadele kapsamında alınacak ekonomik tedbirler kapsamında, faaliyetine ara veren işyerlerindeki işçilere geçici bir gelir desteği sağlayacak 'kısa çalışma ödeneğinin' devreye sokulacağını açıkladı.
Cumhurbaşkanı Recep Tayyip Erdoğan koronavirüs ile mücadele kapsamında alınacak ekonomik tedbirler kapsamında, faaliyetine ara veren işyerlerindeki işçilere geçici bir gelir desteği sağlayacak 'kısa çalışma ödeneğinin' devreye sokulacağını açıkladı.
BBC Türkçe'ye konuşan uzmanlar, kısa çalışma ödeneğinin bu süreçte ücretsiz izin ya da işten çıkarılma dayatmasıyla karşılaşabilecek işçiler için çözüm olabileceğini söylüyor.
Türkiye'de koronavirüs taşıdığı tespit edilen vaka sayısının giderek arttığı bu günlerde, iş dünyasında birbirinden farklı uygulamalar hayata geçiriliyor.
Bazı işyerleri uzaktan çalışma uygulamasına geçmişken bazı işyerleri ofisten çalışmayı sürdürüyor.
Koronavirüs tehdidine karşı işçilere 'ücretsiz izin' kullanmak ya da işe gelmediği günleri yıllık izin saymak gibi seçeneklerin sunulduğu, bazı işyerlerinin ise ücretsiz izni bile masaya getirmeyip çalışanların işe gelmesini şart koştuğu ifade ediliyor.
Sektörden sektöre ve hatta bir işyerinden diğerine değişen kararlar alınıyor.
Örneğin 14 Mart'ta Alışveriş Merkezleri ve Yatırımcıları Derneği'nin Başkanı Hüseyin Altaş, AVM'lerde 12.00- 20.00 saatleri arasında geçerli olacak şekilde esnek çalışma saati uygulanması için tavsiye kararı aldıklarını açıkladı.
En son olarak 19 Mart'ta yapılan açıklamada ise Alışveriş Merkezleri ve Yatırımcıları Derneği (AYD) halk sağlığı için AVM'lerin kapatılmasına yönelik tavsiye kararı aldığını duyurdu.
Dernek, bu süreçte hiçbir çalışanının işini kaybetmeyeceğini, kiracılara da gerekli kolaylıkların sağlanacağını belirtti.
Beyoğlu Otel Emekçileri Dayanışma Ağı dün, "Birkaç gündür ardı arkası kesilmeksizin otel çalışanları işten atılıyor, ücretsiz izin dayatmasına maruz kalıyor ya da iyi ihtimalle yıllardır kullandırılmayan veya daha sonra kullanmayı planladıkları yıllık izinleri kullandırılıyor" diyerek basın açıklaması yaptı.
HDP İstanbul Milletvekili Ahmet Şık Twitter paylaşımında, bir restoran zincirinin çalışanlarına 15 gün süreyle ücretsiz izin dayatmasında bulunduğunu ve altı ayını doldurmamış personeli işten çıkardığını iddia etti.
Cumhurbaşkanı Erdoğan ise dün yaptığı açıklamalarda, kısa çalışma ödeneğinin devreye sokulacağını ifade etti:
"Mevzuatımızdaki esnek ve uzaktan çalışma modellerinin daha etkin hale getirilmesini temin edeceğiz. Kısa Çalışma Ödeneği'ni devreye alacak, bundan faydalanmak için gereken süreçleri kolaylaştıracak ve hızlandıracağız. Böylece faaliyetine ara veren işyerlerindeki işçilere geçici bir gelir desteği verilirken, işverenlerin de maliyetini azaltmış olacağız."
BBC Türkçe'ye konuşan uzmanlar 'ücretsiz izin' uygulamasını, hem işvereni hem de işçileri korumayı hedefleyen kısa çalışma ödeneğinin detaylarını anlattı.
Ücretsiz izin, işveren ve işçinin anlaşarak bir süreliğine iş sözleşmesini 'askıya alması' anlamına geliyor.
İş sözleşmesinin belirlenen süre kadar askıya alınması yani işçinin çalışmadığı, işverenin ise ücret ödemediği fakat işten çıkarmanın gerçekleşmediği bu durumun sağlanabilmesi için hem işçinin hem de işverenin rızası gerekiyor.
Peki işçiler, ücretsiz izni reddetme durumunda işten çıkarılma dayatmasıyla karşı karşıya kalırsa ne olacak?
Ankara Üniversitesi'nden Doç. Dr. Gaye Burcu Yıldız şöyle anlatıyor:
"Uygulamada 'Ya işe gel ya da ücretsiz izni kabul et' gibi durumlar yaşanacaktır. O noktada da işçi ücretsiz izni kabul etmediği ve işverenin işçiyi işten çıkardığı durumda mecburen bir hukuk yoluna başvurulacaktır."
"İş Kanunu'nda 24 ve 25. maddelerinde düzenleniyor: Eğer iş zorlayıcı sebepten durduysa, işveren ilk hafta işçiye yarım ücret öder. Arkasından sözleşmeyi askıya alma seçeneği, eğer taraflar anlaşırsa gerçekleşir. Eğer işçi bunu kabul etmezse sözleşme feshi yoluna gidip, eğer varsa kıdem tazminatı hakkını alabilir."
Avukat Ceren Kalay Eken, "Ekonominin gidişatı vb. hâlihazırda yasadığımız dünya sağlığını tehdit eden salgın hali gibi durumlarda sermaye sahibi şirketlerin yasada yer almadığı halde ücretsiz izin gibi dayatmalarla işçilerin haklarında ciddi değişikliklere gidebileceği ihtimalinden bahsetmek mümkündür" diyor.
Eken, ücretsiz izni kabul etmeyen bir işçinin önünde 'uzun' sürebilecek bir hukuki süreç olduğunu ifade ediyor:
"Aslında İş Kanunu'nda işverenin ücretsiz izin hakkı diye bir düzenleme yok ancak önümüzdeki günlerde dayatma şeklinde olacaktır. İşçilerin bu durumda itiraz ve dava hakları var ancak hemen sonuçlanması maalesef söz konusu değil."
"İşe iade gibi davalarda arabuluculuğa başvuru on şartı var. Başvurudan itibaren 4 haftalık bir arabuluculuk süresi söz konusu. Arabulucu aşamasında süreç belki hızlandırılabilir ancak burada da anlaşma sağlanamazsa dava süreci 1,5 yılı bulmakta. Bu nedenle süreç biraz uzun uzun gelebilir ancak hak mücadelesi vermek gerekecektir."
Akademisyen Yıldız'a göre, bir işyerinde koronavirüs sebebiyle işin aksaması iş hukuku açısından 'zorlayıcı sebep' sayılacak.
Salgın hastalık, işverenin ya da herhangi birinin alacağı önlemlerle ortadan kaldırılabilecek bir tehlike olmadığı için 'zorlayıcı sebep' olarak değerlendiriliyor.
Bir işyerinde zorlayıcı sebep yüzünden iş durduysa ve en az dört hafta sürecekse, işverenler 'kısa çalışma kararı' için İŞKUR'a başvurabiliyor ve bu başvuruları İŞKUR Yönetim Kurulu değerlendiriyor.
Bu durumda Cumhurbaşkanı Erdoğan'ın 'Kısa çalışma ödeneğini devreye sokacağız' açıklaması, koronavirüs sebebiyle iş durduran birçok işyerinin bu ödenek için İŞKUR'a başvurabileceği ihtimalini doğuruyor.
Ankara Üniversitesi'nden Doç. Dr. Gaye Burcu Yıldız, bundan sonra işleyecek süreci şu şekilde anlatıyor:
"Koronavirüs sebebiyle bir işyerinde işin tamamen durduğu ya da önemli ölçüde azaldığı durumlarda, işverenin kısa çalışma talebi İŞKUR Yönetim Kurulu tarafından onaylanırsa, işçilere 'kısa çalışma ödeneği' kapsamında işsizlik fonundan para ödenir. Sadece işsizlik sigortasından yararlanma hakkı bulunan yani belli bir süre çalışmış ve pirim ödemiş işçiler bu ödenekten yararlanabilir."
"Örneğin sanayide üretim yapan bir işyerini düşünün. Burada koronavirüs vakası ortaya çıktı ve işçiler 14 gün işe gelmedi. Bu durum fabrikada üretimin durmasına neden olur. Bu örnekte kısa çalışma ödeneğine başvurulabilir ve işçilere ücretsiz izin değil de işsizlik sigortası fonundan yapılan kısa çalışma ödeneği sağlanır."
Örneğin okulların kapatılmasıyla eğitime ara veren özel okullar ve bünyelerinde faaliyet gösteren kantinler ya da kırtasiyeler de mevcut durumda kısa çalışma talebiyle İŞKUR'a başvurabilir.
Öte yandan Yıldız, "Her işyerinde koronavirüs tehdidi nedeniyle ücretsiz izin uygulamasına gidilecek diye bir genelleme yapmamak lazım" diyor.
Yıldız, bazı sektörlerin uzaktan çalışmaya müsait olduğunu ve ilk önce bu seçeneğin denenmesi gerektiğini vurguluyor:
"Yapılan işin niteliğine göre farklılaşır fakat eğer işçinin uzaktan çalışarak tam ücret alma imkânı varsa, ücretsiz izinden önce bu hakkını kullanabilmesi gerekiyor. Evden ya da uzaktan çalışma seçeneğinde işçinin ücretinde düşüş yapılamaz. Hem toplum sağlığını hem de işçinin ücret güvenliğini korumak gerekiyor."
Yetkililer ayrıca bu süreçte yurt dışından dönenlerin 14 gün evden çıkmaması gerektiğini ısrarla altını çiziyor.
Peki yurt dışından döndüğü için 14 gün işe gitmemesi gereken çalışan ve işveren arasında meydana gelebilecek anlaşmazlıklar ne olacak?
Yıldız, iş sebebiyle yurt dışına çıkmış bir kişinin Türkiye'ye döndüğünde uzaktan çalışma ve tam ücret şeklinde çalışması gerektiğini söylüyor:
"İşveren, işçisini iş için yurt dışına gönderdiyse döndükten sonraki 14 günü ücretsiz izin ya da yıllık izin olarak kullandıramaz. Eğer işçi turistik amaçlı gittiyse sonrasındaki 14 günü yıllık izinden saymak veya uzaktan ve tam ücret şeklinde çalışma düşünülebilir."
</doc>
<doc docid='bbc_haberler-dunya-52427874' lang='tur' type='mono' source_url='https://www.bbc.co.uk/turkce/haberler-dunya-52427874' term='COVID'>
Koronavirüs salgınından etkilenen Belarus'taki bir yetimhane, yardım bekliyor
Belarus'ta engelli çocukların kaldığı bir yetimhanede görevliler en az 23 kişinin koronavirüse yakalandığını; bazı çocukların "çok hasta olduğunu" söylüyor.
Belarus'ta engelli çocukların kaldığı bir yetimhanede görevliler en az 23 kişinin koronavirüse yakalandığını; bazı çocukların "çok hasta olduğunu" söylüyor.
Merkezdeki Hlusk bölgesinde yer alan Vesnova yetimhanesinde 15 yaşın altında 174 çocuk kalıyor. Bu çocukların hepsi engelli ve çoğunun bağışıklık sistemi çok güçsüz.
10 çalışan ve 13 çocukta, perşembe günü koronavirüs tespit edildi.
Yetimhane yetkilileri, Belarus hükümetine başvurarak yetimhanede kalan Covid-19 hastası çocukların hastanelere ya da ayrı bölümlere alınmasını, böylece diğer çocuklara virüsün bulaşmasının engellenmesini istedi.
Yetimhane, İrlanda merkezli, Uluslararası Chernobyl Çocukları adlı  yardım kuruluşu tarafından fonlanıyor. Çoğunlukla terk edilmiş ya da ailesinin durumu bakımlarını üstelenemeyecek kadar kötü olan çocuklar, bu yetimhanede yaşıyor.
Yardım kuruluşunun kurucusu Adi Roche, durumun kritik olduğunu söylüyor. Roche'ye göre bazı çocukların hastalığı çok ilerlemiş durumda. Yetimhanede gerekli önlemler alınsa da, diğer çocukların da risk altında olduğunu çünkü çocukların yurt odalarında kalabalık şekilde kalmak zorunda olduğunu söylüyor:
"Ağrı kesici ya da öksürük şurubu yok. Gerçekten çok endişeliyiz ve bu çocukları bir aşına bırakamayız."
İrlanda kamu yayıncısı olan RTE'ye konuşan Roche, ağır engelli olan çocukların hayatta kalma şansının da az olduğunu belirtti.
Belarus'ta yetkililer, yetimhanede salgının yayıldığını doğruladı ancak tam sayıyla ilgili bilgi vermekten kaçındı.
Belarus'ta 8 bin 700'ün üzerinde koronavirüs vakası tespit edildi. Johns Hopkins Üniversitesi'nin verilerine göre 67 kişi de Covid-19 sebebiyle hayatını kaybetti.
Devlet Başkanı Alexander Lukashenko, Covid-19'dan kaynaklı endişelerin "psikolojik rahatsızlık" olduğunu ve sokağa çıkma kısıtlaması gibi uygulamaların ekonomiye zarar vereceğini söylüyor.
Virüsten korunmak için ise votka içmeyi ve saunaya gitmeyi öneriyor.
Sınır kapılarının kapanmadığı Belarus'ta okullar ise tatil edilmişti. Ancak 3 haftanın ardından 20 Nisan'da yeniden açıldı.
</doc>
<doc docid='bbc_haberler-dunya-51654631' lang='tur' type='mono' source_url='https://www.bbc.co.uk/turkce/haberler-dunya-51654631' term='COVID'>
Koronavirüs (Covid-19): İran koronavirüs salgınıyla nasıl mücadele ediyor?
İran'da koronavirüs (Covid-19) vakalarının sayısı giderek artıyor ancak hükümetin salgınla mücadelede yetersiz kaldığı eleştirileri yapılıyor.
İran'da koronavirüs (Covid-19) vakalarının sayısı giderek artıyor ancak hükümetin salgınla mücadelede yetersiz kaldığı eleştirileri yapılıyor.
BBC Farsça ve BBC Reality Check ekibi İran'ın koronavirüsle nasıl mücadele ettiğini inceledi.
Kaç kişi enfeksiyon kaptı?
İran hükümeti Çarşamba günkü açıklamasında koronavirüsten ölenlerin sayısının 22 olduğunu, virüsü kapanların sayısının da 141 olduğunu duyurdu. Ama gerçek rakamların çok daha yüksek olduğu tahmin ediliyor.
Dünya Sağlık Örgütü'nden bir ekip durum değerlendirmesi yapmak ve destek vermek üzere bu hafta sonu İran'a gidiyor.
İran Cumhurbaşkanı Hasan Ruhani, şehirlerin, mahallelerin karantina altına alınmasını planlamadıklarını duyurdu.
Salgının ilk patlak verdiği Kum şehrinde türbeler hala açık.
En saygın türbelerden Hazreti Masume Türbesi'ni her yıl tüm dünyadan milyonlarca Şii Müslüman ziyaret ediyor.
Halka gerekli olmadıkça büyük toplantılardan uzak durmaları ve Kum'a seyahat etmemeleri uyarısı yapıldı. Ama şehirdeki dini merkezlerin, türbelerin kapatılması talimatı verilmedi.
Hazreti Masuma Türbesi yetkilileri, halkın türbeyi 'şifa kaynağı' olarak gördüklerini ve kapatılamayacağını söylüyor.
BBC Farsça Servisi'nden Rana Rahimpour, "Türbelerin kapatılması din adamları için çok büyük bir adım olur, uluslararası baskı olmadıkça böyle bir adım atmak istemeyebilirler" dedi.
Tahran polisi kafelerde ve çay bahçelerinde nargile içilmesini yasakladı. Nargile genelde bir kişiden diğerine verildiği ve paylaşıldığı için virüsün geçmesinde etkili olabileceği düşünülüyor.
Virüsün görüldüğü vilayetlerde okullar ve üniversiteler kapatıldı, spor müsabakaları, galeri açılışları ve film gösterimleri iptal edildi.
AFP haber ajansı, İran polisinin internet üzerinden koronavirüsle ilgili yalan haber yaymakla suçlanan 24 kişiyi gözaltına aldığını duyurdu.
İran emniyetinin siber suçlardan sorumlu müdürü Vahid Majid, 118 internet kullanıcısının da 'uyarıldığını' söyledi.
Dünya Sağlık Örgütü, İran'daki sağlık personeline teşhis kitleri ve koruyucu malzemeler verdi.
İran Sağlık Bakanlığı sözcüsü,  Dünya Sağlık Örgütü'nün şimdiye kadar dört sevkiyat yaptığını belirtti.
Birçok İranlı yeterli tıbbi malzeme bulunmamasından kaygı duyuyor.
İranlı bir sağlık malzemesi ithalatçısı, ABD yaptırımları nedeniyle test kitleri satın alamadığını söyledi.
Ilna haber ajansına konuşan İran Tıbbi Malzeme İthalatçıları Derneği yönetim kurulu üyesi Ramin Fallah "Birçok uluslararası şirket İran'a koronavirüs testi tedarik etmeye hazır ama ödeme için para gönderemiyoruz" dedi.
ABD ise yaptırımların İran'ın tıbbi malzeme tedarikini kısıtladığı iddialarını yalanlıyor ve bu malzemelerin insani ihtiyaçlar kategorisinde değerlendirildiğini söylüyor. Ama İran, ABD yaptırımlarını ve kurallarını delmekten  çekinen bankaların ödemeleri kabul etmemesi nedeniyle şirketlerin para göndermekte zorlandıklarını ifade ediyor.
Birçok ülkede olduğu gibi, İran'da da halk yüz maskesi, dezenfektan jel ve sprey satın alabilmek için eczanelerin önünde uzun kuyruklar oluşturuyor.
Bu ürünlerin fiyatları ise 10 kat arttı.
Sosyal medyada dolaşan bir iddiaya göre ülkede yüz maskesi sıkıntısı yaşanmasının nedeni, 'milyonlarca maskenin birkaç hafta önce Çin'e bağışlanmış olması.'
Resmi Irna haber ajansına göre İran'ın Çin'e bağışladığı yüz maskesi sayısı yaklaşık üç milyon. Bu bağışın da 'iki ülke arasındaki geleneksel ve uzun yıllar süren dostluğun işareti' olduğu belirtildi.
Yerel medyada yer alan haberlere göre de Çinli şirketler İran'dan çok yüksek miktarlarda yüz maskesi satın alıyor, bu da İran'ın iç pazarında kıtlık yaşanmasına neden oluyor.
İran hükümeti yeni açıklamasında yüz maskesi ihracatını üç aylığına durdurduklarını duyurdu ve fabrikalara üretimi artırmaları çağrısında bulundu.
İran ülke dışına seyahati yasaklamadı. Ama Türkiye, Pakistan ve Irak sınırları kapattı.
Türkiye ile Birleşik Arap Emirlikleri İran'dan uçuşları da askıya aldı.
Bu ülkeler İran'ın petrol dışı ihracatları için kritik öneme sahip ülkeler. Sınırların kapanması ve getirilen kısıtlamalar sonucu İran'ın ekonomisi olumsuz etkilenebilir.
İran hükümeti 2 Şubat'tan itibaren Çin'e uçuşları askıya aldı.
Ama uçuş verileri, o tarihten bu yana İran ile Çin arasında en az dokuz uçuşun gerçekleştiğini gösteriyor.
</doc>
<doc docid='bbc_haberler-dunya-52448914' lang='tur' type='mono' source_url='https://www.bbc.co.uk/turkce/haberler-dunya-52448914' term='COVID'>
Koronavirüste ikinci dalga ne anlama geliyor, risk ne kadar büyük?
Çin'de aralık ayı sonunda ortaya çıkan koronavirüs salgınının yayılması birçok ülkede alınan önlemlerle yavaşlama eğilimi göstermeye başladı.
Çin'de aralık ayı sonunda ortaya çıkan koronavirüs salgınının yayılması birçok ülkede alınan önlemlerle yavaşlama eğilimi göstermeye başladı.
Birçok ülkede yürürlükte olan sokağa çıkma kısıtlamalarının gevşetilmesine yönelik bazı adımlar atılırken, kısıtlamaların çok hızlı kaldırılması halinde koronavirüste ikinci dalganın başlamasından endişe ediliyor.
Kaygıların odağında ise kısıtlamaların kaldırılmasının ardından pandeminin daha da güçlenerek tekrar belirmesi, yayılımının artması, sağlık sistemlerini sıkıntıya sokması ve tekrar kısıtlamaların getirilmesi yer alıyor.
Sağlık Bakanı Fahrettin Koca, geçen hafta içerisinde düzenlediği basın toplantısında, bir gazetecinin ikinci dalga olup olmayacağına dair sorusuna, tedbirlere uyulması halinde ikinci bir dalganın beklenmediğini söyleyerek yanıt verdi.
Koca, "Temas, mesafe ve izolasyon kurallarına harfiyen uymamız gerekiyor. Eğer tedbirlere uyarsak önümüzdeki takvimi daha rahat söyleme imkanımız olabilir. Ramazan'ın kendine has hareketliliğini bu kurallara uyma konusunda bir gayret içinde geçirelim. Bu çerçevede olmaya devam edersek tedbirlere uyarsak yeni bir dalga beklemiyoruz. İkinci koronavirüs dalgası tamamen tedbirlere uymamızla doğru orantılı olan bir durum" dedi.
Son dönemde kısıtlamaların hafifletilmesi konusunda sıkça dile getirilen ikinci dalga ne anlama geliyor ve nasıl bir risk teşkil ediyor?
Pandemiler, insanların büyük bir kısmının bağışıklığının olmadığı yeni patojen, yani hastalık mikroplarından kaynaklanır.
İnsanların bu virüslere bağışıklığının olmaması küresel çapta salgınların olmasına yol açar.
Pandemi, dünya genelinde çok sık rastlanan bir durum değil.
Bu tarz hastalıklar arasında grip, pandemi etkisi yaratma açısından diğer hastalıklardan farklı bir yerde duruyor.
Yeni bir grip mikrobu ortaya çıktığında dünya genelinde çok sayıda insanı etkiler ve daha sonra etkilenen kişi sayısı hızla geriler.
Birkaç ay sonra ise tekrar ortaya çıkar ve yine çok sayıda insanı etkilemeye başlar. Bu durum, dünya nüfusunun büyük bir bölümü bu virüse karşı bağışıklık kazanana kadar devam eder.
Grip kaynaklı pandemilerde yayılma hızı, mevsim geçişlerine göre değişiklik gösterebilir. Yaz aylarında kuzey yarıkürenin ısınmasıyla birlikte, salgın da kışa geçiş yapan güney yarıkürede hızlanabilir veya bunun tam tersi görülebilir.
Ayrıca dünya genelinde birçok kişinin etkilenmesinden dolayı bağışıklık kazanan kişilerin sayısı artar ve "sürü bağışıklığının" oluşması yayılım hızını düşürür.
Covid-19 hastalığına yol açan koronavirüs salgını sırasında ise birçok ülke bugüne kadar görülmemiş düzeylerde kısıtlayıcı önlemler almak durumunda kaldı.
Sosyal mesafe kuralları ve sokağa çıkma ile seyahat kısıtlamaları uygulayarak yayılımın hızını düşürmeyi hedefleyen devletlerin aldığı bu önemlerin belli bir ölçüde başarıya ulaştığı ve virüsün yayılımının hız kestiği görülüyor.
Bu, birkaç şekilde olabilir.
Grip söz konusu olduğunda havaların soğuması virüsün tekrar canlanmasına katkıda bulunur. Aynısı koronavirüs için de geçerli olabilir.
Bir başka olasılık da virüsün mutasyona uğraması. Grip virüsü, sürekli olarak mutasyona uğrayan bir patojen.
1918 yılında İspanyol Gribi salgını sırasında sonbahar aylarında ikinci bir dalga yaşandı ve ikinci dalgada daha fazla insan hayatını kaybetti. Bazı araştırmacılar, bunun nedeninin virüsün mutasyona uğraması ve bu nedenle hastalığı geçiren kişilerin bağışıklığını kaybetmesi olabileceğini söylüyor.
Bir başka önemli etken de virüsün daha önce görülmediği ve haliyle bağışıklık kazanmamış olan topluluklar arasında yayılmaya başlama olasılığı.
Tüm bunlara ek olarak, Dünya Sağlık Örgütü (WHO) 24 Nisan'da yaptığı açıklamada, Covid-19 geçiren ve vücutlarına bu hastalığa karşı antikor bulunan kişilerin ikinci bir enfeksiyon dalgasından etkilenip etkilenmeyeceklerine dair herhangi bir bulgu olmadığını ifade etti.
Asya'da 2002-2003 yıllarında görülen şiddetli akut solunum yolu sendromu (SARS) salgını, pandemi boyutlarına ulaşmamıştı.
Her ne kadar Covid-19 gibi bir koronavirüs türünden kaynaklansa da, SARS'ın bulaşıcılığı son dönemdeki virüs kadar yüksek değildi.
SARS'ın yayılımı, insanların enfekte hastaların vücut sıvılarıyla temas ettiği hastane gibi ortamlarla sınırlı kalmıştı.
Ebola da insanlara yeni olan bir başka patojenden kaynaklanmıştı. Afrika'da dönem dönem Ebola salgını görülmüş olsa da Covid-19 gibi dünyanın farklı yerlerine yayılmadı.
Çin'den gelen bazı işaretler, koronavirüs salgınında ikinci dalga görülme riskinin bulunduğuna işaret ediyor.
Çin'de virüs nedeniyle kısıtlamaların uygulandığı ancak daha sonra bu kısıtlamaların kaldırılmaya başlandığı bazı yerlerde, Mart ayında tekrar yeni vakaların görülmesi üzerine kısıtlamalar yeniden uygulamaya sokuldu.
Dünyanın birçok yerinde mevcut yayılımının hızının azaltılması için çabalar devam ediyor.
Uygulanan sokağa çıkma ve seyahat kısıtlamalarıyla virüsün yayılımının kontrol altına alınmasına yardımcı olsa da, kısıtlamaların kaldırılması hastalığı geçirmemiş olan birçok kişiyi virüsün bulaşması riskiyle karşı karşıya bırakıyor ve ikinci bir dalganın ortaya çıkması riskini doğuruyor.
WHO, seyahat ve sokağa çıkma üzerindeki kısıtlamaların kademeli olarak kaldırılmasını tavsiye ediyor. Kısıtlamaların hafifletilmesiyle ilgili atılacak adımların ardından bunların etkilerinin takip edilmesi öneriliyor.
Uzmanlar ise kısıtlamaların kaldırılmasının ötesinde salgının kontrol altına alınmasında test sayısının artırılması ve temas takibinin sıkı bir şekilde yapılması gerektiğini söylüyor.
Bu yönteme göre virüs taşıyan kişiler tespit edildikten sonra karantina altına alınması ve temas kurduğu kişilerin de belirlendikten sonra bu kişilere de test yapılıp, pozitif çıkmaları halinde izole edilmesi öngörülüyor.
Uzmanlar, bir noktadan sonra virüse yakalanan kişi sayısının artması veya aşının geliştirilmesiyle birlikte sürü bağışıklığının da ortaya çıkacağını ifade ediyor.
</doc>
<doc docid='bbc_haberler-dunya-51767238' lang='tur' type='mono' source_url='https://www.bbc.co.uk/turkce/haberler-dunya-51767238' term='COVID'>
Koronavirüs (Covid-19): Evlerde virüs yüzünden hangi ürünler depolanıyor?
Koronavirüs: İnsanlar hangi ürünleri evlerinde depoluyor?
Koronavirüs: İnsanlar hangi ürünleri evlerinde depoluyor?
Koronavirüsten şu ana kadar 79 ülkede 95 bin insan etkilendi. Virüs kitlelere hızla yayılmaya devam ettikçe, insanlar korku halinde olası bir durumda kendilerini izole edebilmek için çeşitli ihtiyaçlarını marketlerden evlerine depolamaya başladı.
İnsanlar süpermarketlerden hangi ürünleri almayı tercih ediyor ve hangi ürünlerin stokları marketlerde azaldı? İşte çok satılan ürünlerden bazıları:
Sınırlı bir koruma sağlamasına rağmen salgın başladığından beri çare olarak görülen yüz maskeleri eczanelerde, marketlerde ve Amazon'da hızla tükenmeye devam ediyor.
Brezilyalı maske üreticisi CEO Miguel Luiz Gricheno, Reuters haber ajansına, "İnsanların bu günlerde maskeleri altın kadar değerli gördüğünü ve salgın başladığından beri maske üretiminin iki katına çıktığını" söyledi.
Dünya Sağlık Örgütü (WHO), salgın sırasında sağlık personelleri tarafından kullanılmak üzere 89 milyon maskeye, 76 milyon ameliyat eldivenine, 1,6 milyon gözlüğe ihtiyaç olacağını ön görmekte.
Dünya Sağlık Örgütü (WHO) Genel Direktörü Tedros Adhanom Ghebreyesus, "Maske stoklarının azalması, virüsle mücale eden sağlık personellerini, hemşireleri ve doktorları zor durumda bırakıyor" dedi.
Fransa'da temizlik malzemelerinin fiyatının 3 katına çıkmasıyla birlikte hükümet karaborsaya düşen hijyen malzemelerinin satışlarını engellemeye çalışıyor. Fransa'nın finans bakanı Bruno Le Maire, halkı Twitter'dan şu sözlerle uyardı: "Fiyatlar artmaya devam ederse, maskelerin ve jellerin fiyatlarının sabitlenmesi için yasa çıkarmaya hazırım".
Pakistan hükümeti, mağaza sahiplerinin medikal malzemelerin ve ilaçların talebindeki artıştan faydalanmamaları konusunda uyarı yaptı.
İran Sağlık Bakanı Saeed Namaki, ülkedeki bazı işletmelerin hızla artan salgından istifade etmeye çalıştığını ve temizlik malzemelerini fahiş fiyatlara sattıklarını söylüyor.
Rus gazetesi Vedemosti'ne göre el temizleme jellerine, sabunlara ve ıslak mendillere olan talep geçtiğimiz ay iki katına çıktı.
Çeşitli ülkelerde evden çalışmanın ve okulların iptal olmasının yaygın bir hale gelmesiyle birlikte vatandaşlar tuvalet kağıdı, ıslak mendil, çocuk bezi ve uzun ömürlü süt gibi ürünleri evlerinde stoklamaya başladı.
Singapur, Hong Kong ve Japonya gibi virüsten en çok etkilenen ülkelerde tuvalet kağıdı azlığı görülmekte.
Avustralya'daki marketlerdeki tuvalet kağıdı reyonunun dakikalar içerisinde tükenmesi nedeniyle bir süpermarket zinciri dörtlü satılan tuvalet kağıtlarının satışına limit koydu.
Geçen sene, İngiltere'deki market alışverişlerini online bir şekilde yapmayı tercih eden %45'lik kesimin bu sene sepetlerine daha fazla ürün koyması bekleniyor.
Market yetkilileri teslimat zamanının önceden belirtildiği zamanlarda yemek stoklarında bir sorun yaşanmayacağını belirtti.
İlaçların tedariğinde çıkabilecek problemlere karşı tüketicilere reçetelerini önceden yazdırmaları önerildi.
Dünyadaki jenerik ilaçlarının %20'sini karşılayan Hindistan, dünyadaki en etkili ağrı kesicilerden biri olan parasetamol dahil 20 tane ilacın tedariğinin, ilaç içindeki kimyasalların üçte ikisinin Çin'den getirilmesi sebebiyle sınırlandığını söyledi.
Jenerik ilaç (jenerik ilaç) orijinal ilacın yasal koruma süresinin dolması ile birlikte ilaç şirketlerinin piyasaya sürdüğü orijinal ilacın benzerlerine verilen isim.
Hindistan hükümeti insanları sakinliğe çağırarak, insanlara üç ay boyunca yetebilecek düzeyde ilaç bulundurduklarını söyledi.
BBC Monitoring'e göre, Kenya ve Nijerya'da ilaçlar hakkındaki endişeler gittikçe büyüyor.
Kenya'daki Daily Nation'a göre, Hindistan'ın yaptığı yasaklamalar ilaçların fiyatının artmasına ve bazı durumlarda üç katına satılmasına sebep oldu.
</doc>
<doc docid='bbc_haberler-dunya-51927577' lang='tur' type='mono' source_url='https://www.bbc.co.uk/turkce/haberler-dunya-51927577' term='COVID'>
Koronavirüs: İngiltere ölüm vakalarının artma endişesiyle stratejisini nasıl değiştirdi?
Dünyada koronavirüs salgını  yayılmaya ve her kesimi etkilemeye devam ediyor.
Dünyada koronavirüs salgını  yayılmaya ve her kesimi etkilemeye devam ediyor.
Koronavirüs salgınının nasıl yayıldığı, hastanelerin salgınla nasıl baş edeceği, kaç kişinin öleceğine ilişkin modellemeler yapan araştırmacıların bulguları, İngiltere'de virüse karşı alınacak önlemler konusunda hükümetin strateji değiştirmesine neden oldu.
İngiltere hükümeti dün açıkladığı önlemlerle halktan gerekli olmadıkça  kalabalık yerlere gitmemelerini, mümkünse evden çalışmaya başlamalarını, risk grubundakilerin, 70 yaş üzerindekilerin ve hamile kadınların evde kalmasını söyledi.
Bu çağrılar Başbakan Boris Johnson ve ekibinin önceki çağrılarından çok daha farklıydı.
Hükümetin politikasını değiştiren gelişme, bilim insanlarının modellemelerinde, "Dümen kırın, yoksa bir milyon kişi ölecek" mesajının verilmesiydi.
Oysa diğer bilim insanları ve Dünya Sağlık Örgütü, virüsü durdurmak için geniş kapsamlı önlemler alınmadığı durumda ortaya çıkacak riskler konusunda uyarılarını çoktan yapmıştı.
İngiltere'de de uyarı içeren veriler, Londra Imperial College Üniversitesi'ndeki araştırmacılardan geldi. Onlar Çin'deki sorunun boyutunun farkına varmıştı ve tavsiyeleri hükümet politikaları üzerinde etkili olmuştu.
Üç strateji geliştirdiler:
Hükümete bilim alanında tavsiyelerde bulunan danışman Patrick Vallance, "yatıştırma" planını BBC'ye şöyle açıkladı:
"Amacımız vakaların zirve noktasını aşağıda tutmak ve o çizgide seyretmesini sağlamak, yoksa tümüyle bastırmak değil. Ayrıca, nüfusun büyük kısmı hastalığı hafif şekilde atlatacağı için sürü bağışıklığı geliştirilmiş olacak ve böylece bu hastalığa karşı bağışık olacak."
Eğer yatıştırma işe yarasaydı diğer ülkelerde uygulanan sert önlemlere gerek kalmayacak ve bağışıklık gelişmiş, bu da koronavirüsün yayılmasını sınırlamış olacaktı.
Yatıştırma stratejisi kişilerin biraz diğer insanlardan uzak durmasını gerektiriyor, baskılama ise hareket sınırlaması ve daha uzun süreli izolasyon gibi katı önlemler içeriyor.
Yapılan modellemede, İngiltere'nin hiçbir şey yapmaması halinde Ağustos'a kadar nüfusun yüzde 81'ine virüsün bulaşması, 510 bin kişinin de ölmesi öngörülüyordu.
Yatıştırma stratejisi daha iyi olmakla birlikte hala 250 bin kişinin ölmesi ve hastanelerde yoğun bakım ünitelerinin çökmesi söz konusu.
BBC News Türkçe tarafından yapılan  numaralı Youtube paylaşımının sonu
İtalya'da yaşananlar ve İngiltere'deki ilk vakalar bu yönlerin fark edilmesine yol açtı.
Toplam vakaların yüzde 30'unun hastanede yoğun bakıma ihtiyaç duyması, solunum cihazlarına bağlanması bekleniyor.
Ülkedeki sağlık sisteminin bununla baş etmesi mümkün değil.
Bu modellemede, yoğun bakım ihtiyacının, en iyimser senaryoda bile  mevcudun sekiz katı olacağı öngörülüyor.
Imperial College Üniverstitesi'nden Prof. Neil Ferguson'a göre, "Geçen hafta açıklanan müdahalelerle bile yoğun bakım ihtiyacının karşılanamaması riski vardı".
Raporda, "mevcut koşullarda baskılama en uygulanabilir strateji" deniyor. Ölümlerin binlerle ya da on binlerle sınırlanması ümit ediliyor.
Hükümet hep bilimsel verilere göre planlarını yaptığını söylüyordu. Bilimsel veriler ise köklü bir değişime uğradı.
Bu nedenle artık publara, tiyatro ve sinemaya gitmeyeceğiz, evden çalışacak, biri hastalansa tüm ev halkını evde karantinaya tabi tutacağız.
Ancak baskılama stratejisi büyük sorunları beraberinde getiriyor.
Buna göre, toplumun belli kesimlerinin hareketini tümüyle sınırlamak gerekiyor ve bu durumdan çıkış yolunun ne zaman ve nasıl olacağı bilinmiyor.
Daha az sayıda insana virüs bulaşmış olacağı için genel nüfus içinde daha az bağışıklık gelişmiş olacak, önlemler gevşetildiğinde vaka sayıları yeniden tırmanabilecektir.
Çin'in bugün böyle bir bilinmezle karşı karşıya. Araştırmalar, Ocak sonu itibariyle Vuhan nüfusunun yüzde 95'inin hala virüse açık olduğunu gösteriyor.
Modellemede aşının 18 aydan önce piyasaya çıkmayacağı, bunun da garantisinin olmadığı belirtiliyor.
Bu durum uzun süre devam edebilir.
Tüm bunların matematiksel modellemelere dayandığını tekrar vurgulamak gerekir. Bu modellemeler tahminlerde bulunuyor ve bunlar mükemmel öngörüler olmayabileceği gibi, değişmez de değil.
Koronavirüs Aralık'ta ortaya çıktı, hala virüs hakkında tam bilgi edinemeye çalışıyoruz.
Hiçbir belirti göstermeden atlatılan enfeksiyonların boyutu hakkında da yaz havasının salgın üzerindeki etkisinin ne olacağı konusunda da henüz bir fikrimiz yok.
Imperial College dışından olup kendisi de başka salgın modellemeleri üzerinde çalışan Dr. Adam Kucharski şunları söylüyor:
"Buna karşı basit bir çözüm yok. Belki de şimdiye dek analiz ettiğim en zor salgın bu."
</doc>
<doc docid='bbc_haberler-dunya-51642906' lang='tur' type='mono' source_url='https://www.bbc.co.uk/turkce/haberler-dunya-51642906' term='COVID'>
Koronavirüs: Gelinlikten uçak biletine salgının sürpriz ekonomik sonuçları
ABD'li bir gelinin düğününe bir gün kala Çin'deki koronavirüs yüzünden gelinliksiz kalacağını kim tahmin edebilirdi?
ABD'li bir gelinin düğününe bir gün kala Çin'deki koronavirüs yüzünden gelinliksiz kalacağını kim tahmin edebilirdi?
Ama bu yaşandı ve dünyaya yayılması engellenmeye çalışılan bir salgının küresel etkilerinin boyutlarını da göstermiş oldu.
Çin ekonomisindeki bir kitlenmenin küresel ekonomiye ve bulunduğumuz farklı yerlerde hangi ürünleri bulup bulamayacağımız üzerindeki etkisi konusunda çalışmalar yayınlanmaya analizler yapılmaya başlandı.
Londra merkezli danışmanlık şirketi Capital Economics, salgının, 2020 yılının ilk üç ayı içindeki maliyetini 280 milyar dolar olarak tahmin ediyor.
Karşılaştırmalarla ifade etmek gerekirse bu, Avrupa Birliği'nin toplam yıllık bütçesinden, Microsoft şirketinin ya da Apple'ın yıllık gelirinden, ya da bir ülkeyle kıyaslamak gerekirse örneğin Nijerya bütçesinin sekiz katından büyük bir meblağ.
Bunun nedeni her şeyden önce hastalıktan şu ana kadar en çok etkilenen ülke olan Çin'in dünyanın en büyük ikinci ekonomisi ve "dünyanın imalathanesi" olması kuşkusuz.
Ama bu somut olarak bireysel bütçelerimizi ve ihtiyacımız olan ürünleri nasıl etkileyebilir?
En başka bilgisayar, tablet ya da bu haberi okumakta olduğunuz telefon ekranının Çin'de imal ediliyor olması ya da Çin'den gelen parçalar içermesi çok muhtemel.
Bu tür elektronik cihazlar dışında Covid-19 hastalığının etkisinin hayatımızın hiç beklemediğimiz alanlarını da etkileme ihtimali var.
Amerika Birleşik Devletleri'nde Marianna Brady'nin aklına 3 Temmuz'daki düğününde giyeceği gelinliğin Koronavirüs nedeniyle yetişmeyeceği hiç gelmemişti.
Aralık ayında Chicago'daki gelinlik mağazasında siparişini verdiğinde gelinliğin Çin'den geleceği hakkında hiç bir fikri yoktu.
Gelinliği, dünyadaki gelinliklerin yüzde 80'inin yapıldığı Çin'in Suju kentinden gelecekti.
Fakat, koronavirüs salgını nedeniyle alınan karantina önlemlerinin felce uğrattığı sektörlerden biri de gelinlik imalatı oldu.
Hastalığın yayılmasını engellemek amacıyla insanların bir araya geldikleri ortamlar kapatılınca fabrikalarda üretim de durdu. Seyahat yasakları üretilmiş gelinlik stoklarının piyasaya ulaşması imkanlarını da ortadan kaldırdı.
Brady, daha önce Mart ayında teslim edileceği bildirilmiş olan gelinliğinin teslimatının Temmuz ayında yapılacağına dair bir elektronik mektup aldı. Verilen tarih düğününden bir hafta sonraydı.
"Her şeyden çok gelinliğin Çin'de yapıldığı konusunda hiç bir fikrimin olmaması beni şok etti" diyen Brady "Öfkelenmiş değilim. Sadece koronavirüsün benim gibi sıradan bir insanın hayatını bu şekilde etkilemesi beni çok irkiltti" diye sürdürüyor.
Marianna Brady şimdi düğünü için ikinci el bir gelinlik ayarlamayı düşünüyor.
Çin bir sanayi devi fakat salgından en çok etkilenen ürünlerden biri akıllı telefonlar olacak. Ne de olsa Çin dünyanın en büyük akıllı telefon üreticisi ve ihracatçısı.
Apple'ın iPhone'ları dahil dünyanın en çok satılan bir çok akıllı telefonunun sıkıntısı çekilebilir.
Apple 17 Şubat günü üretim ve satışlarının salgından etkilendiğini duyurmuş ve dünya çapında iPhone temininde belli bir süre sıkıntı yaşanacağını bildirmişti.
Canalys tarafından yapılan bir piyasa araştırması 2019'un Ekim ayı ile 2010 Mart ayı arasında Çin'in ihraç edeceği akıllı telefon miktarında yüzde 50 azalma olacağını tahmin ediyor.
Çin dünyaya en çok turist gönderen ülke ve Çinli turistler dünyanın bütün diğer ülkelerinin vatandaşlarından daha çok para harcıyor.
Çin Turizm Akademisi tarafından yakında açıklanan bir araştırma Çinli turistlerin 2018 yılında 150 milyon yurt dışı seyahat yaptıklarını ortaya koydu.
Birleşmiş Milletler Turizm Örgütü'ne göre, Çinli turistler 2018 yılında yurt dışında 270 milyar dolar harcadı. ABD'li turistlerin aynı dönemde sadece 144 milyar dolar harcadığı göz önüne alındığında bu rakamın önemi daha iyi anlaşılabilir.
Koronavirüs seyahat kısıtlamaları ve yasakları nedeniyle turizmi çok köklü bir şekilde etkiledi.
Bu Tayland, Myanmar, Kamboçya ve Vietnam açısından çok kötü bir haber çünkü Çinli turistler bu ülkelere gelen toplam turistlerin en az beşte birini oluşturuyor.
Ama diğer daha uzak ülkeler de Çinli turistlerin yokluğunu ciddi şekilde hissetmeye başladı. Örneğin Fransa'nın başkentini ziyaret eden Çinli turistlerin diğer ülkelerden turistlerin iki misli para harcadığı biliniyor.
Çinli turistlerin rağbet ettiği lüks tüketim mallarının satışlarında ciddi düşüşler yaşandığı haberleri gelmeye başladı bile.
Koronavirüs nedeniyle konulan seyahat yasakları Çin'de yurt içi ve yurt dışı uçuşların büyük ölçüde aksamasına yol açtı.
Uluslararası Hava Taşımacılığı Birliği IATA 21 Şubat günü Koronavirüs yüzünden hava yolu şirketlerinin 29,3 milyar dolar zarara uğrayacağının tahmin edildiğini açıkladı.
Bu zararın çok büyük kısmı (27 milyar dolar) Çin ve Asya Pasifik bölgesinde faaliyet gösteren hava yolu şirketlerinin omuzlarında olacak.
IATA başkanı Alexandre de Juniac, "Hava yolu şirketleri bazı seferleri ve sefer sayısını azaltma konusunda çok zorlu kararlar veriyorlar. Bu yıl hava yolu sektörü için çok çetin bir yıl olacak" diyor.
Fakat çelişkili gibi görünse de bu hava yolculuğu yapanlar açısından avantajlı bir yıl olacağı anlamına gelebilir çünkü bir çok havayolu şirketi zararlarını azaltmanın ve sıcak para akışını telafi etmenin bir yolu olarak piyasaya çok sayıda ucuz bilet sürüyorlar.
Sivil havacılık uzmanları, koronavirüsün bilet fiyatlarını aşağı çekme etkisini sürdüreceğini tahmin ediyor.
Petrol ve maden fiyatlarının düşmesi Afrika ekonomilerini vuracak
Çin 2009 yılında Afrika'nın en çok ticaret yaptığı ülke sıfatını ABD'den devraldı.
Örneğim Observatory of Economic Complexity adlı kuruluşun verdiği rakamlara göre petrolünün yüzde 67'sini Çin'e satıyor.
Ancak Bloomberg haber ajansının Şubat ayı başlarında geçtiği habere göre Çin'in petrol talebi koronavirüs nedeniyle yüzde 20 dolayında düşüş gösterdi ve petrol fiyatlarında düşüş ile etkisini gösterdi.
Aynı şekilde Afrika ülkelerinin Çin'e ihraç ettikleri en önemli ürünlerden bakır da salgından etkilenerek fiyat kaybetti.
Londra merkezli Overseas Development Institute (Denizaşırı Kalkınma Enstitüsü) uzmanlarından Dirk Willem te Velde "Afrika ülkeleri toplam 4 milyar dolar civarında ihracat geliri kaybına uğrayabilir" dedi.
Virüsün yayılışı İran ve İtalya'da da ticareti etkilemeye başladı.
İtalya'da virüsün yayılmasını engellemek amacıyla, daha dar bir bölgede de olsa Çin'deki gibi kapsamlı bir karantina uygulaması başlatılırken, hastalığın görüldüğü bölgelerde dükkanlar ve lokantalar kapandı.
Şimdi küresel ekonomi açısından en önemli soru, alınan önlemlerin yeterli olup olmayacağı ve virüsün ortaya çıktığı yerden binlerce kilometre mesafedeki ekonomilerin de durma noktasına gelip gelmeyeceği.
</doc>
<doc docid='bbc_haberler-dunya-51489403' lang='tur' type='mono' source_url='https://www.bbc.co.uk/turkce/haberler-dunya-51489403' term='COVID'>
Covid-19: Koronavirüs nedeniyle karantina altındaki geminin yolcuları ne hissediyor?
Japonya'nın Yokohama kenti yakınlarında içindeki 3 bin 700 kişiyle birlikte karantinada tutulan Diamond Princess'teki yolculardan David Abel, "Depresifleşiyoruz" diyor.
Japonya'nın Yokohama kenti yakınlarında içindeki 3 bin 700 kişiyle birlikte karantinada tutulan Diamond Princess'teki yolculardan David Abel, "Depresifleşiyoruz" diyor.
Gemideki pek çok kişi gibi David ve eşi Sally, rüya gibi bir lüks tatil hayatıyla binmişti gemiye. Fakat kendilerini Çin dışındaki en büyük koronavirüs salgının ortasında buldular.
12 Şubat itibarıyla gemide 174 kişide Covid-19 virüsü tespit edildi.
David, virüs bulaşan kişilerin gemiden indirilerek hastaneye götürüldüğünü fakat geri kalanların virüsü izole etmek için Diamond Princess'te bekletildiklerini anlatıyor:
"Çok sayıda yolcu kapalı mekanda uzun süre bekletilmekten sıkılmaya başladı."
BBC'ye konuşan David, "Biraz endişeleniyoruz" diyor ve ekliyor:
"Bir yolcuda daha virüse rastlandığını duymak istemiyoruz. Özellikle de eşimde ve bende!"
Hayatlarının tatiline çıkmayı planlayan çift, 4 Şubat'ta ilk vakanın görülmesiyle birlikte her şeyin değiştiğini söylüyor:
"Tatil müthiş gidiyordu ama bir anda karantina prosedürü uygulanmaya başladı. O günden beri de durumumuz yokuş aşağı gidiyor.
"Yemeklerimiz de tamamen değişti. Artık lüks bir tatilde değiliz. Kamaralarımıza sadece temel gıdalar dağıtıyorlar."
"İnsanların nadiren güverteye çıkmasına izin veriliyor. Ama o anlarda da virüsün bulaşmasını engellemek için aralarında iki metrelik mesafe koymaları söyleniyor.
İlk vaka tespit edildikten sonraki gün sabah 06.30'da kaptan tarafından gemide bir uyarı yapılıyor:
"Kamaralarınızdan çıkmayın."
Bir süre boyunca odalarından koridora bile çıkamıyorlar.
Tespit edilen ilk 10 hastanın gemiden çıkarılmasının ardından başlarına ne geleceğini merak ediyorlar.
Gemideki herkes kontrolden geçirilene kadar, yolcuların 15-30 metrekare arasında değişen kamaralarında vakit öldürmenin yollarını bulmalarından başka bir seçenekleri yok…
Diamond Princess'te yolcular beklerken mürettebat da onlara hizmet etmeye devam ediyor.
Güvertenin altında izolasyon yok: Bin kişilik bir ekip gemiyi işler halde tutmak, yemek hazırlamak, bulaşıkları yıkamak ve ortalığı temizlemek için çalışıyor ve orada yaşıyor.
BBC'nin öğrendiği kadarıyla kıdemliler hariç mürettebat kamaralarını, banyolarını, yemek ve yaşam alanlarını paylaşıyor. Bu da virüs bulaşma ihtimalini artırıyor.
Princess Cruises'un internet sitesindeki bilgilere göre tayfanın haftada yedi gün, günde 10-13 saat arası çalışması bekleniyor.
Facebook'ta bir video paylaşan mürettebattan Binay Kumar Sakar "Çok korkuyoruz, virüs günden güne yayılıyor" diyor.
BBC'nin edindiği bilgilere göre virüsün bulaştığı kişilerden 10 ila 20'si mürettebattan.
7 Şubat'ta gemide hastalananların sayısı artıyor. David, "Yolcuların morali azalıyor ve ümitsizliğe kapılıyorlardı" diyor.
Virüsün daha fazla kişiye yayılmasının nedeni bilinmiyor ama Japon yetkililer bu kişilerin karantina öncesi de virüs kapmış olabileceğine işaret ediyor.
Virüsün kuluçka süresinin iki hafta civarında olduğu tahmin ediliyor.
Bir diğer ihtimal de virüsün karantina koşullarına rağmen yayılmaya devam etmesi. Uzmanlar mürettebata yeterli eğitim verilmemesi veya yeterli koruyu ekipmanlarının olmaması durumunda bunun mümkün olduğunu söylüyor.
David, gemideki İngiliz bir arkadaşında da virüs tespit edildiğini, adamın balayı yolculuğunda eşinden ayrılıp karantinaya götürüldüğünü anlatıyor.
Karantina sürecinde gemiye bazı tıbbi malzemeler de teslim ediliyor.
David, "Maskeler ve eldivenler dağıttılar. Dışarı çıkarken onları giymemiz gerekiyor" diyor ve her gün ateşlerini ölçmelerinin istendiğini söylüyor.
Gemiden ne zaman çıkabileceklerine dair bir fikirleri yok.
Salgın gemi turizmi sektörünü etkiledi.
Demir atmak istediği beş ülkenin izin vermediği MS Westerdam bugün altıncı denemesinde Kamboçya'ya yanaşabildi. Üstelik gemide kimsede virüs bulunmamasına rağmen.
ABD'de Anthem of the Seas gemisi, test sonuçları gelene kadar New Jersey'de birkaç gün karantina altında tutuldu.
İtalya'da da benzer bir olay yaşandı ve 7 bin kişinin bulunduğu Costa Smeralda gemisi Roma'da bir süre karantinaya alındı.
Hong Kong'da World Dream gemisi 3 bin 600 yolcuyla dört gün boyunca karantinada kaldı.
</doc>
<doc docid='bbc_haberler-turkiye-52277954' lang='tur' type='mono' source_url='https://www.bbc.co.uk/turkce/haberler-turkiye-52277954' term='COVID'>
Haydar Baş: Koronavirüse yakalanan BTP Genel Başkanı hayatını kaybetti
Koronavirüse yakalanan Bağımsız Türkiye Partisi (BTP) Genel Başkanı Haydar Baş hayatını kaybetti.
Koronavirüse yakalanan Bağımsız Türkiye Partisi (BTP) Genel Başkanı Haydar Baş hayatını kaybetti.
Demirören Haber Ajansı (DHA), 74 yaşındaki Haydar Baş ve ailesinden sekiz kişiye dört gün önce Covid-19 teşhisi konduğunu, BTP Genel Başkanı'nın teşhisin konmasının ardından Trabzon'da hastanede tedavi gördüğünü aktardı.
Baş'ın, solunum desteğine ihtiyaç duyunca dün yoğun bakım servisine alındığı da belirtildi.
Haydar Baş ve ailesinin oturduğu Trabzon'un Akçaabat ilçesine bağlı Sarıtaş Mahallesi, koronavirüs tedbirleri kapsamında karantinaya alınmıştı.
BTP Genel Başkan Yardımcısı Lütfullah Önder, dün yaptığı yazılı açıklamada "Bugün itibariyle solunum desteğine ihtiyaç duyması nedeniyle yoğun bakıma alınmıştır... Sayın Genel başkanımız ile birlikte ailesine, teşkilat mensuplarımıza, tüm sevenlerine ve yüce Türk milletine geçmiş olsun dileklerimizi iletiriz" demişti.
Haydar Baş'ın cenaze töreninin bugün Akçaabat ilçesinin Sarıtaş mahallesinde düzenleneceği de belirtildi.
</doc>
<doc docid='bbc_haberler-dunya-52324539' lang='tur' type='mono' source_url='https://www.bbc.co.uk/turkce/haberler-dunya-52324539' term='COVID'>
Türkiye’nin koronavirüsle mücadelesi CNN’de: 'Diğer ülkelerden farklı bir yol izliyorlar'
ABD merkezli yayın kuruluşu CNN'in internet sitesinde Türkiye'nin koronavirüs salgınıyla mücadelesini konu alan bir makale yayımlandı.
ABD merkezli yayın kuruluşu CNN'in internet sitesinde Türkiye'nin koronavirüs salgınıyla mücadelesini konu alan bir makale yayımlandı.
Türkiye'nin birçok açıdan diğer ülkelerden farklı bir yol izlediğine dikkat çekilen yazıda, bazı uzmanlar kısmi sınırlamaların sonuç verebileceğini belirtirken kimi uzmanlar ise vaka sayısı dikkate alındığında bunun riskli olabileceğini söylüyor.
Haberde özetle şöyle deniyor:
"Hafta içinde sokağa çıkma yasağı sadece 20 yaş altını ve 65 yaş üstünü kapsıyor. Teoride diğer tüm vatandaşlar dışarı çıkabiliyor. Ama birçok küçük işletme kapalı, restoranlar sadece paket servis hizmeti veriyor, parklara gidilmiyor ve bankaların mesai saatleri sınırlı.
"Buna tezat bir şekilde, ekonomik açıdan zarar görmek istemeyen diğer işletmeler ve fabrikalarla birlikte inşaatlarda da faaliyetler eskisi gibi devam ediyor.
"Bazı uzmanlar risk altındakilerin korunması ve dışarı çıkanların gerekli önlemleri almaları koşuluyla, Türkiye'deki gibi kısmi sınırlamaların başarılı olabileceğini söylüyor.
"İngiltere'deki Lancaster Üniversitesi virologlarından Dr. Muhammed Munir, 'Bu alternatif bir strateji' diyor ve sağlıklı insanların alışveriş için dışarı çıkmalarında sorun olmadığını belirtiyor.
"Dr. Munir şöyle devam ediyor:
"'Hastalığa yakalananların yüzde 80'i iyileşti. Dolayısıyla başka sorunları olmayan sağlıklı kişiler için bu kesinlikle faydalı bir şey. Tecridin tek faydası hastalığın yayılma hızını azaltması ve hastaneler üzerindeki baskıyı hafifletmesi.'
"Kent Üniversitesi'nden viroloji uzmanı Dr. Jeremy Rossman ise Türkiye'nin her gün açıkladığı sayılar dikkate alındığında bunun şüpheli olduğunu belirtiyor.
"Dr. Rossman kısmi sınırlamaların, sadece ilk aşamada ve vaka sayısı düşükken ya da ülkenin vaka sayısında zirveyi görmesi ve tam tecritten çıkmaya başlarken uygulanmaya başlaması halinde etkili olabileceğini söylüyor:
"'Türkiye seviyesindeki ülkelerin çoğu tam tecrit uyguluyor. Kısmı izolasyon yararlı olabilir, çünkü bir taraftan salgın kontrol altında tutulurken diğer taraftan bazı ekonomik faaliyetlerin sürmesi sağlanabilir. Ama bu, halkın kurallara nasıl uyduğuna, işyerlerinde fiziki mesafeye ve el hijyenine ne kadar riayet edildiğine bağlıdır. Fakat Türkiye'deki mevcut oranlara bakınca bunun yeterli olmaması riski var.'
"Teyit edilmiş vaka sayısında Türkiye ilk 10 ülke arasında. Hastalığa yakalananların sayısı her gün 4 binden fazla artıyor. Ölüm oranı başka yerlerdekinden çok düşük ve bu şüpheyle karşılanıyor. Türk Tabipleri Birliği (TTB) ölü sayısına ilişkin resmi verilerin klinik ve radyolojik bulguların güçlü bir şekilde Covid-19'a işaret ettiği fakat testlerin negatif çıktığı vakaları kapsamadığını söylüyor.
"Sağlık Bakanı Fahrettin Koca ise Türkiye'de ölüm oranının düşük olmasını (yüzde 2'nin biraz üzerinde) ülkenin sağlık hizmetleri kapasitesinin yüksek olmasına ve diğer ülkelerden farklı bir tedavi protokolü uygulamalarına bağlıyor."
"Koca, diğer ülkelerin aksine Türkiye'nin Covid-19'la mücadelesinin genel test ve belirti sonrası testler yerine temas zincirinin tanınmasına (filyasyon) odaklandığını, daha uzun süreli yüksek akımlı oksijen tedavisiyle entübasyonu geciktirdiklerini ve bunun daha iyi sonuç verdiğini söylüyor.
"Fahrettin Koca ayrıca, sıtma ilacı hidroksiklorokin ve Japonya menşeili antiviral bir ilaç olan favipiravir'i diğer ülkelerdekinden çok daha erken dönemde kullandıklarını belirtiyor.
"Dr. Munir, sıtma ilacının kullanılmasına karşı çıkan çok sayıdaki uzmandan biri. Munir, hidroksiklorokinin risklerinin sağlayacağı faydadan fazla olabileceğine dikkat çekiyor:
"'(Bu ilaçla) tedavinin çok az etkisi var: Hidroksiklorokinle Covid-19 hastaları iyileşmiş olsa bile bir yıl sonra kalp sorunları başlayabilir, körlük ortaya çıkabilir. Bu yüzden ilacın yaygın kullanım için onaylanmasını sağlayacak kadar bulgu yok.'
"Cerrahpaşa Tıp Fakültesi'nden Prof. Nuri Aydın ise, 'Hayat kurtarmaya çalışıyoruz. Hastaların yoğun bakım aşamasına gelmeden önce hidroksiklorokin alan hastaların yoğun bakımda daha az kaldıklarını gördük' diyor.
"Prof. Aydın, henüz bulgularını yayımlamaya yetecek kadar veri olmadığını belirterek 'Gerçek sonuçları zaman gösterecek' diye konuşuyor.
"Aydın bir şeyi daha farklı yaptıklarını; hastaları sırtüstü değil, çoğunu yüzüstü yatırdıklarını ve bunun iyi sonuçlar verdiğini söylüyor.
"Türkiye ayrıca iyileşen kişilerden alınan plazmaları hâlâ hastalıkla mücadele eden kişilerde kullanmaya başladı. Hükümet yoğun bakım yatak kapasitesinin hâlâ yüksek olduğunu yatak sayısında da sıkıntı olmadığını söylüyor.
"Ve ilk vakasını Mart ortasında açıklayan Türkiye'nin hazırlık yapmaya zamanı oldu. Türkiye'nin hastane sistemi o kadar iyi ki tıp turizmi ülkesi oldu.
"Covid-19 salgını karşısında Türkiye hızla kişisel koruyucu ekipman üretimi ve dağıtımı programları geliştirdi. İngiltere, İspanya ve İtalya dahil 30'dan fazla ülkeye yardım gönderdi.
"Bu iyi niyet ve dayanışma jesti, belki de Türkiye'nin NATO'daki müttefikleriyle yıpranan ilişkilerini düzeltmeyi hedefliyor."
CNN'in haberinde, 70'li yaşlarda olduğu belirtilen Sadet Şeker adlı bir kadının sözleri de yer alıyor:
"Sadet Şeker, eşini yıllar önce kaybetmiş. Çocuklarıyla her gün telefonda konuşuyor. Onlara en son 2-3 ay önce sarılmış. Çocuklarının İstanbul'da mı olduklarını soruyoruz. 'Evet İstanbul'da' diyor ve gözleri doluyor. Hem çok yakınlar hem de çok uzaklar. Çocuklarını ne kadar yakın zamanda görebileceği Türkiye'nin Covid-19 stratejisinin başarılı bir kumar olup olmayacağına bağlı."
</doc>
<doc docid='bbc_haberler-turkiye-51904423' lang='tur' type='mono' source_url='https://www.bbc.co.uk/turkce/haberler-turkiye-51904423' term='COVID'>
Koronavirüs: Akıl sağlığınızı nasıl koruyabilirsiniz?
Çin'de başlayan koronavirüs salgını tüm dünyayı kaygı ve belirsizliğin içine attı. Koronavirüs haberleri durmak bilmeden dünyanın dört bir yanından geliyor. Tüm bunlar insanların akıl sağlığını da etkilemeye başladı. Özellikle kaygı bozukluğu ve panik atak hastalığı olanları daha fazla etkiliyor. Peki bir yandan virüsten korunmaya çalışırken bir yandan akıl sağlığımızı nasıl koruruz?
Çin'de başlayan koronavirüs salgını tüm dünyayı kaygı ve belirsizliğin içine attı. Koronavirüs haberleri durmak bilmeden dünyanın dört bir yanından geliyor. Tüm bunlar insanların akıl sağlığını da etkilemeye başladı. Özellikle kaygı bozukluğu ve panik atak hastalığı olanları daha fazla etkiliyor. Peki bir yandan virüsten korunmaya çalışırken bir yandan akıl sağlığımızı nasıl koruruz?
Bazı haberlerin bizi endişelendirmesi gayet normal bir durum ancak aralıksız olarak gelen kaygı verici haberler, zaten akıl sağlığıyla ilgili sorun yaşayanlar insanların durumunu daha da kötüleştirebiliyor
Dünya Sağlık Örgütü bu sebeple virüsten korunmanın yollarını paylaşırken, akıl sağlığını korumak için de sosyal medya üzerinden tavsiyeler verdi.
İngiltere Kaygı Bozukluğu merkezinden Nicky Lidbetter'a göre kontrolü kaybetmenin ve belirsizliği kabullenememenin getirdiği korku, birçok farklı kaygı bozukluğu rahatsızlığının ortak noktası.
Akıl sağlığı kurumu Mind'ın sözcüsü Rosie Weatherley de bu görüşte:
"Birçok kaygı bozukluğu bilinmezlikle ilgili duyulan kaygıdan ve bir şeyin olmasını beklemekten kaynaklanıyor. Koronavirüste şu an makro seviyede bunu yaşıyoruz."
Peki böyle durumlarda ne yapmalıyız?
Koronavirüsle ilgili çok fazla haber okumak kaygıyı artırıyor. Örneğin İngiltere'de Kent şehrinde yaşayan iki çocuk babası Nick, bu haberleri okurken panik atak geçirdi:
"Endişeli şekilde haberleri okurken düşüncelerimin kontrolümden çıktığını ve korkunç şeyler olacağı fikrini aklımdan çıkaramadığımı fark ettim. Daha önceleri bunu yaşadığımda başka şeyler düşünüp rahatlıyordum. Ama bu kez kontrolü kaybettim."
Nick, uzun süre haber okumamayı denedi. Sosyal medyadan da uzak durdu. Bu sayede kaygılarını kontrol altına almayı başardı.
Size iyi gelmeyen haberleri okumayı ve izlemeyi bir süre bırakabilirsiniz. Gelişmeleri merak ediyorsanız kendinize gün içinde belli zamanlar belirleyip, sadece o zaman aralığında haberlere bakabilirsiniz.
Ortalıkta çok fazla yanlış bilgi de dolaşıyor. Bu sebeple takip edeceğini kaynaklar önemli. Sosyal medya ya da arkadaşlarınız olduğu mesajlaşma platformları yerine bakanlık, devlet kurumları ya da konuyla ilgili çalışan sivil toplum kuruluşlarının paylaştığı bilgilere bakabilirsiniz.
Manchester'da yaşayan 24 yaşındaki Alison da, koronavirüsle ilgili neler olup bittiğini aralıksız takip etme takıntısı geliştirmişti. Ama sosyal medyada sürekli takipte kalmak kaygılarını tetikliyordu:
"Bir ay önce koronavirüs etiketine tıkladığımda bir dolu komplo teorisi görüyordum. Hepsinin saçmalık olduğunu bildiğim halde daha da kaygılanıyordum ve büyük bir umutsuzluğa kapılıp ağladığım bile oluyordu."
Şimdi sosyal medyada takip ettiği hesapları sınırladı, etiket üzerinden haberleri takip etmiyor. Sosyal medyada her eli gittiğinde de bakmıyor. Bu süreyi kısıtlamak için eli telefonuna gittiğinde kendisine engel oluyor ve onun yerine bir kitap okumaya başlıyor.
Twitter'da 'koronavirüs' etiketine gidip her hesaptan yapılan paylaşımlara bakmamaya çalışın. Komplo teorisi paylaşan hesapları engelleyin.
Whatsapp gruplarını sessize alın, Facebook paylaşımlarını saklayın. Sadece almak istediğiniz veriye dayalı bilgi paylaşımı yapan kaynaklara bakın.
İngiltere'de koronavirüs salgınını takıntı haline getiren birçok kişinin Obsesif Kompulsif Bozukluk yaşadığı ortaya çıktı.
Bu rahatsızlığı zaten yaşayan kişilerin hayatları, el yıkama uyarılarıyla daha da zorlaşıyor. Çünkü bu kez sabun ve dezenfektanlar bu kişilerde bağımlılık yapabiliyor.
Elinizi nasıl yıkadığınıza dikkat edin. Virüsten korunmak için gerekli süre kadar ve yeterli sıklıkta mı yıkıyorsunuz? Yoksa gereğinden çok fazla, bağımlılık halini alacak ritüeller şeklinde mi yıkıyorsunuz?
Özellikle karantinadaysanız ve lavaboya yakınsanız, sürekli el yıkamak sizi rahatlatır hale geldiyse, bunu takıntı haline getirmiş olabilirsiniz demektir.
Kendi kendini karantinaya alan kişilerin sayısı her geçen gün artıyor. Böyle durumlarda sevdiğiniz insanlarla iletişimi kesmeyin. Telefon ya da çok uzaktaysa elektronik posta yoluyla birbiriniz kontrol edin, evdeki durumunuzu paylaşın.
Eğer dışlanmış hissetmezseniz, birilerinin size merak ettiğini bilirseniz aslında bu dönem sizin için kendinizi iyi hissedeceğiniz yaratıcı bir ya da iki hafta bile olabilir.
</doc>
<doc docid='bbc_haberler-dunya-51989868' lang='tur' type='mono' source_url='https://www.bbc.co.uk/turkce/haberler-dunya-51989868' term='COVID'>
Koronavirüs: İtalya'da bir günde 793 kişi hayatını kaybetti
Dünyada en fazla koronavirüs ölümünün görüldüğü ülke olan İtalya'da can kaybı sayısı son 24 saatte 793 artarak 4 bin 825'e çıktı. Koronavirüs krizinin yönetiminden sorumlu olan Sivil Savunma Kurumu Başkanı Angelo Borrelli, ülkede virüs vakalarının zirve noktasına ulaşmasının iki haftayı bulabileceğini söyledi.
Dünyada en fazla koronavirüs ölümünün görüldüğü ülke olan İtalya'da can kaybı sayısı son 24 saatte 793 artarak 4 bin 825'e çıktı. Koronavirüs krizinin yönetiminden sorumlu olan Sivil Savunma Kurumu Başkanı Angelo Borrelli, ülkede virüs vakalarının zirve noktasına ulaşmasının iki haftayı bulabileceğini söyledi.
İtalya'da bugüne kadar toplam 233 bin 222 test yapıldı. Bu testlerle belirlenen koronavirüs vaka sayısı da 53 bin 578 oldu. Vaka sayısı son bir günde yaklaşık 6 bin 500 arttı.
Bugüne kadar iyileşenlerin sayısı 6 bin 072'ye ulaştı. Halen yoğun bakımda tedavi görenlerin sayısı ise 2 bin 857.
İtalya genelindeki 4 bin 825 ölümün 3 bin 95'i kuzeydeki Lombardia bölgesinden. Lombardia'da son 24 saatte 546 kişi hayatını kaybetti.
Can kaybı sayısında Lombardia'yı yine kuzeydeki Emilia Romagna ve Piemonte bölgeleri takip ediyor.
Başkent Roma'nın da içinde yer aldığı Lazio bölgesinde ölü sayısı 50, vaka sayısı ise 1190.
İtalya'nın 20 bölgesi içinde koronavirüs ölümünün görülmediği tek bölge ise güneydeki Basilicata.
Koronavirüsün en yaygın olduğu Lombardia, 10 milyon kişiyle İtalya'nın nüfusu en yüksek bölgesi.
Lombardia bölgesinde yer alan kentlerin belediye başkanları, İtalyan hükümetinden karantina tedbirlerinin sıkılaştırılmasını, temel ihtiyaçlar dışında üretim yapan fabrikaların ve kamu kurumlarının da kapatılmasını talep ediyor.
İtalya'da bir hafta önce ölü sayısı 1441, vaka sayısı ise 21 bin 157 seviyesindeydi. Bir hafta içinde can kaybı sayısı 3,3 kat, vaka sayısı da 2,5 kat arttı.
Ülkede 31 Ocak'ta koronavirüs riski nedeniyle acil durum ilan edilmişti.
İlk ölümün 21 Şubat'ta kaydedilmesinin ardındansa, 23 Şubat'tan itibaren bazı kasabalarda karantina tedbirleri uygulanmaya başlanmıştı. Karantina tedbirleri 10 ve 12 Mart'ta yürürlüğe giren iki kararnameyle ülke geneline yayılmış ve aşamalı olarak sıkılaştırılmıştı.
Seyahat kısıtlamaları, okulların ve temel ihtiyaç dışında hizmet veren işletmelerin kapatılması gibi önlemler içeren karantina önlemleri kapsamında halktan da, iş, sağlık ya da temel ihtiyaçlarını karşılamak gibi gerekçeler dışında evlerinden çıkmamaları isteniyor. Son olarak bugünden itibaren park ve bahçeler de kapatıldı.
Uzmanlar, karantina tedbirlerinin etkisinin görülmeye başlanması için en az 2 haftalık uygulama gerektiğini vurguluyor.
İtalya genelinde bir kısmı 25 Mart'a, bir kısmı ise 3 Nisan'a kadar geçerli olmak üzere alınan karantina kararlarının süresinin uzatılmasına ise kesin gözüyle bakılıyor.
</doc>
<doc docid='bbc_haberler-dunya-51458892' lang='tur' type='mono' source_url='https://www.bbc.co.uk/turkce/haberler-dunya-51458892' term='COVID'>
Covid-19: Koronavirüs, küresel jeopolitik dengelerde kalıcı izler bırakabilir mi?
Koronavirüs salgını hız kesilecek gibi görünmüyor. 2003 yılında yine Çin'de patlak veren SARS salgını ile karşılaştırıldığında öldürücülük oranı çok daha düşük ancak bulaşma hızı çok daha yüksek görünen salgının daha ne kadar devam edeceği nerelere kadar yayılacağı ve sonunda yol açtığı can kaybının hangi boyutlarda olacağını şimdiden kestirmek olanaklı değil.
Koronavirüs salgını hız kesilecek gibi görünmüyor. 2003 yılında yine Çin'de patlak veren SARS salgını ile karşılaştırıldığında öldürücülük oranı çok daha düşük ancak bulaşma hızı çok daha yüksek görünen salgının daha ne kadar devam edeceği nerelere kadar yayılacağı ve sonunda yol açtığı can kaybının hangi boyutlarda olacağını şimdiden kestirmek olanaklı değil.
Virüsün yayılma hızına ilişkin henüz cevapları tam olarak bulunamamış soruların varlığından dolayı hızla yayılan komplo teorileri de belirsizliği ve korkuları besliyor, salgının ekonomik ve siyasi etkilerini büyütme potansiyeli taşıyor.
Koronavirüs salgını dünya ekonomisinin büyük merkezlerinde ekonomik büyüme yavaşlamaya başlar ve küresel borç yükü, özellikle gelişmekte olan ekonomilerde, IMF'nin son yorumlarında vurguladığı gibi bir "IV. Büyük Borç Krizine" doğru evrilmeye devam ederken patlak verdi.
Bu durumda, Koronavirüs salgınının olası etkilerine ilişkin ilk tartışmaların dünya ekonomisinde bir resesyon olasılığı üzerinde yoğunlaşması doğal.
Dünyanın ikinci büyük ekonomisi ve en büyük dış ticaret merkezi Çin, 33 ülke için en önemli ihracat pazarı ve 65 ülkenin en önemli ithalat kaynağı.
Buna ek olarak krizin başlangıç noktası Vuhan bölgesi, dünyanın en büyük 500 küresel şirketinin 300'üne ev sahipliği yapıyor. Son bir iki yıl içinde bölgeye giden teknoloji şirketleri küresel şirket sayısının 900'e çıkarmış.
Bir taraftan Çin devletinin koronavirüs salgınını önlemek için aldığı önlemler diğer taraftan salgının Çin ekonomisi üzerindeki yavaşlatıcı etkisi üç kanaldan dünya ekonomisinde resesyon olasılığını hızla artırıyor.
Birincisi, koronavirüsün yayılmasını önlemeye yönelik önlemler son yıllarda Asya ve Avrupa ülkelerinde, özellikle de turizm ve lüks tüketim malları piyasalarında önem kazanan Çinli turist akımını durma noktasına getirdi; havayolu şirketlerini de vurdu.
İkincisi, Çin talebinin etkili olduğu temel metalar, mineral ve enerji piyasalarında fiyatlar ve buna bağlı olarak kimi ülkelerin döviz gelirleri düşüyor.
Üçüncüsü, gelişmiş ülkelerin küresel şirketlerinin, Çin'den özellikle de Vuhan bölgesinden geçen tedarik zincirleri kırılma tehlikesiyle yüz yüze geliyor, üretim aksıyor, yeni tedarikçi bulma çabaları maliyetleri arttırıyor.
Bu olumsuz gelişmeler, gelişmekte olan ülkelerin borsalarını, borçlanma kapasitelerini zayıflatarak ekonomik istikrarın hassas dengelerinin kırılganlığını arttırıyor.
Dikkatler başlangıçta olası ekonomik gelişmeler üzerinde yoğunlaşmıştı. Şimdi giderek bu ekonomik gelişmelerin uluslararası jeopolitik ve tek tek ülkelerin siyasi istikrarları üzerindeki olası etkilerine odaklanmaya başladı.
Çünkü SARS salgınından farklı olarak, Koronavirüs salgını tam da Çin, ABD karşısında dünya ekonomisinin yönetişim kurallarını sorgulamaya başlayan, farklı bir ekonomik model sunan güçlü bir rakip olarak yükselirken bu nedenle de ABD ile Çin arasında tırmanan bir ticaret savaşı ve teknolojik rekabet ortamıyla çakıştı.
Aynı esnada çeşitli ülkelerde seçmenin ekonomik koşullara, yöneticilerin ekonomik sosyal sorunlar karşısında yetersizliklerine karşı tepkileri, "popülizm" olarak tanımlanan kitlesel hareketlere yol açıyor, merkez partileri zayıflatıyor, radikal partilerin etkisini güçlendirerek siyasi dengeleri zorluyordu.
Koronavirüsün yukarda kısaca değindiğim ekonomik etkilerinin, hem küresel hem de bölgesel siyasi dengelerde uzun dönemli, kalıcı izler bırakma olasılığının giderek arttığı anlaşılıyor.
Bu bağlamda akla gelen sorulardan biri şu: Çin'de toplumun hemen her alanını yakından denetleme, eleştirileri mümkün olduğunca susturma eğilimindeki tek parti yönetimi ve bu devletin başındaki belki de Mao'dan bu yana en güçlü lider, "her şeyin başkanı" olarak da anılan Devlet Başkanı Şi Cinping, koronavirüs sınavından nasıl çıkacak?
Bu sorunun cevabı yalnızca Çin toplumunun geleceği açısından değil, uluslararası dengeler açısından da büyük bir önem taşıyor.
Şi, Uygur bölgesindeki sorunların dünyada yarattığı tepkilerini önleyemiyor, ABD ile ticaret savaşları alanında başarılı bir görüntü sunamıyordu. Toplumun her alanını denetleme arzusunun bir yan etkisi olarak patlak veren  Hong Kong krizi bu görüntüyü daha da bozmuştu; Koronavirüs de aynı yönde etki yapıyor.
Çin resmen bir tek parti sistemi, ancak bu tek partinin içinde farklı eğilimlerin hatta parti gibi davranabilen fraksiyonların ve liderlik mücadelelerinin olmadığı anlamına gelmiyor.
Bir yaklaşıma göre, Şi bu sınavlardan başarıyla çıkamazsa, bu farkların kaçınılmaz olarak yansıdığı parti merkez komitesinde ve büyük kongrede, yeni başkanlık arayışları ortaya çıkabilir.
Bir diğer görüşe göre ise Şi'nin etkisi son yıllarda derinleşti ve dizginleri elinden kaçırması söz konusu değil.
Her iki yaklaşımda da bir gerçeklik payı var.  Ama yeni bir virüsün varlığının ayırdına vardığında susturulan Doktor Li Wenliang'ın ölmeden az önce bir Çin medya kuruluşuna verdiği söyleşideki "Sağlıklı bir ülkede birden fazla ses çıkabilmelidir" ifadelerine toplumdan gelen destek, Vuhan'da 10 profesörün "ifade özgürlüğü talep eden" mektubu, toplumsal huzursuzluğun, tek parti yönetiminin, ekonomik büyümeye dayalı toplumsal mutabakatını zorlayacak yönde arttığına işaret ediyor.
Bu bağlamda, koronavirüs salgınının etkisini 1989'daki Tiananmen Meydanı olayına, Vuhan bölgesinde, 1911'de patlak vererek Manchu hanedanının tüm zaaflarını gözler önüne serip Çin devrimini hızlandıran olaylara benzetenler olduğu gibi, salgın hastalıkların Antik Yunan'da Atina uygarlığı üzerindeki çürütücü etkilerini anımsatan tarihçiler de var.
Çin devletinin, koronavirüs salgını karşısında bir siyasi krizi içine düşmese bile, yetersizlik imajı sergilemesi, uluslararası alanda ABD karşısında alternatif bir çekim gücü, başarılı bir örnek sergileme, gelecekte bir hegemonya adayı olma hesaplarını da aksatabilir.
Çin 2008 krizinden bu yana elindeki büyük mali kaynaklara, piyasasının ithalat kapasitesine dayanarak, kredi ve ticaret yoluyla gelişmekte olan ülkelerin ekonomileri üzerinde bağımlılık yaratıcı, jeopolitik ayrıcalıklar getiren ilişkiler kuruyor, ABD ve Batı karşısında, Afrika'da ve "tek yol tek kemer projesiyle" Asya'da alternatif nüfuz alanları yaratıyordu.
Koronavirüs salgının yukarda değindiğim ekonomik etkileri, bu nüfuz alanlarındaki ülkelerin ihracat ve döviz gelirlerini azaltarak ekonomik istikrarını bozmak suretiyle Çin'in buralara ilişkin planlarını bozabilir.
Birçok siyasi analist koronavirüsün Çin liderliğinin imajını zayıflatıcı, enerji piyasalarında Rusya, İran gibi ülkelerin gelirlerini azaltıcı etkilerinin, Rusya-Çin-İran eksenini ve bu eksenin, ABD karşısında pazarlık gücünü zayıflatacağını, Türkiye gibi bu eksene yakınlaşan ülkelerin dış politikalarında manevra alanlarını daraltacağını düşününüyor.
Dünyanın birinci bakır ihracatçısı Şili, önemli petrol üreticilerinden Irak ve Cezayir, hatta Libya örneğinde olduğu gibi, daha koronavirüs ekonomik etkilerini göstermeden, kitlesel olaylara -Libya'da iç savaşa- yol açan toplumsal sorunlarla boğuşuyorlardı. Şimdi bu sorunların ağırlaşması kaçınılmaz görünüyor.
Bu sorunların ağırlaşması, Kuzey Afrika ve Ortadoğu bölgesindeki ekonomik toplumsal sorunların derinleşmesi de, Avrupa kıyılarına yeni bir göçmen dalgası olarak dayanmaya başlayabilir. Hem de ekonomiler yavaşlar, işsizlik ve gelir dağılımındaki bozulmalar, bölgesel eşitsizlikler, İngiltere'de, Almanya'da Fransa'da İtalya'da sağ popülist hareketlerin enerjisini beslerken.
Sonuç olarak diyebiliriz ki koronavirüs salgını hızla yayılıyor ve kısa sürede denetim altına alınacak gibi görünmüyor. Bu durumda dünya ekonomisinde ve jeopolitiğinde dengeleri etkileyerek kalıcı izler bırakma olasılığı da giderek artıyor.
</doc>
<doc docid='bbc_haberler-dunya-52039922' lang='tur' type='mono' source_url='https://www.bbc.co.uk/turkce/haberler-dunya-52039922' term='COVID'>
Koronavirüs Covid-19: İtalya'da ölülerin haysiyetini elinden alan hastalık
İtalya koronavirüs krizi nedeniyle cenaze törenlerini yasakladı. Virüs pek çok aileyi,  sevdikleriyle vedalaşma şansından mahrum bıraktı.
İtalya koronavirüs krizi nedeniyle cenaze törenlerini yasakladı. Virüs pek çok aileyi,  sevdikleriyle vedalaşma şansından mahrum bıraktı.
Milano’da bir cenaze levazımatçısında Andre Cerato, ‘’Bu salgın iki kez öldürüyor’’ diyor.
‘’İlk olarak sizi ölmeden önce sevdiklerinizden tecrit ediyor, sonra kimseye tam anlamıyla vedalaşma şansı vermiyor.’’
‘’Aileler yıkılıyor ve kabullenmekte zorluk yaşıyorlar.’’
İtalya’da, çoğu Covid-19 kurbanı hiçbir aile yakını ve arkadaşları yanında olmadan hastanede tek başına ölüyor. Bulaşma riski yüksek olduğundan ziyaretler yasak.
Sağlık makamları, virüsün kurbanın ölümünden sonra bulaşamayacağını söylese de, yine de kıyafetler üzerinde birkaç saat canlı kalabiliyorlar.
Cremona’dan cenaze levazımatçısı Massimo Mancastroppa ‘’ Birçok aile bize cenazeyi son bir kez görüp göremeyeceklerini soruyor ancak bu yasak’’ diyor.
Ölüler, en iyi halleriyle ve sevdikleri kıyafetleriyle gömülemiyor, bunun yerine acı bir kimliksizlikle, hastane kıyafetleriyle toprağa veriliyorlar.
Ancak Massimo elinden geleni yapıyor. ‘’Ailelerin bize verdikleri kıyafetleri naaşın üstüne koyuyoruz, sanki giyinmişler gibi, üste bir gömlek, alta bir etek.’’ diyor.
Bu eşi görülmemiş olayda cenaze levazımatçıları kendilerini birden ailelerin, arkadaşların hatta rahiplerin yerine geçmiş olarak buluyorlar.
Virüsten ölenlere yakın olanlar sıklıkla kendilerini karantinada buluyor.
‘’Onlar için tüm sorumluluğu üstleniyoruz’’ diyor Andrea. ‘’Onlara kullanılacak tabutun resmini gönderiyoruz, sonra hastaneden cesedi alıp gömüyoruz ya da yakıyoruz. Bize güvenmekten başka şansları yok.’’
Andrea için en zor şey ise yakınını kaybetmiş kişilerin acılarını dindirmeye yardım edememek. Ailelere tüm yapabileceklerini söylemek yerine, şimdi ne yapamayacaklarının listesini vermek zorunda.
‘’Onları giydiremeyiz, saçlarını tarayamayız, makyaj yapamayız. Onları güzel ve huzurlu gösteremeyiz. Bu çok üzücü.’’ diyor Andrea.
Andrea,30 yıldır cenaze levazımatçılığı yapıyor tıpkı, kendisinden önce aynı işi yapan babası gibi. Küçük şeylerin yakınlarını kaybedenler için çok önemli olduğunu söylüyor.
‘’Son bir kez yanaklarını okşamak, ellerini tutmak ve saygın görünüşlerini görmek. Tüm bunları yapamamak çok travmatik.’’
Bu virüs döneminde, cenaze levazımatçıları genellikle yaslı ailelerle kapalı bir kapının ardından buluşmaya zorlanıyorlar.
Yakınlar, kaybettikleri anneleri, babaları ya da kardeşleriyle birlikte gömülmesi umuduyla el yazısı notlar, aile yadigârları, çizimler ve şiirler vermeye çalışıyorlar.
Ancak bunların hiçbiri tabutların içine konulmuyor.
Kişisel eşya gömmek de artık yasa dışı. Sert, ancak hastalığın yayılmasını engellemeyi amaçlayan bir önlem.
Eğer birisi evinde ölürse cenaze levazımatçılarının eve girmeye izinleri var fakat tamamen koruyucu kıyafet, gözlük, maske, eldiven ve ceket giymeleri gerek.  Bu da, sevdiğini yeni kaybetmiş birisi için oldukça üzücü bir sahne.
Ama şu an pek çok cenaze levazımatçısı da karantinada.
Bazıları işlerini kapatmak zorunda kaldı.
Ölülerle ilgilenenlerin yeterli ölçüde maskeleri ya da eldivenleri olmaması ihtimali büyük bir endişe kaynağı.
Andrea, ‘’Bizi bir hafta daha idare edecek kadar koruyucu kıyafetimiz var.’’ diyor.
‘’Ancak elimizdekiler tükendiğinde, iş yapamaz hale geleceğiz ve biz ülkedeki en büyük cenaze levazımatçılarından biriyiz. Diğerleri nasıl başa çıkıyor hayal edemiyorum.’’
Bir acil durum yasasıyla,  virüsün yayılmasını engellemek için İtalya’daki cenaze törenleri yasaklandı.
Bu , kuvvetli Katolik değerlere sahip bir ülke için eşi görülmemiş bir durum.
Andrea günde en az bir ölü gömüyor ve herkes karantinada olduğundan bir kişi bile veda etmeye gelmiyor.
Massimo ‘’Bir ya da iki kişi gömülme sırasında burada bulunmak için izinli, bu kadar’’ diyor.
‘’Kimse bir şey söyleyebilecek durumda değil, o yüzden sadece sessizlik oluyor.’’
Yapabildiği ölçüde bundan uzak durmaya çalışıyor, kiliseye kadar tabut arabasında gidiyor, kabini açıp, rahipten orada bir dua okumasını istiyor.
Çoğunlukla saniyeler içinde bitiyor, sonrasında diğerine geçiyor.
İtalya’da cenaze kaldırma sektörü büyük bir baskı altında ve ölü sayısı artmaya devam ediyor.
24 Mart’tan itibaren şimdiye dek yaklaşık 7000 kişi öldü, bu sayı dünyadaki tüm diğer ülkelerden daha fazla.
‘’Cenaze levazımatçımızın önünde bir kuyruk var, neredeyse bir süpermarketinki gibi.’’ diyor Andrea.
İtalya’nın kuzeyindeki hastanelerde morglar doldu.
‘’Cremona’daki hastanenin şapeli daha çok bir depo gibi duruyor’’ diyor Massimo.
Tabutlar kiliselerde birikiyor.  İtalya’da en yüksek vaka sayısına sahip Bergamo’da ordunun devreye girmesi gerekti, çünkü mezarlıklar doldu.
Geçtiğimiz hafta bir akşam halk, ordu konvoyunun yetmişten fazla tabutu götürmesini sessizce izledi. Her biri yakılmak üzere yakındaki bir kente götürülen bir arkadaşı ya da bir komşuyu taşıyordu.
Salgın başladığından beri çok az görüntü bu kadar şoke edici veya dokunaklıydı.
Ülkenin her bir yanında doktorlar ve hemşireler, İtalya’nın bu en karanlık zamanlarında kahraman olarak görülüyor. Ama cenaze levazımatçıları hiçbir takdir görmüyor.
‘’Çoğu insan bizi yalnızca ruhların nakliyatçısı olarak görüyor.’’ diyor Massimo.
Çoğu İtalyan’ın işlerine, mitolojide yeni ölen kişileri iki dünyayı ayıran nehirden geçiren kayıkçı Charon gibi baktığını söylüyor.
Pek çoğunun gözünde bu teşekküre gerek olmayan nankör bir iş.
‘’Ama sizi temin ederim ki tek istediğimiz ölülere haysiyet kazandırmak’’
‘’Andratuttobene - ‘’her şey iyi olacak’’  etiketi ise İtalya’da kriz çıktığından beri en çok konuşulan etiketlerden. Ona bir gökkuşağı emojisi eşlik ediyor.
Ancak şimdilik görünürde bir gün ışığı yok. Herkes dua etse de kimse tüm bunların ne zaman düzeleceğini bilmiyor.
</doc>
<doc docid='bbc_haberler-dunya-51958764' lang='tur' type='mono' source_url='https://www.bbc.co.uk/turkce/haberler-dunya-51958764' term='COVID'>
Koronavirüs: İtalya'nın Bergamo kentinde morglarda yer kalmadı, cenazeler askeri araçlarla taşınıyor
Koronavirüs ölümlerinin 3 bine yaklaştığı, vaka sayısının da 35 bini geçtiği İtalya'da salgından en ağır etkilenen kent olan kuzeydeki Bergamo'da cenaze işlemlerine yetişilemiyor. Dün akşam cenazeler askeri araçlarla başka kentlere taşınmaya başlandı.
Koronavirüs ölümlerinin 3 bine yaklaştığı, vaka sayısının da 35 bini geçtiği İtalya'da salgından en ağır etkilenen kent olan kuzeydeki Bergamo'da cenaze işlemlerine yetişilemiyor. Dün akşam cenazeler askeri araçlarla başka kentlere taşınmaya başlandı.
Lombardia bölgesinde yer alan Bergamo kentinde mezarlık yakınında dizili askeri araçların görüntüleri bugün birçok İtalyan gazetesinde yer aldı. Bergamo'da ölümlerin ve cenaze yakma işlemi (kremasyon) için bekleyen tabut sayısının son günlerde çok artması nedeniyle 65 tabut bu işlem için başka kentlere götürüldü.
İtalyan basını, Bergamo'da hem kremasyon fırınının hem de morgun cenaze kapasitesini çok aştığını yazdı.
İtalya'da kremasyon, yaygın olarak başvurulan bir cenaze işlemi. Koronavirüs salgını nedeniyle alınan tedbirler kapsamında cenaze törenlerinin de yasaklanması nedeniyle cenaze işlemleri, çok az kişinin katılımıyla yapılabiliyor. Hayatını kaybedenlerin yakınlarının karantina altında olduğu durumlarda ise cenazeler aile üyeleri olmadan mezarlıklara götürülüyor.
İtalya'da ülke genelindeki 2978 ölümün 1959'u Lombardia bölgesinden. Ülke genelindeki 35 binden fazla vakanın yaklaşık yarısı da yine bu bölgede bulunuyor.
Yaklaşık 10 milyon nüfuslu Lombardia'daki 12 vilayetten biri olan Bergamo'da düne kadar 4305 vaka tespit edildi. Kentte yalnızca son 24 saat içinde 93 kişinin hayatını kaybettiği açıklandı. Bergamo Belediye Başkanı Giorgio Gori ise gerçek ölü sayısının resmi rakamların çok üzerinde olduğunu söyledi.
Bergamo'daki hastanelerde görev yapan doktorlar, virüsün sağlık görevlileri arasında da çok yaygın olduğu uyarısında bulundu. Bergamo Tabipler Birliği Başkanı Guido Marinoni önceki gün yaptığı açıklamada, "Bergamo'daki 600 aile hekiminden 118'i hasta. Bir meslektaşımız da 65 yaşında hayatını kaybetti" dedi.
Marinoni, kentteki yaşlılar arasında ölüm oranının yüksek olduğuna dikkat çekerek "Artık morglarda cenazelere yer kalmadı. Bu bir kıyamet senaryosu gibi" diye konuştu.
</doc>
<doc docid='bbc_haberler-dunya-52120297' lang='tur' type='mono' source_url='https://www.bbc.co.uk/turkce/haberler-dunya-52120297' term='COVID'>
Koronavirüs salgını - Koku ya da tat kaybı 'COVID-19 belirtisi olabilir'
King’s College London’dan bir grup araştırmacı, COVID-19’a yakalandığından şüphelenilen 400.000 kişinin bir uygulamaya girdikleri belirtileri inceledi. Tat ve koku alamama da bu belirtiler arasına girdi.
King’s College London’dan bir grup araştırmacı, COVID-19’a yakalandığından şüphelenilen 400.000 kişinin bir uygulamaya girdikleri belirtileri inceledi. Tat ve koku alamama da bu belirtiler arasına girdi.
Hastalığın belirtilerinin takibi için geliştirilen uygulamaya girilen semptomlar şu şekilde:
Koku ve tat kaybının soğuk algınlığında da görülebileceği için uzmanlar COVID-19’un en büyük belirtilerinin ateş ve öksürük olmaya devam ettiğini kaydediyor.
Bu sebeple uzun süren öksürük ve yüksek ateş şikayeti olan biriyle yaşayanların kendilerini karantinaya almalarını, virüsün kendilerine de bulaşma ihtimaline karşı yayılmasını durdurmak için evde kalmalarını öneriyor.
Peki koku ve tat alamama kritik belirtiler arasında sayılabilir mi?
Uzmanlara göre bu henüz kesin olarak kanıtlanmadı.
Araştırmanın yapıldığı 400.000 kişiden 1.702’si, koronavirüs testi yaptırdıklarını söylüyor. 579 kişinin test sonucu pozitif, 1.123 kişinin test sonucu negatif çıktı.
Koronavirüs test sonucu pozitif çıkanların yüzde 59’u koku ve tat kaybı yaşadığını belirtiyor.
İngiltere Kamu Sağlığı departmanı ve Dünya Sağlık Örgütü henüz bunu belirti olarak resmen listeye almadı.
İngiltere’de kulak, burun, boğaz doktorlarının birliği ENT UK, COvid-19 hastalarının tat ve koku duyusunda kayıp yaşamalarının şaşırtıcı olmadığını, ancak bunun sadece Covid-19’la özdeşleştirilmediğini söylüyor.
King’s College’daki araştırmacılar da tat ve koku kaybının Covid-19’u incelerken yararı bir takip aracı olduğunu, ancak bunun tanı koymak için tek başına yeterli olamayacağını söylüyor.
Araştırma ekibinin başındaki Profesör Tim Spector, “Elimizdeki verilere göre diğer semptomlarla birleştiğinde, koku ve tat alamayan insanların Covid-19 hastası olma ihtimali 3 kat artıyor. Dolayısıyla böyle bir belirti gösteren kişiler de virüsün yayılmasını durdurmak için en azından 7 gün boyunca kendilerini karantinaya almalı.” açıklaması yaptı.
</doc>
<doc docid='bbc_haberler-dunya-52564144' lang='tur' type='mono' source_url='https://www.bbc.co.uk/turkce/haberler-dunya-52564144' term='COVID'>
Koronavirüs ve kapitalizm: İktisatçılar krizin sistemi nasıl değiştirebileceğini tartışıyor
Koronavirüs salgını dünya çapında ekonomiyi felce uğratır ve hakim kuralları sarsarken Guardian gazetesi sistemin geleceği açısından olasılıkları tartışmak üzere Yunanistan'ın sol Syriza hükümetinde görev yapmış eski maliye bakanı Yanis Varufakis ile İrlandalı iktisat yazarı ve gazeteci David McWilliams'ı bir araya getirdi.
Koronavirüs salgını dünya çapında ekonomiyi felce uğratır ve hakim kuralları sarsarken Guardian gazetesi sistemin geleceği açısından olasılıkları tartışmak üzere Yunanistan'ın sol Syriza hükümetinde görev yapmış eski maliye bakanı Yanis Varufakis ile İrlandalı iktisat yazarı ve gazeteci David McWilliams'ı bir araya getirdi.
David McWilliams: Sanırım kapitalizmin bu benzeri kriz sürecinde 'askıya alındığını' söylemek yanlış olmaz. Artık bundan önceki duruma geri dönmeyeceğiz. Devlet geri döndü ve seçmenler bu yaşananları unutmayacak. Nereye gittiğimizi bilmiyorum ama geriye dönmeyeceğimiz kesin.
Yanis Varoufakis: Kapitalizmin askıya alınması... Bu tanımlamayı sevdim. Batı'da kapitalizm son olarak İkinci Dünya Savaşı sırasında askıya alınmış, savaş ekonomisi, fiyatları sabitleyen bir kontrollü ekonomi hakim olmuştu. Savaş ekonomisi standart kapitalist modelin aşılmasını getirmişti.
Şu anda gördüğümüz tam olarak kapitalizmin askıya alınması değil. Kapitalizmin kuralları askıya alınmış olabilir. Bütün o kutsal sayılan politikalar, para politikalarıyla kamu maliyesinin birbirinden titizlikle ayrılması, kamu borçlanmasının kötü bir şey olduğu fikri hepsi gitti.
Fakat kapitalizmi askıya alıp onun aşılmasını sağlayacak, deyim yerindeyse "savaşsız bir savaş ekonomisi" inşa edebilmek için gereken kurumlar oluşturulmadı. "He rşey berbat oldu, onun için kurallara uymanızı beklemiyoruz" demek ile "Kurallar değişti ve ekonomik bir çöküntüyü önlemek için yenilerini yapmamız lazım" demek arasında büyük farklar var. Avrupa Merkez Bankası'nın bütün o parasal rahatlatma önerileri gibi, bir savaş ekonomisi kafasından ne kadar uzak olduğumuza işaret ediyor.
David McWilliams: Bu Avrupa'da iyi bildiğimiz bir hata türü. Eğer ekonomik politikalarınızı, borçlanamayacak kadar sarsılmış insanların istekliliği varsayımına dayandırırsanız -ki parasal rahatlatma önlemlerinin temel mantığı budur- büyük bir sorun yaratmış olursunuz. Rahatlatma önlemleri deyince akla krizin ateşini söndürmek için açılan para muslukları gelir. Fakat para musluklarını açma politikası, bu musluğun kapakçıkları gibi düşünebileceğimiz bankalar, kredi komisyonları, iş sahiplerinin kredi almaya istekli olması gibi şeylerle sınırlanır. Ve sonunda bu musluktan para oluk oluk değil damla damla akar, hatta bu damlalar da daha yoksullara değil zenginlerin çıkarına olur.
O yüzden kuralların askıya alınması ama altyapının aynı kalması konusunda söylediğini anlıyorum. Fakat Avrupa'nın her tarafında insanlar şu anda "Bir alternatif var" diyor. Şimdi girilmeye başlanan bu ikinci aşama, kapitalizmin, maliyenin, ekonomilerin nasıl işlediği ve kime hizmet ettiği gibi konuların değerlendirildiği bir dönem olacak. Ve buradan bütün bir küresel ekonomiyi kapsayan bir tür yeni Bretton Woods (İkinci Dünya Savaşı sonrasında günümüzde hala geçerli temel küresel finansal kural ve kurumların temelini atan 1944 tarihli anlaşma) tarzı anlaşma çıkma potansiyeli de var.
Peki bu durumda  21'inci yüzyılın üçüncü on yılına girdiğimiz şu günlerde, tarihin ve ekonominin ışığında, önümüzdeki on yılda dünya ve Avrupa ekonomisiyle ilgili tahminlerin neler?
Yanis Varoufakis: Bir tepe noktasında oturuyor gibiyiz, iki yönden birine doğru kaymaya hazırız. Ama hangi yöne doğru meyledeceğimiz tamamen belirsiz.
İstersen önce olumlu senaryo ile başlayalım. Bunu, senin az önce sözünü ettiğin yeni bir Bretton Woods ihtimali üzerine ve bunun Avnupa Birliği'ndeki olası görünümleri üzerine inşa edelim.
Kıta çapında birliğimizi pekiştireceksek bu ne şekilde olabilir?
Şimdi her zamankinden daha gerekli olduğu halde bunun bir federasyonlaşma şeklinde olması ihtimali her zamankinden düşük çünkü koronavirüs krizinin, göçmen krizinin ve euro krizinin santrifüj etkisi bizi birbirimizden uzaklaştırıyor. Fakat alternatif mevcut AB kurumlarını sanki federal bir Avrupa varmış gibi işletmek olabilir ve bunu istesek yarın yapabilir, yoksullukla boğuşanlara derhal para yardımı sağlayabilir ve yeşil bir geçiş ekonomisine yatırım yapabiliriz.
Burada bir umut ışığı var ve bu da 2020'nin 2010'dan çok farklı olmasından kaynaklanıyor. İrlanda ve Yunanistan'ın sırt üstü devrildiği o günlerde, bizim ülkelerimizde yaşananlar ile Almanya ve Hollanda'da yaşananlar arasında önemli farklar vardı. Bugün Almanya'nın sanayi sektörünün beli kırılmış durumda ve daha koronavirüs salgını başlamadan kırılmıştı. Otomotiv ve takım tezgahları üretimi gibi iki ana sanayi dalı bu kriz başlamadan ciddi sorunlar yaşıyordu. Almanya'nın şu anda, kalan hepimizle aynı dertlerin içinde olması bir umut ışığı sunuyor. Bu durumda daha önce olduğu gibi, "Bu sizin sorununuz" demek yerine "Ne yapmalıyız?" diye sorabilirler.
David McWilliams: Tamam olumlu senaryo böyle. Olağan akışın kesintiye uğraması Avrupa ve ötesinde yeni politika arayışlarına ve ihtimallere yol açabilir. Peki diğer senaryo ne?
Yanis Varoufakis: Biz insanlar ve özel olarak biz Avrupalılar, harikulade fırsatları kaçırmayı ve kendimizi berbat durumlarda bulmayı pek severiz. Şimdiye kadar gerçek demokratik bir federalizmin yolunu tıkayan aynı Avrupalı ordoliberallerin (ekonomik liberalizmin bir türü) ayak diremesiyle karşılaşmamız çok büyük bir ihtimal.
David McWilliams: Kuşkusuz bu tür barikatlar en çok da Avrupa'nın güneyindeki üyelerini etkileyecektir. Yaşadıklarımızın örneğin AB'nin kurucu üyelerinden İtalya üzerinde ne gibi etkileri olacağını düşünüyorsun?
Yanis Varoufakis: Avrupa'da ne zaman bir kriz yaşansa İtalya'nın büyüme hızı düşer. Ne zaman bir sorun olsa İtalya daha derin bir ekonomik durgunluğa girer. Eğer Frankfurt, Berlin ve Brüksel oluslu senaryoya doğru yürümeyi yine başaramazsa sadece İtalya değil, Avrupa'nun en yoksul bölgelerinin tümü yeniden neo-faşist sağın yükselişine sahne olacak. O zaman artık iş zıvanadan çıkar.
Bu olumsuz senaryonun en dip noktasıdır. Dev bir domino etkisi Avrupa Birliği'nin dağılmasına kadar götürebilir. AB resmen ortadan kalkmaz ama tamamen işlevsiz ve etkisiz hale gelir. Tıpkı -Sovyetler Birliği dağıldıktan sonra oluşan- Bağımsız Devletler Topluluğu gibi.
Bu da dünyanın Trumplar, Bolsonarolar ve Modilerini çok sevindirir. Hobbes'un tarif ettiğine benzer, acımasız, nahoş ve insanların çoğu açısından yoksulluk anlamına gelen bir küresel ekonomiye geçilir.
David McWilliams: İrlanda benim doğduğum yıllarda çok yoksul bir ülkeydi. Sonra Avrupa projesinin rüzgarı, Avrupa'nın küresel ekonomideki yeri ve ülkeye çok fazla sermaye çeken vergi politikaları sayesinde bayağı zengin bir ülke haline geldi.
Ben artık bu kalkınma modelinin ve bu tür bir küreselleşmenin de sonunun gelmiş olabileceğini düşünüyorum. Korkarım seyahat edip iletişim kurduğumuz, hareket edebildiğimiz bir dönemin sonuna gelmiş olabiliriz. İnsanlar virüs kozmopolit bir dünya sayesinde, uluslararası hareketlilik yüzünden yayılabildi" diyebilirler. Doğru olsun olmasın insanları suçlayabiliriz.
Kara Ölüm'ün -vebaya verilen isim- Avrupa'da şiddetli bir Yahudi düşmanlığına yol açtığını biliyoruz. İnsanlar, "Kimi suçlayabilirim" dedi ve zaten izole edilmiş gettolarda yaşayan bir toplumu suçladı.
21'inci yüzyılın üçüncü on yılının başında beni en çok korkutan şey bu. Daha önce yaşadıklarımız geri gelebilir. Ve şair Yeats'in dizelerini hatırlarız yine:
"Döne döne büyüyen anaforda/ Şahin duyamıyor şahincisini/ Her şey yıkılıyor, bel vermiş orta direk/ Kargaşalık salınmış yeryüzüne"  (William B Yeats, İkinci Geliş, Çeviri: Cevat Çapan)
Yeni bir yöne hızla yönelmezsek, çocuklarımın devralacağı dünyanın çok nahoş bir yer olacağından korkuyorum. Dolayısıyla bu bize bir uyarı.
Yanis Varoufakis: Hem de bir neslin duyduğu en yüksek sesli uyarı. Gelecek hakkındaki endişelerini paylaşıyorum fakat bunu dayandırdığın analize itirazım var. Tarif ettiğin açıklık, özgürlük hep şiddetli sınırlamalarla el ele de gidiyordu. ABD-Meksika sınırı, Avrupa içinde seyahat özgürlüğü ama Avrupa'nın sınırlarının sıkı kontrolü gibi. Bu bir çelişki değil. Bu, sermayenin dolaşımına insanların özgürlüklerinden daha büyük değer veren bir sistemin mantığının gereği.
</doc>
<doc docid='bbc_haberler-dunya-52381422' lang='tur' type='mono' source_url='https://www.bbc.co.uk/turkce/haberler-dunya-52381422' term='COVID'>
Koronavirüs: İngiltere’nin 1 milyon ‘hayalet’ işçisi sağlık hizmeti istemeye korkuyor
'Carla' Londra'da yasal belgelere sahip olmadan çalışan 'kağıtsız' bir göçmen işçi.
'Carla' Londra'da yasal belgelere sahip olmadan çalışan 'kağıtsız' bir göçmen işçi.
11 kişiyle paylaştığı kalabalık bir evde yaşıyor. Evde çalışma izni olup da çalışan tek kişi var, o da ülkenin kamu sağlık kurumu olan Ulusal Sağlık Hizmetleri'nde, bir hastanede çalışıyor.
"Hem onun için hem kendimiz için kaygılıyız" diyor Carla.
"Koronavirüs kaparsam yardım için verilen 111 telefon hattını aramaya korkuyorum. İzinsiz olduğumu anlarlar" diye sürdürüyor.
Aslen Filipinli olan Carla, evden sadece bebeği için mama almaya çıkıyor. Daha önce bir yaşlının bakımını yapıyormuş, fakat koronavirüs dolayısıyla bu işini kaybetmiş. Cebindeki 3 sterlin, son parası.
Yardım kuruluşlarının tahminlerine göre Birleşik Krallık sınırları içinde izin belgeleri olmadan çalışan bir milyon kişi var ve bu insanlar koronavirüs salgını ve alınan önlemlerle işlerini kaybettikleri için Carla gibi çaresiz bir durumdalar.
Bu ülkede kalma ve-veya çalışma izni bulunmayanlar devletin sağladığı mali desteklerden de yararlanamadıkları için açlıkla yüzyüze ve 'görünmez' bir kamu sağlığı sorununu temsil ediyorlar.
İngiltere'deki Filipinlilerin oluşturduğu Kanlungan Filipinliler Konsorsiyumu adlı şemsiye kuruluştan Susan Cueva "Bu durum trajik sonuçlar yaratıyor" diyor.
Nisan ayının başlarından itibaren İngiltere'deki Filipinli toplum içinhde ölümlerin arttığını izleyen Cueva, akşamları telefonun başında Covid-19 belirtileri gösteren izinsiz Filipinli işçileri  hastaneye gitmeye ikna etmeye çalışıyor.
"Bazıları durumları ağırlaşsa bile tıbbi yardım almak istemiyor" diyor.
Altı aylık turist vizesiyle Londra'ya gelen Brezilyalı G vizesi bitince izinsiz olarak ülkede kalmaya devam etmiş. Bir lokantada çalışıyormuş, ta ki koronavirüs krizi ortaya çıkana kadar.
Şimdi herşeyin değiştiğini, kirasını ödeyemez hale geldiğini ve evdeki yiyeceklerin de tükenmeye başladığını anlatıyor.
"Hükümet sosyal mesafe önlemlerini ilan edince durum daha da kötüleşti. Sokaklarda daha çok polis var artık. Durdurmalarından ve tutuklamalarından korkuyorum" diyor.
Ücretsiz ulusal sağlık hizmetlerinden yararlanıp yararlanamayacağı da belirsiz.
İngiltere'yi ziyaret eden yabancılar ve ülkede izin belgesi olmadan yaşayanların hükümet tarafından sürekli güncellenen bazı istisnalar dışında sağlık hizmeti için ücret ödemeleri gerekiyor.
Yerel Sağlık Hizmetleri birimleri hastanın sağlık hizmetine para ödemesi gerekip gerekmediğine karar vermek için,  uyruğu ve ülkedeki statüsü hakkında İçişleri Bakanlığı'ndan bilgi isteyebiliyor. Ve bunu yaparken hastaya ait, isim, telefon numarası ve adres gibi kişisel bilgileri İçişleri Bakanlığı'na bildirebiliyor.
Bu konuda BBC'nin sorularını yanıtlayan İçişleri Bakanlığı yetkilileri Covid-19 testi yaptıran ya da tedavi görenlerin göçmen statülerinin araştırılmasının istenmediğini ve testler için kimseden ücret talep edilmeyeceğini söylediler.
Fakat aralarında Liberty, Medact ve Göçmen Sağlık ve Sosyal Yardımlarma Konseyi'nin de aralarında olduğu 30'dan fazla insan hakları kuruluşu, Covid-19'u herkes için ücretsiz sağlık hizmetleri listesine eklemenin yeterli olmadığını söylüyorlar.
Bu görüş İngiltere parlamentosundan İşçi Partisi'nden Bell Ribeiro-Addy'nin başını çektiği 60 milletvekilinden oluşan bir grup tarafından da dile getirildi.
Sağlık ve Sosyal Yardım Bakanı Matt Hancock'a açık bir mektup yollayan milletvekilleri ücretsiz Covid-19 test ve tedavisinin İngiltere'de yaşamayan veya yaşama izni olmayan yabancıları da kapsayacağının belirtilmesinin yıllardır bu konuda izlenen "düşmanlık" politikalarının etkisini bir anda değiştirmeyeceğini kaydediyorlar. Milletvekilleri göçmenlerin bu ülkede yıllarca temel sağlık hizmetleri için para ödemeye mecbur bırakıldığına ve kamu hizmetlerine başvurduklarında sınır dışı edilme tehdidiyle yüz yüze geldiklerini ekliyorlar.
'G' için çok geç
Ücretsiz sağlık hizmeti imkanı ülkesine gönüllü geri dönmek için başvuran G'nin işine yaramayacak.
G'nin ülkesi Brezilya'ya geri dönmesi konusunda İngiltere'deki Brezilyalıları temsil eden Casa do Brasil yetkililerle arabuluculuk yapmış.
Casa do Brasil'in yöneticisi ve göçmen hukuku uzmanı Vitoria Nabas, "Normal olarak bize burada yaşayan Brezilyalılardan farklı konularda beş-altı başvuru gelirdi. Son haftalarda her gün 20-30 telefon geliyor. Bize başvuranların çok büyük kısmı çok çaresiz" diyor.
Birleşik Krallık içinde izinsiz yaşayanların sayısı konusunda kesin bir rakam söylemek çok zor.
Bunlar arasında insan kaçakçıları tarafından çeşitli yollarla İngiltere'ye getirilenler olabildiği gibi, vizelerinin süresi geçtiği halde gitmeyenler ve iltica başvurusu reddedildiği halde kaçak yaşayanlar da var.
Kendisini Bayan Zhao diye tanıtan bir lokanta çalışanı 12 yıldır İngiltere'de yaşıyor.
"Bir çok insan kaçakçısı ağıyla seyahat ettim ve en sonunda beni İngiltere'ye getiren gemiye bindirildim" diyor.
Gerçek kimliğinin açıklanmaması kaydıyla Çin Enformasyon ve Danışmanlık Bürosu kanalıyla BBC'ye konuşan Bayan Zhao, bir çok başka kağıtsız işçi gibi zor durumda. Kaldığı kalabalık evde kendini izole etmekte güçlük çekiyor.
"Şu ana kadar ayakta kalabildiğim için memnunum. Ama çok şanslıyım ki benim durumumdaki arkadaşlarım çok büyük destek ve dayanışma sağladılar" diyor.
Manchester merkezli bir insan hakları grubu olan Rapar'dan  doktor Rhetta Moran, medyada ve hükümet düzeyinde göçle ilgili tartışmalarda hep düşmanca bir ortam yaratıldığından ve kaçak göçmenlerin siyasi başarısızlıkları örtmek için günah keçilerine dönüştürüldüğünden yakınıyor.
"Hükümet uzun bir süre önce saymayı bıraktı ve hiç bir zaman bu konudaki rakamlarla yüzleşmeye yanaşmadı" diyor.
Dr Moran, hükümetin, statüsüne bakılmaksızın herkese konut ve sağlık hizmeti sunması gerektiği şiarıyla kampanya yürütüyor.
Fakat kaçak göçmenlerin hükümetin sunduğu hizmet ve yardımlardan yararlanabildiği nadir durumlar da görülüyor.
Çin'den ev içi şiddet mağduru bir göçmen olan 'Bayan Wang' kanser hastası ve hükümetin desteğiyle ücretsiz tedavi gördüğünü anlatıyor.
On yılı aşkın bir süre önce bir akrabasının yardımıyla, çocuklarını geride bırakarak kaçak şekilde İngiltere'ye gelmiş. Şu anda belediyenin sağladığı bir evde yaşıyor. Koronavirüs karşısında daha riskli bir grupta olduğu için çok dikkatli olması gerekiyor.
Bu haber için görüştüğümüz Brezilyalı G ise artık ülkesinde. İngiltere'de daha iyi bir hayat kurma rüyası yıkılmış.
"Bir kişinin insan sayılıp sayılmayacağını daha ne kadar bir kağıt parçası belirleyecek?" diye soruyor.
"Ben insanın insanlığının karakteri, onuru, düşüncesi, sözüyle belirlendiğini düşünürdüm ama bir hayaletseniz bütün bunlar hiç bir değer taşımıyor."
*Haberde geçen kağıtsız göçmenlerin kimliklerini gizli tutmak amacıyla hiçbirinin gerçek ismi kullanılmadı.
</doc>
<doc docid='bbc_haberler-dunya-51831063' lang='tur' type='mono' source_url='https://www.bbc.co.uk/turkce/haberler-dunya-51831063' term='COVID'>
Koronavirüs (Covid-19): İtalya'da virüsle mücadele için eczane ve banka gibi yerler dışında bütün işletmeler kapatılıyor
İtalya'da koronavirüsle mücadele amacıyla ülke genelinde birkaç gündür uygulanan tedbirler daha da sıkılaştırılıyor. Süpermarketler, eczaneler, bankalar gibi temel ihtiyaç hizmeti veren yerler dışında bütün işletmeler kapatılacak.
İtalya'da koronavirüsle mücadele amacıyla ülke genelinde birkaç gündür uygulanan tedbirler daha da sıkılaştırılıyor. Süpermarketler, eczaneler, bankalar gibi temel ihtiyaç hizmeti veren yerler dışında bütün işletmeler kapatılacak.
Başbakan Giuseppe Conte tarafından Çarşamba akşamı açıklanan yeni tedbirlerle, bugüne kadar kısıtlamalarla da olsa açık kalan mağazalar, restoran, bar, kafe gibi mekanlar da kapatılacak.
Ancak temel kamu hizmeti veren kurum ve işletmeler açık kalabilecek. Bankalar, postaneler, fabrikalar ve toplu taşıma servisi işlemeye devam edecek.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
İtalya'da Ocak ayı sonunda koronavirüs riski nedeniyle acil durum ilan edilmiş, Şubat ayında çoğunluğu Lombardia'da olmak üzere 11 kasabaya giriş-çıkış yasağı getirilmiş, daha sonra bu karantina önlemleri önce ülkenin kuzeyine, bu hafta başında da tüm ülkeye yayılmıştı.
Ülkede okullar 3 Nisan'a kadar kapatılmış, Serie A da dahil olmak üzere futbol ligleri, tüm spor etkinlikleri ve müsabakalar durdurulmuştu.
Kamuya açık alanlarda toplanma yasağı da uygulanıyor.
Halktan, sağlık ve iş gerekçesiyle gerekli olmadıkça evlerinden çıkmamaları isteniyor.
Başbakan Conte bu akşamki açıklamasında, daha da sıkılaştırılan yeni tedbirlerin etkisinin birkaç günde değil birkaç hafta içinde görülebileceğini belirtti.
Resmi verilere göre Çin dışında koronavirüsten en fazla etkilenen ülke olan İtalya'da bugüne kadar 827 kişi hayatını kaybetti, vaka sayısı da 12 bini aştı.
Hükümet koronavirüsle mücadele amacıyla 25 milyar euro tahsis edildiğini açıkladı. 25 milyar euro'luk fonun bu tedbirlerden zarar gören ailelere, işletmelere ve sağlık sistemine destek amacıyla kullanılması öngörülüyor.
Doktorlar 'savaş gibi' diyor
Koronavirüsün en yaygın olduğu kuzey bölgelerinde görev yapan hekimlerden ise hastane koşulları için ardı ardına "savaş" benzetmesi geliyor.
Son günlerce sosyal medyada en çok etkileşim alan paylaşımlardan biri de Lombardia bölgesindeki Bergamo kentinde yaşayan bir doktorun mesajı oldu. Doktor Daniele Macchini Facebook'a yazdığı mesajda hastanede yaşananları "Gerçek anlamda bir savaş patlak verdi ve muharebeler gece gündüz kesilmeden sürüyor" diye aktardı.
Koronavirüsün "biraz ağır bir virüsten ibaret" şeklinde tanımlanmasına karşı çıkan Macchini, ağır vakaların sayısının yüksek olması nedeniyle hastanelerde yatak kapasitesinin yetmediğini vurguladı.
Macchini kuzeydeki vahim durumun ülke geneline yayılmasını önlemek için de insanlara "Evlerinizden sadece temel ihtiyaçlar için çıkın. Stok yapmak için süpermarketlere hep beraber akın etmeyin, virüsün yayılması riskini artırdığı için yapılacak en kötü şey bu" diye seslendi.
İtalya Sağlık Yüksek Enstitüsü tarafından 9 Mart'a kadar elde edilen verilerin incelenmesiyle yapılan araştırmaya göre ülkedeki koronavirüs vakalarının yaş ortalaması 65.
Koronavirüs testinde pozitif çıkanların yüzde 62'si erkek.
Hayatını kaybedenlerin yüzde 56.6'sı 80 yaş ve üzerinde, yüzde 31.9'u 70-79 yaşlarında, yüzde 10.4'ü de 60-69 yaşları arasında.
İtalya'nın başkenti Roma sınırları içinde yer alan Vatikan Şehir Devleti ve Katolik Kilisesi lideri Papa Francesco'nun dün din adamlarına hastaları yalnız bırakmamaları çağrısı yapması tartışmalara neden oldu.
Papa, koronavirüs tedbirleri kapsamında video bağlantısıyla yayımlanan ayinde "Bu salgından acı çekenler, hastalar, sağlık görevlileri için dua edelim" dedi ve rahiplerin de "dışarı çıkıp hastalara gitme ve onlara Tanrı'nın sözünü ulaştırma" cesaretine sahip olmasını diledi.
Papa'nın bu çağrısı, sağlık uzmanları ve İtalyan hükümetinin virüsle mücadele amaçlı tavsiyelerine ters düştüğü gerekçesiyle tartışma yarattı.
Ancak Vatikan'dan daha sonra yapılan bir açıklamayla, Papa'nın bu çağrısının "elbette İtalyan makamları tarafından belirlenen sağlık önlemlerine uygun biçimde" yerine getirileceği belirtildi.
'Bu salgın, acı çeken Suriyelileri unutturmasın'
Papa bugün de yine koronavirüs tedbirleri nedeniyle her Çarşamba günü yaptığı genel kabul törenini meydandan değil video bağlantısıyla yönetti.  Buradaki konuşmasında da koronavirüs salgınına değindi.
Papa daha sonra ise "Fakat bu acının, bu güçlü salgının bize, Yunanistan-Türkiye sınırında acı çeken Suriyelileri unutturmasını istemem: bu halk yıllardır acı çekiyor. Savaştan, açlıktan, hastalıklardan kaçmak zorundalar. Orada acı çeken kardeşlerimizi, çok sayıdaki çocuğu unutmayalım" dedi.
</doc>
<doc docid='bbc_haberler-dunya-52576583' lang='tur' type='mono' source_url='https://www.bbc.co.uk/turkce/haberler-dunya-52576583' term='COVID'>
Koronavirüs ve kürtaj yasağı: ABD'nin Texas eyaletinde yasak kadınları nasıl etkiledi?
Texas, ABD'de koronavirüs salgını döneminde kürtajı "gerekli olmayan bir prosedür" olarak gören eyaletlerden biri. Peki eyaletin kararı, kadınları nasıl etkiledi?
Texas, ABD'de koronavirüs salgını döneminde kürtajı "gerekli olmayan bir prosedür" olarak gören eyaletlerden biri. Peki eyaletin kararı, kadınları nasıl etkiledi?
ABD krizin en karanlık günlerini geçirirken, Texas eyalet yönetimi kürtajın yapılamaması için mahkemelerde sıkı bir mücadele veriyordu.
Kadın derneklerine karşı yürütülen mücadele, eyalet yönetiminin "kürtajın zorunlu olmadığı" iddiasına dayanıyordu.
Texas'ta yılda yaklaşık 50 bin kürtaj yapılıyor. Ancak eyalet yönetiminin davayı kazanmasıyla salgın döneminde kürtaj yasaklandı.
Şimdi ise bazı tıbbi operasyonlar üzerindeki kısıtlamaların gevşetilmesi sonrası Texas'ta yeniden kürtaj yapılabiliyor.
Ancak eyalette birçok kadın için çok geç alınmış bir karar bu.
34 yaşındaki Louise, Texas eyaletinin başkenti Austin'in dışında yaşıyor. ''Eşimle, bir çocuğumuzun olması için uzun süredir uğraşıyorduk ve hamile olduğumu öğrenince çok sevindik. Bu sevinç ikiz beklediğimizi öğrenince katlandı'' diyor.
Ancak Louise hamileliğinin 14. haftasına girerken, ikizlerden birinin öldüğünü öğrendi. Bunu başka bir kötü haberler izledi:
''Geçtiğimiz hafta Pazartesi günü, ikizlerden hayatta kalanına ölümcül iskelet displazisi tanısı konduğunu öğrendik. Bize sağlık durumunun yaşamasına elvermeyeceği, doğum sırasında nefes alamayıp boğulacağı haberini aldık.''
Louise bu yürek burkan haberin, doktorun kendisine Texas'taki kürtajların annenin hayatını kurtarmadığı takdirde şimdilik yasak olduğunu söylemesi ile nasıl daha kötüleştiğini anlattı.
Her ne kadar karnında biri çoktan ölmüş diğeri doğum sırasında öleceği söylenen bir fetüs olsa da, Louise'e eyalette kürtaj olamayacağı söylendi.
Louise, ''Şok olmuştum. Böyle olacağını hiç düşünmemiştim, çok zor koşullar altındaydım'' diyor.
ABD'de her eyalet salgın sırasında hastanelerdeki virüsün yayılma hızını azaltmak için "gerekli olmayan" tıbbi operasyonlara ve ameliyatlara çeşitli kısıtlamalar getirdi.
Teksas, bu prosedürlerin zamana duyarlı açık doğasına rağmen kürtajın "zorunlu bir tıbbi operasyon sayılmayacağı" kararını alan sekiz Cumhuriyetçi Parti yönetimindeki sekiz eyaletten biri.
Kürtaj hizmeti veren yerlerden büyük bir öfke ve yasal işlem tepkileri geldi. Ancak Texas Başsavcısı Ken Paxton kürtajın ''elektif'' bir işlem olduğu ve yasak kalacağı konusunda meydan okuyan tavrından taviz vermemiştir.
Paxton ''Savunucular her zaman bunun bir seçim olduğunu söylemişlerdir.'' diyor.
''Kendi cümleleri ve ifade biçimleri ile kürtaj her zaman bir seçimdi. Ve bugün de bir farkı yok.'' deyip yasaya dâhil edilen kürtajları haklı çıkarmak için bu işlemi anlamsal bir şekilde "kadının seçme hakkı" olarak ifade ediyor.
''İnsanlar diğer eyaletlere taşınıp, gidebilirler. Onları bunu yapmalarından alıkoyan bir şey yok.''
Bu durum Texas'taki sayısız kadını yasağın kalkmasını beklemek veya başka bir eyalete gitme kararıyla yüzleştirdi. Louise de onlardan biri.
''Beklemenin riski, hamileliğe devam etme sürem arttıkça, sonrasında bunu duygusal, fiziksel ve mental olarak kabullenmem de çok zor olacak.'' şeklinde ekliyor.
''Bu tip şeyleri öğrendiğinizde, bu üzerine beklemek istemediğiniz bir şey.''
Böylece Louise ve kocası, yasağın olmadığı bölge olan New Mexico'ya 13 saatlik bir yolculuğa çıkma kararı aldılar.
Bu da birikimlerini kullanmak demekti. Çünkü sağlık sigortaları böyle bir işlemi karşılamazdı.
New Mexico'da programı bu tip vakalarla dolu kadın doğum uzmanı jinekolog Dr. Eve Espey ile tanıştılar.
Dr. Espey ''Albuquerque'deki üreme sağlığı kliniğimizin Texas'tan gelen hastalar ile üç dört katına çıktığını gördük.
''Bazı kadınların ona ulaşmak için gittikleri uzun mesafeleri anlatıyor, genellikle küçük çocukları getiriyor ve kısıtlama sırasında onları destekleyici aile ve arkadaşlardan uzakta almak için otel bulmak zorunda kalıyor. Diğerleri yolculuğu göze alamazdı.'' açıklamasını yapıyor.
Dr. Espey ''İnsanların buraya gelmelerinin birincil nedeni eğer kürtaj ertelenirse, bazı komplikasyonlarda artış görülüp, sonrasına bu hizmeti alamayabilecek olmaları.'' açıklamasıyla kadınların kürtaj hizmeti alamadığı döneme atıfta bulunuyor.
Yakın zamanda ABD'nin bazı kesimlerinde kısıtlayıcı tedbirler ile kadınların kürtaj olma hakları siyasal baskı nedeniyle durduruldu.
Dr. Espey'in kendisi de pek çok ABD'li kürtajcılar gibi karalama kampanyalarına, tehditlere ve kliniğin dışındaki protestoculara maruz kaldı. Ayrıca başkanlığını yürüttüğü üniversite programını kapatmak için siyasallaştırılmış yasal girişimler de olmuştur.
''Bu işi yıllardan beri yapıyorum ve görünen o ki kürtaj karşıtı eylemciler kürtaj hizmetine ulaşımı engellemek için her yolu, durumu haklı göstermeye çalışmaya istekliler.''
"Buna rağmen, gerçekten bir araya gelmemizi gerektiren bu salgının ideolojik veya politik bir amaç için yararlanabilecek bir durum olacağına şaşırdım'' eklemesini yapıyor.
Texas şimdilerde gerekli olmayan prosedürler üstündeki kısıtlamaları yumuşatıyor olabilir fakat yaklaşık 30 milyonluk bir eyalette kaç kadının Louise gibi bu olaylardan yaralanıp, etkilendiği bilinemeyecek.
Louise ''Zaten çok berbat bir durumdaydık, Texas eyaleti ve Vali Abbott ve Başsavcı General Paxton yaramıza tuz basıyormuş gibi hissettiriyordu.''
Kendisi ve kocasının Cumhuriyetçi valinin destekçileri olduğunu fakat koronavirüs krizinde valinin tüm kürtaj hizmetlerini yasaklamasındaki ısrarının virüsle ne ilgisi olduğunu anlamadıklarını dile getiriyor.
''Bu hayatımda yapacağım en zor şeylerden biriydi ve gerçekten bu olduğundan çok, çok daha zor bir hale getirdiler.'
*Louise'in ismi mahremiyetini korumak adına değiştirilmiştir.
</doc>
<doc docid='bbc_haberler-dunya-51925065' lang='tur' type='mono' source_url='https://www.bbc.co.uk/turkce/haberler-dunya-51925065' term='COVID'>
Koronavirüs: İtalya'da karantinadaki Türklerden 'evde kalın' mesajı
10 Mart tarihinde karantina altına alınan İtalya'da öğrenci ve çalışan olarak bulunan bir grup Türk, "1 mesajımız var" adında bir video ile Türkiye kamuoyuna seslendi.
10 Mart tarihinde karantina altına alınan İtalya'da öğrenci ve çalışan olarak bulunan bir grup Türk, "1 mesajımız var" adında bir video ile Türkiye kamuoyuna seslendi.
BBC Türkçe, videonun hazırlanması için ön ayak olan ve kendisi de Bergamo'da yaşayan Psikolog Beyza Çakır ile konuştu.
</doc>
<doc docid='bbc_haberler-dunya-51809564' lang='tur' type='mono' source_url='https://www.bbc.co.uk/turkce/haberler-dunya-51809564' term='COVID'>
Koronavirüs: Güney Kore'nin mücadele yöntemleri neden örnek gösteriliyor?
Güney Kore'nin başkenti Seul'de 45 yaşındaki Rachel Kim, hastanenin arkasındaki otoparkta aracının camını indirip dilini çıkarıyor. Rachel en yüksek koronavirüs vakasına sahip Daegu'dan geçen hafta gelmişti.
Güney Kore'nin başkenti Seul'de 45 yaşındaki Rachel Kim, hastanenin arkasındaki otoparkta aracının camını indirip dilini çıkarıyor. Rachel en yüksek koronavirüs vakasına sahip Daegu'dan geçen hafta gelmişti.
Rachel'da ateş ve öksürük çıkınca koronavirüs (Covid-19) testi için düzenlenen arabaya servis merkezlerinden birine gidiyor. Tepeden tırnağa beyaz tulumlu, ağzı maskeli, koruyucu gözlüklü iki kişi, test çubuğuyla ağzından ve burnundan örnek alıyor. Rachel aracının camını kapatıp yoluna devam ediyor. Test sonucu pozitif çıkarsa, yani virüs varsa ona telefon edilecek, negatif ise mesaj gönderilecek.
Güney Kore'de her gün 20 bin kişiye test uygulanıyor. Nüfusa kıyasla dünyada en yüksek test oranı burada.
Rachel'dan alınan örnek de 24 saat hizmet veren bir laboratuvara gönderiliyor.
Koronavirüse karşı mücadelede bu laboratuvarlar önemli bir işlev görüyor. Ülke çapında bu amaçla 96 kamu ve özel laboratuvar ağı kuruldu. Laboratuvarda test sonuçları 5-6 saatte alınıyor.
Sağlık yetkilileri bu yaklaşımın hayat kurtaracağına inanıyor. Güney Kore'de kronavirüs vakalarında ölüm oranı yüzde 0,7 düzeyinde seyrediyor. Dünya Sağlık Örgütü rakamlarına göre dünya ortalaması ise yüzde 3,4. Ancak uzmanlar, birçok koronavirüs hastasının kayıtlara geçmediğini, bu nedenle gerçek ölüm oranının daha düşük olduğuna inanıyor.
BBC News Türkçe tarafından yapılan  numaralı Youtube paylaşımının sonu
Güney Kore 17 gün içinde koronavirüs testi geliştirip ülke çapında geniş bir laboratuvar ağı kurmayı başardı.
Yetkililer, 2015'teki MERS (Orta Doğu Solunum Sendromu) salgınında edinilen tecrübenin ardından ders çıkarıldığını söylüyor. O salgında Güney Kore'de 36 kişi ölmüştü.
Bunun üzerine bulaşıcı hastalıklarla ilgili strateji geliştirilmiş, Hastalık Kontrol Merkezi en kötü olasılıklara karşı hazırlıkları yürüten özel bir birim oluşturmuştu. Koronavirüs salgınında bu hazırlıkların önemli bir işlev gördüğü belirtiliyor.
Uzmanlar, isabetli testlerle erken teşhisin ve bunun sonucunda uygulanacak karantinanın ölüm oranını düşürmede ve virüsün yayılmasını engellemede önemli olduğuna inanıyor.
'31 no.lu hasta'
Laboratuvarlarda "31 no.lu hasta" adıyla anılan vakaya rastlanıncaya kadar her şey olağan görünüyordu. Bu hasta seyahat etmemiş ve bilinen koronavirüs vakalarıyla temas halinde bulunmamış olmasına rağmen virüs testi pozitif çıkmıştı.
Bu kişi, Şinçeonji Kilisesi adıyla bilinen ve 200 bin üyesi olan bir tarikata mensuptu. Bu tarikat içinde hastalığın kaynağını ve etkilenen herkesi tespit etmek için hızla çalışmalar başlatıldı.
Laboratuvarlarda çalışanlar aralıksız çalışmadan dolayı çok yorgun düşmüştü. Ancak yetkililer artık vardiyalar halinde  çalışmanın düzene girdiğini söylüyor.
Güney Kore'de test kitleri bulmakta sıkıntı yaşanmıyor. Dört şirkete bu kitleri üretme lisansı verildi. Böylece haftada 140 bin test yapma kapasitesi yaratıldı.
Güney Kore'deki Covid-19 testinin doğruluk oranının yüzde 98 olduğu belirtiliyor. Bu kadar fazla sayıda kişiye test uyguladığından dolayı Güney Kore örnek ülke olarak gösteriliyor.
Ama yanlış adımlar atıldığı da oldu.
Koronavirüsten en fazla etkilenen Daegu kentinde en az iki hasta hastanede yatak beklerden öldü.
Başlangıçta tüm vakalar hastanede karantinaya alınıyordu. Şimdi ise doktorlar hafif belirti gösterenlerin hastane yerine evlerde izolasyona tabi tutulmasını, hastane yataklarının ise daha ciddi tedaviye ihtiyaç duyanlara ayrılmasını söylüyor.
Kore Ulusal Tıp Merkezi'nde bulaşıcı hastalıklar uzmanı Dr. Kim Yeon-Jae, "Tüm hastaları karantinaya alıp tedavi etmek mümkün değil. Hafif belirti gösterenler evde tedavi edilmeli" diyor.
"Ölüm oranını düşürmek için strateji hedefinin değişmesi gerekiyor. Hasta sayısında büyük artış kaydedilen İtalya gibi ülkeler de stratejisini değiştirmeli" diyor Dr. Kim.
Yüksek oranda bulaşmanın görüldüğü yerlerde derhal test merkezleri kuruluyor. Bu hafta Seul'de bir çağrı merkezinde çok sayıda kişide koronavirüs çıkması nedeniyle sağlık uzmanları binanın dışında bir test merkezi oluşturup yüzlerce personele test uyguladı.
Covid-19 hastaları iyileştikten sonra kan örnekleri inceleniyor. Bilim insanları, tespit edilen özel bir protein ile vücudun virüse karşı geliştirdiği antikorların belirlenebildiğini ve böylece aşı geliştirme umudu olduğunu söylüyor.
28 yaşındaki eski hastalardan biri olan Lee, Covid-19 hastalığının endişe yarattığını, ancak kendisinde fazla belirti ortaya çıkmadığını, sadece biraz öksürük olduğunu söylüyor.
"Kendi tecrübemden yola çıkarak temkinli ve güvenli olmanın önem taşıdığını, ama virüsten o kadar da korkmak gerekmediğini söyleyebilirim" diyor Lee.
"Bendeki belirtiler soğuk algınlığından daha hafifti. Yaşlıların daha dikkatli olması lazım. Sağlıklı gençlerin ise fazla endişelenmesi gerekmiyor. Ama yine de gerekli önlemlerin alınması önemli."
Güney Kore'de alınan koruyucu önlemler henüz herhangi bir bölgeyi karantina altına almayı veya seyahat sınırlaması getirmeyi gerektirmedi.
Şimdiki yöntem, şüpheli gelişmelerin izlenmesi, teste tabi tutulması ve tedavi uygulanmasını içeriyor.
50 milyonu aşkın  nüfusuyla Güney Kore şimdiye dek hastalığın kontrol altına alınması için üzerine düşeni yaptı. Okullar kapatıldı, işyerleri evden çalışmayı teşvik ediyor, çok sayıda insanın bir araya geldiği etkinliklere son verildi.
Ancak her geçen gün başkent Seul'de sokağa çıkanların sayısı artıyor. Restoranlar, otobüsler, metrolar yeniden dolmaya başlıyor.
Koronavirüs tehdidine karşı önlem almak normalleşti. Çoğu kişi (bulabilirse) maske takıyor. Kalabalık binaların girişinde ısıölçer kameralarla insanların vücut ısısı ölçülüyor.
Asansörlerde el temizleme jelleri bulunduruluyor. Metro girişlerinde özel kostümlü görevliler insanlara sık sık ellerini yıkamaları gerektiğini hatırlatıyor.
Güney Kore'de ve birçok ülkede bütün bunlar artık normalleşmiş olabilir. Ama yetkililer hala tetikte ve mevcut riskin hafife alınamayacağı kanısında. Herhangi bir kilise, ofis, apartmanda ortaya çıkacak bir salgın birçok şeyi değiştirebilir.
Rachel Kim'e gelince… Ertesi gün telefonuna bir mesaj geldi. Koronavirüs bulunmadı. Ama testi yaptırdığı için mutlu.
"Bilmek en iyisi. Böylece başkaları için tehlike oluşturmamış oluyorum" diyor.
</doc>
<doc docid='bbc_haberler-dunya-52542682' lang='tur' type='mono' source_url='https://www.bbc.co.uk/turkce/haberler-dunya-52542682' term='COVID'>
Koronavirüs: Fransa'da ilk vaka 'Aralık ayında görüldü'
Paris yakınlarında çalışan bir doktor geçen yıl 27 Aralık tarihinde zatürre teşhisiyle tedavi edilen bir hastasından alınan örneklerin test edildiğini ve hastanın aslında Covid-19 olduğunun anlaşıldığını söylüyor.
Paris yakınlarında çalışan bir doktor geçen yıl 27 Aralık tarihinde zatürre teşhisiyle tedavi edilen bir hastasından alınan örneklerin test edildiğini ve hastanın aslında Covid-19 olduğunun anlaşıldığını söylüyor.
Dr Yves Cohen Fransız basınına, hastadan o sırada alınan sürüntü örneklerine şüphe üzerine yakında koronavirüs testi yaptırdıklarını ve sonucun pozitif çıktığını söyledi.
Şimdi tamamen iyileşmiş olan 50'li yaşlarındaki hasta ise, virüsün yayıldığı bilinen yerlere gitmediğini, dolayısıyla hastalığı nasıl kaptığını hiç bilmediğini söylüyor.
Bu, virüsün Fransa'ya daha önce düşünüldüğünden neredeyse bir ay önce ulaşmış olabileceği anlamına geliyor.
Şimdiye kadar Fransa'daki ilk vakaların 24 Ocak tarihinde teşhisi konulan üç kişi olduğu düşünülüyordu.
Bunlardan ikisi salgının başgösterdiği Çin'in Vuhan kentinde bulunmuşlardı, üçüncü kişi ise onlardan birinin yakınıydı.
Nasıl ortaya çıktı?
Paris yakınındaki Avicenne ve Jean-Verdier hastanelerinin Acil bölümünün başhekimi olan Dr Cohen Fransız BFMTV televizyon kanalına verdiği mülakatta, bir süredir geri dönüp Aralık ve Ocak ayında grip ve benzeri belirtilerle kendilerine başvuran hastaların dosyalarını incelediğini anlattı.
Doktor Cohen bu dönemde çalıştığı hastaneye bu tür 14 hasta geldiğini belirliyor ve bunlardan o sırada alınmış olan sürüntü örneklerini laboratuvara koronavirüs testine yolluyor.
"Hastaların burunlarından alınan ve o sırada başka virüsler için test edilen sürüntü örneklerini yeniden bu kez koronavirüs olup olmadığına bakmak için test ettik" diyen doktor Cohen 14 hastadan birinin örneğinin koronavirüs pozitif çıktığını anlatıyor.
"14 hastadan biri pozitif çıktı. Hata olmasın diye iki kez test ettik. Her ikisinde de pozitif çıktı" diyor.
Test sonucu gelince Fransa Ulusal Sağlık Kurumu'na bildirdiğini söyleyen doktor Cohen, diğer doktorları da hastanelerinde bu dönemde tedavi gören grip benzeri hastaların örneklerini yeniden test etmeye çağırdı.
Doktor Cohen konuyla ilgili ayrıntılı tıbbi raporun bu hafta sonuna kadar hazırlanacağını ve International Journal of Antimicrobial Agents adlı uluslararası mikrobiyoloji dergisinde yayımlanacağını da söyledi.
</doc>
<doc docid='bbc_haberler-dunya-51809558' lang='tur' type='mono' source_url='https://www.bbc.co.uk/turkce/haberler-dunya-51809558' term='COVID'>
Koronavirüs (Covid-19): İtalya'da virüse karşı alınan karantina önlemleri ülke çapında uygulanacak
İtalya'da koronavirüsle mücadele amacıyla geçen hafta sonu kuzey bölgeleri için alınan tecrit tedbirleri tüm ülkeyi kapsayacak şekilde genişletildi.
İtalya'da koronavirüsle mücadele amacıyla geçen hafta sonu kuzey bölgeleri için alınan tecrit tedbirleri tüm ülkeyi kapsayacak şekilde genişletildi.
Ölü sayısının 463'e, toplam vaka sayısının da 9 bin 172'ye ulaştığı ülkede Başbakan Giuseppe Conte Pazartesi akşamı yaptığı açıklamada, tüm ülkeyi ilgilendiren yeni ve daha sıkı tedbirler alındığını duyurdu.
Giuseppe Conte, daha önce kuzeydeki bölgelerde ilan edilen "kırmızı bölgeye" atıfla "Artık kırmızı bölge yok, 1. bölge, 2. bölge yok. İtalya'nın tamamı koruma altındaki bölge" dedi.
Conte, bu yöndeki kararnamenin bugünden itibaren yürürlüğe gireceğini açıkladı.
İtalya Başbakanı'nın açıklamasına göre, tüm ülke genelinde iş ya da sağlık gibi gerekçelerle zorunlu olmayan seyahatlere izin verilmeyecek.
Okullar en az 3 Nisan'a kadar kapalı kalacak.
Kamuya açık alanlarda toplanma yasağı uygulanacak.
Serie A da dahil olmak üzere futbol ligleri, tüm spor etkinlikleri ve müsabakaları durdurulacak.
Başbakan Conte, koronavirüsün yayılmasıyla mücadele için herkesin fedakarlık yapması, taviz vermesi gerektiğini söyledi. "Maalesef zaman yok" diyen Conte, halka "Alışkanlıklarımızı değiştirmemiz lazım, hem de hemen" diye seslendi.
Conte bu kararın, yoğun bakıma alınan ve hayatını kaybedenlerin sayısındaki önemli yükseliş nedeniyle alındığını vurguladı.
Ülke genelinde bugüne kadar koronavirüs testi yapılan 53 bin 826 kişiden 9 bin 172'si pozitif çıktı. Bunların 724'ü tedavi sonrası iyileşti. Halen pozitif olan 7 bin 985 kişiden 733'ü ise yoğun bakımda.
Hayatını kaybeden 463 kişinin yüzde 44'ü 80-89 yaşları, yüzde 31'i 70-79, yüzde 14'ü 90 üstü, yüzde 10'u 60-69, yüzde 1'i de 50-59 yaşları arasında.
Geçen hafta sonu imzalanan, kuzeydeki Lombardia bölgesinin tamamı ile 14 vilayete giriş-çıkışların kısıtlandırılmasını öngören kararnamenin bugünden itibaren tüm ülkede geçerli olması bekleniyor.
Bu kararnamede öngörülen tedbirler arasında cenaze törenleri de dahil olmak üzere dini ve medeni törenlerin askıya alınması; sinema, tiyatro, gece kulübü, müze, spor salonu, havuz, kayak tesislerinin kapatılması; restoran ve kafelerin ancak 06-18 saatleri arasında açık kalması da yer alıyordu.
Hükümetin yeni kararıyla bu tedbirlerin tüm ülkeye yayılması planlanıyor.
Başbakan Conte, Pazartesi günü La Repubblica gazetesinde yayımlanan söyleşişinde, eski İngiltere Başbakanı Winston Churchill'den alıntıyla "Bu bizim en karanlık saatimiz, ama üstesinden geleceğiz" demişti.
Koronavirüsün yayılmasını önlemek amacıyla hükümet tarafından alınan tedbirler, cezaevlerindeki koşulların da sıkılaştırılmasına yol açınca bazı cezaevlerinde isyan hareketlerinin baş gösterdiği belirtiliyor.
İtalyan basınındaki haberlere göre tutuklular, koronavirüs tedbirleri kapsamında açık görüşlerin iptal edilmesini protesto ediyor ve bazıları da virüsün hapishanelerde de yayılabileceği gerekçesiyle af çıkarılmasını talep ediyor.
Pazar gününden bu yana beri ülke genelinde, Milano, Roma, Napoli gibi birçok kentte 27 cezaevinde isyanlar görüldü.
Modena kentinde çıkan isyanda 6 kişinin hayatını kaybettiği belirtiliyor.
Foggia'da 50 kadar mahkûmun cezaevinden kaçmasının ardından 30'u daha sonra yakalandı, 20 kişiyi ise arama çalışmaları sürüyor.
Milano'da San Vittore Cezaevi'nde mahkûmların çatıya çıktığını gösteren görüntüler geliyor.
</doc>
<doc docid='bbc_haberler-turkiye-52442279' lang='tur' type='mono' source_url='https://www.bbc.co.uk/turkce/haberler-turkiye-52442279' term='COVID'>
Koronavirüs günlerinde Ramazan pidesinin sofralara yolculuğu

Koronavirüs salgını Ramazan ayının geleneklerini de etkiledi. Önlemler kapsamında fırınların önünde sıra oluşmasını engellemek için fırınların pide çıkarma saatleri değişti.
Birçok fırın bu yıl daha az pide yapıyor, yapılan pideleri araçlarla mahallelerde dolaşıp satıyor.
Öte yandan çoğu sektör dükkan kapatırken, fırıncılar haftanın 7 günü aralıksız çalışıyor.
İstanbul Eyüpsultan'daki Tarihi Taş Fırın'ın ve Eyüp sakinlerinin Ramazan ayının ilk günündeki pide telaşına tanıklık ettik.
</doc>
<doc docid='bbc_haberler-dunya-51943653' lang='tur' type='mono' source_url='https://www.bbc.co.uk/turkce/haberler-dunya-51943653' term='COVID'>
Koronavirüs (Covid-19): Hindistan'da 25 bin şişe sahte el dezenfektanı bulundu
Hindistan polisi, Haydarabad kentinde bir atölyeye yapılan baskında 25 bin şişe sahte el dezenfektanı ele geçirildiğini açıkladı.
Hindistan polisi, Haydarabad kentinde bir atölyeye yapılan baskında 25 bin şişe sahte el dezenfektanı ele geçirildiğini açıkladı.
Yetkililer, aynı kişilerin bölgede şimdiye kadar 100 bin şişe dezenfektan sattığının belirlendiğini söylüyor.
Polisin başka operasyonlarla da daha küçük miktarlarda temizlik jelleri ve sağlıksız koşullarda ruhsatsız üretilen yüz maskelerine el koyduğu belirtiyor
Koronavirüs salgınında tüm dünyada yüz maskesiyle birlikte el dezenfektanına da talep arttı.
ABD'nin Tennessee eyaletinde geçen hafta süpermarketlerden yaklaşık 18 bin şişe el dezenfektanı toplayıp Amazon'da satışa çıkaran bir kişi hakkına soruşturma başlatılmıştı.
Amazon, tanesi bir dolardan alınıp 70 dolara pazarlanan bu jellerin satışını durdurmuştu.
</doc>
<doc docid='bbc_haberler-dunya-51846878' lang='tur' type='mono' source_url='https://www.bbc.co.uk/turkce/haberler-dunya-51846878' term='COVID'>
Koronavirüs (Covid-19) küresel ekonomik ve jeopolitik dengeleri nasıl etkileyebilir?
Pazartesi günü dünya borsaları şiddetle sarsıldı, ham petrolün fiyatı bir günde yüzde 20'den fazla düştü, ardından S&P 500 borsa indeksi aniden yüzde 7 gerileyince borsanın sigortaları attı.
Pazartesi günü dünya borsaları şiddetle sarsıldı, ham petrolün fiyatı bir günde yüzde 20'den fazla düştü, ardından S&P 500 borsa indeksi aniden yüzde 7 gerileyince borsanın sigortaları attı.
Besbelli ki, koronavirüs salgınının etkileri küresel çapta bir sağlık krizinin çok ötesine geçti.
Küresel ekonomik ve jeopolitik manzara da değişecek gibi görünüyor.
Geçen yıl kapanırken, dünya ekonomisi uzun süreli bir düşük büyüme içinde yeni bir devresel yavaşlama dönemine giriyordu. Borsalar temel göstergelerin işaret ettiği düzeyin çok üstünde seyrediyor, 13 yıllık tırmanmanın artık bir "düzeltme" olasılığını gündeme getirdiğini düşünenler artıyordu. Petrol ve gaz fiyatları da, düşük büyüme döneminde oluşan bir üretim/stok fazlasından dolayı düşük düzeyde seyrediyordu. ABD'nin enerji sektörü üzerinde maliyet ve borç baskısı kritik bir düzeydeydi.
Genel olarak dünya ekonomisinde, özel olarak gelişmekte olan ülkelerin piyasalarında özel sektör borç yükü, sürdürülmesi giderek zorlaşan bir düzeye ulaşmıştı. Bir resesyon beklentisi, merkez bankalarının elindeki müdahale araçlarının yetersizliğine ilişkin kaygılarla birlikte güçleniyordu.
Koronavirüs salgını bu "durumun" üzerine geldi, yalnızca beklentileri değil "oyunun" kurallarını da değiştirmeye başladı. Çünkü bu salgın, yine Çin'den kaynaklanmıştı ama önceki N1H1 ve SARS gibi salgınlardan farklıydı. Koronavirüs ve neden olduğu Covid-19 hastalığının biyolojik özelliklerine ek, Çin ekonomisinin dünya ekonomisi içindeki payı 2000'li yılların başındaki SARS krizinden bu yana yüzde 4'ten yüzde 16'ya yükselmişti. Çin küresel tedarik zincirlerinin merkezindeki ülkeydi, kısacası uluslararası düzenle bütünleşmesi çok ileri bir düzeye ulaşmıştı.
Virüs salgınının ve salgına karşı alınan karantina önlemlerinin etkileri altında uluslararası tedarik zincirleri, elektronik, otomotive, ilaç kimya sanayi, turizm, taşımacılık gibi alanlardaki çok uluslu şirketlerin üretme sistemlerini etkileyerek kopmaya, küresel ticarette mal akımı gerilemeye, hava ve kara taşımacılığındaki yolcu hacmi hızla düşmeye başladı.
Bu eğilimler, küreselleşmenin içinde oluşan hızlı, ucuz seyahat ağları, mal ve insan, haber ve komplo teorileri dolaşımı üzerinden güçlendikçe, küresel ekonomide aynı anda hem arz hem de talep daralması gibi sıra dışı ve merkez bankalarının faiz ve parasal genişleme enstrümanlarına duyarsız bir durum oluşmaya başladı. Nitekim ABD Merkez Bankası (Fed) faizleri yarım puan düşürdüğünde, Wall Street'in tepkisi sert bir gerileme olarak geldi.
Koronavirüs salgını, petrol piyasalarındaki yüksek stok ve düşük talep sorununu daha da ağırlaştırdı. Bu koşulları konuşmaya, fiyat düzeyini korumaya yönelik bir üretim kısıntısında anlaşmak için Viyana'da bir araya gelen OPEC ve Rusya, toplantıdan bir sonuç alamadan ayrıldılar. Suudi Arabistan üretimi kısmaktan yanaydı. Rusya ise üretimi kısmayacağını arttırmaya devam edeceğini açıklamıştı.
Bu iki ülke arasındaki anlaşmazlığa Suudi rejiminin tepkisi ham petrolün varil fiyatını aniden düşürerek Rusya'ya bir fiyat savaşı açmak biçiminde gelince borsalar ve özellikle ABD borsaları çok şiddetli biçimde sarsıldı. Wall Street borsasında ani düşleri önlemeye yönelik sigortalar attı, işlemler kısa bir süre askıya alındı.
Koronavirus katkısıyla patlak veren petrol fiyatı savaşları, şimdi hem ekonomik dengeleri hem de jeopolitik dengeleri etkilemenin ötesinde değiştirme potansiyelleri taşıyor.
Suudi rejimi Rusya enerji sektörüne savaş açtı ama kimi analistler, bu savaşın bir bumerang etkisiyle Suudi rejimini, en çok da onun yakın müttefiki ABD'yi vurma olasılığının Rusya'yı vurma olasılığından yüksek olduğunu düşünüyorlar.
Rusya böyle bir "savaş" olasılığına karşı bir süredir hazırlanıyormuş, zaman içinde, fiyat dalgalanmalarına karşı korunmak amacıyla 150 milyar dolarlık bir fon oluşturmuş. Rusya, bu fon sayesinde, 40 doların altında ham petrol fiyatına 6 yıl dayanabileceğini iddia ediyor.
Buna karşılık, Suudi rejiminin mali rezervleri kısıtlı, finansal gereksinimleri yüksek. Rejim halen sancılı bir iktidar değişimi yaşadığından her zamankinden daha kırılgan.
ABD'de enerji sektöründe son yıllarda yaşanan kaya gazı ve petrolü "devrimi", ABD'yi dünyanın en büyük petrol üreticisi ve net ihracatçısı konumuna yükseltti, Orta Doğu petrollerine bağımlılığını azalttı. Ancak petrol piyasalarında fiyatları, son durumun da kanıtladığı gibi, esas olarak Suudiler ve Rusya belirlemeye, ABD enerji sektörü de uluslararası piyasalardaki dalgalanmalara bağımlı kalmaya devam etti.
İkincisi, bu kaya gazı ve petrolü üretimi, dayandığı yüksek teknolojili yatırımlar, faizlerdeki düşük düzeyin ve mali piyasaların teşviki ile hemen her zaman borçlanarak gerçekleştiriliyordu. Bu sektörde son yıllarda, önde gelen petrol şirketlerinin yanı sıra çok sayıda küçük ve orta büyüklükte üretici faaliyet gösteriyordu. Bu sektörde, yatırımlar ve üretim, hatta küçük şirketlerin varlığı fiyat dalgalanmalarına çok duyarlıydı.
Suudi rejimi, 2014-2015 yıllarından bu duyarlılıktan yararlanarak ABD şirketlerinin piyasadaki etkisini kırmak için üretimi arttırarak fiyatları düşürmeyi denemiş, ancak hem kendi mali koşulların hem de ABD'nin baskısına fazla dayanamadığı için başarılı olamamıştı.
Bu kez koşulların farklı olduğu anlaşılıyor. Dallas Federal Reserve'in geçen yıl Aralık ayında, daha koronavirüs salgını ve petrolde "fiyat savaşları" başlamadan önce, yayımladığı bir rapor, petrol piyasasındaki sıkışıklıktan dolayı bu sektörde yatımların 2/3 oranında durduğunu, şirketlerin yüzde 59'unun yaşamaya devam edebilmek için petrolün varil fiyatının 50 doların üstünde kalması gerektiğini gösteriyordu. Şimdi ham petrolün varil fiyatı 40 doların biraz üstünde seyrediyor.
Bu gelişmelerin bir aşamasında, ABD enerji piyasalarında son yıllarda kazandığı avantajları kaybetmeye başlarsa (özellikle Rusya'nın buna yatırım yaptığı anlaşılıyor) uluslararası alanda gelişmeleri etkileme, örneğin Sibirya'dan Almanya'ya gaz getirecek Kuzey Akım-2 boru hattı konusunda Almanya'ya baskı yapma, gücünün azalması söz konusu olabilecek.
Koronavirüs salgınını kontrol altına alan Çin'in, düşük petrol fiyatlarından yararlanarak ekonomik toparlanmasını hızlandırması da bir olasılık.  İtalya'ya acil tıbbi yardım önermesi, başka ülkelerdeki vatandaşlarına ücretsiz maske dağıtmaya başlaması, Çin'in geliştirdiği yeni tıbbı yöntemlerin ve teknolojilerin dünyada "yumuşak gücünü" arttırmasına katkı yapacağını düşündürüyor.
Koronavirüs salgınının etkileri, petrol piyasasındaki fiyat savaşlarıyla güçlenerek küresel resesyon olasılığını daha da arttıracak gibi görünüyor. Borsalarda 1.5 triyon dolar kayba yol açan gerilemeler ve sert dalgalanmalar da bu olasılığın yatırımcılar tarafından giderek daha çok benimsendiğini gösteriyor. Haksız olduklarını söylemek çok zor.
Salgın tedarik zincirlerini, hava-kara-deniz taşımacılığını ve turizmi, tüketici talebini vurarak, arz ve talep yetersizliği yarattı. Uluslararası şirketlerin kârlarında gerileme olasılığına, petrol fiyatlarındaki hızlı düşüş üzerinden ABD enerji sektöründe bir kriz olasılığı eklendi. Yatırımcı borsadan başka alanlara, özel sektör bonolarını ve hisselerini terk ederek hazine kağıtlarına, yönelmeye başladı. Böylece hazine kağıtlarının fiyatları artarken faizleri düşmeye başladı.
Bu noktadan sonra süreç, merkez bankaları etkili müdahale yöntemleri geliştiremezlerse, şöyle ilerleyebilir: Düşük faizler bankaların kârlarını yemeye başlar, kârlardaki ve borsadaki gerilemeler bankaları borç vermekte daha da isteksizleştirir; reel ekonomide işten çıkartmalar artmaya, ücretler düşmeye, tüketici talebi gerilemeye devam ederek, borçların servis edilmesini daha da zorlaştırır, bankaların isteksizliğini daha da arttırır ve bir kısır döngü oluşmaya başlar. Bu kısır döngü bir aşamada büyük borç yükünü borç krizine oradan da sert bir resesyona dönüştürür.
Tabii ki bu süreç yalnızca bir olasılık. Bu olasılığın gücü üç sorunun cevabına bağlı:
</doc>
<doc docid='bbc_haberler-dunya-52215620' lang='tur' type='mono' source_url='https://www.bbc.co.uk/turkce/haberler-dunya-52215620' term='COVID'>
Koronavirüs: İngiltere'de bir yoğun bakım doktoru: Burası gerçeküstü bir dünya
Londra'daki bir hastanenin yoğun bakım ünitesinde çalışan asistan doktor Shaan Sahota, Guardian gazetesine Covid-19 koğuşunda bir gününün nasıl geçtiğini anlatan bir mektup yazdı.
Londra'daki bir hastanenin yoğun bakım ünitesinde çalışan asistan doktor Shaan Sahota, Guardian gazetesine Covid-19 koğuşunda bir gününün nasıl geçtiğini anlatan bir mektup yazdı.
Sahota, çalıştığı hastanedeki "Covid bölgesi" olarak düzenlenen alanı, "hastaların sessizce yattığı, az sayıdaki sağlık personelinin ise devasa görevler üstlendiği gerçeküstü bir dünya" olarak tanımlıyor.
Covid-19 hastalarının artmasıyla, cerrahi serviste asistan doktor olarak çalışan Sahota, kısa süreli ek eğitim alarak hastanenin yoğun bakım ünitesinde görevlendirilmiş.
Sürekli koronavirüsten söz edilen bu dönemde, hastalarla yüz yüze gelen bir doktor olarak kendisinin büyük resmi anlamlandırmakta güçlük çektiğini belirten Sahota, tek tek hastalar bazında yaşadıklarını şöyle anlatıyor:
Genişletilmiş yoğun bakım servisi gerçeküstü bir dünya. "Covid bölgesine" girmek için kat kat koruyucu ekipmana bürünüyorum... Bilinci yerinde olmayan hastalarla dolu koğuşa giriyorum. Kimseden çıt çıkmıyor, sadece monitörlerin bip sesleri, hastalara basınçla hava pompalamasının ritmik sesleri duyuluyor. 12 saatlik vardiya boyunca iki-üç hastaya bakıyorum.
Genellikle fiziki bir iş bu. Hastaların anestezi serumlarını düzenliyor, vücut sıvılarını dengelemek için saat başı idrarlarını kontrol ediyorum. Hareketsiz bir halde yatarlarken bedenlerinde kalıcı bir hasar oluşmasın diye yatağa basınç yapan noktalara yastık yerleştiriyorum. Ağız ve nefes borusunda toplanan salgıları pompayla temizliyorum.
Kendi başına nefes alması bir yana gözlerini açtığını bile görmediğim hastalar için elimden gelen her şeyi yapıyorum, tuvalete gideceksem bile erteliyorum. Zor koşullarda çalışıyorum.
Baktığım hastaların uyutulup solunum cihazına bağlanmadan önce nasıl insanlar olduğunu bir parça olsun anlamak için hasta notlarına bakıyorum. Uyutulmadan önce taktıkları, şimdi başuçlarında bir tepside duran takılarına bakıp onları tanımaya çalışıyorum. Önceki notlardan ayrıntıları birleştirip bir bütüne varmaya uğraşıyorum.
Sosyal yaşamı: Eşi ve üç çocuğuyla yaşıyor. Düzenli yürüyüş yapıyor, koşmayı seviyor. Hiç sigara içmemiş.
Gözlem: Solunum hızı 42 - 48 - 55 - 61 - 61 …
Trafik lambası renkleri içeren bir tabloda yükselen bu sayılar hastanın nefes almakta güçlük çekmiş olduğunu gösteriyor. Bu, hastanın benim gözetimimde uyutulup, çalışmayan organları nedeniyle makinelere bağlanması anlamına geliyor.
Durumu bu kadar kötü olan hastalarla uğraşmak oldukça zor, bunları yaşamamış olmalarını diliyor insan. Bire bir bakım yaptığınızda, aynı durumda yüzlerce insan olduğunu düşünemiyorsunuz. (Virüsün yayılışıyla ilgili) grafik eğrilerinden ve zirve noktalarından söz ediyoruz, ama bunun doğrudan yaşanan tecrübe ile bir ilgisi yok…"
Benim bulunduğum yer bakımından en sınırlı kaynak solunum cihazları değil, işgücü. Hastanenin düzenli personelinin yarıya yakını hastalık, izolasyon veya korku nedeniyle çalışamıyor. Etrafıma baktığımda iş arkadaşlarımın devasa çabalarını görmek beni duygulandırıyor.
Süpermen hikayelerinde kriptonit verilmiş, ama hala araba kaldırmaya çalışan süper kahramanlar gibi onlar, başka ne yapabilirler ki? Ekibimizin bulaşıcı hastalıklar uzmanın, başındaki (Hint-Sih) türbanını ses etmeden çıkardığına, enfeksiyon kontrolü amacıyla, dini inancı gereği bugüne dek dokunmadığı sakalını ilk kez kestiğine tanık oluyorum…
Asistan kadın doktorlardan birinin üstü başı idrara bulaşmış, rifampisin maddesi nedeniyle turuncu renge batmış bir halde. Başka biri olmadığından bir hastanın sondasını değiştirmeye çalışmış. Sekiz yıllık eğitim ona torbayı açmanın kolay ama kapatmasının daha zor olduğunu öğretmemiş.
Hastanedeki herkes bu hastaları iyileştirmek için elinden gelen her şeyi yapıyor. Uzman hekimlerin yoğun bakımda nezaretçiler gibi çalıştığını, diş hekimlerinin ve fizyoterapistlerin hastalarda yatak yarası oluşmasın diye onları çevirmeye çalıştıklarını görüyorum.
Hastalarım onlar için yaptığımız her şeyden haberdar değil, aileleri onları ziyaret edemiyor, kimse yaptığımız işi görmüyor, ama elimizden geleni yapıyoruz. (…)
Ağır Covid+ hastalarının bakımı sanıldığı gibi değil. Onlara öyle yakınım ki örneğin kapalı gözleri kurumasın diye geceleri gözlerine damla damlatıyorum. Onlarla belki hiç tanışmayacağım bile ama nefeslerini sürekli kontrol ediyor, yardıma ihtiyaçları var mı diye bakıyorum. Çarşaflarını değiştiriyorum.
Herkes alışkın olduğu durumların oldukça dışında. Az sayıda kişi sürekli çalışarak elinden gelen çabayı gösteriyor. Ülkem artık "sürü bağışıklığını" bekleyip bunun mal olacağı can kaybına razı olmaktan vazgeçti, can kaybını asgariye indirmenin çabasını veriyor. Ben de öyle.
Bu yaşananlardan anlam verebildiğim şeylerden biri bu. Hastalarımla tanışmış değilim, ama yaptığım bakım ile onlara söylemek istediğim şey şu: Her şey sizin için, elimizde olan her şey. Yaşamınız bizim için önemli.
</doc>
<doc docid='bbc_haberler-52442273' lang='tur' type='mono' source_url='https://www.bbc.co.uk/turkce/haberler-52442273' term='COVID'>
Koronavirüs ve karantina psikolojisi: Ev içi ilişkilerin yönetimi
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
BBC News Türkçe tarafından yapılan  numaralı Youtube paylaşımının sonu
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Salgın ve karantinaya nasıl ruhsal tepkiler vermemiz olası? Virüs çocuklara nasıl anlatılır? Bu dönemde aile içi ilişkilerimizi nasıl düzenleyebiliriz? Haberleri izlemeli mi yoksa uzak mı durmalıyız? Toplumsal kriz yönetimi nasıl olmalı? Ve ruh sağlığımızı ilgilendiren birçok soru daha... Uzman psikolog ve psikiyatristler cevaplıyor.
Serinin 5. bölümünde sosyal izolasyon sürecinde ev yaşamındaki ilişkilerimizi nasıl daha sağlıklı yürütebileceğimizi Uzman Psikolojik Danışman Seyhan Sevinçler anlatıyor.
Video/Röportaj: Aylin Yazan
</doc>
<doc docid='bbc_haberler-dunya-52575172' lang='tur' type='mono' source_url='https://www.bbc.co.uk/turkce/haberler-dunya-52575172' term='COVID'>
Koronavirüs ve hamilelik: Risk altında mısınız?
Koronavirüs salgını sırasında önlem olarak özellikle hamile kadınlara, virüs kapma riskini azaltmak için sosyal temas konusunda özellikle dikkatli olmaları söylendi. Peki, virüsün gebelik üzerindeki etkileri konusunda neler biliyoruz?
Koronavirüs salgını sırasında önlem olarak özellikle hamile kadınlara, virüs kapma riskini azaltmak için sosyal temas konusunda özellikle dikkatli olmaları söylendi. Peki, virüsün gebelik üzerindeki etkileri konusunda neler biliyoruz?
Virüsün gebeliği nasıl etkilediği konusunda doktorların hala bilmediği birçok şey olsa da, virüsü kapan hamile kadınlar hastalığı diğer sağlıklı bireylere göre daha ağır geçiriyor gibi görünmüyorlar.
Imperial College London’dan kadın doğum uzmanı Profesör Christoph Lees “Çok büyük riskler olsaydı, şimdiye kadar görürdük” dedi.
Nüfusun büyük çoğunluğu gibi, hamile kadınlar da hastalığı hafif ya da orta şiddetteki belirtilerle geçirip, iyileşiyor.
Bu belirtiler, öksürük, ateş, nefes darlığı, baş ağrısı ve koku hissi kaybı.
Koronavirüs, hasta Covid-19’u ağır belirtilerle geçiriyorsa, gebe kadınlarda sorun olabiliyor, ancak bu çok nadir görülüyor.
Ciddi kalp rahatsızlıkları olan hamile kadınlar,  çok yüksek risk grubunda ve sürekli evde kalıp, herhangi bir yüz yüze temastan kaçınmaları tavsiye ediliyor. Bakım süreci konusunda doktorlarla temas etmeleri gerekiyor.
Bazı virüsler hamile kadınlarda daha kötü sonuçlara yol açıyor, ancak koronovirüste durumun aynı olduğuna dair herhangi bir kanıt yok.
Covid-19’u ağır geçiren hamile kadınlarda bebeklerin erken doğduğuna dair haberler geliyor. Ancak erken doğuma tam olarak neyin yol açtığını bilmek zor.
Londra’daki Queen Charlotte ve Chelsea Hastanesi’nden Dr. Ed Mullins, “Nedenin belirtildiği vakalarda, bebekte sorun işaretleri alınmasından ya da kadındaki düşük oksijen düzeylerinin daha iyi tedavi edilebilmesine izin vermek için olabiliyor” dedi.
Gebelik sırasında, büyüyen bebek, annenin akciğerlerine, kalbine ve kan dolaşımına baskı yapabiliyor. Covid-19’u ağır geçirmek bu durumu daha da zorlaştırabiliyor ve solunum sorunlarına yol açabiliyor.
Bu durumdaki bütün kadınların, hastanede yakından izlenmeleri gerekiyor.
Oxford Üniversitesi’nden anne ve çocuk sağlığı uzmanı Prof Marian Knight, “Ateşe yol açan akut hastalıklar erken doğumla ilişkili olabilir” dedi.
Ancak Knight, Covid bağlantılı solunum güçlüğü çeken kadınlarda çoğu erken doğumun, normal doğumun erken başlamasından değil, erken sezeryan yapılmasından kaynaklandığını vurguladı.
Koronavirüs bulaşan gebe kadınların düşük riskinin arttığına yönelik bir kanıt da yok.
Bu mümkün. Bu durumun yaşandığı az sayıda vaka var, ancak yeni doğan bebekler taburcu edildiler ve durumları iyi. Çin’de yapılan bir araştırmaya göre, Covid-19 hastası annelerin doğurduğu 33 bebekten üçünde virüs tespit edildi.
Bebeklerin anne rahminde mi, doğum sırasında mı, yoksa anneyle yakın temas kurdukları doğumun hemen ardından mı virüsü kaptığını belirlemek zor.
Uzmanlar virüsün bebeğin gelişiminde sorunlara yol açtığına dair bir kanıt da olmadığını söylüyor.
Hamileyseniz ve virüs taşıdığınızı düşünüyorsanız ne yapmalısınız?
Soğuk algınlığı ya da gribe benzer belirtiler gösteriyorsanız, yedi gün boyunca evinizde kalmalısınız.
Bu dönemde rutin doktor randevularınız varsa, belirtilerinizi ebeye, kliniğinize ya da doktorunuza anlatmalısınız.
Çoğu kadın, bir kaç günde geçecek hafif belirtilerle hastalığı atlatıyor.
Ancak belirtiler kötüleşirse, sağlık kuruluşlarıyla temasa geçmelisiniz.
Hamileyseniz ve evden çalışıyorsanız, çalışmalısınız.
Gebeliğin 28. haftasını geçmişseniz ve başka bir rahatsızlığınız da varsa, gereksiz sosyal temastan kaçınmalısınız.
28. haftadan önce hamile kadınlar, gerekli önlemlerin alınması ve diğer insanlardan 2 metre uzak durulması halinde ev dışında da çalışabilir.
</doc>
<doc docid='bbc_haberler-dunya-51527364' lang='tur' type='mono' source_url='https://www.bbc.co.uk/turkce/haberler-dunya-51527364' term='COVID'>
Koronavirüs (Covid-19) yüzünden Çin Ulusal Halk Kongresi'nin yıllık oturumu ertelenebilir
Çin'de ülkenin dört bir yanından yaklaşık üç bin temsilciden oluşan yasama organı Ulusal Halk Kongresi'nin iki hafta sonra yapılacak yıllık olağan oturumu Covid-19 adı verilen koronavirüs tehdidiyle karşı karşıya.
Çin'de ülkenin dört bir yanından yaklaşık üç bin temsilciden oluşan yasama organı Ulusal Halk Kongresi'nin iki hafta sonra yapılacak yıllık olağan oturumu Covid-19 adı verilen koronavirüs tehdidiyle karşı karşıya.
Ulusal Halk Kongresi Yürütme Meclisi, 24 Şubat'ta toplanarak salgın nedeniyle 5 Mart'ta başlaması gereken yıllık kongrenin ertelenmesi önerisini değerlendirecek.
Çin'in 35 seçim bölgesinden 5 yıl için seçilen vekillerden oluşan 2980 kişilik Çin Halk Kongresi, dünyanın en büyük yasama organı ve yılda yalnızca bir kez iki hafta süreyle toplanıyor.
Bu iki haftalık süre içinde sürekli oturumda kalarak çıkarılacak önemli yasal düzenlemeleri görüşen Halk Kongresi daha sonra yasama yetkilerini kendi içinden seçilen 170 delegelik Çin Halk Kongresi Yürütme Meclisi'ne bırakarak, bir sonraki yıla kadar dağılıyor.
Ay takvimine göre kutlanan yeni yıl tatilinin uzatıldığı Çin'de salgın ekonomiyi de etkilemeyi sürdürüyor.  Bir çok şehir fiilen karantina altında, sokaklar boş, seyahat yasakları sürüyor ve fabrikalar kapalı.
Öte yandan, Japonya'da Covid-19 adlı koronavirüs nedeniyle karantina altına alınan Diamond Princess gemisindeki çok sayıda ABD'li tahliye edildi.
Yolcular ABD hükümetinin sağladığı uçaklarla Tokyo Haneda Havalimanı'ndan ülkelerine doğru yola çıktı.
3 Şubat'tan bu yana karantinada tutulan gemide 400'e yakın ABD'li vardı. Bu kişilerden en az 40'ında virüs tespit edildi. Bu kişiler Japonya'da tedavi altında.
Japonya'nın Yokohama kenti açıklarında karantinaya alınan gemide 3 bin 700 kişi vardı.
Gemi, Hong Kong'da inen bir yolcuda virüs tespit edilmesi üzerine karantinaya alınmıştı.
Pazar günü gemideki hasta sayısını açıklayan Japon yetkililer, sayının 70 artarak 355'e çıktığını duyurdu.
ABD'nin gönderdiği uçaklara kaç kişinin bindiği bilinmiyor.
Uçakların ABD Hava Kuvvetleri'ne ait üslere inmesi bekleniyor.
ABD'liler ülkelerine döndüklerinde 14 gün daha karantinada tutulacak.
Japonya'daki iki haftalık karantinanın ardından ülkelerinde de bir o kadar süre karantinaya alınmak istemeyen bazı ABD vatandaşları, ülkelerine dönmektense gemide karantinanın kaldırılacağı 19 Şubat tarihine kadar beklemeye karar verdi.
Japon hükümeti gemideki her yolcu kamarası başına bir iPhone düşecek şekilde 2 bin iPhone'u gemiye gönderdi.
Bu adımın amacı ise kullanıcıları doktorlar, eczacılar ve akıl sağlığı danışmanları ile iletişime sokmak.
Japonya'nın geliştirdiği bu uygulama, Japonya'dan alınan telefonlar dışındaki telefonlara yüklenemiyor.
Öte yandan Çin'deki koronavirüs vakalarının sayısı da 2 bin 48 arttı. Bunların 1933'ü hastalığın ilk olarak görüldüğü Hubei eyaletindeydi.
Ülke genelinde koronavirüsten ölümler 1700'ü, vaka sayısı ise 70 bin 500'ü aştı.
</doc>
<doc docid='bbc_haberler-dunya-52404947' lang='tur' type='mono' source_url='https://www.bbc.co.uk/turkce/haberler-dunya-52404947' term='COVID'>
Koronavirüs: Fransız uzmanlar nikotinin koronavirüsü önlemede etkili olup olmadığını inceliyor
Fransa'da yapılan bir araştırma nikotinin 'koronavirüs bulaşmasını önleyebileceğine' işaret ediyor. Ama nihai sonuçlar için daha fazla deney yapılması gerektiği belirtiliyor.
Fransa'da yapılan bir araştırma nikotinin 'koronavirüs bulaşmasını önleyebileceğine' işaret ediyor. Ama nihai sonuçlar için daha fazla deney yapılması gerektiği belirtiliyor.
Nikotinin koronavirüsü önlemede ve tedavisinde ne kadar etkili olduğuna ilişkin yeni denemelerin yapılması planlanıyor.
AFP haber ajansı, araştırmacıların Paris'teki bir hastanede tedavi gören 343 hastayı ve daha hafif semptomlar gösteren 139 kişiyi incelediklerini aktardı.
Araştırmacılardan Doktor Zahir Amoura,  "Hastalardan yalnızca %5'i sigara içiyordu" dedi.
Fransa'da sigara içenlerin oranı ülke nüfusunun yaklaşık %35'ine denk geliyor.
Geçen ay New England Journal of Medicine dergisinde yayımlanan bir araştırma da Çin'de virüsü kapan 1000 kişinin %12,6'sının sigara içtiğini ortaya koymuştu.
Dünya Sağlık Örgütü'ne (WHO) göre ülke nüfusunun yaklaşık %26'ı sigara içiyor.
Araştırmacıların teorisi, nikotinin hücre reseptörlerine tutunduğu, bunun da virüsün hücreye girişini engellediği yönünde. İncelemeye katılan Pasteur Enstitüsü'nden nörobiyolojist Jean Pierre Changeux, böylece virüsün hücreye girişi ve vücuda yayılışının önüne geçilebildiğini söylüyor.
Araştırmacılar klinik deneylere devam edebilmek için Fransız yetkililerinin onayını bekliyor.
Uzmanlar, nikotin bantlarının koronavirüse karşı koruyup korumadığını incelemek için, denemeyi Paris'teki Pitie-Salpetriere hastanesinde görevli sağlık çalışanları üzerinde yapmayı planlıyor.
Araştırmacılar nikotini hastaneye yatırılan hastalar üzerinde de denemek için izin talebinde bulundu. Amoura, nikotinin semptomları azaltıp azaltmadığının inceleneceğini söyledi.
Amaç, nikotinin, bağışıklık sisteminin hızlı tepki vermesi olarak da bilinen  'sikotin fırtınalarının' önlenmesine yardımcı olup olmadığının anlaşılması.
Ancak doğru tespitlerin yapılabilmesi için daha fazla deneme yapılması gerektiği belirtiliyor.
Uzmanlar, insanların  koronavirüse karşı hemen 'sigaraya ya da nikotine sarılmamaları gerektiği' uyarısını yapıyor.
AFP'nin haberine göre Fransız uzman Jerome Salomon "Nikotinin zararlı etkilerini unutmamamız lazım. Sigara içmeyenler kesinlikle nikotin yerine geçen maddeleri de kullanmamalı" dedi ve bu tip maddelerin yan etkileri olduğunu, bağımlılık yaptığını söyledi.
Fransa'da ölüm nedenlerinin başında tütün geliyor. Her yıl Fransa'da yaklaşık 75 bin kişini sigara içmekle bağlantılı sorunlar nedeniyle öldüğü belirtiliyor.
Fransa'da Covid-19 nedeniyle hayatını kaybedenlerin sayısı da 21 bini geçti.
</doc>
<doc docid='bbc_haberler-dunya-52274779' lang='tur' type='mono' source_url='https://www.bbc.co.uk/turkce/haberler-dunya-52274779' term='COVID'>
Koronavirüs: Fransa'da sokağa çıkma kısıtlamaları 11 Mayıs'a kadar uzatıldı
Fransa Cumhurbaşkanı Emmanuel Macron ülkesinde koronavirüs salgını nedeniyle sokağa çıkma kısıtlamalarının 11 Mayıs'a kadar uzatıldığını açıkladı. Kısıtlamalar sürdüğü sürece dışarı çıkan herkesten neden evlerinden ayrıldıklarına dair bir belge taşımaları istenecek.
Fransa Cumhurbaşkanı Emmanuel Macron ülkesinde koronavirüs salgını nedeniyle sokağa çıkma kısıtlamalarının 11 Mayıs'a kadar uzatıldığını açıkladı. Kısıtlamalar sürdüğü sürece dışarı çıkan herkesten neden evlerinden ayrıldıklarına dair bir belge taşımaları istenecek.
Televizyondan ulusa seslenen Macron, "Salgının hızının yavaşlaması konusunda yeniden umutlandık ama hiçbir şey kesin değil" dedi.
Salgının başında yeterince hazırlıklı olmadıklarını kabul eden Macron, Fransa'da kreşlerin ve okulların 11 Mayıs'ta yeniden açılacağını söyledi.
Macron ayrıca koronavirüs semptomları gösteren herkese 11 Mayıs'tan itibaren test yapılacağını açıkladı.
"11 Mayıs yeni bir dönemin başlangıcı olacak" diyen Macron, zor durumdaki turizm ve eğlence gibi zor durumdaki sektörlere yardıma yönelik bir plan üzerinde çalışacağını belirtti.
Ancak Fransa'da yakın bir gelecekte restoranlar, barlar ve sinemalar kapalı olacak. Temmuz ayı ortasına kadar da herhangi bir festival organize edilmeyecek.
Fransa'da hükümet şirketlere ve işçilere yardıma yönelik bazı önlemler üzerinde de çalışıyor.
Cumhurbaşkan Macron sigorta şirketlerinin de koronavirüs salgınına karşı verdikleri mücadeleye yardımcı olmaları gerektiğini vurguluyor.
Fransa'da koronavirüsün neden olduğu Covid-19 hastalığı sonucu son 24 saatte 574 kişi daha hayatını kaybetti.
Böylece ülkede hastalık nedeniyle yaşamını yitirenlerin sayısı 14 bin 967'ye yükseldi.
Fransa'da koronavirüs vakalarının sayısı 136 bin 779.
Yoğun bakımdaki hasta sayısı ise beş gündür azalıyor.
Fransa Sağlık Bakanlığı bugün açıklanan rakamların ülkenin salgın eğrisinde "plato aşamasında" olduğunu gösterdiğini duyurdu.
</doc>
<doc docid='bbc_haberler-dunya-51544601' lang='tur' type='mono' source_url='https://www.bbc.co.uk/turkce/haberler-dunya-51544601' term='COVID'>
Covid-19: Koronavirüs, Çin'de yürütülen kapsamlı araştırmaya göre yaşlılar için çok daha tehlikeli
Çin'de Covid-19 adı verilen koronavirüsle ilgili olarak yürütülen ve 44 bin vakanın değerlendirildiği kapsamlı araştırmaya göre, hastalananların yüzde 80'i gribi hafif atlatıyor ama yaşlılar ve hastalar için risk çok daha büyük.
Çin'de Covid-19 adı verilen koronavirüsle ilgili olarak yürütülen ve 44 bin vakanın değerlendirildiği kapsamlı araştırmaya göre, hastalananların yüzde 80'i gribi hafif atlatıyor ama yaşlılar ve hastalar için risk çok daha büyük.
Çin Salgın Hastalıkların Kontrolü ve Önlenmesi Merkezi tarafından yürütelen araştırma sağlık personelinin de yüksek bir risk grubu olduğuna işaret ediyor.
Hastalığın ilk ortaya çıktığı Vuhan kentinde hastalığa yakalanan bir hastane yöneticisi bugün yaşamını yitirdi.
51 yaşındaki Liu Jiming, hastalıkla mücadelede büyük rol oynayan hastanelerden biri olan Vuhan hastanesinin yöneticisiydi. Liu, bugüne kadar koronavirüse yakalanarak ölen en üst düzey sağlık görevlisi oldu.
Vuhan'ın içinde yer aldığı Hubei ise Çin'de hastalıktan en çok etkilenen eyalet.
Bugün açıklanan rapora göre, hastalığa yakalananlar arasındaki ölüm vakalarının oranı ülkenin diğer bölgelerinde yüzde 0,4 iken Hubei eyaletinde yüzde 2,9'a yükseliyor.
Ortalaması alındığında ülke genelinde koronavirüse yakalananların ölüm oranı yüzde 2,3 olarak belirlendi.
Çin yetkililerinin en son açıklamalarına göre bugün itibariyle hastalığa yakalananların sayısı 72 bin 436, ölenlerin sayısı ise 1.868.
Yetkililer son bir gün içinde 1.886 kişinin daha hastalığa yakalandığını ve 98 kişinin öldüğünü de açıkladılar. Bu vakaların tamamına yakını (1.807 vaka ve 93 ölüm) salgının merkezi sayılan Hubei eyaletinde yaşandı.
Şu ana kadar hastalananlardan 12 bin kişinin ise tamamen iyileştiği açıklandı.
Çin hükümetince hazırlatılan araştırma, 11 Şubat itibarıyla saptanmış 44 bini aşkın Covid-19 vakasını değerlendiriyor.
Sonuçlar salgına yol açan virüsün özellikleri, yayılma hızı ve yolları hakkında yapılan saptamaları büyük ölçüde doğrularken, tam olarak 44 bin 672 vaka hakkındaki bütün detayları içeriyor.
Bu vakaların yüzde 80,9'unun hastalar tarafından hafif atlatıldığı, yüzde 13,8'inin ağır ve yalnızca yüzde 4,7'sinin çok ağır geçtiği tespit edildi.
Genel olarak hastalığa yakalananlar arasında ölüm oranı düşük kalırken, 80 yaş ve üzerindeki hastalarda ölüm riskinin çok yükseldiği görüldü.
Hastalığın kadın ve erkekleri de farklı etkilediği anlaşılıyor. Araştırma, erkeklerde ölüm oranının yüzde 2,8 kadınlarda ise yüzde 1,7 olduğunu ortaya koydu.
Araştırma ayrıca virüsü aldığı sırada başka bir hastalığı olan kişilerin de ölüm riskinin yükseldiğini tespit etti. Bu konuda en riskli grup kalp rahatsızlıkları olanlar. Onları diyabet hastaları, solunum yolları hastaları ve hipertansiyonu olanlar izliyor.
Beklenebileceği gibi sağlık personelinin de risk grubu olduğu saptanıyor. Araştırmanın kapsadığı son gün olan 11 Şubat itibariyle 3 bini aşkın sağlık personelinin hastalığa yakalandığı ve bunlardan 5'inin öldüğü kaydedildi.
13 Şubat itibariyle Çin tanı konmuş hasta kriterini daha önce "doğrulanmış vakalar"dan ayrı tutulan "teşhis konmuş vakalar"ı da katarak genişletti.
Çin'de yapılan araştırma geleceğe de bakıyor ve "salgının belirtilerinin görülüş eğrisinin" 23 ila 26 Ocak tarihlerinde zirve yaptığını ve 11 Şubat'tan itibaren de düşüşe geçtiğini kaydediyor.
Araştırma, salgının hızındaki genel yavaşlamanın, bazı kentlerde uygulanan tecrit politikası, bilgilendirme ve her alanda teyakkuza geçilerek oluşturulan hızlı müdahalelerin işe yaradığına işaret ettiği sonucuna varıyor.
Fakat, araştırmayı yürüten uzmanlar, karantinanın hafifletilmesiyle insanların yavaş yavaş normal hayatlarına dönmeleriyle hastalığın bir daha canlanma tehlikesine karşı da hazırlıklı olmak gerektiği uyarısında bulunuyorlar.
Çin yetkilileri, salgınla mücadele sürecinde virüsün ilk orta çıktığı Hubei eyaletinin en büyük kenti Vuhan'ı ve eyaletin genelini karantinaya almış ülke çapında seyahate sıkı kısıtlamalar getirmişti.
Virüs, hastalığın ortaya çıktığı kesinleşen iki lüks yolcu gemisi yoluyla Çin dışındaki ülkelere de yayıldı.
Diamond Princess adlı yolcu gemisi 3 Şubat tarihinde, Hong Kong'lu bir kişide hastalığın teşhis edilmesi ardından Japonya'nın Yokohama limanında karantinaya alındı.
Karantina sürecinde gemide bulunan 3700 yolcu ve mürettebattan 450'sinde hastalık ortaya çıktı.
Bugün Güney Kore de Çin'deki vatandaşlarını tahliye eden ülkelere katılıyor. Daha önce Kanada, ABD, Avustralya, Türkiye, İngiltere, İsrail gibi bir çok ülke yolcularını Çin'den tahliye etmişti.
MS Westerdam adlı bir diğer yolcu gemisi ise içinde virüs taşıyan hastalar olabileceği endişesiyle Asya'da birçok limandan geri çevrildi.
Sonunda gemide hiç kimse hastalanmayınca Kamboçya'nın Sihanoukville Limanı'na demirlemesine izin verildi.
Karantina uygulanmadı ve gemiden inen yolcular bizzat Kamboçya Başbakanı Hun Sen tarafından karşılandı.
Ne var ki günler sonra bu geminin yolcularından bir kadının Malezya'ya gittiği ve burada hastalandığı ortaya çıktı. Şimdi sadece Malezya ve Tayland değil ABD ve Kanada'ya kadar bir çok farklı ülkeye yayılmış olabilecekleri düşünülen yolcuların izinin sürülmesine çalışılıyor.
Birçok ülke bu geminin yolcularına giriş izni vermeyeceğini açıkladı.
Şu anda MS Westerdam gemisinde halen 255 yolcu ve 747 mürettebat var. 400'den fazla yolcu ise Kamboçya'nın başkenti Phnom Penh'deki bir otelde test sonuçlarını bekliyor.
</doc>
<doc docid='bbc_haberler-dunya-52514566' lang='tur' type='mono' source_url='https://www.bbc.co.uk/turkce/haberler-dunya-52514566' term='COVID'>
Wesley Sneijder'in jübile maçı koronavirüs önlemleri nedeniyle ertelendi
Galatasaray ve Hollanda Milli Takımı'nın eski yıldızı Wesley Sneijder'in 3 Haziran'da Utrecht'teki Galgenwaard Stadyumu'nda oynanacak jübile maçı, koronavirüs salgını nedeniyle, gelecek yıla ertelendi.
Galatasaray ve Hollanda Milli Takımı'nın eski yıldızı Wesley Sneijder'in 3 Haziran'da Utrecht'teki Galgenwaard Stadyumu'nda oynanacak jübile maçı, koronavirüs salgını nedeniyle, gelecek yıla ertelendi.
Sneijder için, Hollanda Milli Takımı'nda birlikte top koşturduğu eski futbolcular ile Ajax, Galatasaray, Inter ve Real Madrid'den oyuncuların yer aldığı  "yıldızlar karması"  karşı karşıya gelecekti.
Ancak Hollanda hükümetinin 1 Eylül'e kadar tüm spor karşılaşmaları da dahil  kitlesel etkinlikleri yasaklaması üzerine, Sneijder'in veda maçının, 37. doğum günü olan 9 Haziran 2021'e ertelenmesi kararlaştırıldı.
Hollanda Futbol Federasyonu'nun (KNVB) gelecek sezon programını açıklamasının ardından, Sneijder'in jübile maçının tarihi kesinleştirilecek.
Wesley Sneijder'in futbol yaşamına resmen noktalayacağı veda maçında İngiltere Premier Ligi takımlarından Tottenham Hotspur'u çalıştıran José Mourinho şöhretler karmasını hazırlayacak.
Selçuk İnan ve Burak Yılmaz da davetli
Galatasaray'daki eski takım arkadaşları Selçuk İnan ve Burak Yılmaz da, Sneijder için sahaya çıkacak.
Takımda, Burak Yılmaz ve Selçuk İnan'ın yanı sıra Jari Litmanen, Fabio Cannavaro, Julio Cesar, Javier Zanetti, Samuel Eto'o, Cristian Chivu, Marco Materazzi, Dejan Stankovic, Esteban Cambiasso, Diego Milito gibi ünlü futbolcular yer alacak.
Bert van Maarwijk'ın teknik direktörlüğünü yapacağı Hollanda karmasında ise, Clarence Seedorf, Patrick Kluivert, Edgar Davids, Arjen Robben, Mark van Bommel, Giovanni van Bronckhorst, John Heitinga, Dirk Kuijt, Nigel de Jong, Khalid Boulahrouz ve André Ooijer gibi isimler forma giyecek.
Son olarak Katar'ın Al Gharfa takımında forma giyen 35 yaşındaki Sneijder geçen yaz sözleşmesinin sona ermesinin ardından, Ağustos ayında futbolu bıraktığını açıklamıştı.
Hollanda Milli Takımı ile 134 kez sahaya çıkan ve en fazla milli formayı giyen oyuncu unvanını elde eden Sneijder, Aralık 2018'deki Peru maçından sonra Portakallar'a veda etmişti.
Sneijder, Mourinho'nun çalıştırdığı Real Madrid ve Inter takımlarında forma giydi. İki isim, Inter'de 2010 yılında Şampiyonlar Ligi şampiyonluğunu kazandı.
Bert van Maarvijk'ın çalıştırdığı Hollanda Milli Takımı ile 2010 Dünya Kupası finali oynayan Sneijder İspanya karşısında alınan 1 - 0'lık yenilgi sonucu ikincilik madalyası aldı.
</doc>
<doc docid='bbc_haberler-dunya-52450456' lang='tur' type='mono' source_url='https://www.bbc.co.uk/turkce/haberler-dunya-52450456' term='COVID'>
Bilim insanları: Doğanın tahribatı hızla durmazsa, daha ölümcül ve yıkıcı salgınlar gelecek
Dünyanın önde gelen biyoçeşitlilik uzmanları, ‘salgınların altındaki asıl neden’ olarak tanımladıkları ‘vahşi dünyanın kontrolsüz tahribatının’ hızla durdurulmaması halinde, koronavirüs salgınını çok daha ölümcül ve yıkıcı salgınların izleyeceği uyarısında bulundu.
Dünyanın önde gelen biyoçeşitlilik uzmanları, ‘salgınların altındaki asıl neden’ olarak tanımladıkları ‘vahşi dünyanın kontrolsüz tahribatının’ hızla durdurulmaması halinde, koronavirüs salgınını çok daha ölümcül ve yıkıcı salgınların izleyeceği uyarısında bulundu.
İngiltere'de yayınlanan Guardian gazetesinin haberine göre uzmanlar yayımladıkları bilimsel makalede, “Covid-19’un sorumlusu tek bir tür var; o da biziz” dedi ve şöyle devam etti:
“Son dönemdeki salgınlar, insan faaliyetlerinin doğrudan sonuçları, özellikle de her ne pahasına olursa olsun ekonomik büyümeye önem veren küresel mali ve ekonomik sistemlerimizin. Mevcut krizin ortaya çıkardığı zorlukları aşmak ve gelecektekilerin tohumlarını atmaktan kaçınmak için küçük bir fırsat penceremiz var.”
Profesörler Josef Bettele, Sandra Diaz ve Eduardo Brondizio, geçen yıl Biyoçeşitlilik ve Ekosistem Hizmetleri Hükümetlerarası Bilim-Politika Platformu’nun (IPSES) yayımladığı bir rapor hazırlamış, dünyadaki biyoçeşitliliğinin ne durumda olduğuna dair şimdiye kadarki en kapsamlı çalışmaya imza atmışlardı.
Çalışmada, dünyanın doğal yaşam destek sistemlerindeki zayıflamanın, insanlığı tehlikeye attığı sonucuna varılmıştı.
Bir sonraki IPSES değerlendirmesini Dr. Peter Dazsak ile hazırlayan uzmanlar, “Yaygın ormansızlaşma, tarımın kontrolsüz genişlemesi, yoğun çiftçilik, madencilik ve altyapı gelişimi ve vahşi türlerin sömürülmesi hastalıkların yayılması için ‘mükemmel fırtına’ bir yarattı” dedi.
Uzmanlar, bu faaliyetlerin daha çok sayıda insanı, insanlarda görülen hastalıkların yüzde 70’inin kaynağı olan hayvanlarla karşı karşıya getirerek pandemilere yol açtığını vurguladı.
Bu durumun kentleşme ve küresel hava seyahatlerindeki hızlı büyümeyle birleşerek, Asya’daki yarasalarda görülen zararsız bir virüsü insanlarda “görülmemiş bir acıya dönüştürdüğü” ve dünya genelindeki toplumları ve ekonomileri durdurduğu belirtildi.
Uzmanlar ayrıca Covid-19’un “sadece bir başlangıç olabileceğini” vurgulayıp, şöyle devam etti:
“Bugün yaptığımız seçimlerin olası etkileri konusunda aşırı derecede dikkatli olmazsak, gelecekteki pandemiler büyük ihtimalle daha sık olacak, daha hızlı yayılacak, daha büyük bir ekonomik etkisi olacak ve daha çok sayıda insan öldürecek.”
Bilim insanları ayrıca trilyonlarca dolarlık ekonomik canlanma paketlerinin, çevre korumanın güçlendirilmesi için kullanılması gerektiğini söyledi.
Uzmanlar “Çevre standartlarını gevşetmek ve yoğun tarım, havayolu, fosil yakıt bağımlı enerji sektörlerini güçlendirmek siyaseten faydalı olabilir, ancak bunu acil ve köklü değişiklikler olmadan yapmak, özünde gelecekteki pandemilerin ortaya çıkmasını sübvanse eder” dedi.
Uzmanlar küresel bir “Tek sağlık” yaklaşımının da genişletilmesi gerektiğini belirtirken, Daszak, “İnsanların sağlığı, vahşi yaşamın, besi hayvanlarının ve çevrenin sağlığıyla çok yakından bağlantılı” diye konuştu.
Pandemi riskinin ön saflarındaki ülkelerde gözlem ve sağlık hizmetlerinin yeterli bir şekilde fonlanması gerektiği vurgulanırken, “Bu öyle basit bir cömertlik değil, gelecekteki küresel salgınları önlemek için yaşamsal önemde bir yatırım” denildi.
Dazsak, “Bahsettiğimiz programlar yılda on milyarlarca dolara mal olacak. Ama bir yüzyılda sadece bir pandemi bile yaşasanız, bu trilyonlarca dolara mal oluyor. Yani yine yatırımınızdan çok iyi bir geri dönüş alıyorsunuz” dedi ve şöyle devam etti:
“İşler böyle devam edemez. İşlerin böyle devam etmesini umanlar bir aşının bulunmasını bekliyor. Bu iyi bir strateji değil. Altta yatan nedenlerle mücadele etmeliyiz.”
Geçen hafta BM Genel Sekreteri Antonio Guterres de hükümetlerin bu fırsatı kullanıp salgından sonra daha sürdürülebilir ve dayanıklı toplumlar yaratarak, “daha iyisini inşa etmesi” gerektiğini söylemişti.
1980’de “biyolojik çeşitlilik” terimini bulan, Birleşmiş Milletler Vakfı ve ABD’deki Geore Mason Üniversitesi’nden Prof. Thomas Lovejoy da “Pandemi doğanın intikamı değil, bunu kendi kendimize yaptık”diye konuşmuştu.
Uzmanlar makalelerinde ayrıca “Şimdiki krizden,  doğayı koruyacak ve böylece doğanın bizi korumasına yardımcı olarak her zamankinden daha güçlü ve dayanıklı çıkabiliriz” dediler.
</doc>
<doc docid='bbc_haberler-dunya-52310229' lang='tur' type='mono' source_url='https://www.bbc.co.uk/turkce/haberler-dunya-52310229' term='COVID'>
Koronavirüs aşısının bulunması neden uzun sürüyor?
Dünyanın pek çok ülkesinde koronavirüse karşı aşı ve ilaç geliştirme çalışmaları devam ederken, aşının ve kesin bir tedavinin ne zaman bulunacağına dair açıklamalar farklılık gösteriyor.
Dünyanın pek çok ülkesinde koronavirüse karşı aşı ve ilaç geliştirme çalışmaları devam ederken, aşının ve kesin bir tedavinin ne zaman bulunacağına dair açıklamalar farklılık gösteriyor.
BBC Türkçe'ye konuşan Bilkent Üniversitesi Ulusal Nanoteknoloji Araştırma Merkezi'nde Doç. Dr. Urartu Şeker, tüm bilimsel aşamalardan geçerek seri üretime hazır hale gelen bir aşıyı geliştirmenin en az bir yıl süreceğini ifade ediyor.
Ankara Bilkent Üniversitesi Ulusal Nanoteknoloji Araştırma Merkezi'nde (UNAM) çalışan Doç. Dr. Urartu Şeker, koronavirüs gibi bulaşı riski yüksek virüslere karşı aşı geliştirmenin 'birkaç ay içerisinde mümkün olduğuna' ilişkin açıklamaların 'gerçekçi olmadığını' söylüyor.
Aşı ya da ilaç geliştirmek neden uzun sürüyor?
Aşıyı ya da herhangi bir ilacı ürettikten sonra öncelikle pre-kilinik aşamanın ilk kısmı olan hücrelerde ve sonra hayvanlar üzerinde test edilmesi süreci başlar.
Örneğin bir kanser türü için test yapmak istediğimizde, insandaki tümörün aynısını o hayvanda oluşturmamız gerekir.
Koronavirüs için de genelde genetiği değiştirilmiş bir hayvan modeli oluşturmak ve kullanmak gerekiyor ki aşının bağışıklık sistemi cevabı oluşturup oluşturmadığı anlaşılabilsin.
Bu hayvan fare, sıçan ya da Çin'in COVID-19 sonrası bağışıklık testleri için kullandığı makak maymunları da olabilir.
Laboratuvar testlerinden sonra insan uygulamaları başlar ve uygulamalar aşının herhangi bir olumsuzluğunun olup olmadığına yönelik testlerden başlayarak, gerçekten işe yarayıp yaramadığına, beklenilen bağışıklık sistemi tepkisinin oluşup oluşmadığına kadar uzanan bir süreci kapsar.
Zamana karşı yarış: Koronavirüs aşısı ne zaman hazır olacak?
BBC News Türkçe tarafından yapılan  numaralı Facebook paylaşımının sonu
Küçük bir insan grubuyla başlayan bu çalışmalar yüz binlerce insanın dahil olduğu çalışmalara kadar devam eder.
Koronavirüs özelinde aşıyı ürettikten sonra dünyadaki milyonlarca kişiyi aşılayacaksak, aşıyı seri olarak üretmek için büyük üretim merkezleri kurmamız gerekiyor.
Bunlara ek olarak aşı üretimi için gerekli tedarik zincirlerinin kurulması, gibi pek çok aşamanın da göz önüne alınması ve bunlar yapılırken hala sıklıkla üretilen aşıların, üretimini olumsuz etkilenmemesinin gözetilmesi gerekir.
Dünya bu zamana dek neden koronavirüs aşısı geliştirmedi?
Özellikle SARS için yapılmış, farklı stratejilerin denendiği aşı çalışmaları mevcuttu ancak bu çalışmalar sonuca ulaşıp ticari bir aşı oluşturma çalışmalarına kadar gidemedi. Belki elimizde SARS için yapılmış bir aşı hazır olsaydı bugün hastalıkla mücadelemizde büyük faydaları olabilirdi.
Bugüne dek olası koronavirüs enfeksiyon tehditlerine karşı çeşitli bilimsel çalışmalar yapıldı ancak bu çalışmalar dünyadaki siyasi otoriteler tarafından dikkate alınmadı.
2015 yılında Nature Medicine dergisinde yayınlanan bir çalışmada yer alan bir deneyde, SARS'ın etmeni olan koronavirüsün insan hücresine girişteki en etkili protein olan 'spike proteininde' meydana gelecek olan aminoasit değişiklikler sonucunda oluşacak bir enfeksiyonla nasıl mücadele edeceğinin araştırıldı.
Yarasalardan izole edilen koronavirüslerdeki yeni tip spike proteini, SARS etmeni önceki koronavirüse eklenerek bazı denemeler yapılıyor.
İçerik bulunamadı
Bu yeni virüs üzerinde ilaçların bir kısmı çalışmadığı, deneme aşamasındaki aşının da o kadar etkili olmayabileceğine dair bazı öngörüler ortaya çıktı.
Buna benzer pek çok çalışma ya da izole edilen başka virüslerin genomik analizleri kullanılarak ciddi enfeksiyon öngörüleri yapıldı.
Dünyada hükümetler pek çok kere bilim insanları tarafından bununla ilgili uyarıldı ama gerekli önlemler alınmadı.
Ülkeler salgına karşı hazırlık yapmış mıydı?
İnsanlığın hızlı nüfus artışı ve vahşi yaşamı tahribatı düşünüldüğünde şu an yaşananlar insanlık için öngörülemez değildi.
2016 yılında kontrol altına alınan Ebola salgınında sonra Melinda-Bill Gates Vakfı tarafından da fonlanan ve kâr amacı gütmeyen "CEPI-Coalition for Epidemic Preparedness Innovations" adlı kurum aşı çalışmaları gibi konularda araştırmacılara destek olmak ve fon sağlamak amacıyla kuruldu.
Bu koalisyon şu an koronavirüs ile ilgili iki aşı çalışmasını öncelikli olarak fonladı.
Endüstri ortada hiçbir bir ihtiyaç yokken herhangi bir aşı çalışmasında bulunmaz, çok normal. Ancak hazırlıkları yapılabilirdi. Bir maskeye ulaşmak bile sıkıntılı hale gelmemeliydi.
Koronavirüslerin mutasyona uğradığında yaşanacak sorunlar deneylerle tespit edilmiş ancak görmezden gelinmiş.
Tam tamına üretime hazır bir aşı geliştirmek bir yana dursun, mevcut bilimsel çalışmalara rağmen hiçbir ön hazırlık yapılmamış olduğunu söylemek abartılı değil.
Koronavirüsün tedavisinde hangi ilaçlar kullanılıyor?
Toplumsal koruyuculuk için aşının önemini tartışmak dahi gereksiz ancak şu an birinci öncelik aşı değil ilaç ve tedavi yöntemleri geliştirmek olmalı.
Basit bir küçük molekül temelli ilacın üretilmesi bile çok uzun bir zaman gerektiriyor.
Bilimin iyi yanı, size net cevap verebilmesidir. Ancak kötü yanı ise bu net cevap çok uzun sürede ortaya çıkar.
Dolayısıyla şu an hastalarda, hali hazırda başka viral etmenlere karşı çalıştığı bilimsel olarak kanıtlanmış ilaçlar deneniyor.
Antiviral etkinliği olduğu bilinen Favipiravir, Remdesivir gibi ilaçlar da klinik denemelere alındı ve özellikle Remdesivir hakkında olumlu sonuçlar rapor edildi.
Benzer şekilde şu sıralar çokça adı geçen C vitaminin de kanıtlanmış herhangi bir etkinliği bulunmamakla beraber, ilgili bilimsel olarak etkinliği test ediliyor.
Bugün kontrollü olarak belirli aşamadaki COVID-19 hastalarında tıbbi protokoller dahilinde bu hidroksiklorokinin veriliyor ve etkinliği hakkında hala genel geçer bilimsel kanıtlar yok.
Pek çok yan etkisi bulunan bu ilacın koruyucu olarak kullanımının işe yaradığına dair herhangi bir bilimsel kanıt da olmamasına rağmen, ilaç bu amaçla da kullanılıyor.
Amerikan Gıda ve İlaç Dairesi'nin resmî sitesinde şu an COVID-19'a yönelik beş yüzden fazla klinik test çalışması kaydı bulunuyor.
Bunların bir kısmının nedensellikten uzak bir biçimde ve ticari kaygılarla denemelere sokulduğu rahatlıkla görülebilir.
Bağışıklık artırıcı ürünler ne kadar faydalı?
Normalden farklı olarak çok fazla takviye alır, örneğin çok fazla bitki çayı içerseniz, bağışıklık sisteminize ait sinyal moleküleri uyarılmaya başlar.
Bu da sebepsiz yere bağışıklık sisteminizi alarma geçirebilir, dolayısı ile bağışıklık sisteminizin enfeksiyon durumunda gereğinden fazla bir etkinlik göstererek oluşan hiperenflamasyonun COVID-19 durumunda enfeksiyon bölgesine daha çok zarar vermesine neden olabilir.
</doc>
<doc docid='bbc_haberler-dunya-51641272' lang='tur' type='mono' source_url='https://www.bbc.co.uk/turkce/haberler-dunya-51641272' term='COVID'>
Koronavirüs (Covid-19): İran Cumhurbaşkanı Yardımcısı Covid-19'a yakalandı
İran Cumhurbaşkanı Yardımcısı Masume İbtikar'ın yeni tip koronavirüse yakalandığı açıklandı. Bu arada, İran resmi ajansı IRNA, Çin vatandaşlarının ülkeye girişinin yasaklandığını duyurdu.
İran Cumhurbaşkanı Yardımcısı Masume İbtikar'ın yeni tip koronavirüse yakalandığı açıklandı. Bu arada, İran resmi ajansı IRNA, Çin vatandaşlarının ülkeye girişinin yasaklandığını duyurdu.
Japonya hükümetiyse yerel yönetimlere, koronavirüs nedeniyle ilk ve orta dereceli okulların Pazartesi gününden itibaren kapatılması ve Mart ayı boyunca kapalı tutulması talimatı verdi.
Japonya Başbakanı Şinzo Abe "Hükümet, çocukların sağlığı ve güvenliğini her şeyin üzerinde tutuyor" dedi.
Japonya'da bugün ülkenin kuzeyindeki Hokkaido bölgesinde 13 kişide daha Covid-19 adı verilen rahatsızlığa yol açan koronavirüs görüldüğü açıklandı. Bu kişilerden ikisi çocuk.
40'lı yaşlarındaki bir kadında ise ikinci kez virüs görüldüğü açıklandı.
Koronavirüs nedeniyle yazın başkent Tokyo'da olimpiyat oyunlarına ev sahipliği yapacak Japonya'da olimpiyat meşalesinin yolculuğunun daraltılması gündemde.
Şu ana kadar Japonya'da koronovirüs sonucu sekiz kişi öldü. Bu kişilerden dördü Diamond Princess adlı yolcu gemisindeydi.
Uzakdoğu'da virüsün en yaygın görüldüğü ülkelerden Güney Kore'de ise teyit edilmiş vaka sayısı 1776'ya çıktı. Ülkede ölü sayısı ise 11.
Öte yandan, Avustralya Başbakanı Scott Morrison, koronavirüsle mücadele için acil durum planının devreye sokulduğunu duyurdu.
Planda, ülke genelinde yeterli tıbbi malzeme ve koruyucu ekipman bulundurulmasına odaklanacak. Acil olmayan ameliyatlar askıya alınırken, konserler ve maçlar gibi toplu etkinlikler iptal edilebilecek.
Avustralya'da bilinen 23 koronavirüs vakası var. 1 Şubat'tan bu yana yürürlükte olan Çin anakarasından gelenlerin ülkeye giriş yasağı da bir hafta daha uzatıldı.
Virüsün yayılmasının önün geçmek adına diğer bir diğer önlem de Suudi Arabistan'dan geldi. Riyad yönetimi umre ziyaretlerinin askıya alındığını duyurdu.
Suudi Dışişleri Bakanlığı'nın açıklamasında, durumun "geçici" olduğu ve değerlendirmelerin sürdüğü aktarıldı.
Bu yıl Haziran-Eylül ayları arasında yapılacak Hac ziyaretleri ile ilgili olaraksa henüz bir açıklama yapılmadı.
Bu arada, Ortadoğu'da virüsün en çok görüldüğü ülke olan İran'da ölenlerin sayısı 26'ya yükseldi. Resmi haber ajansı IRNA'ya göre toplam teyitli vaka sayısı da 245 oldu.
Kuveyt'te de hepsi İran'dan dönenlerde görülen koronavirüs vakası 19'den 22'ye çıktı.
İran Cumhurbaşkanı Hasan Ruhani, ülkede herhangi bir kenti ya da kasabayı karantinaya almayı planlamadıklarını, sadece bireylerin karantinaya alınacağını belirtmişti.
Yetkililer halkı koronavirüsün ülkede görüldüğü ilk kent olan Kum'a gitmemeleri konusunda uyardı. Ancak Şiiler için kutsal bir kent olan Kum'da hiçbir türbe ziyarete kapatılmadı.
Komşu ülkeler Afganistan, Bahreyn, Irak, Kuveyt, Umman ve Pakistan'daki koronavirüs vakalarının da İran kaynaklı olduğu düşünülüyor.
Avrupa'da Avusturya, Hırvatistan, İsviçre, Yunanistan ve Kuzey Makedonya'ya ek olarak Brezilya ve Cezayir'de yetkililer, ülkelerinde görülen vakaların İtalya'ya seyahat edenlerden kaynaklandığını açıkladı.
İtalya'da vaka sayısı 500'e yükselirken, can kaybı da 14 oldu. Virüs bulaşanlar arasında dört çocuğun da bulunduğu bilgisi verildi. Lombardiya Bölge Başkanı Attilio Fontana, bir çalışma arkadaşının pozitif çıkması nedeniyle kendisinin de 2 hafta gönüllü karantinaya gireceğini açıkladı. Fontana, ilk testler negatif çıksa da önlem olarak bu kararı aldığını söyledi.
Bu arada Yunanistan'ın Selanik kentinde virüsün 38 yaşındaki bir kadında  görülmesinden monra, iki kişinin da etkilendiği açıklandı. Selanikli kadının küçük çocuğuna da aynı teşhis konularak aynı hastanede karantinaya alındığı gibi, çocuğun gittiği ilkokul 14 günlüğüne kapatıldı. Milano'dan Atina'ya gelen genç bir kıza da muayene için gittiği hastanede koronavirüs teşhisi konuldu ve karantinaya alındı.
İtalya'ya komşu ülkeler ise "orantısız bir önlem olacağı" gerekçesiyle sınırları kapatmama kararı aldı.
Öte yandan Papa'nın "hafif bir rahatsızlık" nedeniyle bugün katılması planlanan bir ayine katılmayacağı açıklandı. Papa dün de "Kül Çarşambası" ayininde burnunu silerken, öksürürken görülmüştü.
Vatikan, Papa'nın yaşadığı Santa Marta Konukevi'nde kalmayı tercih ettiğini, bugünkü diğer programlarının ise normal seyrettiğini açıkladı.
Avusturya: Inssbruck'ta yaşayan genç bir İtalyan çiftte koronavirüs olduğu tespit edildi. Gençlerden biri kapatılan otelde çalışıyordu.
İsviçre: İtalya sınırındaki Ticino'da yaşayan 70'li yaşlarında bir kişinin 15 Şubat'ta Milano'da virüse yakalandığı şimdi karantina altında tutulduğu bildirildi
Hırvatistan: İtalya'dan kısa bir süre önce Hırvatistan'a dönen bir erkek, Balkanlarda virüse yakalandığı tespit edilen ilk kişi oldu
İspanya: İtalya'nın kuzeyinden Barcelona'ya dönen bir kadın, ülkedeki ilk koronavirüs vakası oldu
Fransa ve Almanya: Kısa bir süre önce İtalya'ya gidip ülkelerine dönenler arasında yeni vakalar olduğu bildirildi
İngiltere: de, tatillerini İtalya'nın kuzeyinde geçirip ülkeye dönen öğrenciler evlerine gönderildi. Hükümet, seyahat edenler için yeni yönetmelik hazırlıyor. Ülkedeki vaka sayısı 13'ten 15'e yüksedi.
Romanya:  İtalyan bir erkekle temas eden bir kişide virüs görüldüğü belirtildi.
</doc>
<doc docid='bbc_haberler-dunya-51238220' lang='tur' type='mono' source_url='https://www.bbc.co.uk/turkce/haberler-dunya-51238220' term='COVID'>
Koronavirüs (Covid-19): Belirtileri neler, neden ölümlere yol açabiliyor?
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs (corona virüsü), Antarktika hariç tüm kıtalara ve 118 ülkeye yayıldı. Sağlık Bakanı Fahrettin Koca da Ankara'da günün ilk saatlerinde, Türkiye'deki ilk koronavirüs vakasının görüldüğünü, virüs şüphesi olan bir kişinin test sonucunun pozitif çıktığını açıkladı. 11 Mart Çarşamba dünya çapında koronavirüs görülenlerin sayısı 118 bini, virüs sonucu hayatını kaybedenlerin sayısı 4 bin 200'ü aştı.
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs (corona virüsü), Antarktika hariç tüm kıtalara ve 118 ülkeye yayıldı. Sağlık Bakanı Fahrettin Koca da Ankara'da günün ilk saatlerinde, Türkiye'deki ilk koronavirüs vakasının görüldüğünü, virüs şüphesi olan bir kişinin test sonucunun pozitif çıktığını açıkladı. 11 Mart Çarşamba dünya çapında koronavirüs görülenlerin sayısı 118 bini, virüs sonucu hayatını kaybedenlerin sayısı 4 bin 200'ü aştı.
Koronavirüs, doktorların çok yakından bildiği ve korktuğu bir virüs ailesini temsil ediyor. Bu aileden türeyen diğer virüsler arasında SARS ve MERS de var.
SARS, bulaştığı kişilerin yüzde 9'unun, MERS de yaklaşık yüzde 35'inin hayatını kaybetmesine yol açtı.
Bu tarz bir virüs nasıl ortaya çıkıyor? Bu virüsler neden tehlikeli bir hal alabiliyor?
Çin'den yayılan bu koronavirüs türünün belirtileri herhangi bir grip ya da üst solunum yolu enfeksiyonuna çok benziyor.
Bunlar arasında burun akıntısı, öksürük, boğaz ağrısı ve zaman zaman da yüksek ateş yer alıyor. Bu virüs aynı zamanda halsizlik de yapıyor.
Virüsün görülen ilk belirtisi yüksek ateş.
Daha sonra kuru öksürük ve yaklaşık bir hafta sonra da nefes darlığına yol açıyor.
Bu durumda bazı hastaların hastanede tedavi altına alınması gerekiyor.
Virüsün bulaşıp bulaşmadığının tespit edilmesi için örnek alınması ve alınan örnekler ile kan üzerinde laboratuarda çeşitli testlerin yapılması gerekiyor.
SARS, MERS ve son dönemde ortaya çıkan salgına neden olan virüsün kaynağının insanlar değil, hayvanlar olduğu düşünülüyor.
Birçok hayvanda tehlikeli virüsler bulunabiliyor. Ancak bunların insana geçmesi çok ender görülen bir durum.
Warwick Üniversitesi Yaşam Bilgisi Fakültesi'nden Prof. Dr. Andrew Easton, "Birçok durumda, canlı türleri arasında engeller vardır ve virüs de bu engelleri aşamaz" dedi ve ekledi:
"Ancak, bazen bağışıklık sisteminizin çok zayıf olması ya da virüsün bir şekilde bu engeli aşmasını sağlayacak bir başka önemli etkenin söz konusu olması halinde bu tarz münferit vakalar görülebilir."
Virüsün başka bir canlı türüne sıçrama süreci genellikle mutasyona uğramasıyla başlıyor.
Easton, "Girdiği yeni bedende düzgün bir şekilde büyüme fırsatını yakalayabilmesi için bir şekilde değişime uğraması gerekir" dedi.
Bir koronavirüs türünün insanlara geçtiği bu ender durumlarda işler çok ciddi bir hal alabiliyor.
Ancak bu durum, koronavirüs türlerinin tamamının çok tehlikeli olduğu anlamına gelmiyor. Bu virüsün daha az zarar veren türleriyle insanlar neredeyse her an karşılaşıyor.
Bununla birlikte, bir canlı türünden diğerine sıçrayabilen virüsler özellikle öldürücü bir nitelik taşıyor.
Prof. Dr. Easton, "Bir virüs, canlı türleri arasında sıçrama yaptığında, bundan sonra neler yapabileceğini önceden tahmin etmek mümkün değil. Ancak, girdiği yeni türün içinde kendine özgü bir yaşam alanı oluşturur ve bu sürecin erken aşamalarında etkileri de çok ağır olur" dedi.
Bu durum, koronavirüsün hayvanlardan insanlara aniden sıçramasıyla birlikte bağışıklık sistemimizin de bu türle daha önce hiç mücadele etmemiş olduğu için çok zayıf ve bizim de çok hassas bir halde olmamızdan kaynaklanıyor.
Grip türleri canlılar arasında geçiş yaptığında da benzer bir sorun ortaya çıkıyor.
Easton, "Su kuşlarından insanlara geçen grip salgınında, esas kaygı insanlara sıçradığında hastalığın şiddetinin çok yüksek olması" dedi.
Tarihte görülen en kötü grip salgını 1918-1919 yıllarında oldu ve bunun da kuşlardan kaynaklı olduğu düşünülüyor. Bu salgın sırasında 50 milyon kişi öldü.
Şu andaki koronavirüsün bu düzeyde bir can kaybına yol açacağına dair herhangi bir gösterge yok. Ancak daha önce hayvanlardan insanlara geçerek büyük bir salgına yol açan virüslerin görülmesi tıp dünyasında derin kaygılara yol aşmıştı.
Hayvanlardan insanlara geçen bir virüsün insanlardan insanlara geçme olasılığı çok düşük.
Easton, "Burada da virüsün aşması gereken yeni bir engel, yeni bir sınır var" dedi.
Ancak bu durum da hızlı bir şekilde değişip, virüsün mutasyona uğramasıyla insandan insana geçmeye başlayabilir ve bu durumda da işler çok daha ciddi bir hal alabilir.
Easton, koronavirüslerin mutasyona uğrama oranlarının oldukça yüksek olduğuna dikkat çekti.
Virüsün daha da değişime uğraması halinde, insandan insana geçebilir ve bu da yayılma hızının ve kapsamının artacağı anlamına gelir.
Şu anda Çin'de bunun yaşandığı görülüyor. Bu nedenle de virüsün yayılma hızını önleyecek bir dizi önlem devreye sokuldu.
Ancak bu geçişin ne kadar kolay ve hızlı olduğu henüz bilinmiyor.
Easton, "Bağışıklık sistemi zayıf olan bir sağlıklı bir kişiye geçmesi durumunda bunun ana nedeni bu kişinin virüsün yaşamasını daha elverişli kılacak bir durumunun olması olabilir. Ancak sağlıklı bir kişi hala bu virüse karşı direnç gösterebilir. Bazı virüsler, çok etkili bir şekilde, bazıları ise çok zayıf bir halde geçiş yapabilir.
Can sıkıcı olan böyle bir durumda ilacın pek fayda etmemesi.
Easton, "Bu durumda başarılı olan çok ama çok az sayıda ilaç var" dedi.
Ancak elleri yıkamak ya da mendil kullanmak gibi bazı basit önlemler etkili olabilir.
Easton, "Temel hijyen kurallarına uymak gerekiyor. Her şeye karşı koruma sağlar ve yakın bir zamanda bu hastalığa karşı ilaç geliştirilmeyecek olmasından dolayı muhtemelen şu anda elimizdeki tek silah da bu" diye konuştu.
Alınabilecek koruma önlemlerinin dışında, virüsü taşıyan kişilere uygulanan tedavi yöntemleri ve yaklaşımlar da büyük önem taşıyor.
Easton, "Bir başka önemli unsur da virüsü kapan kişilerin mümkün olan hızlı şekilde tespit edilmesi, yardım edilmesi ve hastalığın yayılmasını önleyici adımların atılması" diye konuştu.
SARS ve MERS salgınlarının ortaya çıkmasının ardından bu koronavirüsle mücadele için uluslararası sistemler oluşturuldu.
Tıp dünyası, önceki salgınlarla mücadele sürecinde alınan derslerin bu virüsle mücadele kullanılacağını umuyor.
</doc>
<doc docid='bbc_haberler-dunya-52492298' lang='tur' type='mono' source_url='https://www.bbc.co.uk/turkce/haberler-dunya-52492298' term='COVID'>
Koronavirüs: Milyonlarca insan yakında takip uygulamalarını kullanmaya mı başlayacak?
Koronavirüs salgınının yayılmasını engellemek için, insanların kimlerle temas ettiği, belli bölgelerdeki salgının kaynağı gibi bilgilere ulaşmak için, birçok ülkede cep telefonu uygulamaları geliştiriliyor.
Koronavirüs salgınının yayılmasını engellemek için, insanların kimlerle temas ettiği, belli bölgelerdeki salgının kaynağı gibi bilgilere ulaşmak için, birçok ülkede cep telefonu uygulamaları geliştiriliyor.
'Filyasyon' adı verilen bu uygulama için İngiltere'de de 18 bin kişi görevlendirildi. Ancak bu yeterli görülmüyor; yakında tüm halkın takibi kolaylaştırmak için bir cep telefonu uygulaması yüklemesi istenecek.
Peki temas takibi sistemi nasıl çalışıyor, bireyler bunda nasıl bir rol oynayacak ve bu süreçte kişisel bilgilerimiz korunacak mı?
Bulaşıcı hastalıkların yayılmasını yavaşlatmak için kullanılan bu yöntem, aslında çoğunlukla cinsel hastalık kliniklerinde uygulanıyordu. Hastalık bulunan kişinin cinsel birliktelik yaşadığı kişiler tespit edilerek bu kişilere test yapılması için haber veriliyordu.
Koronavirüs salgını sırasında bu yöntem, virüs bulaşan kişilere yakın zamanda temas ettiği kişiler sorularak yapılıyor. Son 14 günde temas ettiği herkes tespit edilerek bu kişilerden kişisel tecrit uygulaması isteniyor.
Bu yöntem çoğunlukla, virüs bulaşan kişilerin yakın çevresine telefon edilerek yapılıyor. Bazı ülkelerde cep telefonu uygulamasıyla bu kişilerin son dönemde bulunduğu konumlar tespit edilip oralarda bulunan kişilere de ulaşılıyor ve tümünden kişisel tecrit uygulaması isteniyor.
Hong Kong, Singapur ve Almanya, temas takip yöntemini çok geniş çaplı olarak uygulayan ülkelerden...
İngiltere de cep telefonu temas takip uygulaması ve bunu takip edecek ekip, Mayıs ayı ortasında devreye girecek. 23 Mart'tan bu yana süren sokağa çıkma kısıtlamalarının sonunda bu yöntemin daha kolay uygulanacağı tahmin ediliyor.
18 bin kişilik ekipte 3 bin memur ve sağlık çalışanı ile 15 bin çağrı merkezi çalışanı olacak. Covid-19 hastalarına yakın zamandaki hareketleri, kimlerle yakın temas halinde bulunduğu sorulacak.
Telefon aramasıyla yapılan takibin yanı sıra akıllı telefona indirilebilecek uygulama da birkaç hafta içinde devreye girecek.
Bluetooh kullanılarak kimlerin birbiriyle yakınlaştığının tespit edileceği ücretsiz uygulamada, virüs bulaşan kişinin son dönemde kimlerle birkaç metreden daha yakında bulunduğu öğrenilmiş olacak. Bu kişilerden birinde Covid-19 semptomları görülürse, kullanıcının onayıyla aynı uygulama doğrudan Ulusal Sağlık Hizmetleri'ne (NHS) bildirimde bulunacak.
Yani bu uygulamayı kullananlar, hiç beklemedikleri bir anda anonim bir uyarı alarak yakın zamanda koronavirüslü bir kişiyle yakın bölgede bulunduğunu öğrenebilir, kendisinden test yaptırması ya da kişisel karantina uygulaması istenebilir.
Akıllı telefonu olmayanlar ise, alternatif olarak geliştirilen Bluetooth özelliğine sahip bir bileklik kullanabilir. Bu bileklikler, Bulgaristan ve Güney Kore gibi bazı ülkelerde sokağa çıkma yasaklarına uyulup uyulmadığını takip etmek için de kullanılıyor.
Diğer önlemlerle birlikte uygulandığında, temas takip sistemi birçok ülkede kısıtlamaların yumuşatılmasına yardımcı oldu.
Güney Kore, geniş kitlelere yapılan testlerle birlikte bu uygulamayı öyle erken kullanmaya başladı ki; hiçbir zaman geniş çaplı sokağa çıkma kısıtlamalası getirilmedi.
Güney Kore'de sadece testlerin yaygınlığı ve bu uygulamayı yeterli bulmayan yetkililer, kredi kartı kullanımlarını, güvenlik kameralarını ve cep telefonlarını takip edip vatandaşlarının son dönemde bulunduğu tüm konumları tespit etti. Salgının başlarında günde 900 yeni vaka görülürken bugünlerde birkaç yeni vaka ortaya çıkıyor.
Eğer geniş kitlelerce kullanılırsa, temas takip sistemi İngiltere'de de kısıtlamaların yumuşatılmasına yardımcı olabilir. Ancak İngiltere'de Güney Kore'deki kadar geniş çaplı bir takip sistemi kullanılması beklenmiyor.
Salgının başlarında bu uygulamayı yapmayı düşünen İngiliz hükümeti, sokağa çıkma kısıtlamaları başladıktan sonra takip kolaylaşacağı için uygulamayı bu tarihe bırakmanın daha doğru olacağına karar verdi.
Temas takibi çok fazla iş gücü ve zamanın harcanmasına yol açabilir. Örneğin İrlanda'da her bir enfekte kişi için 40 telefon görüşmesi yapılıyor.
Bu sebeple akıllı telefon uygulaması işi çok kolaylaştırıyor. Ancak NHS, bunun işe yaraması için akıllı telefon kullanıcılarının en az yüzde 80'inin, yani ülke nüfusunun yüzde 60'ının bu uygulamayı aktif olarak kullanması gerektiğini söylüyor.
İngiltere'de akıllı telefon kullanıcılarının yüzde 67'sinde Whatsapp uygulaması var.
Aynı zamanda uygulama, kullanıcının semptom gösterdiği beyanı üzerinden çalışacağı için, herkesin bu konuda çok dürüst olması gerekiyor.
Bu cep telefonu uygulamasından herkes memnun değil. Kişisel verilerin korunmasıyla ilgili kaygılar var.
Vatandaşlık hakları konusunda çalışan Liberty adlı grup, hükümetin riskleri ciddiye alması ve kimseyi bu uygulamayı cep telefonuna indirmek konusunda zorlamaması gerektiğini söylüyor.
NHS'in dijital geliştirme departmanı NSHX, "Milyonlarca kişinin bu uygulamaya güvenmesi ve önerilere uyması gerekiyor. Elde edilen veriler sadece sağlık ve araştırma maksatlı kullanılacak, kullanıcılar uygulamayı istedikleri an silebilecek." diyor.
</doc>
<doc docid='bbc_haberler-dunya-52319796' lang='tur' type='mono' source_url='https://www.bbc.co.uk/turkce/haberler-dunya-52319796' term='COVID'>
Koronavirüs salgını: Ekonomik depresyonu gıda krizi mi izleyecek?
Koronavirüs salgını dünya ekonomisinin çok kırılgan olduğu bir dönemde patlak verdi. Devletlerin salgına karşı almaya başladığı önlemler dünya ekonomisinin sorunlarını, kolaylıkla "küresel depresyon" olarak tanımlanabilecek bir düzeyde ağırlaştırdı.
Koronavirüs salgını dünya ekonomisinin çok kırılgan olduğu bir dönemde patlak verdi. Devletlerin salgına karşı almaya başladığı önlemler dünya ekonomisinin sorunlarını, kolaylıkla "küresel depresyon" olarak tanımlanabilecek bir düzeyde ağırlaştırdı.
Dünyanın önde gelen ekonomistlerinin ve tarihçilerinin yorumları da bu yönde.
Bir gıda krizi olasılığı da giderek tartışmaların gündemine giriyor.
Koronavirüs ve neden olduğu Covid-19 hastalığının tetiklediği sert ekonomik sarsıntılar önce akla, 2007-2008 finansal krizini getiriyor ancak bu benzetmenin yeterli olmadığı hemen anlaşılınca, sıra 1929'da başlayan ve etkileri 1930'lu yıllar boyunca devam eden "Büyük Buhrana" geliyor.
Gerçekten de Uluslararası Para Fonu'nun (IMF) son Dünya Ekonomik Görünüm raporu, küresel ekonominin merkezlerinde koşulların, 1930'lardaki büyük buhrandan bu yana ilk kez bu kadar kötüleştiğini söylüyor.
IMF'nin eski baş ekonomisti olan Harvard Üniversitesi'nden Prof. Kenneth Rogoff, Project Syndicate sitesindeki yazısında, koronavirüs salgınını, "uzaylı istilası" filmlerindeki felaketlere benzetirken, "son 150 yılın en sert resesyonu" olarak betimliyor.
Böylece Rogoff, ekonomi teorileri dalına "depresyon" kavramını sokan 1873-88 krizine kadar uzanıyor.
Financial Times gazetesinin küresel ekonomi editörü Martin Wolf da sözünü sakınmayarak, "Dünya ekonomisi çöküyor" diyor.
2008 finansal krizinden sonra, Kenneth Rogoff ile birlikte yazdıkları, o zaman çok ilgi çeken, "Bu kez farklı" başlıklı kitapta, "bu kez aslında farklı olmadığını" anlatan Carmen Reinhart, Covid-19 ile oluşan durumu değerlendirirken "Bu kez gerçekten farklı" diyor.
Gerçekten de koronavirüs salgını dünya ekonomisinde, kapitalizmin tarihinde benzeri olmayan etkiler yarattı.
Örneğin, 1873-1888 ve 1929-1933 ve 2007-2008 krizleri esas olarak merkez ülkelerde yoğunlaşıyordu.
2007-2008 krizinde gelişmekte olan ülkeler büyümeye devam ettiler, krizden kaçan sermayeler için nispeten korunaklı sığınaklar sundular.
Bu kez gelişmekte olan ülkeler ne Covid-19'un bulaşıcı etkisinden, ne de özellikle bir önceki krizde yabancı sermaye girişiyle biriktirdikleri borç yükünün katkısıyla ekonomik etkisinden kurtulabildiler.
İkincisi, Covid-19 krizi etkisiyle, tedarik zincirleri kırılmaya, sosyal mesafe uygulaması iş yerlerini kapatmaya başlayınca, ekonomilerde salt parasal genişlemeyle aşılamayacak, aynı anda hem arz hem de talep yetersizliğinden oluşan çok zor bir durum oluştu.
Şimdi, hükümetlerin maliye politikalarına, ekonomiye doğrudan devlet müdahalesine kısacası, son 40 yılın neo-liberal politikalarını terk ederek Keynesyen politikalara yönelmesi gerektiğini savunan sesler yükseliyor.
Üçüncüsü, ünlü ekonomist Nouriel Roubini'nin dikkat çektiği gibi, gerek 1930'lardaki depresyonun, gerekse de 2007-2008 krizlerinin etkilerinin borsada, üretimde, işsizlikte ortaya çıkması yaklaşık 2-3 yıl sürmüştü. Covid-19'un etkileri ise 1-2 haftada kendilerini gösterdi. Carmen Reinhart haklı, "bu kez gerçekten farklı."
Roubini, 2007-2008 krizini önceden görebildiği için "prophet of doom" (Kıyamet Peygamberi) lakabını kazanmıştı. Şimdi "Koronavirüs tarihin en derin ve sert şokunu yarattı. Gündemde daha büyük bir depresyon var" diyor. Gerçekten de hem "ekonomik çöküş" çok sert, hem de ekonomilerin kısa sürede yeniden serbestçe ve güvenle çalışmaya başlama olasılığı henüz (aslında kitlesel test ve aşı kampanyaları devreye girene kadar) yok.
Küresel ekonominin performansına ilişkin veriler de sıradan resesyon dönemlerinin çok ötesinde bir yerlerde seyrediyor.
ABD merkezli düşünce kuruluşu Brookings Enstitüsü'nün ve Financial Times'ın birlikte hazırladıkları, birçok ülkeden çok sayıda ekonomik göstergeyi birden içeren birleşik TIGER (Tracking Index for the Global Economic Recovery) endeksi, 2020 başından bu yana küresel ekonomik göstergelerde ve küresel güven endekslerinde çok şiddetli bir gerileme, adeta bir çöküş sergiliyor.
Küresel ekonomide büyüme hızı yüzde 2,5 olduğunda resesyona girildiğini varsayan IMF bu kez 2020 yılında yüzde 3 daralma bekliyor.
Diğer bir deyişse dünya ekonomisi büyüme hızı 2020'de resesyon sınırının yüzde 5,5 altında gerçekleşecek.
Ekonomik büyümeyi kişi başına düşen gayrisafi yurtiçi hasıla üzerinden ölçersek daralma yüzde 3'ten yüzde 4,2'ye tırmanıyor.
2009 krizinde ülkelerin yüzde 40'ı pozitif bir büyüme sergilerken bu kez bu oranın yüzde 10'un altına indiği görülüyor.
Büyüme oranı son 10 yılda yüzde 6'nın altına düşmeyen Çin'de de büyüme oranının 2020 yılında ilk kez tek haneyle yüzde 1,4 olması bekleniyor.
IMF, Japonya ve Avustralya ekonomilerinin sırasıyla yüzde 5,2 ve yüzde 6,7 gerileceğini hesaplıyor.
Asya ekonomilerinin de 60 yıldır ilk kez frene basmış olması dikkat çekiyor.
Büyüme oranlarına daha yakından bakınca Covid-19 şokunun gerçek boyutu ortaya çıkıyor. Bu yılın ikinci üç aylık döneminde dünya ekonomisinde daralma oranı %12'yi geçecek. Bu oran aynı dönemde, İngiltere'de %30'larda, ABD'de %20'lerde gerçekleşecek. Gelişmekte olan ülkelerin ekonomilerinin de aynı dönemde % 5 daralacak.
İşsizlik oranlarındaki artışlar da tarihsel olarak rekor düzeylere çıktı.
Mart ayında ABD'de 20 milyon kişi işsizlik maaşı almak için başvurdu. Bloomberg, işsizlik oranının bir ayda yüzde 3,3'ten baş döndürücü bir hızla artarak yüzde 20'ye yaklaştığını hesaplıyor.
IMF, işsizlik oranlarının 2020 yılı için ABD ve AB'de yüzde 10'un üzerine çıkmasını bekliyor.
Covid-19 dünyanın önde gelen borsalarında büyük sarsıntılar yarattı. ABD'de S&P 500 indeksi 18 Şubat'taki tarihi zirvesinden 23 Mart'ta %33 geriledi.
Halen gerileme oranı yüzde 15'lerde seyrediyor. İngiltere'de FTSE100 aynı dönemde yüzde 34 geriledi, gerileme oranı halen yüzde 24 dolayında seyrediyor.
Bu gerileme oranları Almanya Dax ve Japonya Nikkei endeksleri için sırasıyla, yüzde 38-yüzde 24 ve yüzde 29-yüzde 17.5. Covid-19 etkisini ilk yaşayan Çin'de borsanın iki kez sarsıldığı görülüyor.
Şanghay bileşik endeksi, 13 Ocak'tan 3 Şubat'a yüzde 12 geriledikten sonra, toparlanmaya başlamış. Ancak 5- 23 Mart arasında bu kez yeniden sarsılarak % 29,7 gerilemiş; halen 13 Ocak seviyesinin % 12 altında seyrediyor.
Özetlersek, ekonomide sert ve derin bir daralma, işsizlikte %10 üzerinde artış, borsalarda % 40'a yaklaşan gerilemeler, bize "ekonomik depresyon" tanımının ana bileşenlerini veriyor. Bu bileşenlerin bir aydan daha kısa sürede şekillenmiş olmasıysa tarihsel olarak olağan üstü bir duruma işaret ediyor.
Başlangıçta salt ekonomik göstergelere bakarken, koronavirüs salgınının yaratmaya başladığı gıda krizi riski gözden kaçmıştı. Şimdi bu risk tartışmaların gündemine girmeye başladı.
Bir potansiyel gıda krizinin üç boyutu var.
Birincisi, tarım, tarıma dayalı sanayi ve hayvancılık alanında, Batı Avrupa ve ABD'de üretim, işleme, paketleme taşıma ve boşaltma alanlarında Covid-19 etkisiyle çok ciddi dar boğazlar oluşuyor.
Tarım ve hayvancılık, özellikle taze sebze, meyve üretimi ve rekoltesi ülkeler arası göçmen ve mevsimlik işgücü hareketine dayanıyor.
Üretilenlerin sınır ötesi taşınması gerekiyor. Covid-19 bu hareketleri durdurdu, tedarik zincirlerini kopartmaya başladı.
Bu zincirler gelişmiş ülkelerin halkının beslenmesi için gereken gıda mallarını, mevsimlik işçi hareketleri de işçilerin geldiği ülkedeki beslenmeyi finanse eden geliri sağlıyor.
İkincisi, dünyanın her yerinde özellikle ABD ve Avrupa'da süpermarketler, özellikle gelişmekte olan ülkelerden getirilen ürünler sayesinde vatandaşlarını refah düzeyine uygun gıda ürünleri sunabiliyorlar.
Tedarik zincirleri koparken hem süpermarketlerin rafları boşalıyor hem de raflardaki ürünlerin fiyatları artıyor.
Böylece özellikle, nüfusun düşük gelirli kısmının gıda rejimi olumsuz yönde etkilenmeye başlıyor.
Bu madalyonun öbür yüzünde, tedarik zinciri kırılırken, zincirin üretim ucunda, satılmadan kala ürünler var.
Bu ürünlerin, fiyatlarının dolayısıyla tarım emekçilerinin ve çiftçisinin gelirlerinin düşmeye, beslenme sorunlarının artmaya başlaması var.
Üçüncü boyut; buğday, mısır, pirinç, şeker gibi stratejik ürünleri üreten Rusya, Vietnam, Kazakistan benzeri ülkelerin, koronavirüs salgınında kendi halkını doyurma kaygısıyla ihracat kısıtlamalarına gitmeye başlamasıyla ilgili.
Bu refleks henüz çok güçlü değil ama olduğu kadarıyla Mısır, Cezayir, Afrika'da Sahra Altı ülkeleri gibi büyük ölçüde gıda ithal eden görece yoksul ülkelerde hem fiyat hareketleri hem de tedarik sorunları açısından kaygı yaratıyor.
Tarih gıda krizleriyle gerek ülkelerin içindeki gerekse ülkeler arasındaki siyasi gerginliklerin, istikrarsızlıkların artışı arasında doğrudan bir ilişki olduğunu gösteriyor.
Kitlesel test ve aşı sorunları aşılamadığı taktirde ekonomilerin, tedarik zincirlerinin yeniden hareketlenmesi olanaksız. Bu durumda, Covid-19'un ekonomik etkilerinin siyasi sonuçlar yaratma olasılığı da artıyor.
</doc>
<doc docid='bbc_haberler-dunya-51731024' lang='tur' type='mono' source_url='https://www.bbc.co.uk/turkce/haberler-dunya-51731024' term='COVID'>
Koronavirüs (Covid-19): Dünya Bankası'ndan virüsle mücadele için 12 milyar dolarlık acil yardım paketi
Dünya Bankası, koronavirüsle mücadele amacıyla kalkınmakta olan ülkelere yardım için 12 milyar dolarlık bir kaynak ayırdığını duyurdu. Acil yardım paketinde düşük maliyetli krediler, hibeler ve teknik yardım bulunuyor.
Dünya Bankası, koronavirüsle mücadele amacıyla kalkınmakta olan ülkelere yardım için 12 milyar dolarlık bir kaynak ayırdığını duyurdu. Acil yardım paketinde düşük maliyetli krediler, hibeler ve teknik yardım bulunuyor.
Dünya Bankası'nın hamlesi, koronavirüsün neden olduğu ekenomik yavaşlamanın, bazı ülkeleri durgunluğa sokabileceği uyarılarının ardından geldi.
Yardım paketi ülkelerin kamu sağlığı kapasitelerinin iyileştirilmesini, aynı zamanda ekonomik etkisini azaltmak için özel sektörle birlikte çalışılmasını öngörüyor.
Dünya Bankası Grubu Başkanı David Malpass BBC'ye yaptığı açıklamada "Yapmaya çalıştığımız şey, hastalığın yayılmasını kısıtlamak" dedi.
Kuruluş, en yoksul ve risk altındaki ülkelere öncelik verileceğini ve şu ana dek 70'ten fazla ülkeyi etkileyen virüsün etkileriyle mücadele için yardım dağıtılacağını belirtti.
Yardım paketindeki paranın yarısı, Dünya Bankası'nın özel sektörle çalışan Uluslararası Finans Şirketi'nden gelecek. 12 milyar dolarlık paketin 4 milyar doları da eldeki fonlardan aktarılacak.
Son olarak Irak'ta ilk kez bir kişi koronavirüsün neden olduğu Covid-19 hastalığı sonucu hayatını kaybetti.
Ürdün'de ise üç kişi, hastalığı yaymakla suçladıkları bir Güney Koreliye saldırdıkları için gözaltına alındı.
Koronavirüsün ik kez görüldüğü son ülkeler ise Şili ve Arjantin oldu.
Birleşik Arap Emirlikleri'nde virüs nedeniyle ilk ve orta dereceli okullar Pazar gününden itibaren 1 ay kapalı olacak.
Şu ana dek 92 binden fazla teyitli koronavirüs vakası bildirildi ve bunun 80 binden fazlası Çin'de. Yine büyük çoğunluğu Çin'de olmak üzere 3 binden fazla kişi de virüs nedeniyle hayatını kaybetti.
Malpass "Önemli olan hızla hareket etmek. Yaşamları kurtarmak için hızlı olmak gerekiyor. Daha çok kaynak gerektirebilecek senaryolar gündemde. Yaklaşımımızı ve kaynaklarımızı gerektiği şekilde adapte edeceğiz" dedi.
Dow Jones endeksi bugün 800 puandan fazla düştü. Bu düşüş, Amerikan Merkez Bankası FED'in virüsün etkileri konusundaki kaygıları grekçe göstererek faiz oranlarını yüzde 0,5 azalmasına rağmen yaşandı.
Bu FED'in 10 yıldan uzun süre önceki küresel mali krizden bu yana yaptığı en büyük faiz indirimi.
</doc>
<doc docid='bbc_haberler-turkiye-52238604' lang='tur' type='mono' source_url='https://www.bbc.co.uk/turkce/haberler-turkiye-52238604' term='COVID'>
Koronavirüs: Türkiye'de yoğun bakım doktorları Covid-19 salgını sırasında neler yaşıyor?
Ankara, İzmir ve İstanbul'daki büyük kamu hastanelerinde görev yapan üç yoğun bakım uzmanı, koronavirüs (Covid-19) salgını başladığından bu yana yoğun bakım servislerinde yaşananları BBC Türkçe'ye anlattı.
Ankara, İzmir ve İstanbul'daki büyük kamu hastanelerinde görev yapan üç yoğun bakım uzmanı, koronavirüs (Covid-19) salgını başladığından bu yana yoğun bakım servislerinde yaşananları BBC Türkçe'ye anlattı.
Sağlık Bakanı Fahrettin Koca, Türkiye'de koronavirüs salgını sebebiyle yoğun bakımlardaki doluluk oranının yüzde 63'ü geçmediği söyledi.
Yoğun bakım servislerinde çalışan hekimler ise her hastanenin yoğun bakım kapasitesinin, insan kaynağının ve teknik olanaklarının birbirinden farklı olduğunu söylüyor.
BBC Türkçe'ye konuşan ve koronavirüs salgını başladığından beri yoğun bakım servislerinde COVID-19 hastalarını tedavi eden üç doktor da haberde isimlerinin ve kurum bilgisinin yer almasını istemedi.
İstanbul'da köklü üniversite hastanelerinden birinde yoğun bakım biriminde çalışan ve sadece koronavirüs hastalarına bakan hekim, 22 Mart'tan bu yana yoğun bakımdaki hastaların sayısında 10 kat artış olduğunu söylüyor.
Yoğun bakım olarak kullanmak üzere, ameliyathane koridorlarına dahi yatak koyduklarını belirten hekim, hasta sayısı artarken yoğun bakımda çalışan doktor sayısının azaldığını söylüyor:
"Koruyucu ekipman sorununun büyük bir kısmını aştık ama işler çığırından çıkmaya başlamış durumda. Dün hayatımda geçirdiğim en kötü günlerden biriydi. Çok fazla hasta geldi, içlerinde genç hastalar da vardı, durumu kötü olan, yaşlı hastalar da... Yoğun bakım doldu, taştı."
"10-15 yıl önce kullanıp depoya kaldırdığımız eski yoğun bakım cihazlarını depodan çıkarıp tekrar kullanmaya başladık. Yoğun bakım çalışan hekimler olarak sayımız az, ayrıca aramızdan COVID-19 bulaşıp hasta olanlar var. Yani hasta sayısı artıyor, doktor sayısı azalıyor. Böyle bir kısır döngünün içine girdik."
Hekim, aynı yoğun bakımda birlikte görev yaptığı üç doktor arkadaşına koronavirüs bulaştığı için karantinaya alındıklarını söylüyor.
Çalışma arkadaşlarını yoğun bakıma almaya ve kaybetmeye başladıkça motivasyonunu kaybettiğini söyleyen hekim, "Bu salt bir korku değil, çaresizlik içindeyiz aslında. Çünkü elimizde kesinleşmiş bir tedavi protokolü yok. Hala deneysel çalışıyoruz ama deney yapmak için de çok vaktimiz yok" diyor.
Türkiye Psikiyatri Derneği Ruhsal Travma ve Afet Psikiyatrisi Çalışma Birimi tarafından yayımlanan raporda, mevcut araştırmalara göre salgınlarda hastalara hizmet veren her altı sağlık çalışanından birinin salgın döneminde ya da sonrasında ciddi stres belirtileri gösterdiği kaydediliyor.
Salgının Türkiye'den önce çeşitli ülkelerdeki seyrinin ve olası risklerin çok belirgin olduğunu ifade eden hekim, Türkiye'nin bu salgına hazırlık yapmakta geciktiğini savunuyor.
Çalıştığı hastanede afet tatbikatı yapılmadığını ve hatta yoğun bakım servislerine dair ön planlama dahi yapılmadığını ifade ediyor:
"Biz şu an hala, 'burası da dolunca nereyi yoğun bakım yapacağız' diye tartışıyoruz. Solunum cihazı bulabilecek miyiz diye endişeleniyoruz. Kişisel koruyucu ekipmanlarımızın çoğu kamuoyu baskısıyla karşılandı ama şimdi de hastaların eksikleri mevcut."
"Örneğin infüzyon pompası olmadığı için tedaviye başlayamadığım koronavirüs pozitif hastalar var. Bunun dışında elimizde sadece birkaç adet son teknoloji solunum cihazı bulunuyor. Hasta sayımız artınca depodan 1980, 1985, 1990 yapım, ekranı bile olmayan, manuel çevirmeli vantilatörler (solunum cihazları) çıkardık, hangileri çalışıyorsa onları kullanıyoruz."
İzmir'in en büyük kamu hastanelerinden birinin yoğun bakım servisinde görev yapan bir hekim, kalabalık bir doktor kadrosuna sahip olmanın avantajlarını yaşadıklarını söylüyor.
Hekim, yoğun bakımda tedavisi süren pek çok COVID-19 tanılı hasta olduğunu ve yoğun bakım servislerinin normal kapasitesinin çok üzerinde çalıştığını kaydediyor.
Yoğun bakım servislerinin doluluğu açısından 'Tabii ki bir İtalya durumunda değiliz, en azından hastane koridorlarında hasta bakmıyoruz' diyen hekim, hastanede salgın başladığı andan itibaren çok iyi işleyen bir sistem kurduklarını ve sağlık çalışanlarının koordine içerisinde olduğunu aktarıyor:
"Yoğun bakımda tedavisi sonucu iyileşen hastayı hemen servislere aktarıyoruz. Yoğun bakımda sekiz uzman hekim olarak çalışıyoruz, bunun yanı sıra anestezi ekibinden ve asistanlardan da destek alıyoruz. Kalabalık bir ekip olmanın gücü var. Bu yüzden daha iyi yürütüyoruz sistemi."
"Zaten üst düzey bir yoğun bakım servisine sahip olduğumuz için elimizde her türlü olanağımız var. Yapılabilecek her şeyi yapıyoruz. Büyük bir hastane ve çok yerleşik bir yoğun bakımı var. Uzun süredir oturmuş ve dünya algoritmalarını takip eden bir yoğun bakımımız var."
Hekim, önümüzdeki günlerde yaşanabilecek sorunlar için tedbir almaya başladıklarını ifade ediyor:
"Şimdilik iyi yürütüyoruz ancak hastalar artmaya devam ederse işin boyutu nereye varır kestirmek zor. Biz bununla ilgili önlem olarak merkez yoğun bakım birimimizi büyütmeye başladık. Farklı birimlerin yoğun bakım birimlerini de kendi sistemimize uygun biçimde hastaları karşılamaya hazır hale getiriyoruz."
"Yoğun bakım olarak kullanılabilecek yerleri mümkün olduğunca erkenden, hasta talebi artmadan yatak ve teknik donanımı ile birlikte hazırlamaya çalışıyoruz. Tabii solunum cihazları sıkıntıya girecek. Şimdi değil ama yakın vadede solunum cihazlarıyla ilgili sorun yaşayacağımızı bekliyoruz."
BBC Türkçe'ye konuşan ve Ankara'nın en büyük kamu hastanelerinden birinde çalışan bir başka hekim, hastanenin yoğun bakım biriminde yönetici olarak görev yapıyor.
Hekim, salgının Türkiye'de yayılmasıyla birlikte ilk önce yoğun bakım olarak kullanacakları büyük bir alanı izole ettiklerini ve buradaki odaları negatif basınçlı hale getirdiklerini ifade ediyor.
Bunun ardından yoğun bakım biriminde çalışacak gerek yoğun bakım gerek diğer branşlardan uzmanları organize ettiklerini ifade ediyor.
Hekim hastanedeki enfeksiyon hastalıkları birimlerine ait servis sayısını artırdıklarını, böylelikle enfeksiyon uzmanlarının hastaları ilk olarak o birimlere yatırabildiğini söylüyor.
Ayrıca servisteki hastaların genel durumu bozulursa yoğun bakıma alındığını, acilden giriş yapan ancak durumu kötü olan hastanın ise direkt yoğun bakıma alındığını söylüyor.
Sağlık çalışanlarına koruyucu ekipman sorunun da büyük ölçüde çözüldüğünü söyleyen hekim, yoğun bakıma ihtiyaç duyan hasta sayısı artmadığı sürece hastanenin bu kapasiteyle baş edebildiğini ifade ediyor:
"Yoğun bakımda kullandığımız cihazlar şu an mevcut hastamıza yetiyor, tedavi ettiklerimizin ayrılması ve yerlerine yeni hastaların gelmesi sistemini şimdiki yoğunlukla döndürebiliriz ancak önümüzdeki birkaç ayın da böyle devam edebilmesi için hastalığın yayılma hızının azalması gerekiyor."
BBC Türkçe'ye konuşan yoğun bakım hekimleri, korona virüs şüphesi bulunan kişilerden alınan PCR test sonuçlarının yanıltıcı olabildiğini söylüyor.
İstanbul'daki hekim, semptom gösteren bir iş arkadaşının test sonucunun negatif geldiğini ancak testlerin 'çok güvenilir' olmadığını söylüyor:
"Hastanemizde, ilk üç testi negatif gelen ancak öldükten sonra pozitif olan kayıplar var. Ölüden aldığımız örnek, daha önceki testlerden farklı olarak pozitif çıkabiliyor. Biz bu durumun farkında olarak, kişinin testi negatif gelse bile gerek tomografi bulguları gerek klinik bulguları değerlendirip o hastayı korona pozitif kabul ederek tedaviye başlıyoruz."
Ankara'daki hekim de hali hazırda yoğun bakımda korona virüs tedavisi alan bazı hastaların test sonucunun 'negatif' olduğunu belirtiyor.
"PCR testi sonucunun birkaç kere negatif geldiği ancak sonradan pozitif geldiği örnekler yaşanıyor" diyen doktor, hastanın tedavisine başlamak için PCR testinden ziyade klinik bulgulara da bakıldığını ifade ediyor:
"Bu işin üç ayağı var: Test, klinik semptom ve tomografi bulgusu. PCR testi negatif olsa bile tomografi ve klinik semptom o kadar belirgin oluyor ki, zaten tedavi uygulamak zorundasınız. Bu durumda PCR pozitif mi negatif mi, çok da ciddiye almıyoruz açıkçası. Örneğin bir kişinin ilk iki PCR testi negatif olabilir ama beş gün sonraki testi pozitif olabiliyor."
Doktor, PCR testi sonuçlarının Türkiye'deki COVID-19 pozitif vakaların kayıt altına alınması açısından önemli olduğunu, ancak bakanlığın test sonucu negatif olsa bile klinik bulgu gösteren kişilerle ilgili olarak da bilgilendirildiğini kaydediyor.
</doc>
<doc docid='bbc_haberler-dunya-52294471' lang='tur' type='mono' source_url='https://www.bbc.co.uk/turkce/haberler-dunya-52294471' term='COVID'>
Koronavirüs ile mücadelede Küba'dan 'beyaz önlük' diplomasisi: Havana, İtalya dahil birçok ülkeye doktor gönderdi
Koronavirüs salgınıyla mücadele eden ve yeterli sağlık hizmetlerini sağlayamayan ülkelerde Kübalı doktorlar devreye girdi.
Koronavirüs salgınıyla mücadele eden ve yeterli sağlık hizmetlerini sağlayamayan ülkelerde Kübalı doktorlar devreye girdi.
Bu ülkelerden biri de İtalya.
Torino bölgesi başkanı Küba'nın İtalya Başkonsolosluğu aracılığıyla yapılan çağrı üzerine, 14 Nisan Salı günü Küba'dan ikinci bir grup Kübalı doktor, İtalya'nın Torino şehrine indi.
Sağlık ekibi adını, Küba'nın bağımsızlık mücadelesinde savaşan 'Henry Reeve'den alıyor. 'Henry Reeve' sağlık tugayı, doğal felaketler ve salgınlar konusunda uzmanlaşan bir ekip.
Küba Sağlık Bakanlığı'nın gönderdiği, epidemiyolog, anestezi uzmanı, solunum cihazı uzmanı, pratisyen hekim ve yoğun bakım uzmanı hemşireden oluşan 38 kişilik Kübalı sağlık ekibi  Torino'da Covid-19 hastalarının tedavisi için kullanılmak üzere hastaneye dönüştürülen eski bir sanayi tesisinde görev alacak.
İlk Kübalı doktor grubu, 24 Mart'ta da Lombardia'nın Crema şehrinde görev almak üzere İtalya'ya gitmişti.
Küba, Covid-19 hastalarının tedavisi için Afrika, Avrupa ve Karayip ülkelerine toplam 20 sağlık ekibi göndermiş oldu.
Küba'nın 'beyaz önlük diplomasisi' (tıp diplomasisi) dış politika araçlarının başında geliyor. Ama Latin Amerika'da sağcı hükümetlerin sayısının artması ve Washington'a Trump yönetiminin gelmesiyle Küba bu diplomasisini sürdürmekte zorlanıyordu.
Ama sağlık hizmetlerinin başarısıyla bilinen Küba'nın doktorları Covid-19 salgını nedeniyle sağlık hizmetleri zayıflayan ülkeler tarafından yeniden güçlü bir kaynak olarak görülmeye başladı.
AFP haber ajansına konuşan California Holy Names Üniversitesi'nden Kübalı Profesör Arturo Lopez-Levy, "Bu yüzyılın başından bu yana bir salgın ihtimali hakkında konuşuyorduk. Küba'nın bu ihtimale karşı hazırlıklı doktor ordusu var" dedi.
Küba'da 1950li yıllardaki devrimden bu yana, ücretsiz sağlık hizmeti erişimi ve eğitim sosyalist adanın temel taşlarından ikisini oluşturuyordu.
Lopez-Levy, "Soğuk Savaş'ın sonunda Küba kapasitesini geliştirdi, dolayısıyla dış politikasında çok önemli bir araç haline gelmesi mantıklı" dedi.
Küba'nın Covid-19 ile mücadele için şimdiye kadar doktor, hemşire, sağlık çalışanı gönderdiği ülkeler arasında İtalya'nın yanı sıra, Andora, Venezuela, Nikaragua, Grenada, Suriname, Jamaika ve Belize de var.
Fransa da Karayiplerde sahibi olduğu topraklarda Kübalı doktorların zayıflayan sağlık hizmetlerine katkı için çalışmalarına izin verdi.
AFP'ye konuşan Florida Üniversitesi Küba Araştırmaları Enstitüsü Başkanı Jorge Duany, "Koronavirüs, Küba'ya medikal hizmetlerini ihraç etmek için bir fırsat sundu" dedi.
Küba, 2018 yılında sağlık programıyla 6.3 milyar dolar gelir elde etti. Ama Latin Amerika'da sağcı hükümetlerin Küba'yla işbirliği yapmaması üzerine bu gelir azaldı.
Brezilya, Bolivya, Ekuador ve El Salvador, Havana'yla anlaşmaları iptal etti ve bu ülkelerde bulunan Kübalı sağlık ekiplerini geri gönderdi.
Washington'ın 60 yıldır süren yaptırımları nedeniyle ekonomik sıkıntı yaşayan Küba, ABD'yi, 164 ülkede bulunan 400 binden fazla sağlık çalışanının itibarına zarar vermekle suçluyor.
ABD ise Küba hükümetini sağlık programını nakit elde etmek için suiistimal etmekle suçluyor ve sağlık çalışanlarının maaşlarının %75'ine Havana tarafından el konulduğunu ve bunun da 'modern zaman köleliği' olduğunu söylüyor.
Sağcı Brezilya Devlet Başkanı Jair Bolsonaro da geçen yıl ülkedeki 8.000 Kübalı sağlık çalışanını ülkeden çıkarmış, Havana'yı sağlık programını 'istihbarat toplamak için kullanmakla' suçlamıştı.
ABD'nin suçlamalarına ve engellerine rağmen Küba'nın sağlık programı devam ediyor.
Geçen ay itibariyle Küba'nın 59 ülkede görevli 28.729 sağlık çalışanı faal olarak bulundukları ülkelerin sağlık hizmetlerine katkıda bulunuyor.
Küba uzmanı Duany, "ABD'nin Küba'ya uyguladığı maksimum ekonomik baskı politikasıyla, Küba'nın sağlık programını da reddetmek, Havana hükümetinin temel kaynaklardan mahrum bırakılması için yeni bir strateji gibi görünüyor" diyor.
AFP'ye konuşan Küba siyasi uzmanı Carlos Alzugaray da Küba'nın sağlık programını 'tamamen insani amaçlı' kullandığını söylüyor ve "Diplomatik ve ekonomik faydaları da bir artısı" diyor.
</doc>
<doc docid='bbc_haberler-dunya-51976004' lang='tur' type='mono' source_url='https://www.bbc.co.uk/turkce/haberler-dunya-51976004' term='COVID'>
Koronavirüs - Elon Musk koronavirüs salgınını 'ciddiye almamakla' eleştirildi
Tesla ve SpaceX'in kurucusu Güney Afrikalı girişimci Elon Musk, yetkililerin koronavirüs salgınının ciddiye alınması gerektiği yolundaki çağrılarına rağmen Twitter'daki 32,5 milyon takipçisiyle bunun aksi yönde mesajlar paylaştı.
Tesla ve SpaceX'in kurucusu Güney Afrikalı girişimci Elon Musk, yetkililerin koronavirüs salgınının ciddiye alınması gerektiği yolundaki çağrılarına rağmen Twitter'daki 32,5 milyon takipçisiyle bunun aksi yönde mesajlar paylaştı.
Mesajlarında hastalığın çocuklar üzerindeki etkileriyle ilgili yanıltıcı bilgilere yer veren Musk, Kuzey California'da yerel yönetimin evlerden çıkılmaması konusundaki kararına rağmen fabrikasını dün akşama kadar açık tuttuğu için de eleştirildi.
Guardian gazetesinin haberine göre Musk'ın son birkaç haftadır koronavirüsle ilgili Twitter mesajları takipçilerinden tepki aldı.
Tesla CEO'su Perşembe günü, salgının ciddiyeti konusunda mesajlar paylaşmaya devam etti.
Musk, koronavirüsle ilgili kararların yetersiz ve şüpheli bilgilere dayandığını söyleyen Stanford Üniversitesi'nden salgın hastalıklar uzmanı Prof. PA Ionnidis'in, sağcı yorumcu ben Shapiro'nun sitesindeki yazısına yanıt verdi.
Elon Musk, "Kanımca bu profesör haklı" dedi ve yeni vakaların yavaşladığına işaret eden bir grafik paylaştı.
Musk aynı gün, virüsün çocuklara etkisi konusunda yanıltıcı bir bilgi paylaştı.
Amerikan Hastalık Kontrol ve Önleme Merkezi CDC, bugüne kadar koronavirüs hastası çocuklar hakkında yapılmış en kapsamlı araştırmasında çocukların daha hafif belirtiler gösterdiğini vurguladı.
Araştırmada ağır ya da kritik derecede hasta olan çocukların oranının çok düşük olduğu belirtilmesine karşın, çocukların yetişkinlerle eşit derecede risk altında olduğuna dikkat çekildi.
Musk bu raporu Twitter'da "Çocuklar temel olarak bu hastalıktan etkilenmiyor" diye yorumladı. Uzmanlara göre bu yanlış bir bilgi.
Elon Musk, bu hafta San Francisco'da yetkililerin zorunlu olmayan işletmelerin kapanması kararına rağmen Tesla'nın fabrikasını açık tuttuğu için çalışanları tarafından eleştirilmişti.
Şirket, fabrikadaki personel sayısını 10 bin'den 2.500'e düşürme kararına rağmen çalışanlar BuzzFeed haber sitesine, çalışma koşullarından kaygı duyduklarını söylemişti.
Şirketten dün akşam yapılan açıklamada fabrikada salgın karşısında önlem olarak 23 Mart akşamına kadar üretimin durdurulacağı belirtildi.
</doc>
<doc docid='bbc_haberler-dunya-52150272' lang='tur' type='mono' source_url='https://www.bbc.co.uk/turkce/haberler-dunya-52150272' term='COVID'>
Koronavirüs: 100 yıl önceki İspanyol Gribi deneyiminden Covid-19 pandemisine dersler: Önlemlerin gevşetilmesi yeni dalgalara yol açabilir
1918'de, devam eden Birinci Dünya Savaşı ile birlikte önce Avrupa sonra dünyanın bir çok ülkesini saran İspanyol Gribi salgını iki yıl boyunca üç büyük dalga halinde sürdü ve 50 milyon insanın yaşamına büyük sosyal ve ekonomik yıkıma maloldu.
1918'de, devam eden Birinci Dünya Savaşı ile birlikte önce Avrupa sonra dünyanın bir çok ülkesini saran İspanyol Gribi salgını iki yıl boyunca üç büyük dalga halinde sürdü ve 50 milyon insanın yaşamına büyük sosyal ve ekonomik yıkıma maloldu.
İspanyol Gribi pandemisi deneyimi, tıptaki ilerlemeler ve gelişen küresel işbirliği gibi farklılıklara rağmen, 100 yıl sonra bile koronavirüs salgınıyla mücadele açısından çok değerli dersler barındırıyor.
Koruyucu Tıp ve Hijyen adlı bilimsel derginin 2020, Nisan sayısında yayımlanan bir araştırma bu derslere ışık tutuyor.
Veriler, 1918 yılının Mart ayında baş gösteren salgının ilk altı ay içinde ciddiyetinin tam anlaşılamamasına ve dünyanın dört bir yanına yayılmasına rağmen, Ağustos ayından itibaren uygulanan önlemlerle Aralık ayı civarında kontrol altına alındığını gösteriyor.
Ancak, önlemlerin zamansız gevşetildiği ülkelerde virüs üçüncü bir dalga halinde yeniden yayılarak binlerce insanın daha ölümüne sebep oluyor ve 1920 yılına kadar devam ediyor.
İspanyol Gribi adıyla anılmasına rağmen tarihte kayıt altına alınmış ilk vaka, 1918 yılı 4 Mart günü ABD'de Kansas'da yaşanıyor.
Fuston kampında aşçı Albert Gitchel ateş, baş ağrısı ve öksürük şikayetiyle revire çıkıyor.
Takip eden üç hafta içinde bu kamptaki 1.100 asker hastaneye kaldırılıyor ve daha binlercesi hastalığı ayakta geçiriyor.
Hastalık Avrupa'da Birinci Dünya Savaşı muharebelerinin devam ettiği Fransa, İngiltere, İtalya ve savaşa girmese de İspanya'da hızla yayılıyor.
1918 ilkbaharında Fransız birliklerinin dörtte üçü, İngiliz askerlerinin yarıdan fazlası grip geçiriyor. Mayıs ayında grip Kuzey Afrika'da, daha sonra Hindistan'ın Bombay kentinde görülüyor, Haziran ayında Çin, Temmuz'da Avustralya'daki ilk vakalar bildiriliyor.
Fakat ilk dalga diye nitelenen bu dönemde hastalığın belirtileri hafif ve süresi kısa olduğu gibi öldürücülük oranı da normal mevsim griplerinden çok farklı değil. Belki de bu yüzden hiç bir ülkede ciddi önlemler alınmıyor.
Ne var ki Ağustos ayına gelindiğinde İspanyol Gribi ölümcül bir ikinci dalga olarak yeniden şahlanıyor, ABD, Avrupa ve Afrika limanları ve daha sonra Avrupa içindeki askeri hareketlilikler üzerinden yeniden yayılıyor.
Altı haftaya yakın devam eden bu ikinci dalga Kuzey Amerika, Orta ve Güney Amerika'ya, Eylül'de Batı ve Güney Afrika'ya ve Avrupa'nın önemli bir kısmına yayılıyor. Buradan Rusya'ya ve onun üzerinden Asya'nın kuzeyine ulaşıyor ve Kasım ayında Çin'de ikinci dalgaya yol açıyor.
Hastalığın çok sayıda ölüme yol açması bir çok ülkede sıkı karantina, hijyen ve izleme önlemlerinin alınmasını beraberinde getiriyor ve 1918'in Aralık ayına gelindiğinde dünyanın hemen hemen tamamında grip salgını durdurulmuş görünüyor.
Ta ki Avustralya 1919 yılında güney yarımküre yaz mevsimini sürerken karantina önlemlerini kaldırıncaya kadar. Salgın yeniden canlanıyor ve buradan yine dünyaya yayılmaya başlıyor.
Ocak sonunda savaş sonrası görüşmelerin sürdürüldüğü New York ve Paris yeniden salgınla boğuşmaya başlıyor.  Bu son dalga sırasında daha az sayıda kişi hastalansa da, hastalığın aynı derecede öldürücü olduğu gözleniyor.
1919 Mayıs ayında tam pandeminin son bulduğu ilan edilmişken, önlemlerin gevşemesiyle birlikte Japonya'da salgın yeniden baş gösteriyor ve 1920 yılına kadar sürüyor.
İspanyol Gribi de Koronavirüs gibi farklı yaş gruplarını farklı etkiliyordu ama en ölümcül etkileri çocuklar ve yaşlılar üzerinde görüldü.
Savaş zamanı bir çok ülkede hükümetlerin ölüm ve vaka sayılarını açıklamayı reddetmesi nedeniyle hastalığın yaygınlığı ve öldürücülüğünün boyutları tam olarak anlaşılamadı.
İspanyol Gribi'ne bir virüsün yol açtığı bile tam olarak 1930 yılında tanımlanabildi ve ilk virüsün laboratuvar ortamında ayrıştırılabilmesi 1933'ü buldu.
Hastalığın adının İspanyol Gribi olarak kalması bile yanlış bilgiye dayalı. İspanya Birinci Dünya Savaşı'nda tarafsız kaldığı için pandemiyle ilgili haberlerin basında serbestçe duyurulabildiği sayılı ülkelerden biriydi.
Gazetelerin birinci sayfalarında listeler halinde salgında ölenlerin isimleri duyuruluyordu. Bu nedenle dünyanın bir çok yerinde hastalığın İspanya'da başladığı varsayılmıştı.
Koronavirüs salgınında olduğu gibi İspanyol Gribi pandemisinde de aşının ve bilinen bir tedavinin olmadığı ortamda salgını durdurmanın anahtarı önleyici tedbirlerin sıkı bir şekilde uygulanmasındaydı.
Pandemiye karşı ilk resmi önlemler hastalığın ilk ortaya çıkışından 6 ay sonra 1918 yılı Ağustos ayında uygulanmaya başlandı. Bir çok Avrupa ülkesinde şüpheli vakaların bildirilmesi zorunluluğu getirildi, okullar, yatılı okullar ve kışlalar gözlem altına alındı.
Ekim ayına gelindiğinde Avrupa'da bir çok ülke bu önlemleri iyice sıkılaştırmış ve yenilerini eklemişti.
İnanların toplu bulunduğu mekanlar kapatılıyor, toplantılar yasaklanıyordu.
Bir çok ülkede kiliselerdeki Pazar ayinleri ya yasaklandı ya da çok kısa sürelerle sınırlandırıldı.
Taşıma araçları, dükkanlar ve çevresinde toplanan kalabalıklara müdahale edildi. Sokaklar ile atölyeler, tiyatro ve sinemalar, kiliseler gibi kamusal alanların dezenfekte edilmesine başlandı.
Sağlık yetkilileri ekonomik durumu daha kötü olanlara bedava sabun ve temiz su dağıtımına giriştiler, insan atıkları ve çöplerin temizlenmesi konusuna titizlik gösterildi, gıda ürünleri denetime tabi tutuldu, sokaklara tükürmek yasaklandı, suyun iyileştirici etkilerini anlatan bildiriler dağıtıldı.
En çok etkilenen yerlerde cenaze törenleri iptal edildi.
Bu önlemlerin ne kadarı hangi ölçüde etkili oldu tam olarak ölçmek zor ama bunlara bilhassa şüpheli vakaların tespit edilerek izlenmesinin önemli olduğu düşünülüyor.
İki yıla yakın bir süreyle dünyanın dört bir yanında milyonlarca insanın ölümüne yol açan bi pandemi, yeni virüslerle karşı karşıya gelinen bugünün dünyasına bir çok kıymetli ders bıraktı.
Sağlık eğitimi, izolasyon, hijyen, vakaların izlenmesi gibi stratejilerin grip türlerinin yayılmasını engelleme konusundaki etkileri hep bu dersler arasında.
İspanyol gribinin dalgalar halinde iki yıl devam edebilmesi ise bu önlemlerin zamanından önce gevşetilmesinin ağır maliyetini gösteriyor.
</doc>
<doc docid='bbc_haberler-dunya-52573884' lang='tur' type='mono' source_url='https://www.bbc.co.uk/turkce/haberler-dunya-52573884' term='COVID'>
Koronavirüs: İtalya'da salgın yüzünden hapisten çıkarılan mafya üyeleri 'tekrar cezaevine yollanacak'
İtalya'da koronavirüs riski nedeniyle cezaevlerinden çıkarılarak ev hapsine alınan mahkum ve tutuklular arasında mafya üyelerinin de yer alması tepki çekince Adalet Bakanlığı geri adım attı.
İtalya'da koronavirüs riski nedeniyle cezaevlerinden çıkarılarak ev hapsine alınan mahkum ve tutuklular arasında mafya üyelerinin de yer alması tepki çekince Adalet Bakanlığı geri adım attı.
Adalet Bakanı Alfonso Bonafede, bu kişilerin tekrar hapse yollanması için bir kararname hazırladıklarını açıkladı.
La Repubblica gazetesi dün manşetten verdiği haberde, salgın nedeniyle son 1,5 ayda 376 mafya üyesi ya da uyuşturucu kaçakçısının cezaevinden çıkarılarak ev hapsine alındığını yazmıştı.
Gazete ev hapsine alınanlar arasında; Camorra, Cosa Nostra, Ndrangheta örgütlerinin önde gelen dört isminin de bulunduğunu belirtmişti. Hapisten çıkanlar arasında, bir mafya itirafçısının 13 yaşındaki oğlunu kaçırıp öldüren ve cesedi asitle yok eden Cosa Nostra çetesinin mensuplarından 85 yaşındaki Franco Cataldo da yer alıyor.
Bu kişilerin yüksek güvenlikli cezaevlerinden çıkarak ev hapsine alınmaları, kontrol edilmelerini güçleştireceği gerekçesiyle tartışma yarattı.
Mafya üyelerinin ev ortamında örgütleriyle yeniden iletişime geçmesi ve çetelerin yeniden organize olması riski endişeleri dile getirildi.
Cosa Nostra üyesi Franco Cataldo'nun da cezaevinden çıkmasına, oğlu öldürülen mafya itirafçısı Santino Di Matteo da tepki gösterdi.
Santino Di Matteo, Cataldo'nun sağlığı risk altındaysa hapishane hastanesine koyulması gerektiğini söyledi ve "Asla pişmanlık duymayan bu katillere iyilik yapmak doğru değil" dedi.
Di Matteo, kendisi de kardeşini mafya saldırısında kaybeden Cumhurbaşkanı Sergio Mattarella'dan devreye girmesini istedi.
Tepkiler üzerine Adalet Bakanı Alfonso Bonafede, mafya üyelerinin tekrar cezaevine alınması için bir kararname hazırlayacaklarını açıkladı.
Bonafede, salgın nedeniyle yüksek güvenlikli cezaevlerinden çıkarılanların tekrar bu cezaevlerine yollanması için hakimlere yetki verileceğini söyledi. Bakan, salgının gidişatında değişiklik görülmesinin de buna imkan vereceğini vurguladı.
Mafya ve Terörle Mücadele Başsavcısı Federico Cafiero de Raho da, "en azından en tehlikeli isimlerin" tekrar cezaevine alınması gerektiğini belirtti
Öte yandan Adalet Bakanı'nın henüz resmi bir karar alınmamışken bu açıklamayı yapması da eleştiri aldı.
Basında ve sosyal medyada, halen ev hapsinde tutulan mafya üyelerinin cezaevine geri yollanacaklarını önceden haber alınca kaçmaya yeltenebileceği yorumları yer aldı.
</doc>
<doc docid='bbc_haberler-dunya-52588405' lang='tur' type='mono' source_url='https://www.bbc.co.uk/turkce/haberler-dunya-52588405' term='COVID'>
Koronavirüsün görülmediği tek kıta: Antarktika
Dünyanın en soğuk yeri olarak bilinen Antarktika, koronavirüs salgınında aynı zamanda dünyanın en güvenli yeri oldu. Çoğu araştırmacı beş bin kişinin yaşadığı kıtada şimdiye kadar tek bir koronavirüs vakası bile görülmedi.
Dünyanın en soğuk yeri olarak bilinen Antarktika, koronavirüs salgınında aynı zamanda dünyanın en güvenli yeri oldu. Çoğu araştırmacı beş bin kişinin yaşadığı kıtada şimdiye kadar tek bir koronavirüs vakası bile görülmedi.
Covid-19 salgını bölgeyi ziyaret eden cruise gemilerinin seferlerini bitirmek üzere olduğu bir dönemde çıktığı için virüs donmuş kıyalara ulaşamadı. Ardından kışın geldiği kıtanın dünyayla bağlantısı tamamen kesildi.
Penguen, fok ve albatrosların dışında daimi bir nüfusu olmayan kıtada araştırmacılar 80 kadar üste yaşıyor.
Anvers Adası'ndaki ABD üssü Palmer İstasyonu'nun koordinatörü Keri Nelson, bu kişilerden biri.
Keri Nelson, CNN Televizyonu'na "Burada olduğu için mutlu olmayan bir kişinin bile olduğunu sanmıyorum" dedi.
Nelson, "Bazı insanlar evlerine dönmeye hazır. Sevdikleri insanlara yardım etmek, tarihin bu döneminde insanlara başka yollarla yardımcı olmak için. Ama hepimiz hem hastalık hem de hastalığın sağlık ve yaşam tarzına hiçbir etkisinin görülmediği böyle bir yerde yaşadığımız için müteşekkiriz" diye konuştu.
2007'den beri yaz ve kış sezonlarında burada çalışan Nelson, dünyanın geri kalan kısımlarından tecrit edilmiş halde yaşamalarına karşın gelişmeleri yakından takip ettiklerini söyledi.
İngiliz Rothera Araştırma İstasyonu'nda rehber olarak çalışan 29 yaşındaki İskoçya vatandaşı Robert Taylor ise Ocak başında Çin'den salgınla ilgili ilk haberler gelmeye başladığında durumun ciddiyetinin farkına varamadıklarını belirterek, "Ailem özellikle de büyükannem için endişeleniyorum. Sanki Ay'dasınız ve aşağı bakıyorsunuz. Ne olup bittiğini görebiliyorsunuz ama çok uzaktasınız" dedi.
Antarktika'ya son yıllarda turistlerin ilgisi arttı. Antarktika Uluslararası Tur Operatörleri Birliği'nin verilerine göre 2018-19 sezonunda kıtayı 56 bin 168 kişi ziyaret etti. Bu bir yıl öncesine göre yüzde 40'lık bir artışı temsil ediyor.
2019-2020 sezonunda ise kıtayı 78 bin 500 kişinin ziyaret etmesi bekleniyordu. Ama salgın nedeniyle bu yıl tüm ziyaretler iptal edildi. Kıtanın turizm sezonu Kasım'la Mart ayları arasında.
Yeni Zelanda ve Avustralyalı turistleri taşıyan bir cruise gemisi 15 Mart'ta Antarktika için yola çıkmıştı. 217 kişi taşıyan gemi Nisan başlarında, Uruguay açıklarında mahsur kalmıştı.
Yolcu ve mürettebatın yüzde 60'ının koronavirüse yakalandığı gemiden şimdiye kadar sadece durumu ağır altı kişi tahliye edildi.
</doc>
<doc docid='bbc_haberler-dunya-52376966' lang='tur' type='mono' source_url='https://www.bbc.co.uk/turkce/haberler-dunya-52376966' term='COVID'>
Koronavirüs salgını ile 1500 yıl önce İstanbul'da yaşanan vebanın şaşırtıcı benzerlikleri
İspanya'da yapılan akademik bir çalışma, 6. yüzyılda Bizans İmparatorluğu dönemi İstanbul'unda yaşanan bubonik veba (hıyarcıklı veba) salgını ile koronavirüs salgını arasında bağlantılar kurdu.
İspanya'da yapılan akademik bir çalışma, 6. yüzyılda Bizans İmparatorluğu dönemi İstanbul'unda yaşanan bubonik veba (hıyarcıklı veba) salgını ile koronavirüs salgını arasında bağlantılar kurdu.
El Pais gazetesinde yayımlanan habere göre, Bizans İmparatoru I. Jüstinyen'in adıyla anılan salgın süresince İstanbul'da bugünküyle paralellik gösteren zamanlar yaşandı.
Prokopius isimli Bizanslı tarihçinin yazılarını inceleyen Barcelona Üniversitesi'nden Sales Carbonell isimli araştırmacı, veba süresince kentte "mutlak sınırlamalar ve izolasyon" uygulandığını kaydetti.
Carbonell yaşanan süreci, "Hasta insanlar için tam karantina zorunluydu. Ancak kalan kişiler de, kendi sağlıkları için, çoğunlukla izole olmayı tercih ediyordu" diye anlatıyor.
Vebanın 541 yılında Mısır'da ortaya çıktıktan yaklaşık bir yıl sonra İstanbul'a ulaştığı ve dört ay süresince kentte yıkıcı etkiler bıraktığı belirtiliyor.
Tarihçi Prokopius, Savaşların Tarihi isimli kitabında vebayı, "Alarm Mısır'dan yükseldi. Oradan da hızlı ve ölümcül bir şekilde yayıldı" ifadesiyle anlatıyor ve devam ediyor:
"Bu salgın, Dünya'nın bir kısmını, erkeklerin bir bölümünü ya da yılın bir zamanını değil, her ne ayrıcalığı vardıysa dinlemeden tüm insanlığa saldırdı. Hastalık, sanki bir köşeyi unutma endişesi taşır gibi dünyanın tüm köşelerine yayıldı."
Prokopius İstanbul'un durumunu anlatırken de şu ifadeleri kullanıyor:
"Bizantium'da (İstanbul) insanları toplu alanlarda görmek kolay değildi. Hasta olmayan hemen herkes evlerine çekilmiş, ya hastalarıyla ilgileniyor ya da ölülerine ağlıyordu"
Bizanslı tarihçi, kentte ekonominin durumunu "Sokaktaki hareketlilik tamamen durmuştu, zanaatkarlar ellerindeki işi bırakmışlardı"  ifadeleri ile anlatıyor.
Prokopius'un anlattıkları sağlık çalışanları noktasında da paralellikler içeriyor.
Ünlü tarihçi, "Birçokları onlara bakacak kimse olmadığı için öldü. Bakıcılar, çektikleri acıdan ve yorgunluktan bitap düşmüştü. İnsanların onların bu haline, hastalardan daha fazla üzülüyordu" cümleleriyle yaşananları anlatıyor.
Prokopius'un anlatımına göre, hastalığın kenti kırıp geçirdiği zirve noktasında ölüm oranları 5 bin - 10 bin aralığına kadar yükseldi.
Bu noktada, cenaze töreni yapılmadan birçok kişinin, toplu olarak gömülmek zorunda kaldığı yazılıyor.
Bizans İmparatoru I. Jüstinyen'in adıyla anılan ve kendisinin de hasta olduğu ve atlattığı salgın süresince 25 milyon kişinin öldüğü tahmin ediliyor.
</doc>
<doc docid='bbc_haberler-dunya-51812190' lang='tur' type='mono' source_url='https://www.bbc.co.uk/turkce/haberler-dunya-51812190' term='COVID'>
Koronavirüs (Covid-19): İsrail'e girecek herkes 2 hafta karantinaya alınacak
İsrail Başbakanı Binyamin Netanyahu, ülkeye gelen herkesin koronavirüsle mücadele kapsamında 14 gün boyunca karantinaya alınacağını açıkladı.
İsrail Başbakanı Binyamin Netanyahu, ülkeye gelen herkesin koronavirüsle mücadele kapsamında 14 gün boyunca karantinaya alınacağını açıkladı.
Binyamin Netanyahu, Twitter hesabından yaptığı açıklamada, kamu sağlığının korunması için bu önlemin gerekli olduğunu söyledi.
Netanyahu'nın açıkladığı karar sadece İsrail vatandaşları için değil herkes için geçerli olacak.
Karar İsrail vatandaşları için hemen, diğer ülke vatandaşları için ise Perşembe günü uygulanmaya başlanacak.
Halen yaklaşık 268 bin İsrail vatandaşı yurt dışında yaşıyor.
Yaklaşık 9 milyon nüfuslu İsrail'de şu ana kadar Covid-19 hastalığına yol açan koronavirüs 50 kişide görüldü. Virüs sonucu ölen olmadı.
İlk olarak Çin'in Hubei eyaletindeki Vuhan kentinde ortaya çıkan koronavirüs şu ana kadar dünyada 115 bini aştı, hayatını kaybedenlerin sayısı 4 bine yaklaşıyor.
Çin'den sonra virüsün en fazla kişide görüldüğü ülke ise 9172 vakayla İtalya oldu. Son olarak tecrit önlemlerini tüm ülkeyi kapsayacak şekilde genişleten İtalya'yı 7478 vakayla Güney Kore izliyor.
Dünyada koronavirüsle ilgili diğer gelişmeler ise şöyle:
</doc>
<doc docid='bbc_haberler-dunya-51484221' lang='tur' type='mono' source_url='https://www.bbc.co.uk/turkce/haberler-dunya-51484221' term='COVID'>
Covid-19: Koronavirüs sonucu Çin'in Hubei eyaletinde bir günde 242 kişi öldü
Birleşmiş Milletler'e bağlı Dünya Sağlık Örgütü'nün Covid-19 olarak adlandırdığı koronavirüsün ortaya çıktığı Çin'in Hubei eyaletinde 12 Şubat Çarşamba günü bir günde hayatını kaybedenlerin sayısı 242'ye çıkarak yeni bir rekor kırdı.
Birleşmiş Milletler'e bağlı Dünya Sağlık Örgütü'nün Covid-19 olarak adlandırdığı koronavirüsün ortaya çıktığı Çin'in Hubei eyaletinde 12 Şubat Çarşamba günü bir günde hayatını kaybedenlerin sayısı 242'ye çıkarak yeni bir rekor kırdı.
Pazartesi günü bir günde ölenlerin sayısı 108 olarak açıklanmıştı; en son açıklanan 242 sayısı, bu rakamın iki katından da fazla.
Virüsün görüldüğü yeni vaka sayısı ise 14.840 olarak açıklandı.
Son rakamlarla beraber toplam vaka sayısının 48.206 olduğu belirtildi.
Hubei eyaletinin sağlık komisyonundan Perşembe günü yapılan açıklamaya göre rakamın bu derece yükselmesinin sebebi, yeni klinik yöntemlerle hesaplamaların yapılmaya başlanması.
Yetkililerin açıklamasına göre Perşembe gününden beri kullanılmaya başlanan bu yeni yöntemlerle tespit edilen vakalar da bu rakamlara eklendi.
Komisyon geçen hafta yaptığı açıklamada bilgisayarlı tomografi yönteminin de virüsün tespitinde kullanılmaya başlanacağını duyurmuştu.
Böylece hastanelerin yeni vakaları daha hızlı bir şekilde tespit edip hastaların izole edilmesinin sağlanması amaçlanıyor.
Komisyon, eski verileri ve şüphelendikleri vakaları da gözden geçirdiklerini ekledi.
Reuters haber ajansına konuşan ve ABD'de yaşayan Çin uzmanı Victor Shih, rakamların bir anda bu kadar yükselmesinin rahatsız edici bir durum olduğunu söyledi.
Victor Shih'e göre bu durum yetkililerin elinde başından beri iki farklı veri seti olduğunu gösteriyor olabilir.
Hubei eyaleti şimdiye kadar vakaların tespitinde sadece ribonükleik asit (RNA) testinin sonuçlarını kullanıyordu.
Bu da New York Times gazetesinin Çin muhabiri Sui-Lee Wee'ye göre kimi hastalarda virüsün 4-5 test sonunda ortaya çıkmasına neden oluyor, aynı zamanda laboratuvarların sıkışıklığından ve azlığından ötürü sonuçlar en az iki gün içinde geliyordu.
Şimdi bilgisayarlı tomografi yöntemiyle hastaların bir an önce tespit edilerek izole edilmesi amaçlanacak.
Diğer yandan Japonya'da demirli Diamond Princess adındaki yolcu gemisinde 44 kişide daha virüs olduğu tespit edildi; böylece 3.700 yolcunun bulunduğu gemide virüs toplam 218 kişide tespit edildi.
Hong Kong'da ise okulların açılması 16 Mart'a kadar ertelendi.
Virüse dair açıklanan son rakamların bu kadar yüksek olması, piyasaların da sert tepki vermesine yol açtı.
Japonya piyasaları düşüşle açılırken Avustralya doları, Japonya'nın para birimi yen, ABD hisse senetlerinin vadelilerinde değer kaybı yaşandı.
Diğer yandan Türkiye'den Çin'e Turkish Cargo aracılığıyla ilaç, tıbbi sınıf solunum maskesi, tek kullanımlık eldiven ve dezenfeksiyon şişesi başta olmak üzere birçok tıbbi malzeme taşıdı.
Atatürk Havalimanı'ndan kalkan 102 ton kapasiteli Boeing 777F kargo uçağı Çin'in Guangzhou kentine bu malzemeleri götürdü.
</doc>
<doc docid='bbc_haberler-dunya-51940167' lang='tur' type='mono' source_url='https://www.bbc.co.uk/turkce/haberler-dunya-51940167' term='COVID'>
Koronavirüs: Sağlık sorunu olanlar için öneriler
Koronavirüs her yaştan, her durumda insanı etkileyebilir. Ancak daha önceden sağlık sorunu olanlar ve belli bir yaşın üzerindekilerde sonuçları daha ağır olabiliyor. Peki bu durumdaki insanlar ne yapmalı?
Koronavirüs her yaştan, her durumda insanı etkileyebilir. Ancak daha önceden sağlık sorunu olanlar ve belli bir yaşın üzerindekilerde sonuçları daha ağır olabiliyor. Peki bu durumdaki insanlar ne yapmalı?
Nefes yoluyla bulaşan koronavirüs, sağlık sorunları olanlara daha kolay bulalmaz. Virüsü kapma riski herkeste aynı.
Ancak bağışıklık sistemi daha zayıf olanlar, kalp rahatsızlığı, şeker hastalığı ya da astımı olanlar, virüsü kaptıktan sonra daha ağır bir hastalık geçirebiliyor.
Çoğu kişi virüsü kaptıktan birkaç gün sonra, iyi bir dinlenmeyle iyileşebiliyor. Ancak küçük bir kesim için de olsa hayatî tehlike yaratabiliyor.
Bu kişiler için de belirtiler aynı oluyor: Öksürük, yüksek ateş ve nefes almada zorluk.
Yüksek risk grubuna girenler 70 yaş üstü herkes ve 70 yaşın altında olup aşağıdaki sağlık sorunlarından birini yaşayanlar:
Hamileler de risk grubunda.
Önümüzdeki günlerde sadece İngiltere'de hamile, 70 yaş üstü ya da kanser hastası toplam 1 milyon 400 bin insanın virüsten olumsuz şekilde etkilenmesi bekleniyor. Bu sebeple bu kişilere İngiltere'de 12 hafta karantina uygulanması planlanıyor.
Astım UK isimli astım konusunda çalışan kuruluş, günlük aldığınız ilaçlara devam etmenizi ve nefes cihazınızı eskisi gibi kullanmanızı öneriyor. Böylece soluk borusuna bulaşan koronavirüs gibi virüsler enfekte olduğunda astım krizi geçirmenizin önüne geçmiş olursunuz.
Cihazınızı da sürekli yanınızda taşıyın. Eğer astımınız kötüleşirse ve koronavirüs kaptığınızdan kuşkulanıyorsanız, bir sağlık kuruluşuna başvurun.
Uzmanlar, 70 yaş üzerinin evde kalmasını, özellikle kalabalık kapalı ortamlarda bulunmaması gerektiğini söylüyor.
Bu kişiler eğer yalnız yaşıyorsa, tanıdıkları ya da ailelerine durumu bildirmeli ve alışveriş gibi ihtiyaçları için yardım talebinde bulunmalı. Ailelere de 70 yaş üstü tanıdıklarını düzenli olarak arayıp durumları hakkında bilgi alması tavsiyesinde bulunuluyor.
Yüksek tansiyon, akciğer fonksiyonlarında sıkıntı, güçsüz bağışıklık sistemi gibi sorunlarınız varsa, virüsün bulaşması halinde ciddi sonuçlar doğurması olası.
Kış gribi ya da nezle gibi hastalıklarda da diğer insanlara göre daha ağır sonuçlarla karşılaşıyorsanız, koronavirüs kaptığınızda da sonuçları ağır olacaktır. Bu sebeple virüsü kapma riskini en aza indirecek önlemler almalısınız.
Evde kendinizi izole etmek, kalabalık ortamlarda bulunmamak, sevdiklerinizle bile olsa sosyal mesafeye dikkat etmek bunların başında geliyor.
Eğer normal bir soğuk algınlığı belirtileri gösteriyorsanız, kesinlikle evde kalmalı ve dinlenmelisiniz. Eğer belirtiler ağırlaşırsa ve 7 gün içinde kendinizi daha iyi hissetmezseniz, bir sağlık kuruluşuna başvurun.
Telefonlar 184 Sağlık Bakanlığı İletişim Merkezi (SABİM-184) Korona Danışma Hattı'nı da arayabilirsiniz.
Tip 1 ya da tip 2 diyabet hastaları daha büyük risk altında.
Diyabet üzerine çalışan uzman Dan Howarth, "Eğer diyabetiniz varsa ve öksürük, yüksek ateş belirtilerinin yanı sıra nefes almakta zorluk yaşıyorsanız, düzenli şekilde kan şekerinizi ölçmelisiniz." diyor ve ekliyor:
"7 gün boyunca evden çıkmayın ve düzenli ilaçlarınızı almaya devam edin. Aile sağlığı merkezi, eczane ya da hastanelere gitmeyin. Kan şekerinizi sık aralıklarla ölçün ve durumunuz 7 gün içinde düzelmez ya da daha kötüye giderse, gerekli tıbbi birimlere telefon ederek durumunuzu bildirin."
Türkiye'de bu birim, SABİM-184 hattı.
Hamile kadınların ve bebeklerinin koronavirüs kapması halinde daha ağır sonuçlarla karşılaştığına dair henüz bir kanıt yok. Ancak uzmanlar yine de hamileleri çok daha fazla dikkat etmesi ve sosyal temasları durdurması konusunda uyarıyor.
Kamu sağlığı gönüllülerinden Deborah Arnott, koronavirüs kapması halinde hayati tehlike riskini azaltmak için sigara içenlerin sigarayı azaltması ya da tamamen bırakması tavsiyesinde bulunuyor:
"Sigara içenlerin nefes yolu enfeksiyonlarını kapsamı ihtimali diğer insanlara göre iki kat yüksektir ve kolayca zatürre olabilirler.
"Sigarayı bırakmak sağlılığınız için her açıdan faydalı olacağından sigara içenler, koronavirüs salgınını sigarayı bırakmak için bir motivasyon olarak görmeli. Koronavirüs yayılmadan önce sigarayı bırakmalı ve akciğerlerinizin bu virüse karşı bağışıklığını artırmalısınız."
Eğer kendinizi iyi hissetmiyorsanız ve belirtileri gösteriyorsanız, yine de reçeteli ilaçlarınızı almaya devam edin. Böylece başka sağlık sorunları yaşamanın önüne geçmiş olursunuz.
Eğer ilaçlarınızı alamayacak durumdaysanız yakınlarınızdan sizin için eczaneye gidip ilaçlarınız almasını rica edin.
Koronavirüs gripten çok farklı bir virüs ve henüz aşısı bulunamadı. Bu sebeple grip aşısı koronavirüse fayda etmeyecektir. Ancak normal gribe karşı size korur. Bu da aynı anda iki virüsü kapmanız halinde işinizi kolaylaştırır.
Virüsün öksürükle ve toplu alanlardaki kapı kolları gibi daha önce bulaştığı yüzeyler üzerinden yayıldığı biliniyor. Hijyene dikkat etmek, virüsü kapmanızı da engelleyecektir:
İngiliz Akciğer Derneği, maskelerin koronavirüse karşı ne kadar koruma sağladığı henüz bilinmediği için, maske takmayı önermiyor.
Hatta, akciğer sorunları yaşayan kişilerin maske takması, nefes almalarını da zorlaştıracağı için takmamaları tavsiye ediliyor.
</doc>
<doc docid='bbc_haberler-dunya-52466051' lang='tur' type='mono' source_url='https://www.bbc.co.uk/turkce/haberler-dunya-52466051' term='COVID'>
Rusya'da koronavirüs vaka sayısı Çin ve İran'ın toplamını geçti; Putin, yeterli bireysel koruyucu olmadığını kabul etti
Rusya'da koronavirüs pozitif vaka sayısı Çin ve İran'da görülen toplam vaka sayısını geçti.
Rusya'da koronavirüs pozitif vaka sayısı Çin ve İran'da görülen toplam vaka sayısını geçti.
Rusya hükümetinden Salı günü yapılan açıklamada, son bir günde koronavirüsün bulaştığı kişi sayısının 6.411 arttığı, böylece toplam vaka sayısının 93.558'e ulaştığı açıklandı.
Salgının hızla yayıldığı ve vaka sayısının 100 bine yaklaştığı Rusya'da Devlet Başkanı Vladimir Putin, koronavirüsle mücadelenin ön saflarındaki sağlık çalışanlarının yeterli bireysel koruyucu donanıma sahip olmadığını kabul etti.
Putin televizyonlardan naklen yayınlanan brifingde, "Önceki zamanlarla kıyaslandığında çok daha fazla üretiyoruz, ama hala yetmiyor. Üretimdeki, ithalattaki artışa rağmen, her türlü malzeme eksik" diye konuştu.
Putin, Rusya'nın şu anda günde 100 bin koruyucu giysi ürettiğini, mart ayında bu sayının sadece 3 bin olduğunu söyledi. Aynı şekilde maske üretiminin de nisan ayında on misli artırılarak günde 8,5 milyona çıkarıldığını kaydetti.
Rusya lideri salgının Rusya'da halen en yüksek seviyesine erişmediğini söyledi ve herkesi dikkatli olmaya çağırdı.
Koronavirüs vakalarının 93 bini aştığı Rusya'da şu ana kadar Covid-19'dan öldüğü açıklananların toplam sayısı 867.
Ülkede salgının yayılmasını önlemeye yönelik sokağa çıkma sınırlamalarının son olarak 11 Mayıs'a kadar uzatıldığı açıklanmıştı.
Rusya lideri hükümetin salgının hızını kesmeyi başardığını ama Rusya halkının bir süre daha kendilerini izole etmesi gerektiğini söyledi.
Rusya'da özellikle de bağlı bölgelerde çalışan sağlık çalışanları doğru dürüst bireysel koruyucu donanımları olmadığından yakınıyorlar.
Ruslar bir aydır devam eden sokağa çıkma sınırlamalarından sıkılıp sabırsızlaştı ve sokaklar yeniden kalabalıklaştı.
Vladimir Putin'in konuşması böyle bir ortamda hem umut verici hem uyarıcı bir tondaydı.
Şimdi hükümet bir aşamada, adım adım ve temkinli bir şekilde hayata geçirilecek bir çıkış stratejisi geliştirecek.
Fakat salgının yayılma hızı henüz en yüksek noktasına ulaşmış değil ve virüs hala çok büyük bir tehlike oluşturuyor. O nedenle sosyal sınırlamalar devam edecek, en azından uzun mayıs başı tatili bitene kadar.
Putin, bu koşulların kolay olmadığını kabul etti ama tehdidin geçtiğini düşünmenin tehlikeli olacağını vurguladı.
Toplam can kaybı ülkede 867'ye ulaştı.
Rusya'da Covid-19 nedeniyle hayatını kaybedenlerin sayısı diğer ülkelere göre daha az. Ancak bazı sağlık çalışanları resmi rakamların doğru olmadığını düşünüyor ve Covid-19'dan hayatını kaybettiğini düşündükleri meslektaşlarının isimlerini paylaşıyor.
Facebook'ta Doktor Vladimir Budiansky tarfından paylaşılan listede 72 kişinin ismi yer alıyor.
Muhalif internet sitesi Open Media, Moskova'daki Kommunarka isimli hastanede onlarca hemşirenin az maaş aldıkları ve koruyucu ekipman eksikliği yaşadıkları gerekçesiyle istifa ettiğini yazdı. Hastane iddiaları reddediyor.
Rusya şu anda dünyada en çok vaka görülen ülkeler listesinde sekizinci sırada.
Ülkede Covid-19 teşhisi konulanların neredeyse yarısı hastanede.
Moskova, ülkedeki en çok Covid-19 hastasının görüldüğü yer.
Sadece Moskova'da 20 bin hasta var ve bu sağlık sistemini çok zorluyor.
Vakaların sayısı hızla artarken Moskova'daki Expo fuar alanındaki bir askeri park alanı geçici hastaneye dönüştürüldü.
</doc>
<doc docid='bbc_haberler-dunya-52319623' lang='tur' type='mono' source_url='https://www.bbc.co.uk/turkce/haberler-dunya-52319623' term='COVID'>
Koronavirüs aşısı bulundu mu, çalışmalar hangi aşamada?
Dünya genelindeki uzmanlar, koronavirüs tedavisi için aşı ve tedaviler geliştirmek için yarışıyor. Ancak henüz bu çalışmalar sonucunda seri üretim aşamasına geçebilecek bir Covid-19 aşısı henüz bulunmuş değil.
Dünya genelindeki uzmanlar, koronavirüs tedavisi için aşı ve tedaviler geliştirmek için yarışıyor. Ancak henüz bu çalışmalar sonucunda seri üretim aşamasına geçebilecek bir Covid-19 aşısı henüz bulunmuş değil.
Bazı ilaçlar şimdiden insanlar üzerinde denendi, bazılarıysa klinik denemelere yaklaşıyor.
Salgın Hazırlık İnnovasyonları Koalisyonu (CEPI) gelişim aşamasında olan 115 Covid-19 aşısı tespit etti. Bunların beşindeyse, klinik deneylere başlandı.
Üzerinde çalışılan potansiyel aşılar
Oxford Üniversitesi'nde yürütülen çalışmalar kapsamında, Mayıs ayı ortasında 500 gönüllü üzerinde ilk testlerin yapılması öngörülüyor.
Araştırmayı yürüten Prof. Dr. Sarah Gilbert, "En iyi senaryoda, 2020 sonbaharında 5 bin gönüllünün katılacağı denemelerden de iyi sonuçlar alıp büyük miktarlarda aşı üretimine başlamayı umuyoruz. Ancak bu tarz en iyi senaryo takvimleri genellikle çok iddialı oluyor ve değişiklik gösteriyor" dedi.
İlaç devleri Sanofi ve GSK da gelecek yılın ortalarına bir aşı geliştirmek umuduyla güçlerini birleştirdi.
Bu yılın ikinci yarısında klinik deneylere başlamayı umuyorlar.
Pittsburgh Tıp Üniversitesi’ndeki uzmanlar ise, koronavirüse karşı potansiyel bir aşı olabilecek parmak ucu büyüklüğünde bir bant üzerinde çalışıyor.
Çin’de ise CanSino Biyoloji, aşı adayı üzerinde ikinci aşama testlere başladı.
Yine ABD’de Ulusal Sağlık Enstitüleri ve Moderna Inc’in potansiyel aşı çalışmaları devamediyor.
Bu deneysel aşının ilk dozunu geçen ay alan denek, ikinci dozu almak için Seattle’a geri döndü.
Cambridge Üniversitesi’ndeki uzmanlar da dünya genelindeki birçok kuruluş gibi potansiyel bir aşı üzerinde çalışıyor.
Tedaviler konusunda hangi çalışmalar yapılıyor?
Deneme aşamasında olan bazı potansiyel Covid-19 tedavileri, zaten başka hastalıkları tedavide kullanılıyor.
</doc>
<doc docid='bbc_haberler-dunya-52379666' lang='tur' type='mono' source_url='https://www.bbc.co.uk/turkce/haberler-dunya-52379666' term='COVID'>
Koronavirüs: ABD'de bir fabrika nasıl salgının merkezi haline geldi?
ABD'de çok sayıda Kızılderili koruma bölgesinin bulunduğu Güney Dakota eyaletinin en büyük şehri Sioux Falls'da nasıl oldu da ülkedeki koronavirüs salgınında en büyük öbek oluştu?
ABD'de çok sayıda Kızılderili koruma bölgesinin bulunduğu Güney Dakota eyaletinin en büyük şehri Sioux Falls'da nasıl oldu da ülkedeki koronavirüs salgınında en büyük öbek oluştu?
Argus Leader adlı yerel gazetenin Facebook sayfasına 25 Mart'ta bir mesaj düştü. Julia'nın gönderdiği mesajda "Smithfield'a bir bakar mısınız?" diye yazıyordu. "Covid-19 pozitif olan bir vaka var ve hala açık kalmayı planlıyorlar" diye devam ediyordu mesaj.
Smithfield, Güney Dakota eyaletinin Sioux Falls kentinde domuz ürünleri üreten bir fabrikay. Sioux Nehri kenarında kurulu sekiz katlı dev bina, ABD'de domuz ürünleri üreten dokuzuncu büyük tesis ve 3 bin 700 işçisiyle kentteki dördüncü büyük işveren konumunda.
Yerel gazete ertesi gün "Smithfield'da bir işçi koronavirüs pozitif çıktı" başlığıyla bir haber yayımladı. Fabrika yönetiminden bir sözcü olayı doğrulamış ve söz konusu işçinin 14 gün karantinaya alındığını ve tesisin dezenfekte edildiğini anlatıyordu.
Ancak Trum yönetimi tarafından "kritik altyapı sanayi" olarak tanımalan kategoriye girdiği için fabrika üretime devam edecekti.
Şirket yönetimi Covid-19 ile ilgili her tür önlemi aldığını ve işçilerinin ve müşterilerinin sağlığına önem verdiğini ilan etse de fabrikanın açık kalması Julia'yı endişelendirmişti.
Daha önce de başka vakaların çıktığı ve hastaneye kaldırıldıkları yönünde söylentiler dolaşıyordu. Üniversiteyi bitirmiş 20'li yaşlardaki Julia'nın birinci kuşak göçmen olan annesi ve babası yıllardır fabrikada çalışıyordu. İngilizce bilmedikleri için onları savunmak Julia'ya düşüyordu.
Julia haberi basına sızdırarak fabrikanın kapanması için baskı kurmaya çalışmıştı. Ama üretim devam etti. Vaka sayısı 80'e, 190'a, 238'e yükseldi.
Güney Dakota eyalet valisinin baskısı üzerine fabrika 15 Nisan'da kapandığında ABD'nin bri numaralı salgın kaynağı haline gelmişti. Enfekte işçiler ve onların dışarıda bulaştırdığı hastalarla toplam 644 vaka ortaya çıkmıştı. Eyalet çapındaki toplam vaka sayısının yarıdan fazlası fabrika kaynaklıydı. Bu rakamlar, pozitif çıkan ilk vaka hastanede öldüğü gün ilan edilmişti.
Cumhuriyetçi Parti'nin yönetimindeki bir eyalette yer alan fabrikada yaşananlar aslında küresel salgının ortaya çıkardığı sosyoekonomik eşitsizliklerin bir göstergesi. Beyaz yakalılar evden çalışırken, "kritik" sektör olarak görülen gıda işçileri salgında ön cephede yer alıyor. Ama bu sektördeki ücretler ortalamanın çok altında.
"Kritik alanlarda çalışan işçiler, bakıcılar, kasiyerler işyerinde olmak zorunda. Bunların büyük çoğunluğu Afrika veya Latin Amerika kökenli Amerikalılar" diyor Brookings Institute adlı düşünce kuruluşundan Adie Tomer.
Smithfield fabrikasında çalışanların çoğu da Myanmar, Etiyopya, Nepal, Kongo ve El Salvador gibi ülkelerden gelmiş mülteciler ve göçmenler. Fabrikada 80 dil konuşuluyor. Ortalama saat ücreti 14-16 dolar ciavarında. Çalışma saatleri uzun,  yapılan iş zor. Ve işçiler fiziksel olarak birbirine çok yakın çalışıyor.
İşçiler salgın nedeniyle endişeli olsa da sağlıkları ile işleri arasında tercih yapmaları zor. Ayrıca Sioux Şelaleleri gibi bir kentte dev bir et işleme tesisi, bölgede hayvancılıkla uğraşanları da etkiliyor. 550 farklı çiftlik sahibi fabrikaya domuz satıyor.
Smithfield CEO'su Kenneth Sulliavan salgın nedeniyle fabrikanın kapandığını duyururken bunun sonuçlarının birçok çiftçi açısından "felaket" olacağını ifade etmişti.
Ancak fabrika çalışanları ve sendika temsilcileri, fabrikanın kapanmasına neden olan gelişmelerin önlenebilir olduğunu söylüyor. İşçilerin koruyucu önlük taleplerinin görmezden gelinmesi, hasta olanların işe devamının teşvik edilmesi, salgının yayılma haberlerinin onlardan gizlenmesi bu yayılmada önemli etkenler olmuştu.
AFL-CIO sendikasının bölge temsilcisi Kooper Caraway, henüz pozitif vaka çıkmadan önce işçilerin güvenliği için önlemlerin artırılması talebini fabrika yönetimine ilettiklerini, ancak yönetimin ciddiye almadığını söylüyor.
Julia'nın annesinin Covid-19 testi pozitif çıktı. Julia kendisinde de belirtilerin ortaya çıkmasıyla test oldu, sonucunu bekliyor. Ama ne olursa olsun annesinin ve babasının satın almak için bir ömür boyu çalıştıkları evde şimdi hep beraber 14 günlük bir karantinaya giriyorlar.
Smithfield
Dünyanın en büyük domuz ürünleri üreticisi. 1936'da Virginia eyaletinin Smithfield kentinde kurulmuş. Sahibi, Çinli milyarder Wan Long'un CEO'su olduğu Çinli WH Group Ltd şirketi. Toplam işçi sayısı 54.000. 2018 yılı cirosu 15 milyar dolar. Almanya, Romanya, Meksika, Polonya ve İngiltere'de de tesisleri var. WH Group 2013'te Smithfield'ı 4,7 milyar dolara satın aldığında bu işlem Çinli bir şirketin ABD'li bir şirketi satın alması bakımından en yüksek tutarı oluşturmuştu.
</doc>
<doc docid='bbc_haberler-dunya-51521312' lang='tur' type='mono' source_url='https://www.bbc.co.uk/turkce/haberler-dunya-51521312' term='COVID'>
Koronavirüs hakkında 5 önemli bilgi
Çin, Covid-19 adı verilen hastalığa neden olan koronavirüs vakalarının artış hızında yavaşlama olduğunu açıklamasına karşın dünya genelinde yarattığı risk sona ermiş değil.
Çin, Covid-19 adı verilen hastalığa neden olan koronavirüs vakalarının artış hızında yavaşlama olduğunu açıklamasına karşın dünya genelinde yarattığı risk sona ermiş değil.
Çin'de şu ana kadar 68 bin kişide bu virüs tespit edildi, 1665 kişi de hayatını kaybetti.
Hastalıkla ilgili bilinmesi gereken beş önemli bilgiyi derledik:
Bu, her şeyden önce dünyanın neresinde yaşadığınıza bağlı olarak değişiyor.
Çin dışında da 30'a yakın ülkede, 500'den fazla kişide görüldü.
Tayvan, Fransa, Hong Kong, Filipinler ve Japonya'da şu ana kadar beş kişi bu virüs nedeniyle yaşamını yitirdi.
Ayrıca uzmanlar, son dönemde seyahat edenlerin risk altında olabileceği ve maske takmak, elleri sık sık yıkamak gibi önlemler alınması gerektiği uyarısı yapıyor.
Çin de yayılmasını engellemek için virüsün ortaya çıktığı Hubei eyaletinde bir dizi önlem aldı.
Diğer salgınlarla kıyaslandığında ölüme yol açma oranı çok yüksek değil.
Örneğin, grip nedeniyle her yıl dünyada yarım milyon insan hayatını kaybediyor.
Son veriler, yeni koronavirüse yakalanan her 100 kişiden birinin öldüğünü gösteriyor.
Bu, 2003'te yakalanan her 10 kişiden birinin yaşamını yitirdiği SARS salgınından daha az ölümcül olduğunu ortaya koyuyor.
Yeni koronavirüsün yol açtığı ölüm oranları salgının ilerlemesi halinde değişiklik gösterebilir.
SARS salgını sırasında virüsü kapanlarda hastalık belirtileri çok hızlı bir şekilde ortaya çıkıyordu.
Bu da, hastaların daha çabuk karantinaya alınmasını sağlıyordu.
Ama yeni koronavirüsün bulaşma davranışı farklı.
Çoğu kişide öksürük ve ateş gibi hafif belirtilerle ortaya çıkıyor.
Yani hemen hastaneye gitmeyi gerektirecek belirtiler olmayabiliyor.
Bu da tespit edilmeden virüsü yaymaya devam edebileceklerini gösteriyor.
Şu anda virüs öksürük ve hapşırma yoluyla yayılıyor.
Henüz test aşamasına gelmiş başarılı bir aşı geliştirilmiş değil.
Doktorlar sık sık ellerin yıkanmasını öneriyor.
Uzmanlar, özellikle toplu taşıma, ofis ortamı gibi kalabalık yerlerde zaman geçirenlerin virüs kapma riskini azaltmak için kişisel hijyene ayrıca önem göstermesi gerektiğini vurguluyor.
Virüsün ortaya çıkmasıyla birlikte artan talep nedeniyle dünyadaki maske stokları bitme noktasına geldi.
Ancak maskenin etkisi tartışmalı konulardan biri.
Çoğu yüz maskesi virüsten tam korunmayı sağlamıyor.
Ama virüsü taşıyan kişinin maske takması bulaşma riskini azaltabiliyor.
</doc>
<doc docid='bbc_haberler-dunya-51629912' lang='tur' type='mono' source_url='https://www.bbc.co.uk/turkce/haberler-dunya-51629912' term='COVID'>
Koronavirüs (Covid-19): Karantinayı eleştiren İran Sağlık Bakan Yardımcısı, koronavirüs teşhisi konması sonrası karantinaya alındı
İran Sağlık Bakan Yardımcısı İraj Harirçi, koronavirüs teşhisi konması sonrası karantinaya alındı. Harirçi dün karantina uygulamasını eleştirmişti. İran'da koronavirüs nedeniyle hayatını kaybedenlerin sayısı 16'ya yükseldi.
İran Sağlık Bakan Yardımcısı İraj Harirçi, koronavirüs teşhisi konması sonrası karantinaya alındı. Harirçi dün karantina uygulamasını eleştirmişti. İran'da koronavirüs nedeniyle hayatını kaybedenlerin sayısı 16'ya yükseldi.
Reuters haber ajansına göre İran böylece, Çin'den sonra, en fazla kişinin Covid-19 adı verilen koronavirüs nedeniyle öldüğü ikinci ülke oldu.
Ancak ülkede koronavirüs sonucu ölenlerin sayısının 16'dan çok daha fazla olduğu yolunda haberler var.
İran Cumhurbaşkanı Hasan Ruhani ise halkı "korku tellallığı yapan ve ülkeyi felç etmek isteyen düşmanlara" karşı uyardı.
ABD ise İran yönetiminin salgının boyutunu gizlemiş olabileceği yolunda kaygıları olduğunu açıkladı.
Anadolu Ajansı'na göre İran Sağlık Bakanlığı, karantina uygulamasına geçmemek için virüsün görüldüğü 11 eyalette halka sokağa çıkmama çağrısı yaptı.
İran'da koronavirüs vakalarının ilk olarak Şiiler için kutsal Kum kentinde görüldüğü düşünülüyor.
Daha sonra İran'a komşu ülkelerden Afganistan, Irak ve Bahreyn'de koronavirüs vakaları görülmüştü. Bahreyn 25 Şubat günü dokuz yeni vaka tespit edildiğini açıkladı.
İran'ın çok sayıda komşusu, ülkeyle sınırlarını kapatmıştı. Bu ülkeler arasında Türkiye de var.
Bugün İran'dan Türkiye'ye giden bir uçak da koronavirüs şüphesiyle Ankara'ya indirildi.
Sağlık Bakanlığı, yolcuların karantina altında tutulacağını açıkladı:
Öte yandan ABD Başkanı Donald Trump, koronavirüsle mücadele için Kongre'den 2,5 milyar dolarlık bütçe talep etti.
Beyaz Saray'dan yapılan açıklamada, bu paranın 1 milyar dolarının aşı geliştirme programına harcanacağı duyuruldu.
Beyaz Saray Bütçe ve İdare Ofisi Sözcüsü Rachel Semmel, geri kalan paranın da salgına karşı hazırlık ve ekipman alımı için kullanılacağını söyledi.
İspanya'ya ait Kanarya Adaları'nda da yüzlerce kişinin kaldığı bir otel de bugün karantinaya alındı.
Reuters'a konuşan otel sakini Christopher Betts, İtalyan bir doktorda koronavirüs görülmesi üzerine otelden çıkmalarının yasaklandığını ve görevlilerin maske takmaya başladığını aktardı.
Amsterdam Fuar ve Kongre Merkezi RAI, çalışanlarını, koronavirüs salgınından korunmak için fuar ziyaretçileri ile tokalaşmamaları konusunda uyardı.
RAI'den yapılan açıklamada, çalışanlar ve ziyaretçilerin güvenliğinin önemli olduğu vurgulanarak, çalışanlardan, ziyaretçilerle tokalaşma yerine, sözlü selamlama ve dirsekle hafifçe dokunmaları istendi. RAI, Hollanda Sağlık Bakanlığı, Halk Sağlığı Kurumu ve KLM ile işbirliği içinde durumun kontrol altında tutulduğunu, bu nedenle uluslararası fuarların devam ettiğini bildirdi.
Belçika Eczacılar Birliği, koronavirüsün Avrupa'da hızla yayılması nedeniyle ağız maskesi satışlarının patladığını belirterek, eczanelerin talebi karşılayamadığını açıkladı.
</doc>
<doc docid='bbc_haberler-dunya-51907166' lang='tur' type='mono' source_url='https://www.bbc.co.uk/turkce/haberler-dunya-51907166' term='COVID'>
Koronavirüs: 17.700 şişe el dezenfektanı toplayıp, internetten satmaya çalışan Amerikalıya soruşturma
Amerika'da, internet üzerinden satmak için 17.700 şişe el dezenfektanı stoklayan bir kişi hakkında fahiş fiyat soruşturması başlatıldı.
Amerika'da, internet üzerinden satmak için 17.700 şişe el dezenfektanı stoklayan bir kişi hakkında fahiş fiyat soruşturması başlatıldı.
Tennessee eyaletindeki Chaattanoooga'da yaşayan Matt Colvin, New York Times'a yaptığı açıklamada, "büyük bir tepkiyle karşılaştığını" anlattı.
İnternetten satış platformları, koroavirüs bağlantılı ürünleri fahiş fiyatlara pazarlayan satıcılara karşı önlemler aldı.
Colvin daha sonra, ürünleri bağışlayacağını söyledi, ancak New York Times'a göre, Colvin'in bu vaadi yaptığ gün Tennesse Başsavcılığı soruşturma açtı.
Colvin, ABD'deki ilk koronavirüsten ölümün duyurulduğu 1 Mart'ta hem kendisi, hem de erkek kardeşinin eyaleti arabayla dolaşarak bulabildikleri tüm el dezenfektanlarını satın aldıkalrını söyledi.
Colvin daha sonra, dezenfektanları şişesi 70 dolara Amazon'da satmaya çalıştı.
Amazon, el dezenfektanı, ıslak mendiller ve yüz maskelerini fahiş fiyatlara satışını yasaklarken, eBay bu ürünlerin satışını tamamen engelledi.
Colvin New York Times'a verdiği ilk röportajın ardından büyük bir tepki aldı ve küresel bir krizden kâr elde etmeye çalışmakla suçlandı.
Daha sonra pişman oluğunu anlatan Colvin, mağazaların bu ürünleri yenileyemeyeceğini düşünemediğini belirtti.
Tenesssee eyaletinde, valinin acil durum ilan etmesinden sonra çok talep gören ürünleri fahiş fiyatlara satmak yasaklanıyor.
Suçlu bulunanlara 1000 dolara kadar para cezası verilebiliyor.
</doc>
<doc docid='bbc_haberler-dunya-52301681' lang='tur' type='mono' source_url='https://www.bbc.co.uk/turkce/haberler-dunya-52301681' term='COVID'>
Koronavirüs sadece akciğerlere değil, kalbe ve böbreklere de zarar veriyor
Yeni koronavirüs, akciğerlerdeki minik hava keselerinin iltihapla dolup tıkanmasına ve böylece vücudun oksijensiz kalması sonucu hayati organların iflasına neden olarak ölümle sonuçlanıyor.
Yeni koronavirüs, akciğerlerdeki minik hava keselerinin iltihapla dolup tıkanmasına ve böylece vücudun oksijensiz kalması sonucu hayati organların iflasına neden olarak ölümle sonuçlanıyor.
Ancak Washington Post gazetesi ile Independent'ın internet sitesinde yer alan bir makale, dünyanın farklı ülkelerinden doktorların, virüsün kalpte enflamasyona, akut böbrek hastalığına, nörolojik bozukluğa, kanda pıhtılaşmaya, bağırsak hasarına ve karaciğer sorunlarına da yol açtığını gösteren bulgulara rastladığı bilgisine yer veriyor.
Bu nedenle doktorlar, ağır Covid-19 vakalarının tedavisinin zorlaştığını ve iyileşme sürecinin daha belirsiz hale geldiğini ifade ediyor.
Doktorlar ve araştırmacılar, bunların sadece bağışıklık sisteminin virüse karşı aşırı tepki verip vücuda saldırmasını ifade eden "sitokin fırtınası"na bağlanamayacağını belirtiyor.
ABD'deki Yale Üniversitesi Tıp Fakültesi'nde nefroloji uzmanı Alan Kliger'a göre, Covid-19 nedeniyle hastaneye kaldırılanların yarıya yakınının idrarında kan ve protein bulunması böbreklerin hasar gördüğüne işaret ediyor.
Kliger, daha ürkütücü olan bir başka bulguya da dikkat çekerek, New York ve Vuhan'da yoğun bakıma kaldırılan hastaların yüzde 14 ila 30'unda, böbrek yetmezliği sonucu diyaliz veya sürekli renal değişim tedavisi uygulanması gerektiğini belirtiyor.
New York'taki yoğun bakım servislerinde hastalara diyaliz uygulanması için gönüllü çalışacak kişilere sürekli çağrı yapıldığı, diğer tedavide kullanılan steril sıvı tedarikinde sorun yaşandığını söylüyor.
Kliger, böbrek yetmezliği sorunu yaşayan bu kadar çok hasta olmasının kendisi açısından "yeni bir durum" olduğunu belirterek, bunun nedenini "virüsün böbrek hücrelerine yapışarak onlara saldırmasına" bağlıyor.
Ancak doktorlar ve araştırmacılar, salgının henüz tüm hızıyla devam ettiği bu süreçte, kesin klinik sonuçlara varmak için yeterli veri bulunmadığını söylüyor.
Organ ve dokuların hasar görmesi başka nedenlere de bağlı olabilir: solunum yetmezliği, alınan ilaçlar, yüksek ateş, yoğun bakım servisi stresi ve sitokin fırtınası gibi.
Ancak Kidney International adlı tıp dergisinde Vuhanlı araştırmacıların 9 Nisan'da yayımladığı bir makalede, Covid-19 sonucu ölen 26 hastada yapılan otopsilerin 9'unda akut böbrek hasarına, 7'sininin böbreğinde koronavirüs partiküllerine rastlandığı ifade ediliyor.
BBC News Türkçe tarafından yapılan  numaralı Youtube paylaşımının sonu
Virüs aynı zamanda kalpte de hasara yol açıyor olabilir. Çin ve New York'taki doktorlar, Covid-19 hastalarında, kalp kası iltihabına (miyokardit) ve ani kalp durmasına yol açabilecek ritim bozukluğuna rastladıklarını bildirdi.
Columbia Üniversitesi'nde nörolog ve Amerikan Kalp Vakfı Başkanı Mitchell Elkind, "Solunum bakımından durumları iyiyken, birden kalplerinde orantısız bir sorun çıktığı görülebiliyor" diyor.
Elkind, Çin'de ağır hastaların incelenmesi sonucunda, bunların yüzde 40'ında ritim bozukluğu, yüzde 20'sinde de kalp kasında hasar görüldüğünü ve bunun "virüsün doğrudan etkisi" olabileceğine dair endişelerin dile getirildiğini söylüyor.
Yeni koronavirüs, bulaştığı kişinin hücre yüzeyinde yer alan ACE2 reseptörlerine yapışıyor. Solunum yollarındaki hücrelere saldırdığına dair şüphe olmadığı, ama başka hücrelere de aynı şekilde yapıştığına dair tahminler dile getiriliyor. Örneğin sindirim sisteminde bu reseptörler diğer alanlara göre 100 kat daha fazla olduğundan virüs için önemli bir çoğalma olanağı sunabileceği belirtiliyor.
BBC News Türkçe tarafından yapılan 2 numaralı Youtube paylaşımının sonu
Araştırmacılar Covid-19 hastalarında, bağışıklık sisteminin virüsle mücadele etmek üzere aşırı aktif hale geldiğini ve aşırı miktarda sitokin maddesi salgılamasının birçok organda hasara yol açabileceğini söylüyor.
Sitokin salınım sendromu adı verilen bu durum, bağışıklık sisteminin vücudun kendisine saldırdığı otoimmün hastalıklara sahip kişilerde de rastlanıyor. Bunlara iltihaplı romatizma veya imunoterapi uygulanan bazı kanser hastaları örnek veriliyor.
NYU Langone Tıp Merkezi'nden Jeffrey Weber, bazı Covid-19 hastalarının yoğun bakıma kaldırılması ve suni solunum cihazına bağlanmasının nedenini sitokin fırtınasına bağlıyor.
"Sitokin seviyesi kontrolden çıktığında kötü şeyler olur. Tam bir felakete dönüşebilir" diyor. Bazı hastalarda sitokin fırtınasına rastlanması, diğerlerinde ise görülmemesinin nedeni bilinmiyor; bazı doktorlar genetik faktörlerin rol oynayabileceğini söylüyor.
Sitokin fırtınasını tedavide, imunoterapi gören kanser hastalarında kullanılan bazı ilaçlara başvuruluyor.
Covid-19 hastalarında rastlanan bir başka ilginç semptom da tat ve koku alma hissinde kayıp. İtalya ve başka ülkelerdeki  hastalar incelendiğinde, bazılarında koku alma hissinde kaybın diğer hastalık belirtilerinden önce başladığı tespit edilmiş. Britanya Burun Hastalıkları Derneği başkanı Claire Hopkins, "Koronavirüs, koku almayı sağlayan sinir uçlarına saldırıp işgal ediyor" diyor. Böyle olunca da koku mesajı beyne ulaştırılamıyor.
Hopkins, koku alma duyusu kaybının (anozmi) başlangıçta Covid-19 belirtisi olarak tanınmadığını, zira doktorların solunum yolları sorunlarına yoğunlaştığını ifade ediyor.
Ancak daha sonra yapılan araştırmalarda, hastaların yüzde 60'ında koku ve tat alma duyusunun kayba uğradığı tespit edildi. Bunların dörtte biri, diğer semptomlar ortaya çıkmadan anozminin geliştiğini ifade etmişti. Yani, bu duyu kaybı Covid-19'un ilk belirtisi olarak görülebilir.
Hopkins ayrıca, koku ve tat alma hissini kaybedenlerde, ağır solunum sorunlarına rastlanmadığını söylüyor. Ancak bu hastaların bazılarında kafa karışıklığı, kanda oksijen oranında düşüklük ve bilinç kaybı gibi sonuçlara rastlanması, virüsün burundaki koku sinir uçlarından merkezi sinir sistemine atladığını gösteriyor.
Hopkins, "Farklı kişilerde farklı belirtilerin ortaya çıkma nedenini ise kimse bilmiyor" diyor.
Gözde kızarma
Çin'in Hubei bölgesinde Covid-19 nedeniyle hastanede tedaviye alınan 38 hastanın üçte birinde göz iltihabı (konjektivit) belirtisi olarak göz kızarmasına rastlandığı ifade ediliyor.
Hastaların bir kısmında gözü kaplayan mukoza tabakasında virüse rastlanması, gözlerin, virüsün vücuda giriş noktalarından biri olabileceğini gösteriyor. Sağlık çalışanlarının şeffaf yüz siperlerlikleri kullanmasının bir nedeni de bu.
Virüs sindirim sistemini de etkileyerek ishal ve kusma gibi semptomlara yol açıyor. Covid-19 hastalarının yarısında bu belirtilere rastlandığı belirtiliyor. Bu konuda farkındalık yaratmak için uzmanlar Twitter'da "#NotJustCough" (Sadece Öksürük Değil) etiketiyle bir kampanya başlattı.
Araştırmalar, sindirim sistemi semptomları gösteren hastalarda öksürüğe de rastlandığını, ancak bu belirtilerden birinin diğerinden birkaç gün önce başlayabileceğini gösteriyor.
American Journal of Gastroenterology adlı derginin editörlerinden Brennan Spiegel'e göre, "virüs birden fazla organ sistemine yerleşiyor".
Virüsün karaciğeri de etkilediğini gösteren bulgular var. ABD'de Long Island bölgesinde 59 yaşındaki bir kadın, idrar renginde koyulaşma şikayetiyle hastaneye gidiyor. Bunun akut hepatitten kaynaklandığı tespit ediliyor. Daha sonra hastada gelişen öksürük gibi diğer belirtiler nedeniyle Covid-19 teşhisi konuyor ve karaciğer hasarının nedeni de buna bağlanıyor.
Spiegel, bazıları Çin'de olmak üzere benzer akut viral hepatit örneklerine rastlandığını söylüyor.
Virüsün yol açtığı tehlikelerden biri de bacaklarda ve diğer damarlarda pıhtılaşmaya neden olması. Bu pıhtıların kan dolaşımı ile akciğerlere ulaşması "akciğer embolisi" nedenli ölümlere yol açıyor.
Vuhan'da Covid-19 kaynaklı zatürre ile hastanelik olan 81 hasta incelendiğinde, 20'sinde akciğer embolisi tespit edilmiş, bunların 8'i de bu nedenle hayatını kaybetmişti. Araştırmanın bulguları 9 Nisan'da Journal of Thrombosis and Hemostasis adlı dergide yayımlandı.
New York kentinde bu nedenle birçok Covid-19 hastasında kan inceltici ilaçlar kullanıldığı belirtiliyor. Uzmanlar, bu vakaların sayısının çokluğuna vurgu yaparak bu konuda daha fazla araştırmaya ihtiyaç duyulduğunu söylüyor.
</doc>
<doc docid='bbc_haberler-dunya-52484639' lang='tur' type='mono' source_url='https://www.bbc.co.uk/turkce/haberler-dunya-52484639' term='COVID'>
Tesla CEO'su Elon Musk: Koronavirüs önlemleri faşistlik, özgürlüğümüzü geri verin
Tesla ve SpaceX'in kurucusu Güney Afrikalı girişimci Elon Musk, ABD'de koronavirüs salgınına karşı uygulanan sosyal mesafe ve karantina önlemlerinin Anayasa'ya aykırı ve "faşistçe" olduğunu öne sürerek "Amerikalılara kahrolası özgürlüklerini geri verin" dedi.
Tesla ve SpaceX'in kurucusu Güney Afrikalı girişimci Elon Musk, ABD'de koronavirüs salgınına karşı uygulanan sosyal mesafe ve karantina önlemlerinin Anayasa'ya aykırı ve "faşistçe" olduğunu öne sürerek "Amerikalılara kahrolası özgürlüklerini geri verin" dedi.
Musk, dün CEO'su olduğu elektrikli otomobil üreticisi Tesla'nın gelirlerinin ele alındığı bir toplantıda, "İnsanları anayasal haklarına aykırı olarak zorla evlerine hapsediyorsunuz. Yanlış ve korkunç yollarla insanların özgürlüklerini ellerinden alıyorsunuz. Bu, insanları Amerika'ya getiren ya da Amerika'yı inşa ettiği değerlere aykırı" diye konuştu.
Elon Musk, geçtiğimiz aylarda 33,4 milyon takipçisinin olduğu Twitter'dan yayımladığı mesajlar nedeniyle salgını ciddiye almamak ve yanlış bilgiler paylaşmakla suçlanmıştı.
Çocukların hastalığa karşı bağışıklığı olduğunu savunan Musk, fabrikalarını geç kapattığı için de eleştirilmişti.
38,5 milyar doları aşan servetiyle dünyanın en zengin 22. kişisi olan Elon Musk'ın şirket toplantısından sonra attığı mesajlarda da koronavirüs önlemlerinin kaldırılması çağrısında bulundu ve "İnsanlara özgürlüklerini geri verin. Amerika'yı özgürleştirin" dedi.
Elon Musk, bu mesajlarında Wall Street Journal gazetesinde yer alan ve önlemlerin hayat kurtarmadığı, aksine yerel ekonomileri mahvettiği savunulan bir haberi de paylaştı ve yarından itibaren eyalette mağazalar, restoranlar ve sinema salonlarını yeniden açma kararı alan Teksas Valisi Greg Abbott'un kararını övdü, "Brovo Teksas" dedi.
Musk, bir takipçisinin sorusu üzerine açıklamalarını düzeltti ve "mağazaların ve iş yerlerinin hemen açılması gerektiğini kastetmediğini belirterek "Evet, buraları dikkatli bir şekilde ve uygun önlemlerle açılmalı. Ama insanlar fiilen ev hapsine alınmamalı" dedi.
Facebook CEO'su Mark Zuckerberg ise kendi şirketi içinde düzenlenen benzer bir toplantıda Musk'ınkine zıt görüşler belirtti.
Zuckerberg, "Bazı yerlerin çok erken, hastalığın yayılma hızı asgariye düşürülmeden açılması büyük olasılıkla yeni salgınları beraberinde getirecek, sağlık ve ekonomi açısından kriz ağırlaşacak" dedi.
</doc>
<doc docid='bbc_haberler-dunya-51624167' lang='tur' type='mono' source_url='https://www.bbc.co.uk/turkce/haberler-dunya-51624167' term='COVID'>
Koronavirüs (Covid-19): Binlerce kişinin ölümüne neden olan salgının kaynağı ne?
Binlerce kişinin ölümüne neden olan ve Covid-19 adı verilen koronavirüs hayvanlardan insanlara geçti. Ama nasıl? Bilim insanları salgının kaynağını tespit etmek için zamanla yarışıyor.
Binlerce kişinin ölümüne neden olan ve Covid-19 adı verilen koronavirüs hayvanlardan insanlara geçti. Ama nasıl? Bilim insanları salgının kaynağını tespit etmek için zamanla yarışıyor.
Çin'in bir bölgesinde bir yarasa gökyüzünde süzülüyor ve geçtiği ormanlardan birine dışkısıyla koronavirüsün izini bırakıyor. Ormandaki yaban hayvanlarından biri, muhtemelen yaprakların arasında böcek arayan bir pangolin (karıncayiyen), bu dışkıya ulaşıyor ve enfeksiyonu kapıyor.
Yeni virüs de vahşi yaşam döngüsüne girmiş oluyor. Enfeksiyonu kapan hayvanlardan biri, bir kişi tarafından avlanınca da, hastalık bu kişiye bulaşıyor. Ve virüs yaban hayvanlarının satıldığı pazardaki işçilere bulaşıyor. Küresel boyutlara ulaşacak salgın da böylece doğmuş oluyor.
Bilim insanları, bu senaryoyu doğrulayacak kanıtlara ulaşmaya çalışırken, bir yandan da virüsün bulaştığı yaban hayvanlarını bulmak için çabalıyor.
Londra Hayvanbilimleri Topluluğu'ndan Prof. Andrew Cunningham, olaylar dizisini keşfetmeye çalışmanın "detektiflik hikâyesi gibi" olduğunu söylüyor.
Virüsün ana kaynağının birçok farklı yaban hayvanı olabileceğini belirten Cunningham'ın özellikle üstünde durduğu hayvan ise, koronavirüslerin çeşitlerini bedenlerinde barından yarasalar.
Bilim insanları, hasta bir kişiden aldıkları yeni virüsün genetik kodunu incelediklerinde sonuçlar Çin'deki yarasalara işaret etmişti.
Büyük koloniler halinde hareket eden bu memeliler uzun mesafeler arası uçuyor ve hemen hemen her kıtada bulunuyor. Nadir olarak hastalanan yarasalar, taşıdıkları mikropları uzaklara ve geniş kitlelere yayabiliyor.
Londra UCL üniversitesinden Prof. Kate Jones'a göre uçmanın gerektirdiği enerjiye uyum sağlayan yarasalar, zarar gören DNA'ları da iyileştirme özelliğine sahip. Jones, "Bu da, yarasaların hastalığa yakalanmadan virüslerle mücadele edebilmelerini sağlıyor, ama bu şimdilik sadece bir fikir" diyor.
Virüsün yayılmasında yarasaların davranış tarzlarının etkili olduğu şüphesiz. Nottingham Üniversitesi'nden Prof. Jonathan Ball bunu şöyle açıklıyor:
"Yarasaların yaşam tarzlarını göz önünde bulundurduğunuzda birçok farklı virüse sahip olduklarını düşünebilirsiniz. Memeli oldukları için bazılarında, doğrudan veya başka bir canlı aracılığıyla insanlara bulaştırma ihtimali var."
Pangolin şüphesi
Bu bilinmezin ikinci kısmı da, virüsün Vuhan'daki pazara gidene kadar geçen sürede, hangi hayvanın içinde kuluçka sürecinde olduğunun tespit edilmesi. Şüphelilerden biri pangolin (karıncayiyici).
Karınca yiyen bu hayvan, dünyada kaçakçılığı en çok yapılan memeli olarak biliniyor. Soyları da tükenme tehlikesi altında. Pangolinler, özellikle Asya'da revaçta. Geleneksel Çin ilaçlarının yapımında kullanılıyorlar. Ayrıca etlerini lezzetli bulup gıda olarak tüketen de birçok kesim var.
Pangolinlerde de koronavirüsler bulunuyor. Bazılarının yapısının da insanlara bulaşan bu yeni koronavirüsle çok büyük benzerlikler gösterdiği iddia ediliyor. Dolayısıyla yarasalar ile pangolinler arasında virüs geçişi yaşanmış olabilir mi? Uzmanlar henüz nihai bir sonuca varmaktan kaçınıyor zira pangolinlerle ilgili yürütülen araştırmaların verileri henüz açıklanmadı. Bu da bilgilerin teyit edilmesini şimdilik imkânsız kılıyor.
Prof. Cunningham araştırmada kullanılan pangolinlerin sayısının ve kökenlerinin önemli olduğunu söylüyor:
"Örneğin, vahşi doğadan doğrudan alınan birkaç farklı hayvan mı (ki öyle bir durumda araştırma sonuçları daha anlamlı olur), yoksa sınırları belirli koruma altındaki bir bölgeden alınan hayvanlar mı ya da bir pazardan alınan hayvanlar mı (öyle bir durumda da virüsün kaynağı doğrudan tespit edilmiş olmaz mı)? "
Pangolinler ve yarasa türlerinin de aralarında olduğu birçok hayvan pazarlarda satılıyor. Prof. Cunningham'a göre bu da virüslerin bir türden diğerine rahatlıkla geçmesini sağlıyor:
"Dolayısıyla pazar yerleri mikropların bir yerden diğerine, insanlar dahil geçebilmesi için ideal ortamı yaratıyor."
Vuhan'da salgından sonra kapatılan pazarda yaban hayvanları bölümü de vardı. Bu bölümde, deve, koala ve kuş parçaları dâhil avlanan hayvanlar satılıyordu. Guardian gazetesi pazardaki bir dükkânın envanterinde yavru kurtlar, ağustosböcekleri, akrepler, bambu sıçanları, sincaplar, tilkiler, misk kedileri, kirpiler, semenderler, kaplumbağalar ve timsahlar bulunduğunu yazmıştı.
Yarasalar veya pangolinlerin listelerde bulunup bulunmadığını henüz bilmiyoruz. Ama Çinli yetkililer pazarda hangi hayvanların satıldığını tespit etmek için istihbarat topluyor. Prof. Ball "Böyle bir şeyin tekrar yaşanmaması için hangi hayvanda bulunduğunun tespit edilmesi gerekiyor, bu kadar yayılmasına neden olan risklerin de belirlenmesi gerekiyor" diyor.
Son yıllarda ortaya çıkan virüslerin birçoğu vahşi hayvanlardan geçti. Ebola, HIV, SARS ve şimdi de yeni koronavirüste de durum aynı. Prof. Jones enfeksiyona bağlı salgın hastalıklardaki artışın, insanların da bu tip virüsleri tespit edebilme yeteneklerinin de gelişmesine ve vahşi yaşamla olan ilişkinin güçlenmesine bağlıyor.
Prof Cunningham, risk faktörlerinin anlaşılması durumunda yaban hayvanlarına da zarar vermeden virüsün önlenmesi için adımlar atılabileceğini söylüyor.
Doğal yaşamı koruma aktivistleri, her ne kadar virüsün kaynağı olarak gösterilseler de yarasaların ekosistemin işleyişinde önemli bir rol oynadıklarını ifade ediyor.
Prof Cunningham "Böcek yarasaları, sinek ve tarıma zarar veren canlılar dahil birçok böceği devasa boyutlarda yiyor. Meyve yarasaları da ağaçlara polen yayıyor ve tohumlarının çevreye yayılmasını sağlıyor. Yarasaların 'salgın önleme' adı altında yanıltıcı bir şekilde ıskartaya çıkarılmamaları lazım" uyarısında bulunuyor.
2002-2003 yıllarında görülen SARS salgınında da benzer bir koronavirüs görülmüştü. Yaban hayvanlarının satışına geçici süreyle yasak getirilmişti ama pazarlar yine kısa sürede Çin genelinde, Vietnam'da Güneydoğu Asya'da ortaya çıkmıştı.
Çin yine genelde gıda, kürk ve geleneksel ilaç üretiminde kullanılan yaban hayvanları ve ürünlerinin alım satımını askıya aldı. Bu yasağın kalıcı olabileceğine dair haberler de geliyor.
Binlerce kişinin ölümüne neden olan hastalığın asıl sorumlusunun ne olduğu ve nasıl yayıldığı henüz kesin olarak bilinmese de East Anglia Üniversitesi'nden Prof. Diana Bell şu uyarıda bulunuyor:
"Farklı ülkelerden farklı habitatlardan ve farklı yaşam tarzlarından, sudan ağaçlardan birçok hayvanı bir araya getiriyoruz, hepsini birbirileriyle karıştırıp bir potada eritiyoruz. Artık buna bir son vermeliyiz."
</doc>
<doc docid='bbc_haberler-dunya-52373968' lang='tur' type='mono' source_url='https://www.bbc.co.uk/turkce/haberler-dunya-52373968' term='COVID'>
Contagion (Salgın) filminin danışmanı virolog Dr. Lipkin: Koronavirüsün son salgın olduğunu düşünmüyorum, daha ölümcül virüsler çıkabilir
Koronavirüs salgınıyla beraber en çok izlenen filmler arasında Contagion (Salgın) filmi de yer aldı.
Koronavirüs salgınıyla beraber en çok izlenen filmler arasında Contagion (Salgın) filmi de yer aldı.
Film 2011 yılında gösterime girdi. Asya'da hayvanlardan insanlara geçerek ortaya çıkan ve tüm dünyaya yayılan bir salgını konu edinen filme danışmanlık yapan 67 yaşındaki virolog Profesör Doktor Ian Lipkin, Financial Times gazetesine verdiği röportajda bugünkü durum için "Başımız belada" diyor.
Ian Lipkin, Columbia Üniversitesi Enfeksiyon ve Bağışıklık Merkezi Başkanlığı'nı da yürütüyor. Lipkin'e göre gelecekte benzer ölümcül virüsler yeniden ortaya çıkacak.
Hükümetlerin attığı yanlış adımların koronavirüsün kaygı verici derecede yayılmasında rol oynadığını söyleyen Lipkin, birçok ülkede uygulanan sokağa çıkma tedbirleri ve karantina uygulamalarına atfen "Saklandığımız yerden çıkmak zor olacak" diyor.
Lipkin, Columbia Üniversitesi'ndeki ekibiyle beraber koronavirüsün çıkış sebeplerini, Covid-19 testlerini, hastalığın önlenmesi ve tedavisi için yöntemleri inceliyor.
Çalışmaları sırasında kendisi de Covid-19'a yakalanan Lipkin, çalışmalarına altı hafta ara vermek zorunda kaldığını söylüyor.
Dr. Lipkin, yeni koronavirüs salgınından ilk başta, virüsün ilk görüldüğü Aralık ortası civarında, Çin'deki bağlantıları aracılığıyla haberdar oldu.
Ocak ayı başında Çinli mevkidaşlarına, araştırmalara yardımda bulunmak için virüsün genetik dizilimini yayınlamaları uyarısında bulundu, Lipkin ayrıca Çin'de aralarında Başbakan Li Keqiang'ın da bulunduğu üst düzey Çinli yetkililerle görüştü.
Şubat başında ABD'ye dönen Dr. Lipkin, kendisini karantinaya aldı ama çoktan Covid-19'u kapmıştı.
İş arkadaşları Dr. Lipkin'e hastaneye gitmesi tavsiyesinde bulundu ama Amerikalı virolog evde, bazılarının koronavirüs tedavisinde de işe yaradığını söylediği sıtma ilacı hidrosiklorokin kullanarak kendi kendini tedavi etmeyi tercih etti.
Steven Soderbergh'in yönettiği, senaryosunu Scott Burns'ün yazdığı Contagion'a (Salgın) danışmanlık yapan Dr. Lipkin, film gösterime girdiğinde Amerikan Salgın Hastalıklar Kontrol ve Önleme Merkezi'ne (CDC) başvuruların da büyük oranda arttığını ve filmin birçok kişide salgın hastalıklarla ilgili çalışmalara katılmaya teşvik ettiğini söylüyor.
Ama filmde yetkililerin, şimdiki hükümetlere kıyasla salgınla mücadelede daha hızlı davrandığı görülüyor.
Financial Times'a konuşan Dr. Lipkin "Biz (ABD'de) en başlarda çok yavaş davrandık. İngiltere de öyle. Bu ülkelerdeki halklar bedelini ödedi" dedi ve etkili, hızlı test yapılamaması, artan ölüm rakamlarının yeterince takip edilmemesini de eksiklikler arasında saydı.
Dr. Lipkin'e göre ABD'deki en büyük zorluklardan biri verilen tavsiyelerdeki tutarsızlıklar.
ABD Başkanı Donald Trump tecrit, karantina ve sokağa çıkma kısıtlamaları uygulamalarına karşı çıkıyordu ve Amerikan ekonomisinin Paskalya Bayramı'na kadar yeniden açılacağı sözü veriyordu. Trump ayrıca, ABD'nin üst düzey koronavirüs danışmanı Dr. Anthony Fauci'yi de kovacağı işaretini verse de sonradan geri adım attı.
Profesör Lipkin ise Dr. Fauci'yi 'kahraman' olarak tanımlıyor.
Her ne kadar ABD'de eyaletler kendi bölgelerinde aldıkları kuralları uygulama yetkisine sahip olsalar da Dr. Lipkin'e göre "ulusal liderlik kademesinden de tavsiyelere ihtiyaçları var."
Lipkin, ABD'de birçok televizyon kanalına çıkıp tecrit uygulamalarının uzatılması, çok sayıda sağlık görevlisinin istihdam edilmesi ve ekonomi yeniden açıldığında da temasın azaltılması, takip edilmesi çağrılarında bulunuyordu.
Profesör Lipkin, "Bu işin daha ne kadar yayılacağını hiç kimse bilmiyor. Dünyanın üçte birine de yayılabilir, tüm dünya nüfusuna da yayılabilir. Biz yalnızca rakamlar üzerinden spekülasyonlar yapıyoruz" diyor
Trump'ın virüs için 'Çin virüsü' ifadesini kullanmasına da tepki gösteren Profesör Lipkin, Covid-19 salgınının yabancı düşmanlığını tetiklememesi gerektiği uyarısında da bulunuyor:
"Bunların hiç biri öfke veya milliyetçilik ... ile çözülmeyecek. Bunlar, küresel çözümler gerektiren küresel sorunlar" diyor.
Profesör Lipkin, Çin'deki çalışmaları nedeniyle iki nişan kazanmıştı. Sars salgını döneminde de Çin'e danışmanlık yapan Lipkin'in ülkedeki sağlık çevreleriyle de bağlantıları kuvvetli.
Aşının tedavideki önemine dikkat çeken Profesör Lipkin, hızlandırılmış programlara yeterli çaba gösterilmesi durumunda, genelde aşı gelişiminde görülen 18-24 aylık süreyi beklemeye de gerek olmayabileceğini söylüyor:
"İnsanlar bir yıldan kısa bir sürede geliştirilebileceğini söylüyor, bu çok büyük bir değişim olur." Profesör Lipkin, aşının geliştirilmesi durumunda da gerekli yönetmelikler ve onayların alınmasının da zorlu bir süreç olabileceğini ifade ediyor.
Profesör Lipkin şimdi Çinli araştırmacılar ile, salgının hastalar Vuhan'a ulaşmadan önce de var olup olmadığını anlamak için kan bankalarında süreci geçen kan örnekleriyle antikor testleri yapıyor.
Virüsün hayvan pazarından çıktığına inanan Profesör Lipkin, ilk vakanın görülmesinden önce virüsün hayvandan insana 'defalarca atladığını' düşünüyor.
Mers de Sars da sırasıyla 2012 ve 2003'te hayvanlardan insanlara geçmişti.
Ama Prof. Lipkin'e göre araştırmalarının sonunda hangi bulguları elde ederlerse etsinler, gelecekte daha zararlı virüsler yeniden ortaya çıkabilir. Financial Times röportajında Lipkin "Bunun son salgın olduğunu düşünmüyorum" diyor.
Contagion filmi birçokları için popüler kültürde salgın yaşanacağı kaygılarının bir uyarısı gibiydi.
İzlenme oranları son dönemde artan film bazı psikologlara göre de bugün yaşananları kabullenmek ve anlamak için de faydalı olabiliyor.
Insider.com'a konuşan Medya Psikoloji Araştırma Merkezi'nden Dr. Pamela Rutledge, film için "Yalnız olmadığımızı hissettiriyor. Bu tip hikayelerde bir çözüm olduğu anlaşılıyor. Dolayısıyla kaygılarımızı bir bakıma böyle ifade edebiliriz. Zombi filmleri olsun, ya da Contagion gibi filmler olsun, birçok kaygıyı tetikliyor ama sonunda çözüme kavuşuyor" diyor.
Fielding Graduate University'de de ders veren Dr. Rutledge, ruh sağlığı açısından koronavirüsle mücadele etmenin kolay olmadığını, çünkü tsunami felaketleri ve ya 11 Eylül saldırıları gibi görünenlerin aksine 'görünmez bir tehdit' oluşturduğunu söylüyor.
Tehlikeyi görememenin de durumun kontrol altına alınamadığı kaygısını doğurduğunu ifade eden Dr Rutledge, bu tehdide karşı sosyal mesafe uygulamasının da birçoklarına 'doğal gelmediğini' anlatıyor.
Dr. Rutledge Contagion gibi filmlerin önemine ilişkin de "Filmler şimdi bize sabit bir mevcudiyet sağlıyor. Bir kapanış, son yaratıyor" diyor.
</doc>
<doc docid='bbc_haberler-dunya-52514570' lang='tur' type='mono' source_url='https://www.bbc.co.uk/turkce/haberler-dunya-52514570' term='COVID'>
Times Like These: BBC'nin yıldızlarla kaydettiği Foo Fighters şarkısı bir numaraya yükseldi
Çok sayıda müzisyenin bir araya gelerek yorumladığı Foo Fighters şarkısı Times Like These, İngiltere'de en çok dinlenen şarkılar listesinde ilk sıraya yerleşti.
Çok sayıda müzisyenin bir araya gelerek yorumladığı Foo Fighters şarkısı Times Like These, İngiltere'de en çok dinlenen şarkılar listesinde ilk sıraya yerleşti.
Şarkının bestecisi Dave Grohl'un yanı sıra Dua Lipa, Chris Martin, Sean Paul ve Rita Ora gibi çok sayıda müzisyenin bir arada söylediği şarkının prodüksiyonu BBC Radio 1 ve Stormzy'nin prodüktörü Fraser T Smith tarafından yapıldı.
Şarkının gelirleri Comic Relief ve Children in Need adlı yardım kuruluşlarına bağışlanacak.
Şarkının açılışını söyleyen Dua Lipa, "Videonun son halini görmek çok duygusaldı. Herkesin iyi bir amaç için bir araya gelmesi beni çok mutlu etti" dedi.
Foo Fighters'ın kurucusu ve eski Nirvana davulcusu Dave Grohl, klibin yayınlanmasından sonra BBC'ye gönderdiği mektupta BBC çalışanlarına, kendisine "daha büyük bir şeyin parçası olma şansı verdikleri için" teşekkür etti ve ekledi:
"Menajerim arayıp projeden bahsettiğinde gözlerim doldu. BBC'nin şarkılarımdan birini böylesine önemli bir amaç için seçmesi beni gururlandırdı.
"20 yıl önce bir otel masasında yazdığım bu şarkıyı öğrenmeye ve söylemeye zaman ayıran tüm müthiş şarkıcılara teşekkür ederim.
"Umarım şarkının bu yeni versiyonu insanlara biraz da olsa moral verir, bağışlanacak gelirleri Covid-19'dan etkilenen insanlara derman olur."
Yayınlanmasından 12 saat sonra 5. sıraya yükselen şarkı son bir haftada 66 bin kopya sattı.
YouTube'daki dinlenme sayısı ise kısa süre içinde milyonlara ulaştı.
Bu şarkı Foo Fighters'ın İngiltere'de bir numaraya yükselen ilk şarkısı oldu. 2005'te Best of You şarkısı 5. sıraya yükselmiş, 2003'te Times Like These ise 12. sırada yer almıştı.
Adı, Böylesi Zamanlar anlamına gelen şarkıda "Böylesi zamanlarda yaşamayı tekrar öğrenirsin, böylesi zamanlarda daha fazla verirsin, böylesi zamanlarda sevmeyi tekrar öğrenirsin" gibi sözler yer alıyor.
</doc>
<doc docid='bbc_haberler-dunya-52435568' lang='tur' type='mono' source_url='https://www.bbc.co.uk/turkce/haberler-dunya-52435568' term='COVID'>
Koronavirüs aşısı bulunursa ülkeler arası adil dağıtılacak mı, yoksa 'aşı milliyetçiliği' mi yaşanacak?
Koronavirüs salgınına karşı aşı geliştirme çalışmaları birçok ülkede devam ederken İngiltere'de Pazar günü yayımlanan Observer gazetesi, başarılı olduğu tespit edilen aşının dünya genelinde nasıl 'adil bir şekilde' paylaştırılacağını sorguluyor.
Koronavirüs salgınına karşı aşı geliştirme çalışmaları birçok ülkede devam ederken İngiltere'de Pazar günü yayımlanan Observer gazetesi, başarılı olduğu tespit edilen aşının dünya genelinde nasıl 'adil bir şekilde' paylaştırılacağını sorguluyor.
"'Aşı milliyetçiliği'nin yeni ilaç için çatışmayı tetikleyebileceği kaygıları var" başlıklı, Michael Savage imzalı haberde, uzmanların aşı dağıtımının ülkeler arası adil yapılmayacağına ilişkin endişeleri aktarılıyor.
Endonezyalı yetkililer, 2006 yılı Aralık ayında, kuş gribi numunelerini teslim etmeleri talep edildiğinde 'üretilecek aşıdan faydalanacaklarının garantisi verilmeden' numuneleri de teslim etmeyi reddetmişti.
Avustralya hükümeti, 2009 yılındaki domuz gribi salgınında, bir aşı üreticisine ülke dışına tedarikleri başlatmadan önce ülke içindeki talebin karşılanması talimatını vermişti.
Kasım 2009'da domuz gribi için aşılama süreci başladığında zengin ülkeleri önce kendi ihtiyaçlarını güvenceye almasından sonra Dünya Sağlık Örgütü (WHO) yetkilileri aşı tedarikiyle ilgili ileride 'felaket yaşanabileceği' kaygısını dile getirmişti.
Observer gazetesine konuşan dönemin WHO aşı araştırma birimi başkanı Marie-Paule Kiey, "Pandemi daha ciddi olsaydı, işler çok daha kötüye gidebilirdi, aşının dağıtımında adaleti sağlamak daha zor olurdu. Hükümetler ellerindeki aşıları paylaşmaya daha az meyilli olurdu" dedi.
Gazetenin haberinde bu kaygılara ilişkin haberinde şu ifadeler var:
"Koronavirüs krizinden çıkışın az sayıdaki gerçek çözümlerinden birinin aşı olduğu görülüyor ve 'aşı milliyetçiliğinin' artacağına dair de kaygılar giderek artıyor.
"Bir aşının geliştirilmesi, test edilmesi ve kitlesel üretime geçilmesi adımları olağanüstü zor bir süreç ama bunların dağıtımıyla ilgili siyasi ve etik kararlar ise başka bir zorluk yaratıyor.
"İngiltere dahil hükümetler, sıranın önünde kimin olacağıyla ilgili sorgulanıyor. Aşı nasıl paylaşılacak? Kim karar verecek? Tedarikler en yüksek teklifi verene göre mi dağıtılacak? Zengin ülkeler şimdiden başarılı olması muhtemel aşıları satın almaya başladı mı? Hükümetlerin, kendi ülkelerinde üretilen aşılara el koymalarına engel olunabilecek mi?"
Uzmanlara göre koronavirüse karşı bir aşının geliştirilebilmesi en az bir yılı bulacak ve aşının dağıtımı için sıra oluşmaya başlayacak.
Ebola aşısının geliştirilmesinde çalışan ekibin üyelerinden Kanadalı Steven Jones, "Doğrusu, bunun için belirlenen bir süreç yok" diyor.
Cuma günü, Fransa Cumhurbaşkanı Emmanuel Macron, Almanya Başbakanı Angela Merkel dahil dünya liderleri, Melinda Gates gibi yardımseverler, vakıf başkanları ve endüstrinin önde gelen isimleri, WHO'un 'her türlü tedavi yönteminin ve aşının dünya genelinde adil dağıtılması' girişimine destek çıktıklarını söyledi.
Ama bu girişimde ABD, Çin, Rusya ve Hindistan yoktu.
Koronavirüs krizinde uluslararası işbirliğinin sağlanmasının önemine vurgu yapılan haberde Welcome Trust'ın aşı birimi başkanı Charlie Weller'in de şu sözlerine yer veriliyor:
"Herkesin erişimine açık olacak milyarlarca dozdan bahsediyoruz. Bunun nasıl yapılacağına ilişkin bir yol haritamız yok. Bu tartışmaların çoğunun çözümleri aranıyor."
Aşıların adil dağılımına yardım etme amacı güden kuruluşlar var. Bunlardan biri Gavi. Gavi, yoksul ülkelerin aşıya erişimin sağlamak için kampanya yürütüyor. İngiltere'nin fonlarına destek verdiği Epidemi Hazırlık İnovasyonu Koalisyonu (CEPI) da bu kuruluşlar arasında.
Ama küresel işbirliğinin merkezi bir yerden idare edilebileceğine dair kuşkuları olanlar da var.
Observer'a konuşan İngiltere Sağlık Bakanlığı'nın bağışıklık birimi eski başkanı David Salisbury şu yorumu yapıyor:
"Dünya Sağlık Örgütü'nün (WHO), Donald Trump'a, istediği aşılardan yalnızca onda birini alabileceğini söylediğini düşünebiliyor musunuz? Tabi ki, kimin Amerika'nın ihtiyacı olan miktarlarda aşı üretebileceğine bakacak ve hiçbir aşının ülkenin dışına gönderilmesine izin vermeyecek. Bu yaşanacak."
Ebola aşısını geliştiren ekibin Kanadalı üyesi Jones da kötümser:
"WHO, liderlik rolü üstlenmeye çalışabilir ama çok zor bir durumdalar. Ahlaki ve etik yönetmelikler uygulamaya çalışabilirler."
İngiliz bakanlar da, İngiltere'de geliştirilebilecek aşıdan öncelikli olarak İngiltere'nin faydalanması gerektiği konusunda baskı görüyor.
İngiltere Sağlık Bakanı Matt Hancock, "İngiltere'nin dünya genelinde yürütülen çabalara hem katkıda bulunduğundan, hem de bu çabalardan faydalandığından emin olmak için uğraştıklarını' söyledi.
Observer gazetesi ülkelerin nasıl bir pozisyonda olabileceklerine ilişki şunları yazıyor:
"Bazı devletlerin tedariki sağlamak için 'önceden satın alma anlaşmaları' yapmaya çalışmaları, muhtemel aşı üreticilerine, ürünlerinin başarılı olma ihtimaline karşı ödeme yapmaları kaçınılmaz.
"Bu tip anlaşmalar araştırma fonlarına yarıyor. Ama bu fonların, ortaya çıkan ürünlerin adil dağıtımına nasıl bir etki yarattığını denetleme sistemi ise yok.
"Maalesef aşı için sıraya girmek de kaçınılmaz. Milyonlar yerine milyarlarca doz üretim yapmak da başka bir zorluk yaratıyor.
"Welcome Trust'ın aşı birimi başkanı Weller geçen haftaki brifinginde 'Covid-19 aşısının erişime açılmasından en az bir yıl sonra, küresel çaptaki milyarlarca doz talebin karşılanması için yeterli tedarik sağlanamayacak' diyor."
Gazeteye konuşan GSK (GlaxoSmithKline) ilaç şirketinin aşı biriminin baş tıbbi yetkilisi Thomas Breuer de karamsar.
Şirketi, büyük miktarlarda üretim sağlayabilmek için Sanofi eczacılık firmasıyla çalışıyor.
Breuer'in tedarikle ilgili yorumu şöyle:
"Farz edin GSK-Sanofi yaklaşımı başarılı oldu, bu bile dünya nüfusunun bir yılda ihtiyacı olacak miktarın %20'sini karşılamaya yetmeyecek. Bir ya da iki yıl içinde dünya nüfusunun taleplerini karşılamak istiyorsak çok daha geniş kapsamlı çözümler bulunmalı. Tek başına bir şirket yeterli olamaz."
Diğer yandan ülkelerin siyasi bir çekişmeye girebileceği endişeleri de var.
İngiltere Sağlık Bakanlığı'nın bağışıklık biriminin eski başkanı Salisbury aşı üretecek şirketler ile ülkeler arasındaki ilişkilere dair, "Çok olağanüstü sayıda müşterileri olacak ve çoğu da milyonlarca dolar, euro ve pound akıtacak" diyor.
Bazı uzmanlar da aşının adil dağılımına ilişkin uluslararası anlaşmaların önemine dikkat çekiyor.
Britanya Eczacılık Endüstrisi Derneği Başkanı Richard Torbett, "Hükümet, dağılımla ilgili prensipleri şimdi konuşmalı. Kavgasını edeceğimiz şeyin ortaya çıkmasını beklemeyelim" çağrısında bulunuyor.
Torbett ayrıca, kimin neyi ne kadar elde edeceğine ilişkin kararın da üreticilere bırakılmayacağını söylüyor ve "Onlar, 'biz küresel erişimi maksimize etmek istiyoruz' noktasından işe başlayacaklar" diyor.
Aşılarla ilgili ihracat yasakları da bir kaygı konusu. Observer'a konuşan Torbett "Küresel liderlerin bu tarz bir tavrı benimsemelerinin gerçekten çok büyük bir hata olacağı" görüşünde.
Birçok farklı küresel kaynaktan elde edilebilecek farklı aşı ihtiyaçlarının uluslararası işbirliğini de güçlendireceğini savunan Torbett, "Her ülke kendisi için adil bir pay isteyecektir" diyor.
Bazı ülkelerin bireysel hareket etmeye ve kendilerini düşünmeye meyilli olabileceğini ifade eden Weller ise bunun nihai olarak tehlikesinin herkesin üzerinde gölge oluşturacağını şu sözlerle dile getiriyor:
"Covid kontrol edilemediği sürece herkes için her yerde bir tehdit oluşturacak."
</doc>
<doc docid='bbc_haberler-dunya-52145250' lang='tur' type='mono' source_url='https://www.bbc.co.uk/turkce/haberler-dunya-52145250' term='COVID'>
Koronavirüs: Covid-19 teşhisiyle hastaneye kaldırılanlar hastalığı nasıl yendiler?
İngiltere'de koronavirüs yüzünden hayatını kaybedenlerin sayısı 3 bine yaklaştı; diğer yandan virüse maruz kalan çok sayıda kişi ise iyileşti.
İngiltere'de koronavirüs yüzünden hayatını kaybedenlerin sayısı 3 bine yaklaştı; diğer yandan virüse maruz kalan çok sayıda kişi ise iyileşti.
Kimileri çok hafif belirtilerle hastalığı atlatırken kimileri için süreç çok daha zor geçiyor.
Covid-19 hastalığına yakalandıktan sonra hastaneye kaldırılan üç kişi yaşadıklarını BBC'ye anlattı.
Farklı evrelerden geçseler de bu üç kişi de şu an evlerinde izolasyon altında iyileşiyorlar.
Kent şehrinden 39 yaşındaki Karen Mannering, koronavirüse yakalandığında dördüncü çocuğuna altı aylık hamileydi.
Mart ayının ortasından itibaren sürekli bir öksürük ve ateşle mücadele etse de hastane çalışanları Karen'ı getirmekten kaçınıyordu. Ancak hastalığının 11'inci günü bu durum değişti.
Karen, "999'u aradım ve nefes alışverişim o kadar kötü duyuldu ki ambulans birkaç dakika içinde evimize geldi. O kadar az bir şekilde hava ciğerlerime gidiyordu ki bana hemen oksijen bağladılar." diyor.
Covid-19 teşhisi konan Karen'ın iki ciğerinde de zatürre tespit edildi.
Bir hastane odasında bir hafta boyunca izole edilen Karen, o günleri şöyle anlatıyor:
"Kimsenin beni gelip görmesine izin verilmiyordu. Çok yalnız ve karanlık zamanlardı. İki ya da üç gün boyunca yatağa bağlı kaldım. Tuvalete bile gidemiyordum. Eğer çarşafları değiştirmeleri gerekirse beni çeviriyorlardı.
"Nefes almakta zorlandığım zaman yardım çağırmak için bir düğmeye basıyordum; sonra da sağlık çalışanlarının koruyucu giysilerini giyerek bana yardıma gelmelerini bekliyordum. Ailemin beni sakinleştirmesi için sürekli telefondaydım. Ölmekten korkuyordum ve ailem kendilerini en kötüsüne hazırladıklarını söylüyordu. Her bir nefes için savaşıyordum; hem kendi hayatım hem de bebeğimin hayatı için."
Karen, hastaneden çıktıktan sonra yüzüne vuran temiz havayı unutamadığını söylüyor.
Karen, şimdi ailenin diğer üyelerinden uzakta bir odada karantina altında, gün geçtikçe daha da güçleniyor ancak aylarca sürebileceği kuru bir öksürükten muzdarip.
Sheffield şehrinde yaşayan 26 yaşındaki Jessie Clark, beş yıl önce bir böbrek hastalığı geçirdiği ve bir böbreği alındığı için bu virüse yakalandığı takdire zorluk çekebileceğini tahmin ediyordu.
Öksürmeye ve nefessiz kalmaya başladığında korktu; birkaç gün içinde yürümekte bile zorlanıyordu.
Jessie Clark, nefes almakta zorluk çekmeye başladığında hastaneye kaldırıldı; "Bütün vücudum dayak yemişim gibi ağrıyordu" diyor.
Nişanlısı Jessie'yi acile götürdü; Jessie o günleri şöyle anlatıyor:
"Yalnız kalkmaktan çok korkuyordum ancak bir yandan da birinin bana yardım etmesini o kadar çok istiyordum ki. Yüzüme yeşil bir maske, burnuma da garip bir kablo takıldı. Sadece Covid-19 hastalarının kaldığı bir birime götürüldüm; sosyal mesafeye uyuluyordu.
"Covid-19 testi yapılmadı ancak doktorum büyük ihtimalle virüsü kaptığımı söyledi. Daha önce hiç nefes sorunu yaşamamıştım. Bir an nefesim mi kesilecek yoksa yaşadığım virüsten ötürü bu durum normal mi bilememek korkutucuydu."
Jessie beş gün sonra hastaneden taburcu edildi; ancak halen yürümekte zorluk çekiyor ve günde 18 saat uyuyor. Halen öksürse de daha rahat nefes alıyor.
64 yaşındaki Stewart Boyle koronavirüsü birkaç hafta önceki koro çalışmalarından birinden aldığına emin.
Her ne kadar sosyal mesafe kurallarına uysalar da birkaç gün içinde çok sayıda kişide grip benzeri belirtilerin ortaya çıktığını söyleyen Stewart'ın sağlığı 10 gün içinde kötüleşmeye başlamış:
"İlk başlarda hafifti. Ancak bir süre sonra merdivenleri çıkarken yaşlı bir adam gibi tıslamaya başladım. Sonra da hiç egzersiz yapamaz oldum. Virüs akciğerlerime saldırıyordu ve geri savaşacak gücüm yoktu."
Stewart'ın ailesi 111'i aradı ve Stewart hastaneye kaldırıldı:
"Bir film gibiydi. Tekerlekli sandalye ile kırmızı bir bölgeye alındım ve birçok test yapıldı. Koronavirüsü kaptığımı düşündükleri için oksijen bağladılar. Bazı anlar karanlık bir yerden sadece birkaç nefes uzaktaydım; belki de zamanım geldi diye düşündüm. Ancak yaşamak istedim."
Stewart, ciğerlerine verilen oksijenin hastalığa karşı savaşması için güç verdiğini söylüyor: "Hastane çalışanları inanılmazdı; ancak ellerinden gelen tek şey senin virüse karşı savaşmanı sağlamak. Herhangi bir aşı ya da sihirli bir formül yok; sizin kendi direnciniz sizi kurtarıyor."
Stewart, cumartesi günü hastaneden çıktı; şimdi evde bol bol su içerek iyileşmeye çalışıyor.
Korosu ise Zoom üzerinden Stewart'a özel şarkı söyleyerek destek olmaya çalışıyor.
</doc>
<doc docid='bbc_haberler-dunya-52554141' lang='tur' type='mono' source_url='https://www.bbc.co.uk/turkce/haberler-dunya-52554141' term='COVID'>
Koronavirüs - ABD 'büyük ilerleme kaydedildiği' için Covid-19 görev gücünü sonlandırmayı planlıyor
ABD Başkan Yardımcısı Mike Pence, koronavirüse karşı mücadelede gösterdikleri 'büyük ilerleme' nedeniyle görev gücünü sonlandırmayı planladıklarını söyledi. ABD Başkanı Donald Trump da iş yerlerinin güvenli bir şekilde yeniden açılabilmesi için 'yeni bir grup oluşturulacağını' ifade etti.
ABD Başkan Yardımcısı Mike Pence, koronavirüse karşı mücadelede gösterdikleri 'büyük ilerleme' nedeniyle görev gücünü sonlandırmayı planladıklarını söyledi. ABD Başkanı Donald Trump da iş yerlerinin güvenli bir şekilde yeniden açılabilmesi için 'yeni bir grup oluşturulacağını' ifade etti.
Pence'e göre bu ay sonu veya Haziran başından itibaren özel görev gücü görevini tamamlayarak koronavirüsle mücadeleyi diğer devlet kurumlarına bırakabilir.
Ülkede günlük yeni vaka sayısı 20 binin, günlük ölüm sayısı ise binin üzerinde.
ABD'deki sağlık yetkilileri, önlemlerin gevşetilmesi ve iş yerlerinin yeniden açılmasıyla birlikte sayıların artabileceğinden endişe ediyor.
Pence, Salı günü gazetecilere verdiği brifingde bir soru üzerine ülke olarak 'çok büyük ilerleme kaydettiklerini' söyledi. Beyaz Saray basın sözcüsü Kayleigh McEnany de daha sonra Twitter hesabından Donald Trump'ın 'iş yerlerinin güvenli şekilde yeniden açılabilmesi için veri-güdümlü çalışmaya devam edeceğini' söyledi.
Trump da Azirona'da bir maske üreticisi fabrikaya yaptığı ziyaret sırasında gazetecilere "Mike Pence ve görev gücü çok iyi iş yaptı ama şimdi daha farklı bir yönteme bakıyoruz, bu yöntem güvenlik ve açılma. Bunun için muhtemelen başka bir grup oluşturacağız" dedi.
Trump, "Şimdi güvenlik ve iş yerlerinin yeniden açılmasından oluşan farklı bir kombinasyonumuz var. Dolayısıyla farklı bir yöntem" diye devam etti.
Trump, bunun 'görevin tamamlandığı anlamına mı geldiği' sorusuna "Hayır, kesinlikle böyle diyemem" yanıtını verdi.
Beyaz Saray'ın Covid-19 uzmanları Dr Deborah Birx ve Dr Anthony Fauci'nin izlenecek yeni yöntemde katkıları olup olmayacağı sorusuna ise Trump "Evet dahil olacaklar, diğer doktorlar ve bu alandaki diğer uzmanlar da dahil olacak" sözleriyle cevapladı.
ABD'de görülen koronavirüs vaka sayısı 1.23 milyon, toplam can kaybı da 71.855.
</doc>
<doc docid='bbc_haberler-dunya-52524840' lang='tur' type='mono' source_url='https://www.bbc.co.uk/turkce/haberler-dunya-52524840' term='COVID'>
ABD Dışişleri Bakanı Pompeo: Virüsün laboratuvar kaynaklı olduğu konusunda çok büyük kanıt var
ABD Dışişleri Bakanı Mike Pompeo, katıldığı bir televizyon programında, koronavirüs salgınının Çin'de bir laboratuvar kaynaklı yayıldığı iddiasını tekrarladı ve "Nereden çıktığı konusunda çok büyük kanıt var" dedi.
ABD Dışişleri Bakanı Mike Pompeo, katıldığı bir televizyon programında, koronavirüs salgınının Çin'de bir laboratuvar kaynaklı yayıldığı iddiasını tekrarladı ve "Nereden çıktığı konusunda çok büyük kanıt var" dedi.
ABC televizyonunda konuşan Pompeo, delil özelindeki sorulara açıklık getirmedi.
ABD Başkanı Donald Trump da salgının kaynağının Vuhan Viroloji Enstitüsü olduğunu iddia etmiş ancak "kanıt" ile ilgili sorulara yanıt veremeyeceğini savunmuştu.
ABD Ulusal İstihbarat Direktörlüğü, virüsün kökeni konusundaki farklı ihtimalleri hâlâ değerlendirdiklerini ama Covid-19'un insan eliyle üretilmiş ya da genetiğiyle oynanmış bir virüs olmadığını saptadıklarını kaydetmişti.
Çin de virüsün laboratuvarda üretildiği iddialarını, Beyaz Saray'ın kendi sorunlarından gözleri uzaklaştırmak için bu tür suçlamalara giriştiğini savunarak reddetmişti.
Donald Trump, 1 Mayıs'ta Beyaz Saray'da düzenlediği basın toplantısında, "Virüsün kökeninin Vuhan Viroloji Enstitüsü olduğuna kuvvetle kanaat getirmenizi sağlayan bir kanıt gördünüz mü?" sorusunu "Evet gördüm. Evet gördüm. Ve Dünya Sağlık Örgütü utanmalıdır çünkü Çin'in halkla ilişkiler ajansı gibi davranıyorlar" diye yanıtladı.
Daha sonra bu iddiasına açıklık getirmesi istendiğinde "Size bunu söyleyemem" diye cevap verdi.
ABC televizyonunda yayınlanan "Bu Hafta" isimli programa katılan Pompeo da, iddiaya konu olan delil konusuna açıklık getirmedi.
Bunun yerine Mike Pompeo, Pekin'in standartları düşük laboratuvar işletmek konusunda kötü bir geçmişi olduğunu savundu ve "Çin laboratuvarı nedeniyle dünya ilk kez bir virüsle karşı karşıya kalmıyor" dedi.
Pompeo, virüsün "kaza ile mi, planlı olarak mı yayıldığına" ilişkin soruya ise, "Çin Komünist Partisi'nin işbirliğini reddetmesi nedeniyle" yanıt verilemediğini savundu.
𝗚𝗮𝘇𝗲𝘁𝗲𝗰𝗶: Virüsün kökeninin Vuhan Viroloji Enstitüsü olduğu konusunda emin olmanızı sağlayan şey nedir? 

𝗧𝗿𝘂𝗺𝗽: Bunu size söyleyemem. Bunu söylememe izin verilmiyor. 

bbc.in/2Wa1o6i
BBC News Türkçe tarafından yapılan  numaralı Facebook paylaşımının sonu
BBC Amerikan Dışişleri Bakanlığı Muhabiri Barbara Plett-Usher
ABD istihbarat örgütleri koronavirüs konusunda ilk net açıklamalarını yaptı ve salgının kökeni konusunda, Çin'in koronavirüsü geliştirip bir biyolojik silah olarak dünyaya yaydığı yönündeki komplo teorisini reddetmiş oldu.
Fakat istihbarat örgütlerinin açıklaması virüsün Vuhan'da bulaşıcı hastalıkları araştıran bir laboratuvardan yanlışlıkla sızmış olabileceği tezini reddetmiş değil.
Bu senaryo özellikle ABD Dışişleri Bakanı Mike Pompeo tarafından dile getirilmiş ve Pompeo Çin'in bu laboratuvara yabancı uzmanların girip inceleme yapmasına izin vermesini istemiş, ülkedeki diğer laboratuvarların güvenli olup olmadığını sorgulamıştı.
Çin hükümeti ise bu tür iddiaların tamamen temelsiz olduğunu ve hiç yoktan üretildiğini söylüyor.
Salgının kökeni konusundaki iddialar ve karşı iddialar Çin'in salgınla ilgili tutumu konusundaki propaganda savaşının parçası. Fakat aynı zamanda Amerikan yönetiminin, Çin'in salgının çıkışıyla ilgili daha fazla bilgi paylaşmaması karşısındaki tepkisini de yansıtıyor.
</doc>
<doc docid='bbc_haberler-dunya-51943651' lang='tur' type='mono' source_url='https://www.bbc.co.uk/turkce/haberler-dunya-51943651' term='COVID'>
Koronavirüs ne kadar dayanıklı, yüzeylerde ne kadar kalıyor?
ABD'de Ulusal Sağlık Enstitüsü koronavirüsün havada, plastik ve çelik yüzeylerde ne kadar kaldığını tespit etmeyi amaçlayan bir araştırma yapıldı.
ABD'de Ulusal Sağlık Enstitüsü koronavirüsün havada, plastik ve çelik yüzeylerde ne kadar kaldığını tespit etmeyi amaçlayan bir araştırma yapıldı.
Bulguları, tıp dergisi New England Journal of Medicine'da yayımlanan araştırmada yeni virüsün dayanıklılık süreleri, 2002'deki SARS (Şiddetli Akut Solunum Yolu Sendromu) salgınına yol açan SARS-CoV-1 virüsünün canlı kalma süreleriyle kıyaslandı. Bu araştırmaya göre yeni koronavirüs…
Bu çalışmaya göre koronavirüsün havada canlı kalma süresi de 3 saate kadar çıkabiliyor.
Araştırmayı BBC Türkçe'ye değerlendiren St Andrews Üniversitesi'nden enfeksiyon hastalıkları ve viroloji uzmanı Dr. Müge Çevik ise, araştırmanın sonuçlarını irdelerken öncelikle bunun deneysel ortamda yapılan bir araştırma olduğunu hatırlatarak yöntemlerini de dikkate almak gerektiğine dikkat çekti ve ''Bu araştırma tamamen laboratuvar koşullarında, nem ve ısı koşulları ayarlanarak, hem COVID-19 virüsünün hem de diğer bir koronavirüsün plastik, bakir, çelik ve karton üzerinde kalış suresini hesap etmiş. Havada kalma suresini ise aerosolize ederek (parçacıklarına ayırıp spreyleştirmek) oluşturmuşlar'' dedi.
Dr. Çevik, şöyle devam etti:
''Aerosol üreten prosedürler, klinikte bronkoskopi (bronşlara, akciğerlerdeki hava yollarına bakma işlemi) ya da entübasyon (solunum cihazına bağlamak) gibi, damlacıkların havaya sıçramasına yol açan ve müdahale edilen, örneğin akciğerden numune alınan prosedürlerdir. Yani bu deneysel çalışma koronavirüsün normal şartlarda havada asılı kaldığını değil bronkoskopi koşullarını gösterir.
''Şimdiye kadar edindiğimiz bu bilimsel bilgiler ışığında önceden de bildiğimiz gibi COVID-19 temelde damlacık yolu ile bulasan bir virüstür. Aynı zamanda bu araştırmada diğer yüzeylerde uzun süreler kalması rivayetlerinin tersine saatler içinde virüsün bulaşma özelliğini yitirdiğini görüyoruz. Bu da ellerin yıkanmasının bu virüsten korunmada en etkili yöntem olduğunu gösteriyor.''
Raporu yazan uzmanlar, "Test edilen koşullarda SARS-CoV-2 (koronavirüs) ile SARS-CoV-1'in canlı kalma süreleri benzerlik gösteriyor" dedi.
Koronavirüsler, hayvanlarda yaygın olan bir virüs grubu. Bu virüsler nadiren hayvanlardan insanlara geçebiliyor. Uzmanlara göre virüsün yüzeylerde canlı kalma süresi birkaç saatten bir haftayı aşkın bir süreye kadar değişiyor.
Geçen ay The Journal of Hospital Infection'da yayımlanan bir araştırmada, SARS gibi insanlara bulaşan koronavirüslerin, dezenfekte edilmeyen metal, cam ve plastik gibi yüzeylerde 9 güne kadar canlı kalabileceği belirtildi.
Dünya Sağlık Örgütü'nün salgın hastalıklar uzmanı Dr. Maria Van Kerkhove Pazartesi günü, yeni tip koronavirüsün yüzeylerde ve havada ne kadar canlı kalabildiğine ilişkin araştırmaların devam ettiğini söylemişti.
</doc>
<doc docid='bbc_haberler-dunya-52485122' lang='tur' type='mono' source_url='https://www.bbc.co.uk/turkce/haberler-dunya-52485122' term='COVID'>
Koronavirüs: Vahşi hayvanlar daha sessiz bir dünyanın keyfini çıkarıyor
Koronavirüs kısıtlamaları küresel olarak vahşi hayvanlara her zaman yaşayamadıkları nadir bir şans olan hayatlarını 'en az insanla' deneyimleme olanağını sağlıyor.
Koronavirüs kısıtlamaları küresel olarak vahşi hayvanlara her zaman yaşayamadıkları nadir bir şans olan hayatlarını 'en az insanla' deneyimleme olanağını sağlıyor.
Yerleşim yerlerindeki hayvanlar boş sokakları ve yolları keşfediyor, yolda karşılaştıkları insanları keyiflendiriyor.
Bunların pek çoğu eşsiz, benzersiz görüntüler olmasa da, koronavirüs nedeniyle yapılan kısıtlamalar hayvanlara şehirlerimizin daha içlerine girip bir süre kalmak için gereken güveni verdi.
Bazıları doğal koruma alanları ve parkların kendilerine kalmasının keyfini çıkarırken yetkililer ise turistlerin yokluğunda vahşi yaşamda bir artış bildiriyor.
İstanbul Boğazı normalde dünyanın en kalabalık, işlek deniz yollarından biri.
Büyük tankerler, kargo gemileri ve yolcu botları şehri yarıya kesen boğazdan 24 saat geçiş yapılıyor.
Ancak şimdi koronavirüs kısıtlaması nedeniyle trafikte oluşan kesinti ve balıkçıların evlerinde kalmasıyla, yunuslar sularda yüzüp, oynuyor.
Yunusları uzaktan suda yüzerken görmek çok sıra dışı değil. Ancak şehir sakinlerinin paylaştıkları videolarda yunusların çok daha yakın yüzüp kıyıya yaklaşmaktan çekinmedikleri görülüyor.
Geçmişte yunusları fotoğraflayan bir gemi gözlemcisinin AFP'ye dediğine göre "kıyı şeridindeki kontrolsüz balıkçıların dehşeti geçici olarak durduğundan yunuslar" suyun kenarına yaklaşıyor.
İsrail gazetesi Haaretz ''Hayfa sakinleri eve kapanırken yaban domuzları kontrolü ele aldı'' başlığı kullandı.
Şehir sakinleri ''Yaban domuzları salgından önce de Hayfa şehrinde yiyecek bulmak için geziyorlardı fakat insanların yokluğu onları daha da cesaretlendirdi'' diyor.
Bu durum yerel yetkililere Zoom üzerinden genişleyen nüfus hakkında bir toplantı yaptıracak ciddiyete ulaştı.
Hayvanlar hakkında sıkı önlemler alınmasını savunan Yaron Hanan, Reuters'a ''Koronavirüs geçtikten sonra bile yaban domuzlarının her gün, her saat gelmeye alışmış olmalarından korkuyorum'' şeklinde yorum yapıyor.
Yine de bazı hayvanlar önceleri kalabalık, meşgul olan doğal koruma alanlarının veya parkların şimdiki tenhalıklarından memnun.
Arnavutluk'ta ülkenin batı sahil şeridi boyu lagünlerde pembe flamingolar ortaya çıkmaya başladı.
Park yetkilileri sayılarının 3.000'e yükseldiğini söyledi.
Binlerce flamingonun Afrika ve Güney Akdeniz'den uçtuktan sonra çiftleşmek için gittikleri Narta Lagünü'nün suları üzerinde uçtukları görülüyor.
Yakındaki zeytin ağaçları ve deri işleme fabrikalarının suyu kirletmekle suçlanıp kapanması ve 500 metrelik yolların tıkanmasına neden olan trafiğin yokluğu ile kuşlar için sessiz bir ortam yaratıldı.
Vlora koruma alanının başı Nexhip Hysolakoj, çiftlerin lagünün daha iç taraflarına taşındıklarını ve birbirlerine kur yaptıklarını aktardı.
Divjaka Ulusal Park'ında ise 85 çift kıvırcık tüylü pelikan yuva yapıyor. Her zamanki aylık 50.000 turist şu an uzak tutulup, yetkililerin yakın zamanda nüfus artışında patlama yaşamaları için gerekli sessiz ortamı sağlıyorlar.
Tayland'da 30 üyeli bir dugong (Denizineği takımından memeli hayvan) sürüsü, turizmin durduğu Hat Chao Mai Ulusal Park'ında yüzerken kameraya yakalandı.
Dugong aynı zamanda bir denizineği olarak biliniyor, korunmasız, hassas bir tür olarak sınıflanır ve genellikle balık ağları veya su kirliliğine kurban düşerler.
Ulusal park Facebook üzerinden geniş balık ve envai çeşit diğer türün videolarını paylaşıp, burada salgından beri vahşi yaşam konusunda bir canlanma olduğunu kaydediyor.
Bununla birlikte yeni maceraların tadını çıkaran bazı hayvanlar etrafta çok üzün süre kalamıyor.
Birkaç puma Şili'nin Santiago şehir sokaklarında gezerken görüntülendiler. Hayvanlar yakalanıp sonra doğal alanlarına salındılar.
Büyük kedilerden biri apartman kompleksi içinde bulundu.
Şili'nin ulusal hayvancılık ve tarım hizmetleri müdürü Horacio Bórquez, hayvanlar hakkında ''Daha az ses hissedip, yemek bulmak için yeni yerler keşfediyorlar. Bazıları şehirler içinde kayboluyorlar.'' açıklamasını yaptı.
Geçen ay Galler'deki terk edilmiş kasabanın keyfini çıkardılar ve sonra hızlıca kaçtılar. Bazıları hatta bahçe çiçeklerini ve çitleri bile yedi.
Fakat her canlı koronavirüs kısıtlamalarından faydalanmıyor.
Avrupa'da güvercinler açlık riskiyle karşı karşıya, bu durum Almanya'daki hayvan hakları gruplarını harekete geçirdi.
Bunun nedeni hayvanları normal şartlarda besleyen insanların kısıtlama nedeniyle eve kapanmış halde olmaları. Grup, güvercinlerin pek çok şehir için bir sorun olduğunu kabul ederken, yine de acılı bir ölüme terk edilmemeleri gerektiğini belirtiyor.
Krakow, Polonya'da bir hayvanları koruma organizasyonu özellikle terk edilen sürüleri beslemek için dışarı çıkıyor.
</doc>
<doc docid='bbc_haberler-dunya-51763371' lang='tur' type='mono' source_url='https://www.bbc.co.uk/turkce/haberler-dunya-51763371' term='COVID'>
Koronavirüs (Covid-19): Ajax teknik heyetinden üç kişi virüs nedeniyle karantinaya alındı
Hollanda 1. Futbol Ligi (Eredivise) lideri Ajax'ın yardımcı antrenörü Christian Poulsen, kondisyoner Alessandro Schoenmaker ile fizyoterapistlerden biri, koronavirüs şüphesi nedeniyle karantinaya alındı.
Hollanda 1. Futbol Ligi (Eredivise) lideri Ajax'ın yardımcı antrenörü Christian Poulsen, kondisyoner Alessandro Schoenmaker ile fizyoterapistlerden biri, koronavirüs şüphesi nedeniyle karantinaya alındı.
Ajax Sözcüsü Miel Brinkhuis, teknik kadroda yer alan üç ismin, önlem amacıyla eve gönderildiğini açıkladı. Danimarkalı yardımcı antrenör Poulsen ile diğer iki görevli, gerekli testlerin yapılması için 13 Mart'a kadar evlerinde kalacak.
Teknik heyette yer alan üç ismin, geçen hafta katıldıkları bir doğum gününde bulunan bir kişide, koronavirüs saptanması üzerine karantinaya alındıkları bildirildi.
Hollanda medyasına göre, doğum günü partisine katıldıktan birkaç gün sonra  koronavirüs teşhisi konan isim, Danimarkalı eski milli futbolcu Thomas Kahlenbeg.
Kahlenberg'in, Amsterdam yolculuğu sırasında Covid-19 hastalığına yol açan koronavirüsü kaptığı belirtildi.
36 yaşındaki eski milli oyuncu ile temasta bulunan Danimarkalı ligi oyuncuları Martin Ornskov, Kasper Jorgensen ve Patrick da Silva da karantinaya alındı.
Ajax'ın Danimarkalı yardımcı antrenörü Christian Poulsen, kondisyoner Alessandro Schoenmaker ve fizyoterapistin, doğum günü partisinde Kahlenberg ile bir araya gelmesi nedeniyle, kulübün risk almamak için böyle bir karar verdiği açıklandı.
Ajax sözcüsü Brinkhuis, teknik heyetin durumu ile ilgili olarak De Telegraaf gazetesine şunları söyledi:
"Kulüp doktoru, Poulsen, Schoenmaker ve fizyoterapistten, her birkaç saatte bir ateşlerini ölçmelerini istedi. Ateş durumunda koronavirüs testi yapılacak. Şu an henüz şikâyetleri yok. Haftaya Perşembe gününe kadar böyle devam ederse, yeniden kulüpteki çalışmalarına devam edebilecekler."
Ajax Teknik Direktörü Erik ten Hag, iki yardımcısının da karantinaya alınması nedeniyle, Cumartesi günü oynanacak Heerenveen maçına takımını yalnız hazırlayacak.
Ligde averajla lider durumda olan Hollanda'nın köklü kulübü Ajax, hem sahada hem de saha dışında şanssız bir dönem geçiriyor.
UEFA Avrupa Ligi'nde İspanyol ekibi Getafe'ye elenen Amsterdam ekibi, Hollanda Kupası maçında Utrecht'e yenildi. Ajax, geçen hafta da, ligdeki en yakın takipçisi AZ Alkmaar'a karşı puan kaybetti.
Avrupa Parlamentosu da (AP), koronavirüs salgını nedeniyle her ay Fransa'nın Strasbourg kentinde yaptığı toplantıyı iptal etti. AP, salgın riski geçene kadar Brüksel'de toplanacak.
AP Başkanı David Sassoli, Strasbourg yolculuğunun, koronavirüs salgını nedeniyle hem parlamento üyeleri hem de yerel halk için ciddi sağlık riski oluşturduğunu söyledi.
Parlamento, ikinci bir açıklamaya kadar en az 3 hafta dış ziyaretçilere kapatılmıştı.
Belçika Kralı Filip ile Kraliçe Mathilde de, 23-25 Mart tarihleri arasında İtalya'ya yapacakları resmi ziyareti, salgın nedeniyle iptal etti.
</doc>
<doc docid='bbc_haberler-dunya-51973557' lang='tur' type='mono' source_url='https://www.bbc.co.uk/turkce/haberler-dunya-51973557' term='COVID'>
Koronavirüs: Almanya’da yüksek vaka sayısına karşın ölüm oranı neden düşük?
Johns Hopkins Üniversitesi’nin verilerine göre, Almanya’da tespit edilen koronavirüs vaka sayısı toplamda 15 bini geçerken, can kaybı ise 44.
Johns Hopkins Üniversitesi’nin verilerine göre, Almanya’da tespit edilen koronavirüs vaka sayısı toplamda 15 bini geçerken, can kaybı ise 44.
Bu veriler, Almanya’da İtalya, İspanya, ABD ve Fransa gibi diğer gelişmiş ülkelere kıyasla ölüm oranının çok daha düşük olduğunu ortaya koyuyor.
Bu durum gerek Almanya içinde gerekse de dışında tartışma yaratırken, uzmanlar, kesin bir yargıya varmak için henüz çok erken olduğu uyarısı yapsa da ilk değerlendirmelere göre bu durumun arkasında birkaç etken yer alıyor.
Almanya’nın dünyanın en büyük test kapasitesine sahip ülkelerden biri olması nedeniyle çok hızlı bir şekilde fazla sayıda test yapıp yeni vaka tespit edebildiğine dikkat çekiliyor. Ayrıca, Almanya’da şu ana kadar vaka tespit edilenlerin önemli bir kısmı da yüksek riskli olarak nitelendirilen yaş grubunun altında yer alıyor ve bu da iyileşme oranının yükselmesine neden oluyor.
Bununla birlikte, salgının henüz erken aşamalarında olduğu ve ilerleyen zamanlarda tablonun değişebileceği uyarılarını yapanlar da var.
Haftada yaklaşık 160 bin test yapılıyor
Almanya’nın koronavirüsle mücadele çabalarında kilit rol oynayan Robert Koch Enstitüsü’nn Başkanı Prof. Dr. Lothar Wieler, her hafta yaklaşık 160 bin örnek üzerinde test yaptıklarını söyledi.
Bu da günde 22 binden fazla test yapıldığı anlamına geliyor. Koronavirüsle mücadele konusunda örnek gösterilen ülkelerden Güney Kore’de günde yapılan test sayısı 15 bin civarındaydı.
Wieler bu hafta içinde gazetecilere yaptığı açıklamada, “Tüm mesele kapasite. Almanya’nın çok ama çok ciddi bir kapasitesi var. Haftada 160 binden fazla kişi üzerinde de test yapabilir durumdayız ve bu sayıyı önümüzdeki dönemde daha da artırabiliriz” dedi.
Wieler ayrıca, bazı hayvan kliniklerinin koronavirüs testi yapabilen laboratuvarlara dönüştürüleceğini belirterek, ellerindeki test kiti stoklarının da çok iyi durumda olduğunu vurguladı.
Financial Times (FT) gazetesi, konuyla ilgili yayımladığı makalede, çok fazla sayıda test yapılmasının, hiç ya da az semptom gösteren kişilere de Covid-19 teşhisi konularak, uzun vadede ölüm oranının düşük kalmasında etkili olduğuna dikkat çekti.
Tespit edilen vakaların çoğu genç
Ölüm oranının düşük kalmasında etkili olduğu düşünülen bir diğer etken de tespit edilen vakaların yaş grubu.
Robert Koch Enstitüsü’nün verilerine göre, Almanya’da tespit edilen vakaların yüzde 80’ini 60 yaş altı grup oluşturuyor.
Dünya genelinde elde edilen veriler, 60 yaşın üzerinde can kaybı riskinin önemli ölçüde arttığını ve görülen ölümlerin büyük bir kısmının da bu yaşın üstündeki gruplardan geldiğini gösteriyor.
FT’ye konuşan Hanover Üniversitesi Tıp Fakültesi’nden Prof. Dr. Matthias Stoll, Almanya’daki ilk vakaların genellikle diğer ülkelere kayak yapmak gibi nedenlerle tatile gidenlerde görüldüğünü belirtti.
Stoll, “Bu kişileri de ağırlıklı olarak, kayak ya da başka bir fiziki aktivitede bulunabilecek durumda olan 80 yaş altındakiler oluşturuyor. Bu grupla can kaybı oranı nispeten daha düşük” dedi.
Durum her an değişebilir uyarıları
Ancak durumun her an değişebileceği yönünde uyarılar da yapılıyor.
Uzmanlar, hem vaka hem de ölüm oranlarının artabileceği uyarısını yapmayı sürdürüyor.
Almanya da durumun daha da kötüleşmesi olasılığına yönelik tedbirler almaya başlamış durumda. Ülke genelinde yoğun bakım ünitelerinde kapasite ve sağlık çalışanı sayısında artışa gidilirken, hastalıkla mücadelede kritik rol oynayan ekipmanların alımına da hız verildi.
Alman hükümeti geçen hafta içerisinde, 10 bin adet suni solunum cihazı siparişi verdi. Halihazırda hastanelerde 25 bin adet suni solunum cihazı bulunuyor.
Başkent Berlin, ticaret fuarının düzenlendiği alanı Covid-19 hastalarının tedavi göreceği 1000 yataklı bir hastaneye dönüştürmeyi planlıyor.
FT’ye konuyla ilgili bir değerlendirme yapan Heidelberg Üniversite Hastanesi’nin Viroloji Bölüm Başkanı Prof. Dr. Hans-Georg Kräusslich, “Almanya’da salgının henüz nispeten erken aşamalarındayız. Hastalığın tespit edildiği vakaların önemli bir bölümü bu virüsü son bir ya da iki hafta içerisinde kapmış. Önümüzdeki dönemde vaka sayısının daha arttığını ve buna bağlı olarak da ölüm oranının da yükseldiğini göreceğiz” dedi.
</doc>
<doc docid='bbc_haberler-dunya-51866172' lang='tur' type='mono' source_url='https://www.bbc.co.uk/turkce/haberler-dunya-51866172' term='COVID'>
Koronavirüs (Covid-19) salgını sonrası piyasalarda korku ve panik havası: Asya borsaları güne sert düşüşle başladı
Dünya piyasalarında koronavirüs salgınının neden olduğu panik sürüyor. ABD ve İngiltere'de borsaların dün 1987'deki "Kara Pazartesi"den bu yana en büyük günlük kaybı yaşamasının ardından Asya piyasaları da güne sert düşüşle başladı.
Dünya piyasalarında koronavirüs salgınının neden olduğu panik sürüyor. ABD ve İngiltere'de borsaların dün 1987'deki "Kara Pazartesi"den bu yana en büyük günlük kaybı yaşamasının ardından Asya piyasaları da güne sert düşüşle başladı.
Japonya'da Tokyo Borsası'nda Nikkei endeksinin yüzde 7, Güney Kore'de Seul Borsası'nda Kosdaq endeksinin yüzde 8 düşmesinin ardından borsalarda işlemler 20 dakika durduruldu.
Günün ilk saatlerinde borsalarda düşüş oranı Australya'da yüzde 7, Yeni Zelanda'da da yüzde 8 oldu.
Reuters haber ajansına konuşan Sydney merkezli borşa şirketi Commsec'ten James Tao, "Piyasalarda korku ve panik havası var" dedi.
Fransız haber ajansı AFP ise bazı uzmanların, Asya piyasalarındai keskin düşüşte, ABD Başkanı Donald Trump'ın, Tokyo'da bu yaz yapılacak Olimpiyat Oyunları'nın ertelenebileceğini söylemesinin de etkili olmuş olabileceğini düşündüklerini aktardı.
ABD Başkanı Donald Trump'ın koronavirüsle mücadele kapsamında Avrupa'dan ülkesine seyahatleri 30 gün askıya aldığını açıklaması ve Avrupa Merkez Bankası'nın ABD ve İngiltere'nin aksine faiz indirimine gitmemesi sonrası, ABD ve İngiltere'de borsalar dün 1987'den bu yana en kötü günü yaşamıştı.
New York Borsası'nda Dow Jones ve S&P 500 endeksleri yaklaşık yüzde 9,5, Londra Borsası'nda FTSE 100 endeksi ise yüzde 11 düşmüştü.
Paris, Frankfurt ve Madrid borsalarında da düşüş oranı yüzde 12'den fazlaydı.
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs, Antarktika hariç tüm kıtalara ve Türkiye dahil 120'den fazla ülkeye yayıldı.
11 Mart'ta Birleşmiş Milletler'e bağlı Dünya Sağlık Örgütü koronavirüsü "pandemi" (salgın) olarak sınıflandırdı.
İstatistik sitesi Worldometers'a göre 13 Mart Cuma günü itibarıyla dünya çapında koronavirüs görülenlerin sayısı 134 bini aştı, virüsün yol açtığı Covid-19 hastalığı yüzünden ölenlerin sayısı 5 bine yaklaştı.
</doc>
<doc docid='bbc_haberler-dunya-52453004' lang='tur' type='mono' source_url='https://www.bbc.co.uk/turkce/haberler-dunya-52453004' term='COVID'>
Koronavirüs salgınını atlatmaya çalışan İtalya'da 2. aşama tartışmaları: 'Başbakan bir kararnameyle kiminle görüşeceğimize karışamaz'
Avrupa'da koronavirüs salgınından ilk ve en ağır etkilenen ülke olan İtalya'da kısıtlayıcı tedbirlerin 4 Mayıs'tan itibaren gevşetilmesi planının detayları, bireysel hak ve özgürlüklerle ilgili tartışmalara neden oldu.
Avrupa'da koronavirüs salgınından ilk ve en ağır etkilenen ülke olan İtalya'da kısıtlayıcı tedbirlerin 4 Mayıs'tan itibaren gevşetilmesi planının detayları, bireysel hak ve özgürlüklerle ilgili tartışmalara neden oldu.
Başbakan Giuseppe Conte tarafından geçen Pazar akşamı imzalanan başbakanlık kararnamesiyle, 4 Mayıs'tan itibaren bazı tedbirlerin kademeli olarak hafifletilmesi ve sağlık krizinde "2. aşamaya" geçilmesi öngörülüyor.
Başbakanlık kararnamesinde yer alan ve bireylerin hareket özgürlüğünün kapsamını belirleyen düzenleme, Pazar akşamından bu yana ülkenin en çok tartışılan konularından biri haline geldi.
İtalya'da 10 Mart'tan bu yana uygulanan kısıtlayıcı tedbirler kapsamında halen vatandaşların yalnızca iş, sağlık ya da temel ihtiyaçlar için evden çıkmalarına izin veriliyor. Yeni kararnameyle ise 4 Mayıs'tan itibaren bu gerekçelere ek olarak "akraba ziyareti" izni de getiriliyor.
Ancak bu madde bazı kesimlerce, bireyler arasındaki ilişkilerin hiyerarşisini belirleme girişimi olarak yorumlandı ve hak ihlali tartışması başlattı.
Bu kararla, yalnızca ilişkileri hukuki olarak tanınan ya da aralarında kan bağı olan kişilerin görüşmesine izin verileceği gerekçesiyle tepkiler yükseldi.
Başbakan'ın bu kararı açıklarken kullandığı "akraba/soydaş" anlamına gelen "congiunti" sözcüğü İtalyanların internette en çok aradığı ve sosyal medyada üzerine en fazla konuştuğu başlıklar arasına girdi.
Sosyal medyada yapılan yorumlarda, "Yani Noel'de bile görüşmediğim akrabalarımla buluşabileceğim ama yıllardır birlikte olduğum sevgilimle buluşamayacak mıyım?"; "Beşinci göbekten kuzenimle buluşabilirim ama arkadaşımla buluşamam, öyle mi?" gibi tepkiler yer aldı.
Tepkiler üzerine dün akşama doğru Başbakanlık duruma netlik kazandırmak amacıyla yeni bir açıklama yaptı. Bu açıklamada, 4 Mayıs'ta başlayacak 2. aşamada görüşmelerine izin verilecek kişilere evli olmayan çiftlerin de dahil edileceği belirtildi. Ancak bu açıklamada kullanılan ifadeler tartışmayı daha da alevlendirdi.
Başbakanlık, görüşmesine izin verilecek yakınlar arasına "hısım, akraba, eşler, birlikte yaşayanlar, evli olmayan sabit çiftler ve istikrarlı duygusal ilişkiye sahip olanları" da dahil etti.
Başbakan Giuseppe Conte de dün akşam yaptığı açıklamada "Aralarında akrabalık bağı ya da istikrarlı duygusal ilişki olanlar görüşebilecek" dedi.
Bu sözler tartışmayı dindirmek yerine daha da kızıştırdı. Sosyal medyada en çok kullanılan başlıklar arasından "akraba" sözcüğünün yerini "istikrarlı duygusal ilişki" terimi aldı.
Sosyal medya kullanıcıları çoğunlukla ironik mesajlarla, insanlar arasındaki duygusal bağın ne kadar istikrarlı olduğunun nasıl belirleneceğini sorgulamaya başladı. Kimileri de bu ifadenin çok belirsiz olduğunu ve herkesi kapsayabileceği için suiistimal edilebileceğini savundu.
Bu tepki ve tartışmalar bugünkü gazetelerin baş sayfalarında yer aldı. Corriere della Sera'nın başyazısında "istikrarlı duygusal ilişki" kavramının durumu daha da karmaşık hale getirdiği belirtildi. Massimo Gramellini imzalı yazıda, "İstikrarlı duygusal ilişkiler arasında kimimiz çocukluk arkadaşlarını, kimimiz aşıklarını, kimimiz mevcut sevgililerini, kimimizse eski sevgilileri de sayabilir. Ceza yememek için kişisel beyanat belgesine otobiyografimizin tüm detaylarını yazmamız mı gerekecek?" denildi.
La Repubblica da anayasa hukukçusu Michele Ainis'in, "Yasaların net olması gerekir, aksi halde belirsizlik kaynağına dönüşürler" şeklindeki eleştirisine yer verdi.
La Repubblica gazetesine konuşan eski başbakanlardan Matteo Renzi de başbakan Conte'ye karşı çıktı. Halen hükümeti destekleyen Italia Viva partisinin liderliğini yapan Renzi, bir başbakanlık kararnamesiyle insanların özel hayatına karışılmasının anayasaya aykırı olduğunu söyledi.
Matteo Renzi, "Başbakan bir kararnameyle, kiminle görüşeceğimize varıncaya kadar insanların hayatına karışamaz" dedi. Bu gibi konuların başbakanlık kararnamesiyle değil, parlamentoda tartışılacak ve üzerinde değişiklik yapılabilecek bir kanun hükmünde kararnameyle ele alınmasının daha iyi olacağını savundu.
"Özgürlük, sağlıktan daha az değerli değildir" diyen Renzi, eleştirilerini şöyle sürdürdü:
"Özgürlük en üstün değerdir. Polisin bizi durdurup da buluşacağın kişinin sabit sevgilin mi yoksa arada sırada görüştüğün biri mi olduğunu sorabileceği ahlakçı bir devlet değiliz. Ne haddine! Bu delilik!"
</doc>
<doc docid='bbc_haberler-turkiye-51774755' lang='tur' type='mono' source_url='https://www.bbc.co.uk/turkce/haberler-turkiye-51774755' term='COVID'>
Koronavirüs (Covid-19): Sağlık Bakanı Koca yurt dışı dönüşleri için 14 gün kuralını açıkladı
Sağlık Bakanı Fahrettin Koca, koronavirüs için alınan tedbirler kapsamında, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söyledi.
Sağlık Bakanı Fahrettin Koca, koronavirüs için alınan tedbirler kapsamında, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söyledi.
Fahrettin Koca, Pazar akşamı Twitter hesabından yaptığı açıklamada, "Sorumluluk büyük, tedbirler çok basit. Lütfen uyalım" dedi.
Bakan Koca ayrıca Birleşmiş Milletler'e bağlı Dünya Sağlık Örgütü'nün (WHO) Pazar akşamı itibarıyla Covid-19 hastalığına yol açan koronavirüsle ilgili son güncel verilerini paylaştı.
Türkiye'de yetkililer şu ana kadar 1300'den fazla kişi üzerinde yapılan testlerde kimsede koronavirüs görülmediğini açıkladı.
Sağlık Bakanlığı gerekmedikçe yurt dışı seyahatten kaçınılmasını tavsiye ediyor.
Virüse yakalananlarda önce yüksek ateş başlıyor. Ardından kuru öksürük şikayetleri gözleniyor. Bir haftanın sonunda ise nefes darlığı sorunları ortaya çıkıyor.
Çin'de bazı hastaların hastanede uzun süreli tedavi altına alınması gerekmişti. Ancak şu an eldeki bilgiler sadece hastaneye kaldırılan ağır hastaların yaşadıklarıyla sınırlı.
Virüse yakalanıp daha hafif bir şekide atlatan olup olmadığı konusunda detaylı bir bilgi henüz yok.
Koronavirüs orta derece soğuk algınlığından, ölüme varacak semptomlara yol açabiliyor.
WHO, koronavirüs nedeniyle "uluslararası kamu sağlığı acil durumu" ilan etmişti.
</doc>
<doc docid='bbc_haberler-turkiye-51955625' lang='tur' type='mono' source_url='https://www.bbc.co.uk/turkce/haberler-turkiye-51955625' term='COVID'>
Koronavirüs salgını: Hangi aşamadayız, vaka ve ölüm sayısını öngörmek mümkün mü?
18 Mart itibarıyla Dünya Sağlık Örgütü'nün verilerine göre koronavirüs vakalarının sayısı 200 bin, virüsün neden olduğu COVID-19 hastalığı sonucu hayatını kaybedenlerin sayısı 8 bini aştı. Salgında hangi aşamada olduğumuzu BBC Türkçe'ye değerlendiren İngiltere'de St. Andrews Üniversitesi'nde enfeksiyon hastalıkları ve viroloji uzmanı Doktor Müge Çevik ve Stj. Dr. Ali İhsan Nergiz, "18 ay içinde dünya nüfusunun çoğunun enfekte olacağını ve 80 milyon kişinin hayatını kaybedebileceğini hesaplayanlar var" diyor.
18 Mart itibarıyla Dünya Sağlık Örgütü'nün verilerine göre koronavirüs vakalarının sayısı 200 bin, virüsün neden olduğu COVID-19 hastalığı sonucu hayatını kaybedenlerin sayısı 8 bini aştı. Salgında hangi aşamada olduğumuzu BBC Türkçe'ye değerlendiren İngiltere'de St. Andrews Üniversitesi'nde enfeksiyon hastalıkları ve viroloji uzmanı Doktor Müge Çevik ve Stj. Dr. Ali İhsan Nergiz, "18 ay içinde dünya nüfusunun çoğunun enfekte olacağını ve 80 milyon kişinin hayatını kaybedebileceğini hesaplayanlar var" diyor.
"Önümüzdeki yıllarda 10 milyondan fazla insanın ölümüne neden olabilecek bir şey ortaya çıkarsa bu bir savaştan çok daha hızlı yayılabilen bir virüs olur" görüşünü dile getiren Bill Gates, "Bir sonraki salgın için hazır değiliz" başlıklı TED konuşmasında şöyle devam etmişti:
"Salgın hastalıkları durdurabilecek bir sisteme çok az yatırım yaptık. Hazırlanmanın başarısızlığı bir sonraki salgının Ebola'dan daha tahrip edici olmasına çarpıcı bir şekilde olanak sağlayacaktır."
Bugün ise tüm dünyayı etkileyen bir salgınla karşı karşıyayız.
Damlacık yolu ile yayılabilen bir virüsün nasıl küresel bir salgına sebep olabileceğini dünya nüfusunun üçte birini etkileyen, zamanın en ölümcül pandemisi 1918 İspanyol gribine bakarak anlayabiliriz.
İlk kez ABD'nin New Mexico eyaletinde tespit edilen İspanyol gribi, Türkiye dahil olmak üzere tüm dünya ülkelerini etkisi altına aldı.
18 ay içerisinde 500 milyon insanı enfekte ederken, tahmini olarak 50 ile 100 milyon arası insanın ölümüne sebep oldu.
18 Mart itibariyle, COVID-19 tüm dünyada 200 bin insana bulaşmış ve 8 bin kişinin ölümüne sebep olmuş durumda.
Üstelik yapılan modelleme çalışmaları daha salgının zirve noktasında dahi olmadığını gösteriyor.
Türkiye'de ise 18 Mart itibariyle 191 vaka ve 2 ölüm bildirilmiş durumda.
Kuluçka süresi üzerinden baktığımızda bu sayılar mevcut durumu değil, en azından iki hafta öncesinde başlayan enfeksiyonları göstermektedir.
Tayvan Hastalık Kontrol Merkezi, son 3 günde yaptığı basın açıklamalarında 4-13 Mart tarihlerinde Türkiye'de bulunan on beş kişilik seyahat grubundan dokuz kişinin pozitif sonuç aldığını duyurdu.
Bu kişilere virüs bulaşının Türkiye'de seyahat ederken gerçekleşmiş olması kuvvetle muhtemel.
Bir ülkenin vaka ihraç etmeye başlaması ve ölüm vakaları bildirmesi, ortalama 4-6 hafta öncesinde toplum içerisinde bir bulaşın sürdüğünü ve tespit edilemeyenler de dahil yüzlerce, belki binlerce vakanın olduğuna işaret etmektedir.
Peki modelleme çalışmaları bu durumu öngörüyor muydu? Ve ne yazık ki cevabımız evet.
Örneğin, salgının başında Wuhan şehri ve ardından tüm Çin kapılarını dünyaya kapatmış olsa da modelleme çalışmaları, 23 Ocak öncesinde ortalama 60 bin kişinin Wuhan'dan havayolu ile Çin dışına çıktığını gösteriyor. Bu kişiler arasında 900 kadar yolcunun koronavirüs ile enfekte olmuş olduğunu göz önüne alırsak, tüm dünyaya yayılan bu vakalar mevcut salgının boyutunda büyük öneme sahip.
Aynı çalışma, uluslararası hava trafiğini göze alarak, Hong Kong, Singapur, Japonya ve Güney Kore'nin ve sonrasında Amerika, Fransa, Almanya ve İtalya'nın ilk etkilenecek ülkelerden olacağını gösterdi. Bu ilk projeksiyonlar güncel durumla tamamen örtüşmekte.
Çoğu modellemede risk kategorisinde yer almayan ülkelerden birisi ise İran'dı.
19 Şubat tarihinde İran, beklenmedik bir şekilde, koronavirüs hastalığı kaynaklı iki ölüm bildirdi.
İran'da sayılar artış gösterirken, komşu ülkelerde de İran seyahat öyküsü olan vakalar bildirilmeye başladı. Salgının sadece 5. gününde (23 Şubat) 43 vaka ve 8 ölüm bildirilmişti.
İran örneğine bakarsak, yapılan modelleme çalışması 23 Şubat tarihinde İran'da neredeyse 4 bine yakın vaka olabileceğini gösterdi. İlerleyen süreçte sadece 2 hafta içinde, kısıtlı test imkanlarına rağmen, vaka sayısının 4,000'i aştığını izledik.
Aynı çalışmada Türkiye, İran'la arasındaki hava ve kara trafiği nedeniyle en riskli ülke olarak belirlenmişti.
Türkiye 23 Şubat tarihinde İran ile olan sınırlarını kapattı. Ancak modelleme çalışmalarına bakarak İran içerisinde bu tarihten önce bir aydır süren bir salgın olduğunu söyleyebiliriz. Bu sebeple, o dönemde yeterli test yapılmadığını da göz önüne alarak, 23 Şubat öncesinde Türkiye'ye giriş yapan ancak tespit edilememiş vakaların bulunma ihtimali çok yüksek.
Dünyadaki veriler, salgının başında her vakanın ortalama 2.5-3 kişiyi enfekte ettiğini söylüyor.
Her bir vakanın bir ay içerisinde yaklaşık 300-400 kişiyi enfekte edebileceğini tahmin edebiliriz. Buradan yola çıkarak önümüzdeki 18 ay içerisinde önlemler dahi alınsa bile dünya nüfusunun yarısından fazlasının enfekte olacağı ve neredeyse 80 milyon ölüme sebep olacağı tahmin ediliyor.
İngiltere'nin virüs politikasını yönlendiren modellemelerden en önemlisi hafta başında Imperial College of London araştırmacıları tarafından yayınlandı.
İngiliz medyasında da hararetle tartışılan, etkili önlemlerle dahi İngiltere'de ölüm sayısının 250.000 üzerinde olacağını öne sürüyor.
Bu rapor en katı önlemlerin (okullarin kapanmasi ve etkinliklerin iptali gibi) dahi, aşılar kullanılabilir bilir hale gelene kadar (ortalama 18 ay) yürürlükte kalması gerektiğini bildiriyor.
Karantina kaldırıldığında ve okullar açıldığında yeterli düzeyde toplum bağışıklığı sağlanamamışsa, ikinci bir salgın dalgası gerçekleşmesi ihtimali ise oldukça yüksek.
O yüzden en fazla tartışılan stratejilerden birisi sağlık sisteminin yoğunluğunu gözlemleyerek yapılabilecek kontrollü izolasyon ve karantina.
Hangi stratejinin ne ölçüde etkili ya da etkisiz olacağını ilerleyen haftalarda göreceğiz.
Şimdilik gözlemlediğimiz örnekler önümüzde çok zor bir döneme girdiğimize ve her ülkenin sağlık sisteminin büyük bir baskı altında olacağına işaret ediyor.
Nitekim enfekte olan her 5 kişiden 1inin hastaneye yatması gerektiğini ve her 10 kişiden 1inin yoğun bakıma ihtiyaç duyacağını düşünürsek, sağlık sisteminin hızlı bir şekilde gelecek olan bu hasta yoğunluğuna hazır hale getirilmesi gerekmektedir.
16 Mart tarihli Dünya Sağlık Örgütü basın açıklamasında Genel Direktör Dr. Tedros su ifadeleri kullandı "Okulları kapatma, spor organizasyonlarını iptal etme ve toplanmaları engelleme gibi sosyal mesafelendirme önlemlerinde de hızlı bir artış oldu.
Fakat aynı artışı COVID19 mücadelesinin omurgası olan test, izolasyon ve temas takibinde görmedik.
"Salgını önlemenin en etkili yolu salgın zincirini kırmaktır. Bunun için mutlaka test etmeniz ve izolasyon gerçekleştirmeniz gerekir. ''Bir yangınla gözünüz kapalı mücadele edemezsiniz ve bu pandemiyi kimin hasta olduğunu bilmeden durdurmayız.''
Bu salgından en fazla etkilenecek olan gruplardan birisi ise şüphesiz salgın mücadelesinin ön cephesinde hayat mücadelesi veren sağlık çalışanları.
Sağlık çalışanlarının sağlığının korunması için kişisel koruyucu ekipmanlarının temini ve test kapasitesinin hızlı bir şekilde arttırılması gerekmektedir.
Her ülkenin salgın seyri kendine özgü özellikler barındırdığı için Çin, İtalya, İran, Almanya veya İngiltere ile yapılacak kıyaslamalar bundan sonra pek bir sonuç vermeyecektir.
Her ülkenin kendi gerçekliğine ve koşullarına uygun bir strateji belirlemesi ve gerekli önlemleri titizlikle, daha da geç kalmadan uygun zamanda alması gerekmektedir.
* Dr. Müge Çevik,  İngiltere St Andrews Üniversitesi'nde enfeksiyon hastalıkları ve viroloji alanında araştırmacı doktor.
** Stj. Dr. Ali İhsan Nergiz, İstanbul Üniversitesi-Cerrahpaşa, Cerrahpaşa Tıp Fakültesi.
</doc>
<doc docid='bbc_haberler-dunya-51814080' lang='tur' type='mono' source_url='https://www.bbc.co.uk/turkce/haberler-dunya-51814080' term='COVID'>
Koronavirüs: Seyahat kısıtlamaları borsaları vurdu, Borsa İstanbul'da da düşüş oldu
ABD Başkanı Donald Trump'ın, koronavirüsün yayılmasını önlemek amacıyla Avrupa anakarasından ülkeye seyahatleri kısıtlamasından sonra, hem Avrupa hem de ABD borsalarında önemli düşüşler oldu. Türkiye'de dün ilk vakanın ilanıyla Borsa İstanbul'da da yüzde 4,3 düşüş gözlendi.
ABD Başkanı Donald Trump'ın, koronavirüsün yayılmasını önlemek amacıyla Avrupa anakarasından ülkeye seyahatleri kısıtlamasından sonra, hem Avrupa hem de ABD borsalarında önemli düşüşler oldu. Türkiye'de dün ilk vakanın ilanıyla Borsa İstanbul'da da yüzde 4,3 düşüş gözlendi.
ABD'de ise sabah saatlerinde hem S&P 500 endeksi hem de Dow Jones endeksinde yüzde 7 düşüş olunca bu hafta ikinci kez alış ve satışlar 15 dakikalığına otomatik olarak durdu.
Dün de Dow Jones endeksinde 1500 puan, bir başka deyişle yüzde 5,8'lik düşüş olmuştu.
Günün ilk yarısında yüzde 5,7 düşüş ile Londra Borsası FTSE 100 endeksi, son yedi yılın en büyük düşüşünü kaydetti.
Londra Borsası'nda en büyük düşüşler seyahat şirketlerinde görüldü. Havayolu şirketleri grubu IAG'ın hisseleri yüzde 9 düşerken, Tui'de yüzde 10'luk kayıp oldu.
Daha önce de Asya piyasalarında büyük düşüşler oldu, Tokyo Borsası Nikkei 225 endeksi yüzde 4,4 kayıpla kapandı.
Asya'da, Hong Kong Borsası yüzde 3,6, Şangay Borsası da yüzde 1,9 düşüşle kapandı.
Petrol fiyatları da yüzde 4 düştü ve Brent ham petrolünün fiyatı 34,34 dolar oldu.
Dün gece 7.859 dolardan işlem gören kripto para birimi Bitcoin de yüzde 15'lik düşüşle bugün 6.600 dolara indi.
Koronavirüsün etkileri Borsa İstanbul'da da kendisini gösterdi.
Borsa İstanbul'da BIST 100 endeksi, günün ilk yarısında yüzde 4,36 azalışla 96.565,07 puana indi.
Endeks, Çarşamba akşamı yüzde 0.10 değer kaybıyla 100 bin 966 puanla günü tamamlamıştı.
İlaç firmalarında tüketimin artacağı beklentisiyle yüzde 19'a yakın yükseliş kaydedilirken, maçların seyircisiz oynanması riskinin artması nedeniyle spor kulüplerinin hisselerinde yüzde 10'a yaklaşan düşüşler gözlendi.
Alımların arttığı gıda ve perakende sektörü hisselerinde ise artış kaydedildi.
Düşüşler, ABD Başkanı Trump'ın 26 Avrupa ülkesinden ABD'ye girişleri, cuma gününden itibaren 30 günlüğüne durdurmasının ardından geldi.
Trump, Oval Ofis'ten yaptığı açıklamada, kısıtlamaların İngiltere için geçerli olmadığını söyledi.
Trump, hastalanan, karantina altında olan ya da hasta yakınlarına bakan ABD'li çalışanlar için bazı mali yardım önlemleri de açıkladı.
Aynı zamanda, ABD Hazine Bakanlığı etkilenen belli sektörler ve şahısların vergi borçlarını ceza ya da faiz almadan erteleyecek.
Ayrıca hükümet, salgınan etkilenen küçük firmalara sermaye ve likidite yardımı da yapacak.
Mood's Analytics'en kıdemli ekonomi uzmanı Katrina Ell "Virüsün kendisi değil ama virüs kaynaklı korku ve paniğin ekonomik davranışı değiştirmesi zararlı olabilir ve küresel ekonomiyi daha karanlık bir yola sokabilir" dedi.
</doc>
<doc docid='bbc_haberler-dunya-51697021' lang='tur' type='mono' source_url='https://www.bbc.co.uk/turkce/haberler-dunya-51697021' term='COVID'>
Koronavirüs (Covid-19): 50'yi aşkın ülkede vaka sayısı 85 bini, ölü sayısı 2900'ü aştı
Dünya Sağlık Örgütü (WHO) koronavirüsün 50'yi aşkın ülkeye yayıldığını, vaka sayısının 85 bin 400'ü, ölü sayısının ise 2900'ü aştığını açıkladı.
Dünya Sağlık Örgütü (WHO) koronavirüsün 50'yi aşkın ülkeye yayıldığını, vaka sayısının 85 bin 400'ü, ölü sayısının ise 2900'ü aştığını açıkladı.
Dünyada en fazla ziyaretçi çeken Paris'teki Louvre Müzesi, Pazar günü kapalı kaldı. Müze çalışanlarının bağlı olduğu sendika temsilcisi, müze personelinin koronavirüs nedeniyle endişeli olduğunu ve "neredeyse oybirliğiyle" müzeyi kapalı tutma kararı aldığını açıkladı.
Koronavirüs vakalarının ve ölümlerin çoğu Çin'de. Burada vaka sayısı 80 bine yaklaştı, ölü sayısı ise 2879 oldu.
En son kaydedilen 35 ölüm arasında iki de doktorun bulunduğu bildirildi. Virüs bulaşanların yüzde 52'sinin iyileştiği duyuruldu.
Çin'in ardından 3.730'e ulaşan vaka sayısı Güney Kore başı çekiyor. Burada şimdiye dek 21 ölüm kayda geçti. En fazla vakanın tespit edildiği Daegu kentinin dezenfekte edilmesi için askerler Cumartesi günü göreve çağrıldı.
Başkent Seul'da, Daeugu kentinde virüsün yayılmasındaki sorumluluklarından dolayı bir tarikat lideri ve 11 üyesi hakkında "cinayet" suçlaması ile soruşturma açılması için savcılığa çağrıda bulunuldu.
Tarikatın lideri Lee Man-hee Mesih olduğunu iddia ediyor. Tarikat üyesi 230 bin kişinin taramadan geçirildiği ve 9 bine yakın kişide koronavirüs belirtileri görüldüğü belirtildi.
Avrupa'da koronavirüs yayılıyor
Avrupa'da koronavirüsün şu ana kadar en yaygın görüldüğü ülke olan İtalya'da vaka sayısı 1700'e, virusten kaynaklı ölü sayısı ise 29'a ulaştı.
Ülkede özellikle turizm sektörünün krizden olumsuz etkilendiği belirtiliyor. Birçok ülkenin İtalya'ya yönelik seyahat uyarıları yapmasının ardından turistik rezervasyonların büyük oranda iptal edildiği, bazı bölgelerde iptal oranlarının Mart ayında yüzde 90'a vardığı haberleri geliyor.
İngiltere'de Pazar günü 12 yeni koronavirüs vakası açıklandı. Böylece toplam vaka sayısı 35'e yükseldi. Bu vakalar arasında daha önce yurtdışına hiç çıkmamış kişiler de bulunuyor.
Fransa'da Pazar günü itibariyle vaka sayısı 100'e yükseldi, iki kişi de virus nedeniyle öldü.
Virüsün yayılmasını önlemek için kapalı mekanda 5 binden fazla kişinin katıldığı etkinlikler yasaklandı.
Louvre Müzesi, koronavirüsle ilgili bir toplantı için müzeyi Pazar günü kapattı.
Hollanda'da koronavirüslü hasta sayısı üç gün içinde 11'e yükseldi. Gorinchem'deki Beatrix Hastanesi, koronavirüs salgını nedeniyle karantina altına alındı. Belçika'da ise koronavirüs teşhisi konan hasta sayısı 2'ye yükseldi.
Washington eyaletinde olağanüstü hal ilanı
ABD'de toplam vaka sayısı 71 olarak açıklandı. California, Oregon ve kuzey batıdaki Washington eyaletinde yurt dışı ile bağlantılı olmayan üç vaka tespit edildi.
Washington'da bir hasta Cumartesi günü virüsten ilk ölüm olarak kayda geçti. Eyalette koronavirüs nedeniyle olağanüstü hal ilan edildi.
New York Times gazetesi, Washington'da iki vaka üzerine inceleme yapan araştırma görevlilerinin, koronavirüsün eyalette üç haftadır yayılıyor olması ve 1500'e yakın kişiye bulaşmış olması ihtimalini dile getirdiklerini yazdı.
İran'da resmi sayılar 978 vaka ve 54 ölü şeklinde güncellendi.  Ancak sağlık görevlileri, bu rakamların çok daha yüksek olduğunu açıklamıştı.
Koronavirus endişesi nedeniyle son bir haftada küresel piyasalar yüzde 11 değer kaybetti.
Bunun 2008 krizi sonrasındaki en büyük değer kaybı olduğu belirtiliyor.
Londra'daki FTSE 100 endeksinde hisselerin değer kaybının 250 milyar doları aştı.
Çin'de virüsün yayılmasına karşı tedbir olarak fabrikaların kapalı olması veya düşük kapasite  çalışması nedeniyle, ekonominin önemli göstergelerinden biri olan Satın Alma Menajerleri Endeksi (PMI) son 12 yılın en düşük seviyesine düştü.
NASA'nın uzaydan çektiği fotoğralarda ülkedeki nitrojen oksit seviyesinin büyük ölçüde azaldığı tespit edildi.
</doc>
<doc docid='bbc_haberler-dunya-51896652' lang='tur' type='mono' source_url='https://www.bbc.co.uk/turkce/haberler-dunya-51896652' term='COVID'>
Evde karantina uygulaması: 'Hastanede belge imzaladım, evde karantinada kalmak şartıyla taburcu edildim'
Fransa seyahati sonrası 5 Mart'ta Türkiye'ye dönen Ebrari, seyahatinden iki gün sonra rahatsızlandığını ve 7 Mart'ta Haydarpaşa Numune Hastanesi Acil servisine gittiğini söylüyor.
Fransa seyahati sonrası 5 Mart'ta Türkiye'ye dönen Ebrari, seyahatinden iki gün sonra rahatsızlandığını ve 7 Mart'ta Haydarpaşa Numune Hastanesi Acil servisine gittiğini söylüyor.
Ebrari bir gece hastanenin karantinasında kaldığını ve korona dâhil bazı testler yapıldıktan sonra 14 gün evden çıkmamak şartıyla taburcu edildiğini anlatıyor:
"Ciddi bir ağrı, halsizlik, boğaz ağrısı, öksürük ve burun tıkanıklığı yaşamaya başlayınca Haydarpaşa Numune Hastanesi'ne gittim. Ben söylemeden kendileri, 'Yurtdışına çıktınız mı son günlerde diye' sordu. 'Evet' dediğim gibi hemen beni ortak alandan çıkarıp farklı bir kapıdan, kullanılmayan bir bölüme aldılar. Hemen maske verdiler. Benle ilgilenen görevlilere özel giysiler, maskeler ve gözlükler getirildi."
"O gece sabaha kadar karantinada kaldım. Bir kere tuvalet ihtiyacım için ördek verdiler. Kan testi ve ciğer filmi çektiler. Korona testi için ağızdan burundan örnekler aldılar. Ciğer ve kan test sonuçları sabaha kadar çıktı ama esas belirleyici testler bunlar değil. Bunlar şüpheyi güçlendirici ya da azaltıcı testlermiş. Asıl test ağız burundan alınan örneklerin sonuçlarıydı. Bunun gelmesi 3 gün sürdü."
Ebrari, sabah saatlerinde akciğer ve kan testlerinin sonucu gelmesinden sonra kendisine 'karantina belgesi' imzalatılarak taburcu edildiğini anlatıyor:
"Ciğer ve kan testlerinde korona ile ilgili bir emareye rastlanmadı. Hastanede kalmak istemiyordum, doktorların da o yönde bir önerisi olmadı ve beni tuttukları ortam da pek uygun değildi. Bana bir karantina belgesi imzalattılar. O belgeyi imzalayarak; 14 gün boyunca belgede belirttiğim evde kalacağımı, kimseyle görüşmeyeceğimi, zorunlu olduğu halde maskeli olacağımı taahhüt ettim."
Ebrari'nin imzaladığı belgede, evde karantina kurallarını ihlal ettiğinin tespit edilmesi halinde 2 aydan 1 yıla kadar hapis cezası alacağı belirtiliyor.
Söz konusu cezaya gerekçe olarak Türk Ceza Kanunu'nun "Bulaşıcı hastalıklara ilişkin tedbirlere aykırı davranma" başlıklı 195. Maddesi gösteriliyor.
Evde karantina belgesinde şu ifadeler yer alıyor:
"TCK'nın "Bulaşıcı hastalıklara ilişkin tedbirlere aykırı davranma" başlıklı 195. Maddesinde yer alan "Bulaşıcı hastalıklardan birine yakalanmış veya bu hastalıklardan ölmüş kimsenin bulunduğu yerin karantina altına alınmasına dair yetkili makamlarca alınan tedbirlere uymayan kişi, iki yıldan bir yıla kadar hapis cezası ile cezalandırılır" hükümleri kapsamında hakkında Cumhuriyet Başsavcılığına suç duyurusunda bulunulacağı hususunda tarafıma bilgilendirme yapılmıştır."
"BU BİLGİLENDİRME SONRASINDA EVDE İZLEM UYGULAMASINI KABUL EDİYORUM. EVDE İZLEME İLİŞKİN TALİMATLARA UYACAĞIMI TAAHHÜT EDERİM. AKSİ DURUMDA EVDE İZLEMİN SONLANDIRILARAK YETKİLİLERCE BELİRLENECEK YERDE (hastane, çadır, vb) İZOLASYON UYGULAMASINI AÇIKÇA BEYAN VE KABUL EDİYORUM."
Ebrari bu belgeyi imzaladıktan sonra evine dönerek kendisini izole ettiğini ve hastanede kendisiyle ilgilenen bir doktorun gün aşırı kendisini arayarak durumuyla ilgili bilgi aldığını anlatıyor:
"Eve döndükten sonra da benimle çok ilgilendiler, her şeyi anlattılar. Kendimi hiç ilgisiz, alakasız hissetmedim. Korona sonucuyla ilgili olarak ben henüz sormamışken, 'Henüz sonuç gelmedi' diyerek bilgilendirme yaptılar. Korona testinin negatif olduğu sonucu bana üç gün sonra, evimde izole haldeyken ulaştı."
Benim ilk günden beri hiç ateşim yoktu. Kendileri de ateşim olmadığı için sonucu negatif beklemelerine rağmen gayet üstüne düştüler ve prosedürleri eksiksiz yerine getirdiler. Sağlık görevlileri gereğini yaptı ve sanırım ilk şüpheli vakaları bendim. Karantina bölümünde tek kişiydim. Korona durumuna karşı bir hazırlık yapılmıştı ama görevliler benimle birlikte ilk defa giyindi, malzemeler yeni getirildi, bölüm yeni kurulmuştu."
Ebrari, 5 Mart'ta Paris'ten Türkiye'ye dönüşünde havalimanında her yolcunun ateşinin ölçüldüğünü söylüyor:
"Türkiye'ye döndüğümde havalimanı girişinde kontrolden geçtim. Alnıma bir alet tuttular, ateşim 36 dereceydi. Sonra 'Tamam çıkabilirsiniz' dediler. Fransa'ya girerken böyle bir kontrol yoktu. Ama Türkiye girişlerde bu kontrole başlamıştı."
Döndüğü günden hastaneye başvurduğu güne kadar ise kendince tedbiri elden bırakmamak adına bazı önlemler aldığını anlatıyor:
"Bu iki gün zaten sadece oğlumla Kaz Dağları'nda her zaman maskeli olarak görüştüm. Sonra yavaştan boğaz ağrısı hissetmeye başlayınca İstanbul'da evde tek başıma kalmaya karar verdim. Kendi özel arabamla İstanbul'a geldim."
"Hastalık belirtileri başlayana ve karantinaya girene kadar tedbirsiz davranmış olsaydım bu süreçte kendimi yiyip bitirebilirdim. Gerçekten ortada hiçbir şey yokken dahi tedbirli davranmak çok önemli. Bunun rahatlığını çok iyi yaşadım. Test sonucumu kimseye en ufak bir bulaştırma durumum olmadığından emin olarak bekledim."
"O yüzden yurtdışından gelenler başta olmak üzere tüm yurttaşların her zaman bu onumuzdaki birkaç haftalık süreç içinde ihtimal binde bir olsa dahi tedbirleri elinden bırakmamayı çok önemsemeleri gerektiğini düşünüyorum."
Korona testinin sonucunu beklediği ve o sırada evde yalnız kalarak geçirdiği günleri ise şöyle anlatıyor:
"Ben birkaç çok yakın arkadaşım dışında kimseye bir şey söylemedim, ailemin dahi haberi olmadı. Virüsten şüphelenmiyordum ama içimden 'Gayet tabi olabilir, Paris'te bağışıklığım çok düştü' diyerek olabilme ihtimalini de hep aklımda tuttum. Evden çıkmadığım süre içinde zor zorlandığım iki gün sadece birkaç yardım için yanıma geldi."
Ebrari, sonucu negatif çıktığı için 'artık özgür olduğunu' söylüyor ancak yine de zorunlu olmadıkça kimseyle görüşmeyeceğini ifade ediyor.
Ebrari, annesi HDP Milletvekili Hüda Kaya ile birlikte Şubat sonu Mart başına denk gelen Paris ziyaretinde belediye başkanları, politikacılar ve bürokratlarla da görüştüğünü ve Paris'te henüz alarm havası olmadığını söylüyor:
"Henüz Avrupa'da ilk vakalar gerçekleşiyordu. Kendimizce tedbirliydik tabii. Selamlaşmalarda, el temizliğinde, olabildiğince bir yerlere temas etmeme gibi kendimizce tedbirli olduk. Ki o zamanlar tedbirli olma gibi bir hava yoktu Fransa'da. Herkes gayet rahattı."
"Bir kaç kalabalık etkinlik ortamında bulundum. Belediye Başkanları, politikacılar ve bürokratlarla da görüştük. Onlar da gayet rahattı. Sokakta da herkes olabildiğince gayet rahattı. Sanıyorum Mart'ın ilk haftasında etkinliklerle ve müzelerle ilgili tedbirler başladı. Bence geç kalınmış tedbirlerdi."
Ebrari "Türkiye'nin diğer ülkelere nazaran bu krizin yürütülmesinde başarılı olduğu yönler olsa bile alınan tedbirlerin tam zamanında, yeterli ve kapsamlı olmadığın" söylüyor.
Ebrari "Türkiye de pek çok tedbirde geç kaldı. Testler bugüne kadar çok kısıtlı bir şekilde yapıldı. Hem talimatlar hem de imkânlar yetersizdi. Cuma namazları gibi yaşlı yurttaşlarımızın daha çok akın ettiği kalabalık ortamlarla ilgili tedbir alınmadı." diye konuştu.
CNN Türk'ün haberine göre Sağlık Bakanlığı kaynaklarından edinilen bilgiler koronavirüs testi yapabilen 6 viroloji laboratuvar olduğuna işaret ediyor.
Habere göre, bazı haberlere konu olan ve sosyal medyada bahsedilen 25 hastane ise koronavirüs şüphesinin tespiti halinde hastaların gözetim altında tutulacağı hastaneler olarak seçildi.
Sağlık Bakanlığı tarafından belirlenen bu hastanelerde yatak kapasitesinin belli bir oranı olası koronavirüs hastaları için ayrıldı.
Diyanet İşleri Başkanlığı Din İşleri Yüksek Kurulu ise, yeni tip koronavirüs salgınının görüldüğü ülkelerde yaşayan ve yüksek risk grubunda bulunan Müslümanların, mazeretli sayılacağından cuma namazı yerine evlerinde öğle namazını kılabileceğini bildirmişti.
</doc>
<doc docid='bbc_haberler-dunya-52362109' lang='tur' type='mono' source_url='https://www.bbc.co.uk/turkce/haberler-dunya-52362109' term='COVID'>
Koronavirüs: Liglerin ertelenmesiyle futbolcuların çoğu 'depresyona girdi'
Uluslararası Profesyonel Futbolcular Birliği'nin (Fifpro) araştırmasına göre, Covid-19 salgınıyla liglerin ertelenmesi üzerine depresyon belirtileri gösteren futbolcuların sayısında artış yaşandı.
Uluslararası Profesyonel Futbolcular Birliği'nin (Fifpro) araştırmasına göre, Covid-19 salgınıyla liglerin ertelenmesi üzerine depresyon belirtileri gösteren futbolcuların sayısında artış yaşandı.
Koronavirüsün futbolcular ve liglere uzun dönem etkisine ilişkin endişeler nedeniyle bazı oyuncularda giderek artan ciddi kaygı bozuklukları da görüldüğü belirtildi.
Guardian gazetesinin haberine göre Fifpro anketi, 22 Mart - 14 Nisan tarihleri arasında 1.602 profesyonel futbolcunun katılımıyla yaptı.
Araştırma, 468 kadın oyuncudan %22'sinin, 1.134 erkek oyuncudan da %13'ünün sürekli depresyon belirtileri gösterdiğini ortaya koydu.
Kadın sporcuların %18'inde, erkek sporcuların da %16'sında kaygı bozuklukları görüldü.
Ankete 16 ülkeden profesyonel futbolcular katıldı.
Fifpro'nun Aralık-Ocak arasında 307 futbolcuyla yaptığı benzer bir ankette, kadın futbolcuların %11'inde, erkek futbolcuların da %6'sında depresyon belirtileri görüldüğü sonucu çıkmıştı.
Araştırma kadın sporcular arasında kaygı bozukluklularının erkeklere kıyasla daha fazla görüldüğünü ortaya koydu.
Fifpro, futbol kariyerlerinin geleceğiyle ilgili kaygılananlar arasında depresyon belirtilerinin daha sık yaşandığını ifade etti.
Kariyerlerinin zirvesinde de olsalar, mali açıdan herhangi bir sıkıntıları olmasa da, sözleşmeleri genellikle iki yıllık oluyor, bu nedenle Covid-19 salgınıyla sezona ara verilmiş olması birçok futbolcunun gelecekle ilgili kaygılanmasına yol açıyor.
Mali kaygıların yanı sıra futbolcuların özel hayatları da depresyona neden olabiliyor.
Ankete katılan erkek futbolcuların yaş ortalaması 26, kadın futbolcuların yaş ortalaması da 23'tü.
Birçoğu yalnız başlarına yabancı ülkelerde, ailelerinden uzak yaşıyor.
Covid-19 nedeniyle yaşanan belirsizlik birçok iş alanında çalışanlar gibi futbolcuların da ruh sağlığını olumsuz etkiliyor.
Guardian'ın haberine göre Fifpro Baş Sağlık Yetkilisi Dr. Vincent Gouttebarge, "Futbol dünyasında, genç kadın ve erkek sporcular bir anda sosyal izolasyonla, iş yaşamlarını askıya alınmasıyla baş etmek zorunda kaldı ve gelecekle ilgili kaygılar oluştu. Bazıları bu zorluklar karşısında daha hazırlıklı olabilir, güvendikleri kişilerden veya akıl sağlığında uzman doktorlardan yardım almaları tavsiyesinde bulunuyoruz" dedi.
Ankete katılanların %75'ten fazlası yeterli kaynaklara ve akıl sağlığı desteğine erişimleri olduğunu söyledi.
Fifpro, futbolcuların temel akıl sağlığı ihtiyaçları için bir kit geliştiriyor.
Fifpro Genel Sekreteri Jonas Baer-Hoffmann, "Bu bulgular, futbolda tarafların bu belirsiz zamanlarda birlikte çalışmalarının ne kadar önemli olduğunu, sosyal istikrar ve endüstrideki çalışanların, oyuncular dahil, üzerlerinde baskı oluşmaması için ortak anlaşmalara varmaları gerektiğini gösteriyor" dedi.
Baer-Hoffmann ayrıca, bu anket sonuçlarıyla 'sezona devam edilmesinde acele edilmeli' mesajının çıkarılmaması gerektiğini söyledi ama oyuncuların güvende ve rahat hissetmeleri için bir ortam yaratılması gerektiğini ifade etti.
</doc>
<doc docid='bbc_haberler-dunya-52510909' lang='tur' type='mono' source_url='https://www.bbc.co.uk/turkce/haberler-dunya-52510909' term='COVID'>
Remdesivir: Trump antiviral ilacın ABD'de acil durumlarda koronavirüs tedavisinde kullanılabileceğini açıkladı
ABD Başkanı Donald Trump, Amerikan Gıda ve İlaç Dairesi'nin, Gilead şirketinin Remdesivir adlı ilacının acil durumlarda Covid-19 hastalarının tedavisinde kullanılmasını onayladığını açıkladı.
ABD Başkanı Donald Trump, Amerikan Gıda ve İlaç Dairesi'nin, Gilead şirketinin Remdesivir adlı ilacının acil durumlarda Covid-19 hastalarının tedavisinde kullanılmasını onayladığını açıkladı.
Donald Trump bu açıklamayı, Gilead CEO'su Dan O'Day'le birlikte katıldığı Beyaz Saray'daki bir etkinlikte yaptı.
ABD Başkan Yardımcısı Mike Pence de ilacın Pazartesi gününden itibaren hastanelere dağıtılacağını söyledi.
Amerikan Ulusal Alerji ve Bulaşıcı Hastalıklar Enstitüsü (NIAID) daha önce Ebola'ya karşı geliştirilen antiviral ilaç Remdesivir'in koronavirüsle mücadelede işe yaradığını açıklamıştı.
Beyaz Saray Sağlık Danışmanı Doktor Anthony Fauci de bu hafta ilaçla ilgili testlerden "iyi haberler" geldiğini söylemişti.
Anthony Fauci, "Remdesivir, Covid-19 hastalarının tedavisinde yeni bir standart belirleyebilir" demişti.
Çeşitli ülkelerdeki hastanelerde yapılan deneylerde de ilacın semptom süresini 15 günden 11 güne düşürdüğü tespit edilmişti.
Tıp dergisi Lancet'te yayımlanan bir diğer araştırmada ise ilacın Covid-19 hastalarının tedavisinde işe yaramadığı belirtilmişti.
ABD halen dünyada gerek koronavirüs vakası, gerekse de virüsün neden olduğu Covid-19 hastalığından ölenlerin sayısında açık farkla ilk sırada.
Amerikan Johns Hopkins Üniversitesi'nin verilerine göre ülkede vaka sayısı 1 milyon 782 bini, can kaybı ise 63 bini aşmış durumda.
Dünyada ise vaka sayısı 3 milyon 321 bini,  Covid-19 hastalığından ölenlerin sayısı 237 bini geçti.
</doc>
<doc docid='bbc_haberler-dunya-52424474' lang='tur' type='mono' source_url='https://www.bbc.co.uk/turkce/haberler-dunya-52424474' term='COVID'>
Koronavirüs: Belçika'da salgını döneminde ev içi şiddet 4 kat arttı
Belçika'da Flaman Flaman Bölgesi Adalet, Enerji, Çevre ve Turizm Bakanı Zühal Demir, koronavirüs salgını sonrası ülkede evi içi şiddet olaylarının dört kat arttığını açıkladı. Federal hükümet, psikolojik, sözlü ve fiziksel şiddet kurbanları için sığınma evlerinde kapasite sorununun ortaya çıkması üzerine, özellikle kadın ve çocukların barınması için bir otel zinciriyle anlaşma yaptı.
Belçika'da Flaman Flaman Bölgesi Adalet, Enerji, Çevre ve Turizm Bakanı Zühal Demir, koronavirüs salgını sonrası ülkede evi içi şiddet olaylarının dört kat arttığını açıkladı. Federal hükümet, psikolojik, sözlü ve fiziksel şiddet kurbanları için sığınma evlerinde kapasite sorununun ortaya çıkması üzerine, özellikle kadın ve çocukların barınması için bir otel zinciriyle anlaşma yaptı.
Belçika'da 18 Mart'tan bu yana zorunlu haller dışında sokağa çıkma yasağı uygulanıyor.
Belçika hükümeti, salgın nedeniyle halkın büyük bölümünün eve kapanması sonrasında, ev içi şiddet mağdurlarına, 24 saat hizmet veren ücretsiz yardım hattı "1712"ye telefon ya da elektronik posta aracılığıyla ulaşmaları çağrısında bulundu.
Yardım hattı koordinatörü Wim Van de Voorde, sokağa çıkma yasağı döneminde günde en az 60 başvuru aldıklarını açıkladı. Belçikalı yetkili, bazı mağdurların güvenli bir şekilde arama yapamadığını, bu nedenle pek çok kişiye yardım etmek için adım atılamadığını söyledi.
Flaman hükümetinin Adalet, Enerji, Çevre ve Turizm Bakanı Zühal Demir de, kamu yayıncısı VRT'ye yaptığı açıklamada, şikayetlerin artması nedeniyle Limburg bölgesinde, ev içi şiddet mağdurları için sığınma evi sıkıntısı ortaya çıktığını söyledi.
Bakan Demir, diğer bölgelerde de benzer sorunun yaşanmaması için fazladan sığınma evi kapasitesi oluşturulduğunu vurgulayarak, şiddet mağdurlarının barındırılabilmesi için bir otel zinciriyle anlaşma yaptıklarını açıkladı.
Ev içi şiddet mağdurlarının çoğunluğunun kadınlardan oluştuğuna işaret eden Demir, şu anda 5-6 çocukla birlikte bir grup ev içi şiddet mağduru kadını otele yerleştirdiklerini belirtti.
Sosyal hizmet uzmanlarının, kadın ve çocuklarla ilgili çözüm aradığını söyleyen Zühal Demir, mağdurların güvenliği için, otel zincirinin adını açıklamadı. Flaman bakan, ev içi şiddet olaylarının, karantina önlemlerinden kaynaklandığını vurgulayarak, şunları söyledi:
"Karantina önlemleri nedeniyle 24 saat evde kalmak, gerginliği arttırıyor olabilir. Psikolojik, sözlü ve fiziksel şiddet arttı. Fiziksel şiddetin, darbeler, yaralanmalar ve boğma teşebbüsü gibi daha ağır olduğunu duyuyorum. Böyle bir şeyi yaşamanın korkunç olduğunu düşünüyorum. Şu anda en önemli şey, kurbanlara yalnız olmadıklarını ve sığınabilecekleri bir yer olduğunu göstermemiz."
Zühal Demir, şiddet mağduru olan ancak resmi otoriteler ya da sosyal güvenlik kuruluşlarıyla iletişime geçmeyen kişilere de, "Sessizliğe son verin ve yardım isteyin" çağrısında bulundu.
</doc>
<doc docid='bbc_haberler-dunya-52544431' lang='tur' type='mono' source_url='https://www.bbc.co.uk/turkce/haberler-dunya-52544431' term='COVID'>
Koronavirüs: İngiltere'de virüs taşıyan kişilerin temaslarını izleyecek telefon uygulaması önce bir adada deneniyor

İngiltere'de Ulusal Sağlık Hizmetleri (NHS)tarafından koronavirüsün yayılmasını engellemek amacıyla kullanılması planlanan bir cep telefonu uygulaması bugün ilk kez küçük ölçekte Isle of Wight'ta (Wight Adası) deneniyor.
Virüs taşıdığı tespit edilen kişilerin temaslarını izleyip belirleyen ve böylece kontrol altına almayı amaçlayan uygulamayı ilk olarak belediye ve sağlık çalışanları deneyecek, Perşembe gününden itibaren adada yaşayan herkes denemeye katılabilecek.
Bu ilk denemelerden başarılı sonuç alınırsa uygulamanın birkaç hafta içinde ülke çapında kullanılmaya başlanabileceği düşünülüyor.
Hükümet her ne kadar uygulamanın kişisel bilgilerin gizliliği ilkesi göz önüne alınarak tamamen güvenli bir şekilde geliştirildiğini söylese de, özel bilgilere merkezi erişim konusunda bir çok endişe dile getiriliyor.
Uygulamanın amacı, koronavirüs testi pozitif çıkan kişilerin bunu bilmeden kimlerle temas ettiğini cep telefonu sinyalleri üzerinden hızla belirleyip gereken uyarıların yapılmasını, önlemlerin alınmasını sağlamak.
Bu cep telefonu uygulaması hükümetin, önümüzdeki haftalarda sokağa çıkma sınırlamaları gevşetilirken hastalığın yeniden yayılmasını engelleme amacıyla oluşturmaya çalıştığı stratejinin bir parçası. Bu süreçte hem çok yaygın test yapılması hem de virüs taşıyanların temaslarının hızla izlenip uyarılarak izole edilmesi planlanıyor.
İngitere Sağlık Bakanı Matt Hancock Isle of Wight'ta yapılan denemeler başarılı sonuç verirse temas izleme uygulamasının Mayıs ayı ortalarında ülkenin tamamında devreye sokulacağını söyledi.
Ana muhalefetteki İşçi Partisi'nin lideri Keir Starmer ise sokağa çıkma sınırlamalarının ne zaman ve nasıl gevşetileceği konusunda "ulusal bir uzlaşma" sağlanması çağrısında bulundu.
Hükümetin sınırlamaları gevşetme ve ekonomiyi kısmen işler hale getirme amaçlı bazı planlarının ana hatları hafta sonunda ortaya çıkmış; İşçi Sendikaları Konfederasyonu, işçi güvenliği konusunda birçok belirsizlik içerdiğini söyleyerek planlara "bu haliyle onay vermeyeceğini" açıklamıştı.
İngiltere sokağa çıkma sınırlamalarının nasıl kaldırılacağını tartışırken, Birleşik Krallık çapında Covid-19'dan ölenlerin sayısı son bir günde 288 kişi daha artarak toplam 28 bin 734'e yükseldi.
Bu, Mart ayı sonundan bu yana görülen en düşük günlük ölüm rakamı ama hafta sonlarında ölümlerin bildirilmesindeki aksaklıklar yüzünden sayının bundan daha yüksek olabileceği söyleniyor.
Uygulama nasıl çalışıyor?
Apple ve Google'ın uygulama sitelerine konulan yeni yazılım Bluetooth bağlantısı ile çalışıyor.
İngiltere Sağlık Matt Hancock uygulamanın, 15 dakikadan uzun süre birbirinin 2 metreden yakınına gelen kişileri kaydettiğini söyledi.
Bu kişilerden biri daha sonra hastalık belirtileri gösterir ya da test olur pozitif çıkarsa, onunla yakın teması kayda geçen insanlar uyarılacak ve gerekiyorsa kendilerini izole etmeleri söylenecek.
Ulusal Sağlık Hizmetleri "Bu kişilere ne tavsiyede bulunulacağı her bir temasın bağlamı ve özel durumuna göre belirlenecek" diyor.
Uygulamayı kişilerin gönüllü olarak telefonlarına indirmesi gerekiyor ve başarılı olması da çok sayıda kişi tarafından indirilmesine bağlı.
Sağlık Bakanı Hancock uygulamanın denemesinin yapılacağı Isle of Wight'ta yaşayan herkesi kullanıma açıldığında uygulamayı indirmeye çağırdı ve "Bunu yaparak kendinizin, sevdiklerinizin ve toplumun sağlığını koruyor olacaksınız" dedi.
Isle of Wight'ın bu deneme için seçilmiş olmasının sebepleri arasında bu bölgede çok az sayıda vaka olması, bir ada olması nedeniyle giriş çıkışların çok sınırlı olması ve sağlık hizmetlerinin tek bir merkezden yönetilmesi bulunuyor.
Sağlık Bakanı Hancock BBC'ye, virüsle savaşta "çok büyük önem taşıyan" bu uygulama ne kadar çok kişi tarafından indirilirse, sokağa çıkma sınırlamalarının o ölçüde çok azaltılabileceğini söyledi.
Buna karşılık uygulamanın tasarlanmasında kullanılan yaklaşımın özel hayatın ve kişisel bilgilerin gizliliği konularında sıkıntı yaratabileceği endişeleri dile getiriliyor.
Bu uygulama "merkezi" yaklaşımla düzenlendi. Yani bütün bilgiler hangi telefonların birbirine yaklaştığını ve kimlerin uyarılması gerektiğini tespit edecek merkezi bir bilgisayara yükleniyor.
Bu ise Apple ve Google tarafından kullanılan merkezi olmayan modelden farklı. Bu uygulamada telefonların eşleştirilmesi, merkezi bir bilgisayarda değil, kullanan kişilerin telefonlarında gerçekleşiyor.
Merkezi yaklaşımın uygulamaya örneğin virüsün hızlı yayıldığı alanların görülebilmesi gibi bazı avantajlar sağladığını söyleyenler var. Fakat endişeli bir kesim ise bilgilerin merkezi bir bilgisayarda toplanmasının internet korsanlarının sistemlere sızma riskini artırdığını söylüyor.
İngiltere'de özel hayatın gizliliğine riayet edilmesini denetleyen Enformasyon Komiserliği genel kural olarak merkezi olmayan yaklaşımın mahremiyet ilkesiyle daha uyumlu olduğunu, kurumların biriktirdikleri kişisel bilgileri minimum düzeyde tutması gerektiğini söylüyor.
Fakat Enformasyon komiseri Elizabeth Denham "Bu, merkezileştirilmiş bir sistemin özel bilgileri aynı düzeyde koruyacak güvenlik önlemleri alamayacağı anlamına gelmez" diye konuştu.
Dün Avam Kamarası İnsan Hakları Komisyonu da sanal bir toplantıda özel hayatın ve bilgilerin gizliliği konusundaki endişeleri tartıştı.
Bu tartışmada hukuk profesörü Orla Lynskey, geliştirilen uygulamada kullanıcıların nerede olduklarına dair bilgileri paylaşma seçeneğini seçmesinin "büyük bir risk" içerdiğini söyledi.
Fakat Ulusal Sağlık Hizmetleri'nin bu uygulamayı geliştiren dairesi, uygulamanın kullanımının tamamen kişilerin gönüllü katılımına bağlı olduğunu ve uygulamanın kaydedeceği tek bilginin, kullanıcının posta kodunun ilk kısmı yani kabaca yaşadığı bölge olacağını söylüyor.
İngiltere Sağlık Hizmetleri'nin geliştirdiği uygulama posta kodunun ilk kısmı dışında kullanıcının başka kişisel bilgilerinin girilmesini de gerektirmiyor.
Uygulama, daha sonra eğer kullanıcı seçerse daha fazla bilgi kaydedebiliyor. Ama kullanıcı bu bilgileri vermeden de uygulamayı kullanmayı sürdürebiliyor.
Sağlık Hizmetleri yetkilileri uygulamanın kullanıcıların kimliğini, adresini, nerelere gittiğini, kiminle görüştüğünü bilemeyeceğini söylüyor.
Sağlık Bakanı Hancock da kayıtlı telefonda biriken bilgilerin sadece bir kişinin riskli konumda olduğu hallerde  merkezi bilgisayara sinyal gönderdiğini kaydetti.
Apple ve Google merkezi olmayan yaklaşımla oluşturulan izleme uygulamalarında kişilerin nerede bulunduğunun kaydedilemeyeceğine dikkat çekiyor.
İngiltere'nin testleri artırma, izleme ve temasları tespit etme stratejisi geçtiğimiz ay içerisinde aşama aşama geliştirildi.
Nisan ayı sonunda Sağlık Bakanı Matt Hancock'un vadettiği günde 100 bin test hedefine ulaşıldığı hatta 122 bin test ile üzerine çıkıldığı açıklandı.
Virüsün izlenmesi ve nüfus içinde nasıl yayıldığının araştırılması için önümüzdeki 12 ay boyunca gönüllü olacak 20 bin hane sürekli testten geçirilecek.
Hükümet aynı zamanda sokağa çıkma sınırlamalarını gevşetebilmek için işyerlerinde alınması gereken önlemler üzerinde çalışıyor.
Başbakan Boris Johnson'un önümüzdeki Pazar günü bundan sonrası için yol haritasını açıklaması beklenirken, kamuoyuna sızan işyerlerinde güvenli çalışma koşullarıyla ilgili taslak planlar işçi sendikaları tarafından yetersiz bulundu.
İngiltere hükümeti sokağa çıkma sınırlamalarını aşamalı olarak kaldırma konusunda belli başlı ölçütlerini, ölümlerin gözle görünür şekilde azalması, sağlık sisteminin rahatlaması ve hastalığın ikinci bir dalga olarak yayılmasına olanak tanımayacak önlemlerin tamamlanmış olması olarak tanımlamıştı.
</doc>
<doc docid='bbc_haberler-dunya-52438263' lang='tur' type='mono' source_url='https://www.bbc.co.uk/turkce/haberler-dunya-52438263' term='COVID'>
Koronavirüs: Müşteri, iflasa direnen lokantaya devletten aldığı 1200 dolarlık yardım çekini bahşiş olarak bıraktı
ABD'nin Arkansas eyaletinde, bir müşteri devletten aldığı 1200 dolarlık koronavirüs yardım çekini lokanta çalışanlarına bahşiş olarak bıraktı.
ABD'nin Arkansas eyaletinde, bir müşteri devletten aldığı 1200 dolarlık koronavirüs yardım çekini lokanta çalışanlarına bahşiş olarak bıraktı.
Adı açıklanmayan müşterinin Pine Bluff kasabasındaki Colonial Steakhouse adlı et lokantasına paket siparişi verdiği ve hesabı öderken yardım çekini de bıraktığı belirtildi.
Salgın sırasıanda devletten yardım almayan ve 12 kişilik personel sayısını dörde indirdikten sonra haftada üç gün paket servisi vermeye başlayan lokantanın müdürü Allison Hall, "Çeki görünce ağlamaya başladık" dedi.
Hall, "Daha iyi bir zamanlama olamazdı. Çok zor bir zamandan geçiyoruz. Bu lokanta 50 yıllık ve açık kalabilmek için savaş veriyoruz" dedi.
Müşterinin bıraktığı para, mevcut personeliyle işini bırakmak zorunda kalan eski çalışanlara dağıtıldı, herkese 100'er dolar düştü.
ABD'de Kongre'den onay alan 2 trilyon dolarlık teşvik paketiyle yıllık geliri 99 bin dolardan az olan herkese bir defaya mahsus olmak üzere 1200 dolarlık nakdi yardım yapılıyor.
ABD'de koronavrüs salgını sırasında birçok küçük işletmenin battığı, açık kalanların da personel sayısını azaltmak zorunda kaldığı belirtiliyor.
Ülke genelinde eyaletlerin uyguşladığı sokağa çıkma kısıtlamaları nedeniyle çok sayıda kişi de işini kaybetmişi durumda.
ABD'de son bir ayda işsizlik maaşına başvuran kişi sayısı 22 milyona yükseldi.
2008 küresel krizinden bu yana yaratılmış olan ilave istihdamın neredeyse tamamı, koronavirüs salgınının ekonomik sonuçları nedeniyle kaybolmuş durumda.
</doc>
<doc docid='bbc_haberler-dunya-52408388' lang='tur' type='mono' source_url='https://www.bbc.co.uk/turkce/haberler-dunya-52408388' term='COVID'>
Remdesivir: Koronavirüse karşı umut olarak görülen ilacın ilk denemesi başarısızlıkla sonuçlandı
Dünya Sağlık Örgütü'nün (WHO) yanlışlıkla yayımladığı bir belgede, koronavirüs tedavisi için umut olabileceği düşünülen "remdesivir" adlı antiviral ilacın ilk tam kapasiteli klinik denemelerinin başarısızlıkla sonuçlandığı bildirildi.
Dünya Sağlık Örgütü'nün (WHO) yanlışlıkla yayımladığı bir belgede, koronavirüs tedavisi için umut olabileceği düşünülen "remdesivir" adlı antiviral ilacın ilk tam kapasiteli klinik denemelerinin başarısızlıkla sonuçlandığı bildirildi.
Raporda Çin'de 237 hastayla yapılan denemede ilacın hastalara faydası olmadığı ve kan dolaşımı sistemindeki patojenlerin varlığını azaltmadığı belirtildi.
İlacın üreticisi Amerikan Gilead Sciences şirketi ise çalışmanın sonuçlarının yanlış aktarıldığını savundu.
Denemeyle ilgili rapor, WHO'nun kamuya açık klinik denemeler veri tabanında yayımlandı. Örgüt, bir süre sonra yanlışlıkla yayımlandığını söylediği raporu kaldırdı.
Testler sırasında 159 hastaya remdesivir, 79 hastaya da plasebo verildi.
Bir ay sonra ilacın verildiği hastaların yüzde 13,9'u hayatını kaybetti. Plasebo verilen hastaların ise yüzde 12,8'inin öldüğü belirtildi.
Raporda "Remdesivirin klinik ve virolojik bir faydası görülmedi" denildi.
Belgelerde 18 hastada yan etkiler nedeniyle denemenin erken sonlandırıldığı belirtiliyor.
Gilead ise Afrika'da Ebola salgınında da denenen ve başarısız olan ilaçla ilgili denemenin sonuçlarının yanlış yansıtıldığını, remdesivir'in hafif belirtiler gösteren hastalarda faydalı olabileceğini savundu.
Gilead Sözcüsü, düşük katılım nedeniyle denemenin erken sonlandırıldığını, bu nedenle sonuçların istatistiksel açıdan anlamlı olmadığını söyledi.
Sözcü, devam eden diğer denemelerin ilaçla ilgili daha net bir tablo ortaya koyabileceğini belirtti.
Çin'deki denemenin başarısız olduğunun açığa çıkmasından sonra Gilead hisseleri, ABD hisse senedi piyasalarındaki üç ana endekste de değer kaybetti.
</doc>
<doc docid='bbc_haberler-dunya-51846880' lang='tur' type='mono' source_url='https://www.bbc.co.uk/turkce/haberler-dunya-51846880' term='COVID'>
Koronavirüs (Covid-19): Trump, virüsle mücadele kapsamında Avrupa'dan ABD'ye seyahatleri 30 gün askıya aldı
ABD Başkanı Donald Trump, koronavirüsle mücadele kapsamında Avrupa'dan ABD'ye seyahatleri 30 gün askıya aldığını açıkladı.
ABD Başkanı Donald Trump, koronavirüsle mücadele kapsamında Avrupa'dan ABD'ye seyahatleri 30 gün askıya aldığını açıkladı.
Televizyondan ulusa seslenen Trump, Avrupa Birliği'nin (AB) Çin'den gelenlerin seyahatlerinin kısıtlanması konusunda ABD gibi yeterince hızlı davranmadığını söyledi.
Cuma günü yürürlüğe girecek kararın İngiltere'yi kapsamadığını belirten Trump, "Güçlü ama gerekli önlemler almamız gerek" dedi.
Trump'ın açıkladığı karar Türkiye'yi de kapsamıyor.
Karardan etkilenecek Schengen Bölgesi'ndeki 26 ülke ise şunlar:
Avusturya, Belçika, Çek Cumhuriyeti, Danimarka, Estonya, Finlandiya, Fransa, Almanya, Yunanistan, Macaristan, İzlanda, İtalya, Letonya, Liechtenstein, Litvanya, Lüksemburg, Malta, Hollanda, Norveç, Polonya, Portekiz, Slovakya, Slovenya, İspanya, İsveç ve İsviçre.
ABD Kongresi'ne de çağrıda bulunan Trump, koronavirüs salgınının Amerikan ekonomisine olumsuz etkilerinin giderilmesi için vergilerin azaltılması gerektiğini vurguladı ve Kongre üyelerinden destek istedi. Trump, küçük işletmelere de milyarlarca dolar kredi vermeyi planladıklarını açıkladı.
Trump'ın açıklamasının ardından Asya borsalarında düşüş gözlendi. Tokyo Borsası'nda Nikkei, Hong Kong Borsası'nda Hang Seng endeksinde düşüş oranı ortalama  yüzde 4 oldu.
Koronavirüs nedeniyle New York Borsası'nda Dow Jones endeksi Şubat ayından bu yana yaklaşık yüzde 20 düşmüştü.
ABD'de, koronavirüs salgınına karşı alınan önlemleri Başkan Yardımcısı Mike Pence koordine ediyor.
Amerikan Profesyonel Basketbol Ligi'nde (NBA) sezonun kalan tüm maçalrı süresiz ertelendi.
NBA'den koronavirüs önlemi: Tüm maçlar süresiz ertelendi
New York'ta her yıl yaklaşık 2 milyon kişinin katıldığı St. Patricks Day (Aziz Patrik Günü) Yürüyüşü koronavirüs nedeniyle ilk kez ertelendi.
New York Valisi Andrew Cuomo Çarşamba günü koronavirüsle mücadele amacıyla eyaletin kuzeyindeki New Rochelle kentinde 1,6 kilometre uzunluğunda bir alanda "karantina bölgesi" oluşturulduğunu açıklamıştı.
Yaklaşık 77 bin nüfuslu New Rochelle'de ulusal muhafız birlikleri de görev yapacak. Ulusal muhafız birlikleri, sokakların temizlenmesine ve halka yiyecek dağıtılmasına yardımcı olacak.
New York'a yaklaşık 40 kilometre uzaklıktaki kentte okullar ve ibadethaneler de iki hafta kapalı olacak.
İstatistik sitesi Worldometers'a göre Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 126 bini, virüsün yol açtığı Covid-19 hastalığı yüzünden ölenlerin sayısı 4 bin 600'ü aştı.
Dünya Sağlık Örgütü, Çarşamba günü koronavirüsü "pandemi" (salgın) olarak sınıflandırdı.
Virüs Türkiye dahil 120'den fazla ülkeye yayılmış durumda.
ABD'de şu ana kadar 1301 koronavirüs vakası görüldü.
Ülkede Covid-19 hastalığı sonucu 38 kişi hayatını kaybetti.
Bu kişilerden 24'ü Washington eyaletinde yaşıyor.
</doc>
<doc docid='bbc_haberler-dunya-51500535' lang='tur' type='mono' source_url='https://www.bbc.co.uk/turkce/haberler-dunya-51500535' term='COVID'>
Covid-19: Çin’de koronavirüs yüzünden karantina altına alınan Vuhan kentinde iki gazeteci nasıl kayboldu?
Çin'de Covid-19 adı verilen koronavirüs yüzünden karantina altına alınan Vuhan kentinden videolar ve fotoğraflar paylaşarak son durumu aktaran, "gerçeği duyurmak istediklerini" söyleyen iki gazeteci, bir süredir kayıp.
Çin'de Covid-19 adı verilen koronavirüs yüzünden karantina altına alınan Vuhan kentinden videolar ve fotoğraflar paylaşarak son durumu aktaran, "gerçeği duyurmak istediklerini" söyleyen iki gazeteci, bir süredir kayıp.
İnternetteki sosyal medya ve diğer platformlarda fotoğraf, video ve insan hikayeleri paylaşan yurttaş gazeteciler, karantinaya alınarak giriş çıkışların yasaklandığı, koronavirüsün ortaya çıktığı yer olan Vuhan'da ortadan kayboldu.
Fang Bin ve Chen Qiushi'nin internette paylaştığı videoları kısa zamanda binlerce kişi takip etmeye başladı. Ancak bir süredir kanalları aktif değil, yeni bir paylaşım yapılmadı.
Vuhanlı iş insanı Fang Bin, ilk olarak 25 Ocak'ta "buradaki gerçek durumu aktarmak için elinden gelenin en iyisini yapacağına söz vererek" Vuhan'dan bir video paylaştı.
YouTube'da paylaştığı video bir süre sonra Çin'de yasaklandı ancak VPN üzerinden binlerce kişi videoyu izlemeye devam etti.
İlk birkaç videosunda Fang Bin, arabasıyla şehrin farklı yerlerinde gezip son durumu aktarırken görülüyor. Bu videoları sadece bin kişi izledi.
1 Şubat'ta paylaştığı videoda ise Vuhan'daki bir hastanenin önünde 8 cesedin bir minibüse üst üste konulduğu görülüyordu. Bu videoyu 200 binden fazla kişi izledi.
Fang daha sonra polisin o videoyu paylaştığı gece evine geldiğini ve arama yaptığını duyurdu. Karakola götürülüp "uyarıldığını" ve ardından serbest bırakıldığını söyledi.
Son olarak 9 Şubat'ta paylaştığı 13 saniyelik bir videoda "Herkes ayaklansın, hükümetin gücünü yeniden halka verin" diyordu.
Bu videodan beri YouTube hesabı aktif değil.
Eski insan hakları avukatı olan Chen, daha sonra aktivistler arasında tanınan, video haberler yapan bir gazeteci oldu.
Asıl ününü geçen yıl Ağustos ayında Hong Kong'daki protestoları haberleştirerek kazandı.
Protestoları izledikten sonra ülkeye geri dönen Chen Qiushi, polisin peşine takıldığını ve şiddet gördüğünü savundu. 700 binden daha fazla takipçisi olan sosyal medya hesabı da silindi.
Chen, koronavirüs salgını sırasında sessizliğini bozdu.
Ekim ayında açtığı bir YouTube hesabının takipçi sayısı 400 bine ulaşmıştı. Twitter'da da 265 binin üzerinde takipçisi vardı.
Koronavirüs haberlerine ise Ocak ayının sonunda başladı. Vuhan'a giderek çektiği ilk videoda "Kameramı burada gerçekten ne olduğunu belgelere dökmek için kullanacağım. Söz veriyorum gerçeklerin üstünü örtmeyeceğim" dedi.
Vuhan'daki farklı hastanelere giderek videolar çekti, hastalarla konuştu. Bunun kendisini riske atmak demek olduğunu biliyordu. BBC'ye Şubat ayının başında verdiği röportajda "Sansür çok sert şekilde uygulanıyor, benim videolarımı paylaşan insanların bile hesapları siliniyor" demişti.
Artık bir arkadaşının yönettiği Twitter hesabından 7 Şubat'ta paylaşılan son videoda, Chen'in annesi, oğlunun bir gündür kayıp olduğunu söylüyor.
Arkadaşı Xu Xiaodong da daha sonra YouTube'da bir video paylaşarak Chen'in "zorla karantinaya alındığını" söylüyor.
Çinli yetkililerin konuyla ilgili ağzı sıkı. İki yurttaş gazetecisinin nerede olduğuna dair resmi bir açıklama gelmedi, karantinaya alındılarsa ne zaman çıkabileceklerine dair bir bilgi de yok.
Uluslararası Af Örgütü'nden araştırmacı Patrick Poon, iki gazetecinin "zorla karantinaya mı alındığı yoksa polis tarafından gözaltında mı tutulduğunun belli olmadığını" söyledi.
Ancak yetkililerin, Chen ve Fang'in hiç olmazsa aileleriyle irtibat kurulduğuna ve bilgi verildiğinde dair bir açıklama yapması gerektiği görüşünde:
"Çinli yetkililer ailelerine haber vermeli ve bu kişilere birer avukata erişim hakkı vermeli. Aksi takdirde kötü muamele ya da işkence kaygısı duymak meşru bir hâl alıyor."
Çin yönetimi, eleştirilerini yüksek sesle dile getiren aktivistleri susturmasıyla biliniyor.
Son zamanlarda da hükümet, salgının da kontrol altına alındığını dünyaya göstermeye çalışıyor.
İnsan Hakları İzleme Örgütü'ne göre Çin yönetiminin "eleştirileri susturmayı da en az salgını kontrol altına almak kadar önemsemesi" şaşırtıcı değil.
Li Wenliang isimli bir doktor da koronavirüsün varlığını ilk duyuran ve salgına dikkat etmek gerektiği konusunda uyarılarda bulunan doktor. "Yanlış yorumlarını" yaymaması konusunda uyarılan doktor da daha sonra virus kaptı ve hayatını kaybetti.
Çin'de iki gazetecinin hikayesi sosyal medya dışında ana akım medyada tartışılmıyor. Sadece Çinli haber sitesi Weibo'da, Chen ve Fanh'in ortadan kaybolmasıyla ilgili birkaç yorum var:
"Tarihi yeniden yazdılar. Bir süre sonra ise Chen Qiushi isimli birisi hiç yaşamamış gibi olacak."
</doc>
<doc docid='bbc_haberler-dunya-52298488' lang='tur' type='mono' source_url='https://www.bbc.co.uk/turkce/haberler-dunya-52298488' term='COVID'>
Koronavirüs: Cenazelere ait görüntüler İran'ın açıkladığı resmi rakamları yalanlıyor mu?
Kimisi beyaz kefenlere sarılmıştı. Bunların sabah "hazırlandığını" söyledi. Sonra özensizce yere konmuş, toprağa verilmeden önce yıkanıp kefenlenmeyi bekleyen sıra sıra siyah ceset torbalarını gösterdi.
Kimisi beyaz kefenlere sarılmıştı. Bunların sabah "hazırlandığını" söyledi. Sonra özensizce yere konmuş, toprağa verilmeden önce yıkanıp kefenlenmeyi bekleyen sıra sıra siyah ceset torbalarını gösterdi.
Kamera daha sonra bir başka odaya, sonra bir başka odaya geçtikte aynı görüntülere tanık olduk. Yerlerde toprağa verilmek üzere yıkanıp kefene sarılmayı bekleyen cesetlerin oluşturduğu tüyler ürpertici bir tür kuyruk oluşmuştu.
Bu video İran'ın kutsal sayılan kentlerinden Kum'daki en büyük mezarlığın gasilhanesinde çekildi. Kum, ülkede koronavirüs salgınının ilk başladığı yerlerden biri.
Gasilhane çalışanı bütün cenazelerin koronavirüs nedeniyle hayatını kaybedenlere ait olduğunu söylüyor ama BBC olarak bu iddiayı başka kanallardan doğrulatma imkanımız yok.
Fakat, internete konan bu videonun en ilginç kısmı belki de arada söylediği başka bir şey: Görevli, cesetlerin beş ya da altı gündür morgda olduklarını söylüyor.
Bu video ve üzerindeki sesli yorumlar daha genel bir gerçeğe işaret ediyor: İran muhtemelen sayıları açıklananın çok üzerinde olan ölümlerle baş edemiyor, toprağa vermekte zorlanıyor.
Bu video 2 Mart tarihinde ortaya çıktı ve çıkar çıkmaz viral oldu. İran yetkililerinin videoya tepkisi ise ülkenin koronavirüsle ilgili dışarıya ulaşan bilgileri kontrol etme çabası hakkında bir fikir veriyor.
İran, Orta Doğu'da Covid-19'dan en çok etkilenen ülke.
Ülkeden sağlıklı ve tam bilgi alabilmek hep çok güçtü fakat internete farklı kaynaklardan konulan bilgiler ülkede morglar ve mezarlıkların gerçekten zorlandığına işaret ediyor.
Bunun bir sebebinin, ölülerin yıkandığı gasilhanelerde çalışanların bir kısmının hastalığa yakalanabilecekleri korkusuyla Covid-19'dan ölenleri yıkamayı reddetmesi olduğuna ilişkin haberler var.
Bu durumda bazı gasilhanelerde ölüleri İslami geleneklere uygun şekilde yıkama işinin gönüllülere kaldığı, bunların da çoğunun ilahiyat öğrencileri olduğu anlaşılıyor.
Koronavirüsün ölmüş kişilerden bulaşacağı sanılmıyor ama Dünya Sağlık Örgütü yine de virüsle ilgili bilgilerin çok eksik olması sebebiyle çok dikkatli olunmasını tavsiye ediyor.
Örneğin İtalya'da sağlık yetkilileri virüsün öldükten sonra bulaştırılamayacağını ancak giysiler üzerinde virüs kalabileceğini söylemişlerdi. Bu nedenle cenazeler derhal yalıtımlanarak kaldırılıyor ve ailelere yakınlarını son kez görme izni verilmiyor.
İran yetkilileri nasıl tepki verdi
Gasilhane videosu viral olur olmaz İran yönetimindeki sertlik yanlıları tepki verdi. Filmi çeken kişi tutuklandı ve yetkililer daha sonra kamuoyuna bütün cenazelere gereken saygının gösterildiği ve İslami kurallara uygun bir şekilde son yolculuklarına uğurlandıkları konusunda güvence verme çabasına girişti.
İran'da uygulanan dini kurallara göre cenazenin biran önce toprağa verilmesi, defnedilmeden önce de üç kez suyla yıkanması yani meyyit gusülü yapılması gerekiyor.
Mart ayı başlarında İran'ın dini lideri Ayetullah Hamaney, Covid-19'dan ölenlerin de herkes gibi yıkanıp kefenleneceğini herkes için okunan dualarla uğurlanacağını söylemişti.
İnternetten yayılan videonun yarattığı öfkeyi yatıştırmak amacıyla iktidara yakın internet sitelerinde bir grup morg ve gasilhane çalışanıyla ilgili bilgilere odaklanıldı.
Korona Hanımları diye bilinen bu gönüllüler Kum kentinde de aktif olarak çalışıyorlar. İktidara yakın siteler hayatlarını tehlikeye atmak pahasına ölüleri son yolculuklarını İslamın gereklerince uğurlamak için çalışan cesur kadınlar olarak tanıttıkları bu gönüllülere dair bir çok habere yer veriyor.
Bu haberlerden gönüllülerin iş yüküne yetişebilmek için 7'şer saatlik mesailer yapan üç grup halinde çalıştıklarını ve çalışırken ilahiler söyleyerek kuvvet bulduklarını anlıyoruz.
Gönüllülerin giydikleri üniformaların sırtında "Aslan kadar cesur değilsen sevgi yolculuğuna çıkamazsın" yazıyor.
Hastaneler yetersiz kalır ve morgların ölümlerle baş edemediği haberleri gelirken hükümet sürekli krizin aslında göründüğünden daha kötü mü yaşandığı konusunda rahatsız edici sorulardan kaçamıyor.
Hükümet tarafından açıklanan resmi rakamlara göre İran'da şu ana kadar 60 bini aşkın insan hastalığa yakalandı ve bunlardan 4 bin kadarı yaşamını yitirdi.
Fakat Amerika Birleşik Devletleri'nde yaşayan bir grup İran asıllı araştırmacı gerçek rakamların çok daha yüksek olduğunu düşünüyorlar.
İran hükümetinin açıkladığı sayılarla yetinmeyen Massachusetts Teknoloji Enstitüsü'nden (MIT) Institute of Technology and Virginia Tech, araştırmacılar salgının yayılışını gösteren bir modelleme geliştirmişler.
Bu modelleme, başka ülkelere seyahat ettikleri sırada hasta oldukları anlaşılan İran vatandaşlarıyla ilgili verilerden ve çok sayıda sağlık çalışanı grubundan gelen tahmini rakamlardan yararlanarak hazırlanmış.
Bu modellemeye göre, uzmanlar 20 Mart tarihi itibariyle İran'da hastalığa yakalananların sayısının 1 milyona yaklaştığını ölenlerin sayısının ise 15 bini aştığını düşünüyorlar. Bunlar resmi rakamların 10 katına varan sayılar. O tarih itibariyle İran yetkilileri 20 bin vaka saptandığını ve 1433 kişinin öldüğünü duyurmuştu.
İran'da koronavirüs salgınının gerçek boyutlarını belki de hiç bir zaman tam ve kesin olarak bilemeyeceğiz ama bütün belirtiler krizin olduğundan daha hafif gösterilmeye çalışıldığına işaret ediyor.
Bazı durumlarda çok sayıda cenazenin ayrı ayrı çukurlara konmak yerine siper gibi uzunlamasına kazılmış çukurlara yan yana gömüldüğüne ilişkin bilgiler var. Bu, İran'da daha önce hiç uygulanmayan bir toprağa verme yöntemi.
Mazandaran bölgesinden, kimliğinin açıklanmasını istemeyen bir doktor BBC'ye, yıkama, kefenleme ve mezarların kireçlenmesine nezaret etmek üzere kamu sağlığı uzmanları görevlendirildiğini anlattı.
Aynı doktor bazılarının ölüm sebebi olarak kalp krizi ya da grip yazılmasına rağmen cenazelerinin kamu sağlığı müfettişlerince izlenmesinin, bu ölümlerin de Covid-19'dan olduğuna işaret ettiğini söylüyor.
Bu arada bir çok aile de yakınlarının cenazelerinin nerede olduğunu bilmiyor. Bu ailelere kriz atlatıldığında kendilerine mezar yerlerinin bildirileceği söylenmiş.
Bütün bunlar yaşanırken dini liderler de halka cenazelerin İslami gereklere göre toprağa verildiği konusunda güvence verme çabalarını sürdürüyor.
</doc>
<doc docid='bbc_haberler-dunya-51908443' lang='tur' type='mono' source_url='https://www.bbc.co.uk/turkce/haberler-dunya-51908443' term='COVID'>
Koronavirüs - Los Angeles Times: Salgın büyürken Amerikalılar silah depoluyor
ABD'de koronavirüs vakalarının sayısının hızla artması, bazı Amerikalıları silah ve cephane satın almaya yöneltti.
ABD'de koronavirüs vakalarının sayısının hızla artması, bazı Amerikalıları silah ve cephane satın almaya yöneltti.
Los Angeles Times gazetesinin (LA Times) haberine göre California, Washington ve New York başta olmak üzere özellikle virüsten en çok etkilenen eyalet ve bölgelerde silah ve cephane satışlarında hızlı bir artış görülüyor.
LA Times silah satışlarındaki artışın salgının henüz görülmediği bölgelerde bile başladığı kaydederek, salgın yüzünden kamu düzeninin bozulacağından, hükümetin silah satışlarına sınır getireceğinden endişe eden Amerikalıların ülke çapında silah stoklamaya başladığını yazıyor.
Haber Oklahoma'da bir silah dükkanından izlenimlerle başlıyor:
"David Stone .223 kalibrelik mermi kutusunu raftan çekip cam tezgaha attı ve 'Oklahoma'nın en zengin çeşitli cephane dükkanına hoşgeldiniz' satış cümlesiyle söze girdi. 'Ama bu ünvanı uzun süre koruyabileceğimden şüpheliyim' diyerek son bir kaç gün içinde artan taleple birlikte cephane stoklarının büyük bir hızla eridiğini anlattı. Son günlerde 44 nolu otoyoldan geçen kamyonculara çok silah satmış. Arizona'ya giden bir kamyon şöförü 2 bin 500 dolarlık silah ve cephane almış, Illinois'ye giden bir diğeri ise 200 dolarlık mermi almış. Stone, 'Kendinizi bir sürü şeyden korumanız gerekiyor. Dünya çıldırmış gibi' diyor."
LA Times muhabiri daha sonra California'daki Culver City'deki Martin B Retting silah dükkanının önünde oluşan uzun kuyrukları anlatıyor. Aşağı yukarı bütün silah dükkanlarında durum buymuş. Kuyruktakilerden 39 yaşındaki John Gore "Politikacılar ve silahlanma karşıtları uzun zamandır silaha ihtiyacımız olmadığını söyleyip duruyordu. Fakat şu anda insanlar gerçekten korkuyor ve kendi kararlarını kendileri verebilirler" diyor.
Cephaneyi ABD'de internet üzerinden de almak mümkün ve habere göre internet satışları da artıyor. Ammo.com adlı cephane satış şirketi 23 Şubat ile 4 Mart arasında internet üzerinde yaptıkları satışların, bundan önceki 11 günlük döneme göre yüzde 68lik bir artış gösterdiğini söylüyor. Bütün bunlar İtalya'daki durumun ciddiyetinin anlaşılmasından sonra olmuş.
Buna karşılık silahlanma karşıtı gruplar da kaygılarını dile getirmeye başlamış. Bazı gruplar çocukların evde daha çok zaman geçireceği bu dönemde, evlerde kilit altında olmayan çok miktarda silah olmasının tehlikelerine dikkat çekiyorlar.
Silah lobisi de karşı görüşlerini yayıyor. Ulusal Silahlanma Derneği silah satışlarındaki artışı alkışlarken Başkan Trump'ın oğlu Donald Trump Jr Twitter hesabından "İhtiyacınız olmaz, taa ki bir gün ihtiyacınız olana kadar" yazdı.
Çeşitli kaynaklardan gelen haberlere göre silah satışlarındaki hızlı artış haftalar önce başladı. Washington ve California gibi yerlerde Asya kökenli Amerikan vatandaşlarının da Koronavirüs'ün Asya ve Çin kökenlilere yönelik ırkçılık dalgası yaratmasından endişe ederek silahlanmaya başladıkları anlaşılıyor.
Sacramento'daki Laguna Guns adlı dükkanın sahibi son zamanlarda Asya kökenli müşterilerinin arttığını kayıtlarıyla gösteriyor ama genel olarak her kesimden talebin arttığını da ekliyor ve bunu panik unsuruna bağlıyor.
Güney California'nın göbeğindeki Arcadia Firearm and Safety adlı dükkanın önünde de haftalardır kuyruklar var. Dükkanın Çin asıllı Amerikalı sabihi David Liu geçtiğimiz hafta sonundaki bir kalabalığı hayatında görmediğini anlatıyor.
David Liu toptancıların da stoklarının eridiğini o yüzden yeni mal alamadıklarını söylüyor ve insanların tuvalet kağıdı alır gibi silah ve cephane almaya çalıştıklarını kaydediyor.
Dükkanın önündeki kuyrukta kapanışa az zaman kala kalan son müşteri hayatında ilk kez silah almaya karar veren Anna Carreras, "Bence tam panik değil de daha ziyade ben ve ailem de dahil herkesin 'Hazırlıklı olmak olmamaktan iyidir' diye düşündüğü bir durum sözkonusu" diyor.
LA Times muhabiri izlenimlerini Tulsa'daki bir silah dükkanıyla sürdürüyor:
"Pazar öğleden sonra Tulsa'daki Dong's Guns silah dükkanının içi şarjör takma, namluya mermi sürme sesleriyle çınlıyor. Çoğu yetkililer tarafından yapılan evde kalma ve kalabalıklardan uzak durma uyarılarını hiç umursamıyor görünen onlarca kişi dükkana girip çıkıyor. Alıcılardan biri virüs korkusuyla insanların histeriye kapılıp silah aldığını ama bunun silahlanma davası bakımından çok iyi bir gelişme olduğunu söylüyor. 'Kemerleri bağlıyoruz' diye ekliyor.
</doc>
<doc docid='bbc_haberler-turkiye-52406414' lang='tur' type='mono' source_url='https://www.bbc.co.uk/turkce/haberler-turkiye-52406414' term='COVID'>
Ramazan'da koronavirüs önlemleri: Dünya Sağlık Örgütü'nün önerileri neler, Türkiye hangi tedbirleri aldı?
Dünya çapındaki 1,8 milyar Müslüman bu yıl Ramazan ayını koronavirüs önlemlerinin gölgesinde geçirecek.
Dünya çapındaki 1,8 milyar Müslüman bu yıl Ramazan ayını koronavirüs önlemlerinin gölgesinde geçirecek.
Dünya Sağlık Örgütü (WHO), Müslümanların yaşadığı ülkelerde Ramazan ayındaki sosyal ve dini pratikler sırasında alınabilecek önlemlere ilişkin bir rehber yayımladı.
Rehberde, ibadethalerin temizliğinden oruç tutmanın hastalığa yakalanma riskini artırıp artırmadığına kadar pek çok konuya değinildi.
Dünya Sağlık Örgütü, Covid-19 ile oruç tutma arasındaki ilişkiye dair bir bilimsel çalışma yapılmadığını söylüyor.
Sağlıklı insanların önceki yıllardaki gibi oruç tutmalarında bir sakınca olmaması gerektiğini kaydeden örgüt, Covid-19 hastalarının ise herhangi başka bir hastalıkta olduğu gibi doktorlarına danışmalarını tavsiye ediyor.
Ramazan boyunca taze ve işlenmemiş gıda tüketilmesi ve bolca su içilmesi öneriliyor.
WHO, siyasetçilerin riskleri değerlendirdikten sonra sosyal ve dini toplanmaları iptal etmeyi "ciddi bir şekilde" gözden geçirmelerini tavsiye ediyor, eğer bu mümkün değilse etkinlikler sırasında "COVID-19 yayılma riskini azaltacak önlemler alınmalı" deniyor.
Sosyal mesafelenme konusunda şu önerilerde bulunuyor:
Yüksek risk grubuna tavsiyeler:
WHO söz konusu rehberde Ramazan etkinliklerinin düzenleneceği yerlere dair de önerilerini sıralıyor.
Bu öneriler arasında etkinliğin mümkünse dışarıda düzenlenmesi bulunuyor, bu mümkün olmadığında iç mekanların yeterli havalandırma ve hava akımının olduğundan emin olunması isteniyor.
Virüse maruz kalma ihtimalinin azalması için etkinlik süresinin kısaltılması, büyük toplanmalar yerine daha az sayıda kişinin katıldığı toplanmalar düzenlenmesi, katılımcılar ayaktayken, otururken ya da dua ederken aralarında sosyal mesafe kurallarının gözetilmesi de rehberde yer alan tavsiyeler arasında.
Bir etkinliğe katılan kişinin hasta olduğunun saptanması halinde filyasyon çalışmalarının yapılabilmesi için önlemlerin de alınması isteniyor.
WHO, ibadet yerlerinde her toplanmadan önce ve sonra düzenli olarak mekanların "deterjan ve dezenfektan" ile temizlenmesi gerektiğini kaydediyor.
Camilerde genel hijyen ve sağlık kurallarına uyulması gerektiği kaydediliyor. İnsanların kişisel seccadelerini kullanmaları için de teşvik edilmesi isteniyor.
Kapı kolları, elektrik düğmeleri ve merdiven trabzanları gibi sık dokunulan yerlerin deterjan ve dezenfektan ile sık sık temizlenmesi gerektiği de belirtiliyor.
WHO, zekat dağıtımı sırasında da sosyal mesafenin korunmasını istiyor.
İftar büfelerinde kalabalığın toplanmasını engellemek için önceden hazırlanmış tabldot şeklinde yemeklerin servis edilmesi de öneriler arasında. Bu yemekler hazırlanırken, servis edilirken ve toparlanırken de aynı kurallara dikkat edilmesi isteniyor.
WHO'nun önerileri bunlarla da sınırlı değil. Sigara içmenin her koşulda önerilmediği belirtilen rehberde özellikle Covid-19 salgını sırasında tüketilmemesi isteniyor:
"Sigara içilirken, parmaklar (ve muhtemel virüsün bulaştığı sigaralar) dudaklara değiyor, bu da virüsün solunum sistemine girme ihtimalini artırıyor. Nargileler kullanıldığında, ağızlıkların ve hortumların pek çok kişi tarafından kullanılması muhtemel olduğu için, virüsün yayılmasına olanak sağlıyor."
Rehberin 'akıl ve psikososyal sağlık' bölümünde, inançlı kişilere sağlıklı bir mesafe korunarak dua edebilecekleri konusunda güven verilmesinin önemi vurgulanıyor.
"Umut ve teselli mesajlarının yanı sıra hasta kişilere özel dualar etmek, kamu sağlığını korurken Ramazan'ın gerekliliklerini uygulamanın yöntemleri" deniyor.
WHO, sokağa çıkma sınırlandırmalarının olduğu yerlerde özellikle kadın, çocuk ve ayrımcılığa uğrayan kişilere yönelik aile içi şiddetin artabileceği uyarısını da yaparak, "Dini liderler şiddete karşı açıkça seslerini yükseltebilirler ve mağdurlara destek sağlayabilir ya da onları yardım istemeleri konusunda yüreklendirebilirler" diyor.
İçişleri Bakanlığı hafta içerisinde 81 ilin valiliğine gönderdiği genelge kapsamında, Covid-19 salgını nedeniyle bu yıl Ramazan ayında toplu iftar ve sahur gibi etkinlikler ile iftar çadırları kurulmasını yasakladı.
Ramazan ayı boyunca türbe ziyaretlerinin de kısıtlanacağı açıklandı.
Ramazan süresince pide kuyruklarının engellenmesi için, fırınlardaki pide ve ekmek üretimi ile özel siparişelerin iftardan 2 saat önce sonlandırılacağı bildirildi.
Ramazan ayında market ve pazar yerleri başta olmak üzere yoğunluğun artabileceği tüm alanlarda sosyal mesafe ve maske kullanımına ilişkin denetimler artırılacak.
Genelgeye göre, iftar saatleri öncesinde oluşabilecek trafik yoğunluğunun önüne geçmek için iftar saatinin en az 3 saat öncesinden itibaren toplu taşımada kullanılan araç ve sefer sayısı arttırılacak.
İftar ve sahur vakitleri arasında vatandaşların yoğun olarak kullandığı ya da kullanabileceği caddelerin kapatılmasının da değerlendirileceği kaydedildi.
İftar saati öncesinde toplu taşıma araçlarında ve duraklarında sosyal mesafe ve maske kullanımına ilişkin denetlemeler yapılacağı da genelgede yapılan uyarılar arasında.
Ramazan davulcularının tek tek vatandaşları, haneleri dolaşarak bahşiş toplaması salgın riskini artıracağından yasaklandı, geleneksel hizmetlerinin karşılığının yerel yönetimlerce karşılanabileceği belirtildi.
Mezarlık ziyaretleri de genelgeye göre kontrollü olarak yapılacak, Arife günü ile Bayram günlerinde mezarlık ziyaretlerinde ateş ölçümü yapılacak, sosyal mesafe kuralı ve maske kullanımına ilişkin kontrollere ağırlık verilecek.
Alınan kararlara uymayan işyerleri ve vatandaşlara idari para cezası verilmesi başta olmak üzere aykırılığın durumuna göre adli işlemlerin başlatılacağı da belirtiliyor.
Diyanet İşleri Başkanlığı Din İşleri Yüksel Kurulu, Covid-19 salgını nedeniyle Ramazan ayında kimlerin oruç tutabileceğine ilişkin bir açıklama yaptı.
Açıklamada, "Alan uzmanlarından alınan bilgilere göre sağlıklı bireylerin oruç tutmaları, hastalığın yayılması bakımından özel bir risk oluşturmamaktadır" denildi.
Ayrıca 'oruç tutmanın bağışıklık sistemini olumsuz etkilediğine dair kanıta dayalı tıbbi bir tespit bulunmadığı, aksine oruç tutmanın bağışıklık sistemi üzerinde olumlu etkiler meydana getirdiğine ilişkin bilimsel yayınların olduğu' kaydedildi.
Açıklamada aşağıdaki kişilerin "daha sonra kaza etmek üzere" oruç tutmayabilecekleri kaydedildi:
Din İşleri Yüksel Kurulu'nun açıklamasında, salgın devam ettiği sürece başkalarıyla temastan kaçınılması gerektiği kaydedildi, "Bu doğrultuda akraba, komşu ve dostlarla beraber iftar yemekleri düzenlemekten kesinlikle uzak durulmalıdır" denildi
Diyanet İşleri Başkanı Prof. Dr. Ali Erbaş da, Ramazan ayı boyunca camilerde teravih namazının kılınmayacağını duyurdu:
Ali Erbaş, Ramazan ayı dolayısıyla yayınladığı mesajda, "Maalesef koronavirüs salgını sebebiyle bu kutlu misafiri bu yıl sadece evlerimizde ağırlayacağız. Sahurun bereketini, iftarın sevincini, teravihin coşkusunu, mukabelenin huzurunu ve Ramazan'ı anlamlı ve unutulmaz kılan birçok eşsiz güzelliği bu yıl evlerimizi ibadet ve dua mekanı olarak hissedip yaşayacağız" dedi.
Anadolu Ajansı'na konuşan Diyanet İşleri Başkanlığı Din İşleri Yüksek Kurulu Üyesi Tahir Tural da Ramazan ayında, apartman altında veya sitelerde toplanılıp cemaatle teravih namazı kılınmasını uygun bulmadıklarını, bu durumun salgınla mücadele açısından çok tehlikeli olduğunu vurguladı.
Camilerde cemaatle teravih namazının kılınamaması nedeniyle orucun kabul olmayacağına dair iddialarda hakkında da konuşan Tahir Tural, "Bu iddia kesinlikle doğru değil, kabul edilmesi de mümkün değildir. Çünkü oruç ile teravih ibadetleri birbirinden farklıdır. Oruç gündüz, teravih ise gece ibadetidir" dedi.
</doc>
<doc docid='bbc_haberler-dunya-52442478' lang='tur' type='mono' source_url='https://www.bbc.co.uk/turkce/haberler-dunya-52442478' term='COVID'>
Koronavirüsü atlatıp göreve dönen İngiltere Başbakanı Boris Johnson'ı bekleyen altı acil mesele
Covid-19 hastalığının seyri ağırlaşıp Nisan başında yoğun bakıma alınan Boris Johnson üç hafta sonra görevine geri döndü.
Covid-19 hastalığının seyri ağırlaşıp Nisan başında yoğun bakıma alınan Boris Johnson üç hafta sonra görevine geri döndü.
Johnson, ilk açıklamalarında sokağa çıkma kısıtlamalarını kısa zamanda sonlandırmayı düşünmediğini söyledi ama bir tarih de vermedi.
Başbakanın gündeminde acilen çözüm üretmesi beklenen bir dizi mesele var.
İngiltere'de 23 Mart'tan bu yana "vatandaşı ikna" yöntemine de dayansa, mecbur olmayan herkesin evde kalması ve günde bir defa alışveriş ya da egzersiz gibi geçerli bir sebeple dışarı çıkması temelinde sıkı sosyal mesafelenme kuralları uygulanıyor.
Ancak ana muhalefet İşçi Partisi'nin hükümetten bir "çıkış" stratejisi açıklaması talebinin yanısıra, iktidardaki Muhafazakar Parti milletvekilleri ve hatta bazı kabine üyelerinin de kuralların bir ölçüde yumuşatılmasını istedikleri biliniyor.
Başbakan'a hastalığı sırasında vekalet eden Dışişleri Bakanı Dominic Raab dün her ne kadar bu konuda çalıştıklarını söylediyse de Johnson'un yokluğunda böylesi bir kararın sorumluluğunu almak istemedikleri izlenimi hakimdi.
Bugün göreve başlarken bir açıklama yapan Johnson bu soruya ancak kısmi bir cevap vermiş oldu.
Downing Street'teki Başbakanlık Konutu'nun önünde konuşan Johnson, "Enfeksiyonların ikinci defa zirve yapması riskini almayı reddediyorum" dedi.
Sokağa çıkma kısıtlamalarını "çok hızlı bir şekilde hafifleterek İngilizlerin yaptığı fedakarlıkları çöpe atmayacağını" belirten Jonhson, şunları söyledi:
"Bunun çok zor olduğunu biliyorum. Ekonominin olabildiğince hızlı şekilde canlanmasını istiyorum. Ancak İngiliz halkının yaptığı fedakarlığı çöpe atmayı ve ikinci defa zirveyi görme riskini reddediyorum."
Ancak Johnson kısıtlamaların ne zaman kaldırılabileceği, ya da ana muhalefet İşçi Partisi lideri Keir Starmer'ın kullandığı ifadeyle "çıkış stratejisi" hakkındaki kararı henüz verebilecek durumda olmadıklarını söyledi.
"Kısıtlamaların kaldırılması politikası hakkında, ne kadar hızlı ya da yavaş olacağı ya da ne zaman olacağı konusunda bir şey söyleyebilecek durumda değiliz. Hükümet önümüzdeki günlerde bu konuyla ilgili daha fazla şey söyleyebilecek durumda olacak. Bu kararlar olabilecek en şeffaf şekilde alınacak."
İngiltere'de ilk vakaların görülmesinden bir ayı aşkın zaman sonra bilim danışmanlarının tavsiyeleriyle "sürü bağışıklığı" politikasını benimseyen hükümet, zamanında ve yeterli önlem almadığı, yeterli test ve izleme yapmadığı, sağlık ve bakım çalışanlarını kamu hizmeti görenleri yeterince korumadığı, donanım ve koruyucu malzeme temininde geciktiği ve bütün bu sebeplerle muhtemelen çok daha fazla insanın ölmesine neden olduğu söylenerek eleştiriliyor.
Sağlık ve Sosyal Yardım Bakanı Matt Hancock, virüsün bulaşma hızını tanımlayan R katsayısı 1'in altına düşürülmeden sosyal mesafe kurallarının gevşetilmemesi gerektiğini düşünüyor. Buna karşılık Maliye Bakanı Rishi Sunak'ın salgının ekonomi üzerindeki yıkıcı etkisinin hafifletilmesi açısından bazı işyerlerinin açılmasından yana olduğu biliniyor.
Bunların ötesinde uzatılan sokağa çıkma sınırlamalarının insanların zihinsel ve bedensel sağlığı, ev içi şiddet ve özel eğitim ihtiyacındaki çocukların sağlığı açısından yarattığı sorunlar da kamuoyunda sık sık dile getirilen kaygılar.
Sokağa çıkma kısıtlamaları son olarak 7 Mayıs'a kadar uzatılmıştı. Boris Johnson'un şimdi bütün unsurları gözönüne alarak bu tarihten sonra nasıl bir rota izleneceğine karar vermesi gerekecek.
Sağlık ve Sosyal Yardım Bakanı'nın günde 100 bin test kapasitesine ulaşılması için verdiği 30 Nisan tarihi bu hafta sonuna doğru doluyor.
Test kapasitesinin son günlerde ciddi şekilde artırıldığı görülüyor ve başta sağlık çalışanları olmak üzere "kritik işlerde çalışanlar" artık internet üzerinden test için başvurabiliyorlar. Fakat internet başvuruları için yerlerin çok çabuk tükendiği ve her yerde test merkezi olmadığı için uzak mesafeler katetmek gerektiği gibi eleştiriler sürüyor.
Hükümet geçtiğimiz hafta sonu seyyar test merkezleri kurulması için ordunun harekete geçirileceğini açıkladı ve Sağlık Bakanı Hancock verdiği tarihte 100 bin test hedefine ulaşabileceklerini söyledi fakat duruma bakıldığında bu hala kuşkulu görünüyor.
Başbakan Johnson'un şimdi testler konusunda Hancock'un ısrarının arkasında durup durmayacağına karar vermesi gerekecek.
Johnson'un aynı zamanda hükümetin, çabalarını Hancock'un hayati önem taşıdığına inandığı "test ve hastanın temaslarını takip" şeklinde tanımlanan yaklaşıma odaklayıp odaklamayacağına da karar vermesi gerekiyor.
Başbakan Johnson'un krizle ilgili karar verme mekanizmasının şu ana kadar olduğu gibi devam edip etmeyeceğine de karar vermesi gerekiyor.
Kendisinin hastalığı sırasında önemli kararları Maliye Bakanı Rishi Sunak, Sağlık ve Sosyal Yardım Bakanı Matt Hancock, kendisine vekalet eden Dışişleri Bakanı Dominic Raab ve Kabineden sorumlu Devlet Bakanı Michael Gove birlikte aldılar.
Bu bakanların her biri, hükümetin krizle ilgili günlük kararlarını üreten dört etkili Covid-19 komisyonuna başkanlık ediyor.
Önemli dönüm noktalarındaki kararlar ayrıca Cobra adıyla bilinen Olağanüstü Hal komisyonu tarafından da onaylandı. Cobra komisyonunda İskoçya, Galler, Kuzey İrlanda ve Londra yönetimlerinin temsilcileriile bazı bakanlar ve uzmanlar yer alıyor.
Cobra yani Olağanüstü Hal komisyonu ise bu kararları değerlendirirken Olağanüstü Hal Bilimsel Danışma Grubu'ndan (kısa adı SAGE) tavsiye istiyor.
Hükümet şimdiye kadar salgına yaklaşımında "bilimsel tavsiyeyi esas aldığını" vurgulamaya özen gösterdi. Fakat Bilimsel Danışma Grubu toplantılarına Başbakan Johnson'un baş danışmanı Dominic Cummings'in katıldığının ortaya çıkması kurulun bağımsızlığına gölge düştüğü tartışmalarına yol açtı.
Başbakan Johnson'un şimdi danışmanının bilim danışmanlarının toplantılarına katılmayı sürdürüp sürdürmeyeceğine karar vermesi ve daha genel olarak karar süreçlerine bundan böyle kimlerin dahil edilmesi gerektiğini değerlendirmesi bekleniyor.
Ekonominin hangi sektörlerinin faaliyete başlamasına ne zaman izin verileceği gibi büyük kararlara ana muhalefet lideri Keir Starmer'ın da katılması gerektiğini söyleyen siyasetçiler ve yorumcular var. Ayrıca ülkenin işçi sendikaları konfederasyonu TUC da yeniden yapılanma ve krizden çıkış için hükümet ve işverenlerle birlikte işçi sendikalarının da katılacağı ulusal bir konsey toplanması çağrısı yaptı.
Parlamento'nun bir kısım milletvekilinin video bağlantısıyla katıldığı oturumlarında bu hafta Başbakan Johnson'ın muhalefet İşçi Partisi lideri Keir Starmer tarafından sıkıştırılması beklenebilir.
Başbakan Johnson'ın kamuoyunda tartışma yaratan, krize müdahalede çok geç kaldığı, Şubat ve Mart aylarında virüsle ilgili beş Cobra toplantısına bizzat katılmadığı gibi eleştirilere nasıl cevap vereceğine karar vermesi gerekiyor.
Sorgulanan diğer konular arasında salgının yayılmaya yeni başladığı aşamada uygulanan Covid-19 pozitif kişilerin kimlerle temas ettiğinin izlenmesi ve onlara da test yapılması yaklaşımından neden vazgeçildiği, bazı festivallere neden izin verildiği ya da koruyucu donanım temininde neden hızlı davranılmadığı da var.
Starmer hafta sonunda başbakana yolladığı mektupta bu eleştirilerin takipçisi olacağını belli etti ve hükümetten "çıkış stratejisi"nin detaylarını istemeye devam edeceğini söyledi.
Bir yandan da İngiltere Avrupa Birliği'nden ayrılışının koşullarını belirleyecek bir Brexit geçiş süreci yaşıyor.
İnternet üzerinden son Brexit görüşmeleri Cuma günü yapıldı ve her iki taraf da ilerleme sağlanamamasından birbirini sorumlu tuttu.
İngiltere hükümeti AB'yi son ticaret anlaşmalarında kendilerine diğer ülkelerden daha dezavantajlı koşullar sunmakla suçluyor. AB ise İngiltere'nin geçen Ekim ayında varılan anlaşmanın belli alanlarında geri adım atmaya çalıştığından kaygı duyuyor.
Boris Johnson'un kitlenmeyi çözmek için Avrupa Komisyonu Başkanı Ursula von der Leyen ve AB liderlerinden görüşmelere müdahil olmalarını istemesi bekleniyor.
Hükümetin Haziran ayındaki AB Komisyonu toplantısı öncesinde Brexit geçiş sürecinin uzatılmasını isteyip istemeyeceğine karar vermesi gerekiyor. Şimdiye kadar bunu yapmayacaklarında ısrar etmişlerdi.
İçişleri Bakanlığı etik danışmanı Alex Allan şu anda İçişleri Bakanı Priti Patel hakkında çalışanlarına kötü ve ezici davranışlarda bulunduğu yolundaki iddiaları soruşturuyor. İçişleri Bakanlığı'nın en kıdemli memuru Sir Philip Rutnam Şubat ayı sonunda bu iddiaları gerekçe göstererek istifasını açıklamıştı.
Bu soruşturmada Alex Allan Patel'in bakanlık kurallarını çiğneyip çiğnemediğine karar verecek.
Başbakan daha önce İçişleri Bakanı'nın arkasında dumuştu ama soruşturma sonucunda Patel'in kuralları ihlal ettiği saptanırsa ne yapacağına karar vermesi gerekiyor.
</doc>
<doc docid='bbc_haberler-turkiye-51858894' lang='tur' type='mono' source_url='https://www.bbc.co.uk/turkce/haberler-turkiye-51858894' term='COVID'>
Türkiye’de Koronavirüs: Test, teşhis, tedavi ve önlemler

Dünya Sağlık Örgütü'nün (WHO) pandemi olarak tanımladığı Koronavirüs salgınına karşı tüm dünya ve Türkiye'de önlemler alınıyor.
Bir yandan hükümetler tedbirlerini artırırken diğer yandansa yurttaşlara konuyla ilgili bilinçli davranmaya davet ediliyor.
Koronavirüs'le ilgili bilgi ihtiyacının arttığı bu dönemde, Sağlık Bilimleri Üniversitesi, Haydarpaşa Numune Eğitim ve Araştırma Hastanesi'nden Doç. Dr. Asuman İnan, okurlarımızın en fazla merak ettiği soruları yanıtladı.
</doc>
<doc docid='bbc_haberler-dunya-52527948' lang='tur' type='mono' source_url='https://www.bbc.co.uk/turkce/haberler-dunya-52527948' term='COVID'>
Guardian: İngiltere hükümeti, koronavirüs pasaportu için teknoloji firmalarıyla görüşüyor
İngiltere'de bazı teknoloji firmalarının, ülke genelinde çalışanların koronavirüs salgınında işlerine dönebilmelerini sağlamak için Covid-19 testleri ve yüz tanıma teknolojisinin kullanılacağı "sağlık pasaportları" çıkarılması konusunda hükümetle görüşmeler yaptığı bildirildi.
İngiltere'de bazı teknoloji firmalarının, ülke genelinde çalışanların koronavirüs salgınında işlerine dönebilmelerini sağlamak için Covid-19 testleri ve yüz tanıma teknolojisinin kullanılacağı "sağlık pasaportları" çıkarılması konusunda hükümetle görüşmeler yaptığı bildirildi.
İngiltere merkezli Onfido adlı biyometri şirketi bazı ülkelerde pilot uygulamasına başlanan "koronavirüs pasaportlarının" birkaç ay içinde hazır hale gelebileceğini söylüyor.
Şirket yetkilileri, bir kişinin daha önce hastalığı geçirdiğini kanıtlayacak antikor testleri ya da mevcut enfeksiyonu gösteren antijen testlerinin kullanılabileceğini belirtiyor.
Guardian'a göre İngiltere Hükümeti, Dünya Sağlık Örgütü'nün iyileşen kişilerin hastalığı yeniden geçirmeyeceğine dair bir kanıt olmadığı yönündeki uyarısından sonra bu dijital sertifikalara "bağışıklık pasaportu" denilmesinden kaçınıyor.
Hükümetten onay çıkması halinde sağlık pasaportu uygulaması şöyle olacak:
Bir telefon uygulaması kullanılarak kişi kendisinin ve kimliğinin fotoğrafını çekecek. Uygulama, kişinin yüzüyle kimliğini eşleştirecek. Bu yolla sahte kimlik kullanılmasının önüne geçilecek.
İkinci aşamada bu kişi hükümet onaylı bir sistemde daha önce hastalığı geçirdiği ve artık bağışıklık kazandığını gösteren antikor ya da antijen testi yaptıracak.
İşyerine gelen kişi uygulamayı açacak ve resepsiyonda tekrar fotoğraf çektirecek. Bir işlemin sonunda bir QR kodu yaratılacak. Resepsiyon görevlisi bu kodu tarayacak ve çalışanın bağışıklığı olup olmadığını görecek. Bu işlem sırasında resepsiyon memuru kişinin adı, doğum yeri ve adresi gibi kişisel bilgileri göremeyecek.
Ancak uzmanlar, bu uygulamayla ilgili soru işaretleri bulunduğuna dikkat çekiyor.
Evlerde kullanılan ve hamilelik testi kitlerine benzeyen testlerle çok kısa bir süre içinde sonuç alınabiliyor. Şimdiye kadar İngiltere Hükümeti'nin 17,5 milyon adet sipariş verdiği kitler dahil piyasadaki hiçbir test kitinin yeterince güvenilir olduğuna dair bir kanıt yok. Bu testlerin yüzde 50 ile 70 arasında yanlış negatif sonuç gösterebildiği belirtiliyor.
Hafta sonunda İsviçre merkezli ilaç üreticisi Roche, geliştirdiği yeni test için Amerikan Gıda ve İlaç Dairesi'nden acil kullanım onayı aldı.
Quotient adlı bir İskoçya firması da geliştirdiği bir tarama cihazının günde 36 bin adete kadar antikor testi yapabileceğini açıkladı. Şirkete göre 35 dakikada çıkan test sonuçları yüzde 99,8 doğruluk oranına sahip.
Ancak bu testler kişiden kanın bir sağlık görevlisi tarafından alınmasını ve kanlarının analizinin büyük makinelerde yapılmasını gerektiriyor.
Güney Kore'de hastalığa yeniden yakalandıkları açıklanan bazı kişilerin, aslında hasta olmadıkları ve enfekte olmuş hücrelerin akciğerden atılmasının haftalar sürmesi nedeniyle testlerinin yeniden pozitif çıktığı belirtilmişti.
Bununla birlikte uzmanlar, bağışıklığın aylar ya da yıllar içinde kaybolabileceğini ve bunun sonucu olarak insanların tekrar riske maruz kalabileceğini ve bazı kişilerin bağışıklığının diğerlerinden daha güçlü olabileceğini söylüyor.
</doc>
<doc docid='bbc_haberler-dunya-52381456' lang='tur' type='mono' source_url='https://www.bbc.co.uk/turkce/haberler-dunya-52381456' term='COVID'>
Koronavirüs: Çin'deki klimalı bir restoranda bir kişi virüsü nasıl dokuz kişiye bulaştırdı?
ABD'de koronavirüs önlemlerinin uygulandığı bazı eyaletlerde gelecek haftadan itibaren restoranlar, spor, masaj ve bowling salonlarının yeniden açılması kararlaştırırken Amerikan Hastalık Kontrol ve Önleme Merkezi CDC, klimaların hastalığın yayılmasında rolü olabileceğine işaret eden Çin'de yapılmış bir araştırma yayımladı.
ABD'de koronavirüs önlemlerinin uygulandığı bazı eyaletlerde gelecek haftadan itibaren restoranlar, spor, masaj ve bowling salonlarının yeniden açılması kararlaştırırken Amerikan Hastalık Kontrol ve Önleme Merkezi CDC, klimaların hastalığın yayılmasında rolü olabileceğine işaret eden Çin'de yapılmış bir araştırma yayımladı.
CDC'nin internet sitesinde yer alan araştırma, Guangzhou Hastalık Kontrol ve Önleme Merkezi tarafından yapıldı.
Araştırmaya göre, 23 Ocak'ta salgının çıkış yeri olan Vuhan'dan Guangzhou'ya giden bir hasta, 24 Ocak'ta pencereleri olmayan ve klimayla havalandırılan 5 katlı bir restoranın üçüncü katında ailesinden üç kişiyle birlikte yemek yedi.
145 metrekarelik bu katta ailenin oturduğu masanın iki yanında birer metre arayla konulmuş masalarda da iki aile yemek yiyordu.
Hastalığı yaydığı düşünülen kişi o akşam yüksek ateş ve öksürük şikayetiyle hastaneye gitti. 5 Şubat'a kadar üç masadan dokuz kişi daha hastalığa yakalandı.
Bu üç aileden birinin üyeleri hasta kişinin oturduğu masanın yakınında 53, diğeri de 73 dakika geçirdi.
Daha sonra klimadan alınan altı örnekte virüse rastlanmadı. O gün lokantanın bu katında toplam 73 kişi daha yemek yedi. İki hafta süreyle karantinaya alınan bu kişilerde hastalık görülmedi.
Guangzhou Hastalık Kontrol ve Önleme Merkezi Etik Komisyonu tarafından onaylanan araştırmanın yazarları şöyle dedi:
"Hastalığın potansiyel bulaşma yollarını inceledik ve sonunda en olası yolun zerrecik dolaşımı olabileceği sonucuna vardık. Öğle yemeği sırasında hastalığı bulaştırdığı düşünülen kişinin belirtileri yoktu. Kuluçka süresi dikkate alındığında en olası senaryo üç ailenin de hastalığı orta masadaki aynı kişiden kapmış olması."
"Beş mikrometreden büyük zerrecikler, havada kısa bir süre havada asılı kalabiliyor ve fazla mesafe kat edemiyor (1 metreden daha az). Hastalığı bulaştırdığı düşünülen kişiyle diğer masalardaki kişiler arasında bir metreden daha fazla bir mesafe vardı. Fakat, klimadan gelen güçlü hava akımı, zerreciği bu üç masa arasında dolaştırmış olabilir."
</doc>
<doc docid='bbc_haberler-dunya-51828544' lang='tur' type='mono' source_url='https://www.bbc.co.uk/turkce/haberler-dunya-51828544' term='COVID'>
Koronavirüs (Covid-19): İngiltere Sağlık Bakan Yardımcısı Nadine Dorries'te virüs tespit edildi
İngiltere Sağlık Bakan Yardımcısı Nadine Dorries, koronavirüs testinin pozitif çıktığını açıkladı.
İngiltere Sağlık Bakan Yardımcısı Nadine Dorries, koronavirüs testinin pozitif çıktığını açıkladı.
Nadine Dorries, kendisini evinde karantinaya aldı.
Dorries, evinde kendisiyle birlikte yaşayan 84 yaşındaki annesinin sağlığıyla ilgili kaygıları olduğunu söyledi.
İngiltere Sağlık Bakanı Matt Hancock ise Twitter hesabından yaptığı açıklamada Dorries'in kendisini evinde karantinaya alarak "doğru olanı yaptığını" belirtti.
Matt Hancock, Nadine Dorries'in en kısa sürede sağlığına kavuşmasını diledi.
Hancock, "İnsanların neden bu hastalıkla ilgili olarak kaygılı olduklarını anlıyorum. Bilimden mümkün olan en üst düzeyde yararlanarak insanların güvenliğini sağlamak için elimizden geleni yapacağız" dedi.
Nadine Dorries, Perşembe günü Başbakanlık konutunda İngiltere Başbakanı Boris Johnson tarafından verilen bir resepsiyona katılmıştı.
Dorries, iktidardaki Muahazakar Parti'nin milletvekillerinden ve 2005 yılından bu yana Avam Kamarası'nda görev yapıyor. Geçen yıl Başbakan Johnson tarafından akıl sağlığı, intiharın önlenmesi ve hastaların güvenliğinden sorumlu Sağlık Bakan Yardımcısı olarak atanmıştı.
İngiltere'de şu ana kadar Sağlık Bakan Yardımcısı Nadine Dorries dahil 382 kişide koronavirüs tespit edildi.
Ülkede virüs sonucu 6 kişi hayatını kaybetti.
Yaşamını yitiren son kişinin başka sağlık sorunları da olan 80'li yaşlarda bir erkek olduğu açıklandı.
İngiltere'de aile hekimleri, koronavirüs vakalarının sayısının arttığına dikkat çekerek, vatandaşlardan zorunlu olmadıkça kendilerinden randevu talebinde bulunmamalarını istiyor.
Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 119 bini, virüsün yol açtığı Covid-19 hastalığı yüzünden ölenlerin sayısı 4 bin 200'ü aştı.
Virüs şu an dünyada Türkiye dahil 118 ülkeye yayılmış durumda.
</doc>
<doc docid='bbc_haberler-dunya-52338364' lang='tur' type='mono' source_url='https://www.bbc.co.uk/turkce/haberler-dunya-52338364' term='COVID'>
One World Together At Home: Sekiz saatlik konser yayınına Rolling Stones, Jennifer Lopez, Paul McCartney ve Elton John da katıldı.
Aralarında Rolling Stones ve Billie Eilish'in de bulunduğu 100'den fazla şarkıcı The One World: Together At Home (Tek Dünya: Evde Birlikte) adlı sekiz saatlik bir konser yayını için bir araya geldi.
Aralarında Rolling Stones ve Billie Eilish'in de bulunduğu 100'den fazla şarkıcı The One World: Together At Home (Tek Dünya: Evde Birlikte) adlı sekiz saatlik bir konser yayını için bir araya geldi.
Dünya çapında sağlık çalışanlarını desteklemek için düzenlenen konser yayını internet üzerinden Cumartesi Türkiye saatiyle 21.00'den itibaren canlı olarak izlenebildi.
Sanatçıların şarkılarını evlerinden söyleyeceği konser youtube.com/WHO adresinden yayınlandı.
Dünya Sağlık Örgütü ve yoksulluğa karşı faaliyet yürüten yardım kuruluşu Global Citizen'ın birlikte düzenlediği yayının küratörlüğü ise Lady Gaga'yla birlikte yaptı.
Konserleri duyuran Global Citizen, "Aramızda mesafeler olabilir ama bir araya gelmemiz hiç bugünkü kadar önemli olmamıştı" dedi.
ABD'li televizyoncular Stephem Colbert, Jimmy Kimmel ve Jimmy Fallon'un sunacağı yayına Elton John, Taylor Swift ve Oprah Winfrey de katılacak.
Rolling Stones'un konserine grubun dört üyesi de (Mick Jagger, Keith Richards, Charlie Watts ve Ronnie Wood) katılacak.
Paul McCartney, Stevie Wonder, Eddie Vedder, Celine Dion ve Jennifer Lopez'in de yer alacağı konser yayınında koronavirüse karşı mücadele eden doktor ve hemşirelerin hikayeleri de anlatılacak.
Etkinlik sayesinde toplanan bağışlar Dünya Sağlık Örgütü'nün Covid-19 Dayanışma Fonu'na verilecek.
</doc>
<doc docid='bbc_haberler-dunya-52364802' lang='tur' type='mono' source_url='https://www.bbc.co.uk/turkce/haberler-dunya-52364802' term='COVID'>
Petrol fiyatları: Negatif seviyeler nasıl gerçekleşti, ne anlama geliyor, bundan sonra nereye?
Petrol piyasalarında tarihi bir günde, Amerikan Batı Teksas tipi (WTI) ham petrol günü varili neredeyse eksi 40 dolarda kapadı.
Petrol piyasalarında tarihi bir günde, Amerikan Batı Teksas tipi (WTI) ham petrol günü varili neredeyse eksi 40 dolarda kapadı.
Negatif fiyat emtia piyasalarında (özellikle doğalgazda) görülse de, WTI fiyatı tarihte ilk defa negatife indi.
Bu olayın arkasında genel olarak petrol piyasalarının içinde bulunduğu durum kadar, WTI tipi petrolün kendine has nedenler de mevcut.
WTI, dünyadaki üç gösterge petrolden biri. Diğer ikisi Brent ve Dubai petrolleri. Dün WTI negatif fiyatlara indiği esnada, Brent tipi petrol varili 26 dolarda, Dubai de varili 24 dolarda seyrediyordu.
Dolayısıyla burada WTI'ya özgü bir etken olduğu aşikar.
Fakat bu nedene gelmeden önce petrol piyasalarında son 3 aydaki gelişmeleri anlamak gerekiyor.
Petrol piyasasında üreticiler 1965'te kurulan üretici grubu OPEC üyeleri ve OPEC harici üreticiler olarak iki gruba ayrılırlar.
OPEC, hatta OPEC'in en büyük üreticisi Suudi Arabistan, petrol piyasasının merkez bankası kabul edilir. Çünkü nasıl merkez bankaları enflasyonla mücadelede para arzını kontrol ediyorsa, OPEC ve Suudi Arabistan da petrol fiyatındaki dalgalanma ile mücadeleyi koordineli bir şekilde petrol arzını kontrol ederek götürürler.
2008'den beri hızla yükselen kaya petrolü üretimi ile ABD bugün dünyanın en büyük petrol üreticisi.
OPEC'in toplam üretim içerisindeki payı ise bir nebze azalsa da halihazırda dünya petrol üretiminin üçte birine tekabül eden grup, koordineli hareket etmesi sayesinde etkisini sürdürüyor.
Aralık 2016'dan beri OPEC ve Suudi Arabistan'ın yanına başını Rusya'nın çektiği bir grup üretici daha dahil oldu.
Oluşan yeni grup OPEC+ olarak tanımlandı ve düzenli olarak yapılan toplantılarda aldıkları kararlar ile üç yıldır petrol fiyatının 50-70 dolar arasındaki bir bantta kalmasını sağladılar.
OPEC'in arzı kontrol ederek petrol fiyatını belli bir seviyenin üzerinde tutmasından ABD'li kaya petrolü üreticileri de faydalandılar.
Geçtiğimiz 10 yıl içinde dünyada artan petrol talebinin dörtte üçü ABD'li üreticiler tarafından karşılandı.
Bunun sonucu olarak ABD'nin dünya petrol üretimindeki piyasa payı da arttı. O kadar ki, 2010'da dünya ham petrol üretiminde OPEC'in payı %37, ABD'ninki %10 iken, 2019'da OPEC'in payı %33'e düştü, ABD'ninki %19'a çıktı.
OPEC'in içindeki başta Suudi Arabistan olmak üzere ana üreticilerin bu duruma razı olmalarının nedenlerinden biri, Venezula, İran, Libya gibi OPEC üreticilerinin piyasadan çekilmek zorunda kalmaları (yahut bırakılmaları) oldu.
Neticede bu üreticilerin piyasadan çekilmeleri nedeniyle toplam üretimde OPEC'in payı geriledi gerilemesine, ama örneğin Suudi Arabistan'ın payı 2010-2019 arasında %11 civarında sabit kaldı.
En son Haziran 2019'da bir araya gelen OPEC+ üyeleri, arz kontrol uygulamasını Mart 2020 sonuna kadar uzatmaya karar verdiler.
Bu esnada geçen yılın sonunda sahneye yeni bir oyuncu girdi: Covid-19.
Ocak ve Şubat aylarında petrol talebi Çin'de karantina uygulamalarının etkisi ile hızlı bir düşüş gösterdi. Mart ayı geldiğinde Covid-19 ile mücadeledeki karantina uygulamalarının diğer ülkelere yayılacağı ve hayatı felç ederek petrol talebine ciddi bir tehdit oluşturacağı aşikardı.
Dananın kuyruğu Mart başındaki OPEC+ toplantısında koptu. Başını Suudi Arabistan'ın çektiği bir grup, her zaman olduğu gibi "talep düşüyor, fiyatları aşağı çekiyor, arzı kısıp fiyatı dengeleyelim" teklifinde bulundu, fakat bu sefer Rusya arz kısmayı kabul etmedi.
Rusya'nın ana gerekçesi, yaşanan talep düşüşünün çok hızlı gerçekleştiği ve birkaç ay daha beklenirse ne olup bittiğini anlamanın daha kolay olacağı, erken kısılacak arzın fiyatı destekleyerek ABD'li kaya petrolü üreticilerine yarayacağı idi.
Toplantıda anlaşma çıkmadı. Nisan başından itibaren başta sözünü dinletemeyince "el mi yaman bey mi" diyen Suudi Arabistan, vanaları açtı.
Açılan vanalar petrol arzını hızla artırırken, bir yandan da talep Covid-19 tedbirleri nedeniyle düşmeye devam etti.
Nisan ayı itibariyle dünyanın petrol tüketimi yüzde 25-30 civarında azalmış durumda. Başka bir deyişle tüketimdeki kayıp, neredeyse OPEC'in toplam üretimine denk. Bu, tarihte görülmemiş bir durum.
Bu esnada hızla artmaya devam eden üretim, haliyle tüketilmeyince dünyadaki petrol depolarına gitmeye başladı.
Görünen köy kılavuz istemez, hızla düşen talep ve artan arz, en nihayetinde depoların dolması ile sonuçlanacak.
Bu gidişatın fiyatlara etkisi, depoların dolmasını beklemeden kendini gösterdi.  Mart ayı başında varili 50 doların üstünde seyreden petrol, OPEC toplantısı ertesinde yarı yarıya değer kaybetti.
Peki Brent tipi petrol hala aynı fiyat seviyesinde seyrederken WTI neden eksiye düştü? Burada da WTI'nin kendine has unsurları devreye giriyor.
WTI, ABD'nin Oklahoma Eyaleti'nin Cushing şehrinde fiyatlanıyor. Cushing, dünyanın en büyük petrol depolama merkezi ve ABD içindeki boru hatları kavşağı.
Buraya Batı Teksas'tan gelen WTI yanında, ABD'nin kuzeyinden, Kanada'dan gelen ham petrol de gene boru hatları ile Meksika Körfezi'ne iniyor.
Meksika Körfezi ABD'nin hem en büyük rafineri merkezi, hem en büyük petrol limanı. Cushing'den inen petrol ya rafinerilerde işleniyor ya da tankerlere yükleniyor.
WTI petrolünü vadeli kontrat ile alıp satanların çok büyük bir kısmı "kağıt variller" alıp satıyorlar, kontratın son günü gelmeden ellerindeki kontratı daha ileriki bir vade ile değiştiririp, "fiziki variller", yani hakiki petrolün kendisi ile muhatap olmuyorlar.
Petrol, bu tacirler tarafından bir risk yönetimi ve yatırım aracı olarak kullanılıyor. Kontratı son gününe kadar elinde tutup fiziki varilleri alıp satan tacirler çok sınırlı bir zümre.
Petrol piyasasındaki arz/talep dengesizliği nedeniyle geçtiğimiz haftalarda Cushing'e çok yüksek miktarda petrol aktı. Bu hız devam ederse, önümüzdeki ay Cushing'deki depolar dolmuş olacak.
Dün, WTI Mayıs kontratının son günüydü. Kabaca son gün gelmeden elden çıkarılamayan bir kontratı Cushing'de gelecek petrolü koyacak yer olmadığı için alacak kimsenin bulunmaması, satıcının üzerine para vermesi demek olan negatif fiyat ile sonuçlandı.
Dolayısıyla bu negatif fiyat, petrol fiyatı negatif oldu demek değil. Sadece WTI için Cushing'den kaynaklanan nedenlerle gerçekleşen bir fiyat.
WTI eksi fiyatlara indiğinde Brent tipi petrolün varili 26 dolardı.
Piyasadaki arz talep dengesindeki gidişatın sürdürülemez olması nedeniyle OPEC+ üyeleri geçtiğimiz hafta sanal ortamda bir araya gelerek, günde 10 milyon varillik üretim kısma kararı aldılar.
Fakat hem arzdaki gerçek düşüş ancak Mayıs ve Haziran aylarından itibaren gerçekleşecek, hem de talepte şu anda yaşanan çöküş bu arz kısıntısının iki katından fazla.
Dolayısıyla bu hamle, petrol piyasasını dengelemekten ziyade depoların doluş hızını düşürecek ama piyasadaki temel dengesizliğe çare değil.
Piyasadaki temel dengesizliğin ana aktörü Covid-19 ve onun yol açtığı talep çöküşü. Talebin de bir nebze iyileşse de, Covid-19'a çare bulunmadığı sürece zayıf kalacağı aşikar.
Bunun neticesinde petrolünü satacak pazar bulamayan üreticiler vanaları kapamaya başlayacaklar, yani arz lojistik nedenlerden ötürü mecburen kısılacak. Ekonomisi petrole dayanan ülkeler zarar görecekler.
Fiyatlar üzerindeki baskı ise devam edecek. Bu bağlamda WTI bir nevi deney olmuş oldu. Bu gidişat devam ederse, dün WTI'de yaşadıklarımızı birkaç hafta sonra diğer gösterge petrollerde de yaşamamız, Brent tipi petrolün de tek hanelere inmesi işten bile değil.
</doc>
<doc docid='bbc_haberler-dunya-52344244' lang='tur' type='mono' source_url='https://www.bbc.co.uk/turkce/haberler-dunya-52344244' term='COVID'>
İngiltere, 84 tonluk koruyucu malzemeleri almak için İstanbul'a uçak gönderdi
İngiltere'de yetkililer, ülkedeki sağlık çalışanları için Türkiye'den Pazar günü gelmesi beklenen ama geciken 84 ton koruyucu malzeme sevkiyatının yapılması için İngiltere, Pazartesi akşamı İstanbul'a uçak gönderdi.
İngiltere'de yetkililer, ülkedeki sağlık çalışanları için Türkiye'den Pazar günü gelmesi beklenen ama geciken 84 ton koruyucu malzeme sevkiyatının yapılması için İngiltere, Pazartesi akşamı İstanbul'a uçak gönderdi.
BBC'nin edindiği bilgiye göre, İngiltere'ye gönderilecek malzemenin ihracat izni Pazartesi günü Türkiye'de Sağlık Bakanlığı tarafından onaylandı.
Kraliyet Hava Kuvvetleri'ne (RAF) ait A400 nakliye uçağı TSİ 19.00 civarında İngiltere'nin Brize Norton bölgesindeki havaalanından kalkıp İstanbul'a doğru yola çıktı.
Türkiye'den satın alınan ancak gerekli izinler zamanında alınmadığı için ertelenen koruyucu ekipman teslimatı, uçak İstanbul'a indikten sonra yapılacak.
İngiltere Ulusal Sağlık Hizmetleri (NHS) sağlık çalışanlarına koruyucu ekipman yetersizliği görülen İngiltere, 400 bin civarında koruyucu malzemeyi Türkiye'den satın alıyor.
BBC'nin edindiği bilgiye göre Türk yetkililer malzemenin bir an önce yola çıkması konusunda istekli olsa da, sağlık çalışanları için koruyucu malzemeyi alan İngiltere'deki şirket ihracat izni başvurusunu Pazartesi sabahı tamamlayabildi.
Koronavirüs salgını sonrası uygulamaya göre Türkiye'den ihraç edilecek tıbbi malzeme için bu ihracat izninin alınması gerekiyor.
İhracat izni alınan malzemenin sevkiyatının önünde başka bir engel olup olmadığı konusunda net bir bilgi yok.
Pazartesi sabahı BBC'ye konuşan İngiltere Dışişleri Bakanlığı'ndan bir sözcü de, sevkiyatın mümkün olan en kısa sürede gerçekleşmesi için çabaların sürdüğünü söylemiş, "Bugün gönderilmesini umuyoruz ama işlemler sürüyor. Nihai onay süreci için bekliyoruz" demişti.
İngiltere'de hükümetin sağlık çalışanlarına yeterli koruyucu malzeme sağlayamadığı, bunları zamanında temin edemediği ve olan malzemenin de tükenmek üzere olduğu eleştirileri giderek yoğunlaşırken, Cumartesi günü bir basın toplantısı düzenleyen İngiltere Yerel Yönetim ve İskan Bakanı Robert Jenrick, sağlık çalışanlarının kullanımı için Türkiye'den Pazar günü (dün) yaklaşık 84 ton kişisel koruyucu ekipman geleceğini ve bunların içerisinde 400 bin adet koruyucu önlüğün de bulunduğunu söylemişti.
İngiltere hükümeti şu ana kadar 27 sağlık çalışanının Covid-19 nedeniyle hayatını kaybettiğini açıkladı.
Guardian gazetesi ise bugün bu konudaki haberlerin takibi yoluyla 81 sağlık çalışanının bu hastalıktan öldüğünü ama sayının muhtemelen daha da yüksek olduğunu yazıyor.
Sevkiyatın gecikecek olması gerçek bir endişe konusu, hem kısa vade hem de uzun vade için.
Şu ana kadar, özellikle gözlükler ve önlükler bağlamında bel bağladığımız koruyucu ekipman stoklarımız belli ki azalıyor.
Bu da bizi, özellikle iç üretimini gerçekleştiremediğimiz koruyucu önlükler konusunda, uluslararası tedarik zincirine bağlı kılıyor.
Bu önlüklere talebin fazla olduğunu da göz önüne alırsak, önümüzdeki sorunun, gelecek aylar süresince de problem yaratmaya devam edeceğini ön görebiliriz.
İngiliz Sağlık Servisi çalışanları endişeliler, hayatlarını tehlikeye atıyorlar.
Yetkililer ellerinden geleni yapıyorlar belli ki...
Ama gelecekte, koruyucu kıyafet konusunun nasıl olup da bu seviyeye geldiği noktasında ciddi tartışmalar yaşanması gerekecek.
'Çok ama çok büyük ek bir sevkiyat'
Sevkiyat, İngiltere Yerel Yönetim ve İskan Bakanı Robert Jenrick tarafından, Cumartesi günü düzenlenen basın toplantısında, "çok ama çok büyük ek bir sevkiyat" olarak tanımlanmıştı.
İngiliz basınında da Pazar günü sevkiyata ilişkin haber geniş şekilde yer aldı ve hükümetin kişisel koruyucu ekipman sıkıntısı yaşandığını kabul ettiğini yazıldı.
İngiltere Yerel Yönetim ve İskan Bakanı Robert Jenrick, Cumartesi günü düzenlediği basın toplantısında, sağlık çalışanlarının kullanımı için Türkiye'den Pazar günü yaklaşık 84 ton kişisel koruyucu ekipman geleceğini ve bunların içerisinde 400 bin adet koruyucu önlüğün de bulunduğunu söyledi.
Jenrick, NHS personelinin yaşadığı kronik kişisel koruyucu ekipman sıkıntısıyla ilgili bir soruya, "Bunları tedarik etmek şu dönemde çok zor. Yarın Türkiye'den yaklaşık 84 ton civarında kişisel koruyucu ekipman içeren çok büyük bir teslimatın gelmesi bekleniyor. Bunların içerisinde 400 bin adet koruyucu önlük de var. Bu çok ama çok büyük ek bir sevkiyat olacak" yanıtını verdi.
</doc>
<doc docid='bbc_haberler-turkiye-52571113' lang='tur' type='mono' source_url='https://www.bbc.co.uk/turkce/haberler-turkiye-52571113' term='COVID'>
Dolar/TL kuru rekor kırdı: Türkiye dış borçlarını nasıl geri ödeyecek?
Türkiye ekonomisi, büyük ölçüde sermaye girişlerine bağımlı bir ekonomi. Aralık 2019 itibariyle 473 milyar dolar olan dış borcun 124 milyar dolarlık kısmı (GSYH'nın yaklaşık yüzde 17'si) kısa vadeli olup bunun 93 milyar dolarlık kısmı da özel sektöre aitti. 2020 yılında ödenmesi gereken dış borç ise yaklaşık 169 milyar dolar ile GSYH'nın yüzde 23'üne tekabül ediyor.
Türkiye ekonomisi, büyük ölçüde sermaye girişlerine bağımlı bir ekonomi. Aralık 2019 itibariyle 473 milyar dolar olan dış borcun 124 milyar dolarlık kısmı (GSYH'nın yaklaşık yüzde 17'si) kısa vadeli olup bunun 93 milyar dolarlık kısmı da özel sektöre aitti. 2020 yılında ödenmesi gereken dış borç ise yaklaşık 169 milyar dolar ile GSYH'nın yüzde 23'üne tekabül ediyor.
Bu tutarlar neden önemli? Çünkü finansal kriz dönemleri borç çevirme imkanlarının zayıfladığı dönemler.
Piyasalarda panik, güvensizlik ve belirsizliğin hakim olduğu zamanlarda yatırımcılar borç verme konusunda tedirgin oluyorlar.
Yani risk alma iştahı düşüyor. Herkes daha temkinli davranmak ve en güvenli bulduğu yatırım araçlarına yönelmek istiyor.
Bu durumda normal zamanlarda borcu borçla kapatma şansınız varken bu tür gergin dönemlerde bunu yapmakta zorlanıyorsunuz.
Peki Türkiye ne kadar sıkıntı yaşayabilir? Burada net bir rakam vermek zor. En kötü senaryo olan "ani duruş" senaryosunda sermaye girişinin tamamen durması söz konusu olur.
Ancak bu uç ihtimali bir kenara koyarsak, geçmişteki finansal krizlerde borç çevirme oranlarının yüzde 70-80 aralığında seyrettiğini görüyoruz.
Eğer benzer bir başarı elde edebilirsek 169 milyar dolarlık borcun 35 milyar dolar ila 50 milyar dolarlık kısmı çevrilemez ve bir yerden denkleştirmek zorunda kalınabilir demektir.
Öte yandan Covid-19 krizinin yakın tarihte yaşadığımız krizlerin hiçbirine benzemediğini unutmayalım. Dolayısı ile pandeminin uzaması durumunda bu rakamın yükselmesi de ihtimal dahilinde.
Dış borç ödemesi ile ilgili endişeleri yıl başından beri yaşanan sermaye çıkışı rakamlarından gözlemliyebiliyoruz.
Sene başından 24 Nisan haftasına kadar yurtdışında yerleşik kişilerin 2,7 milyar dolar tutarında hisse senedi ve 5,5 milyar dolar tutarında devlet tahvili sattıklarını görüyoruz.
Bankaların borç çevirme rasyoları da yine karamsar bir tablo sunuyor bizlere. Burada da Türk bankalarının uzun vadeli dış borç ödemesinde uzunca bir süredir net ödeyici olduklarını gözlemliyoruz.
COVID-19 krizinin sıradan bir finansal kriz olmaması, döviz bulma imkanlarını  farklı kanallardan kapatıyor.
Bir taraftan dış piyasalarda düşen risk iştahı nedeni ile kredi muslukları kısılırken bir taraftan da bizim için en önemli döviz girdilerinden birini sağlayan turizm sektöründe kaçınılmaz bir tıkanma ile karşı karşıyayız.
Bu kadar olumsuzluk içinde bir dengeleyici unsur yavaşlayan üretim nedeni ile ara malı ithalatının azalması ve bu nedenle yabancı sermaye ihtiyacımızın kısmen düşmesi olacak.
Keza petrol fiyatlarındaki düşüş de cari açık açısından elimizi bir miktar rahatlatacaktır.
İktisat politikalarında öncelikleri çok iyi belirlemek ve kasırgaya karşı hazırlık olmak gerekiyor.
Kısa vadeli kazanımlar uğruna uzun vadeli fiyat istikrarından feragat edilmesi ise biriken kırılganlıkları beraberinde getiriyor.
Türkiye ekonomisi malesef Covid-19 kasırgasına böyle bir konumda yakalandı. 2019 yılında ekonomiyi canlandırmak adına faizlerin hızla düşürülmesi, enflasyon düşmeden gelen faiz indirimlerinin reel faizi düşürüp Dolar talebinin tetiklemesi, Dolar'ın değer kazanmaması için TCMB döviz rezervlerinin tüketilmesi risklerimizi büyük ölçüde artırdı.
Bu risklerin üzerine beklenmedik bir şekilde Covid-19 krizinin gelmesi ise bizi bir anda savunmasız bıraktı.
Piyasaların tıkanma noktasına geldiği kriz zamanlarda döviz kaynağı sağlayacak birkaç alternatif var.
Bunlardan en kapsamlı ve uzun vadeli olanını Uluslararası Para Fonu (IMF) sağlıyor. Türkiye 2001 krizi sonrasında benzer bir stand-by anlaşması ile hem döviz girişi sağlamış hem de GSYH'nın yüzde 8'ine varan bir bilanço genişlemesinden dezenflasyonla çıkabilecek kadar kredibilite oluşturmuştu.
Mevcut konjonktürde IMF ile bir stand-by anlaşmasına hükümet kanadının sıcak bakmadığını çünkü bu tür bir anlaşmanın kısıtlayıcı şartları olduğunu biliyoruz.
Geriye iki alternatif kalıyor. Bunlardan en sevimsiz olanı sıkı sermaye kontrolleri ile mevcut dövizi ülke içinde tutmak.
Ancak bu tür radikal bir adım serbest piyasa koşullarına önemli bir darbe. Türkiye gibi sermaye girişine dayalı bir büyüme modeline sahipseniz sermaye kontrolü intihar kabul ediliyor.
Keza iktidar da böyle bir yola gidilmeyeceğinin altını çiziyor. Öte yandan sermaye kontrolünün de dereceleri var ve Londra swap piyasasına gelen sınırlamalar bile Covid-19 sonrası toparlanmayı geciktirecek bir engel olarak karşımıza çıkıyor.
Stand-by anlaşması ve sıkı sermaye kontrolü alternatiflerini elersek geriye kalan alternatif uluslararası kuruluşlarla yapılacak swap anlaşmaları olabilir.
Yerli para ile yabancı paranın takas edildiği bu tür anlaşmalar daha kısa vadeli olup miktarı da daha düşük oluyor.
Mesela IMF'nin Covid-19 döneminde geliştirdiği swap hattı her bir üye ülkeye ortalama 10 milyar dolarlık bir bütçe ayırıyor.
Gelelim Fed'in sağladığı swap hatlarına. Öncelike unutmayalım ki Fed'in açtığı swap hatlarında nihai hedef ABD finansal piyasalarında istikrar sağlamak.
Fed'in swap hattı açılan ülkeler de bu önceliklere göre belirliyor. Fed'in hangi ülkelere swap hattı açtığına baktığımızda 2007-2009 döneminde swap hattı açılan ülkelerle Covid-19 döneminde de yola devam edildiğini,  o zaman belirlenmiş olan gruba yeni bir ülke eklenmemiş olduğunu görüyoruz.
</doc>
<doc docid='bbc_haberler-dunya-51768784' lang='tur' type='mono' source_url='https://www.bbc.co.uk/turkce/haberler-dunya-51768784' term='COVID'>
Koronavirüs (Covid-19): Vatikan'da ilk virüs vakası tespit edildi
Katolik Kilisesi'nin yönetim merkezi Vatikan şehir devletinde ilk koronavirüs vakası teşhis edildi. Vatikan Hastanesi dezenfekte edilmek için geçici olarak kapatıldı.
Katolik Kilisesi'nin yönetim merkezi Vatikan şehir devletinde ilk koronavirüs vakası teşhis edildi. Vatikan Hastanesi dezenfekte edilmek için geçici olarak kapatıldı.
Avrupa'nın en ağır koronavirüs kriziyle mücadele etmeye çalışan İtalya'da, başkent Roma sınırları içinde yer alan Vatikan'da bir kişiye yapılan koronavirüs testinin pozitif çıktığı açıklandı. Vatikan basın ofisinden bugün yapılan açıklamada, "Dün bir hastada COVID-19 bulunması üzerine Vatikan Şehir Devleti Sağlık ve Hijyen Müdürlüğü'nün tüm ayakta tedavi hizmetleri, dezenfekte amacıyla askıya alınmıştır" denildi. Söz konusu hastayla ilgili bilgi ise verilmedi.
Vatikan Şehir Devleti yönetimi de, koronavirüse karşı bir dizi tedbir kararı aldı. Bunlar arasında, kapalı mekanlarda yapılması planlanan ve katılımcılar arasında 1 metrelik güvenli mesafenin sağlanamayacağı etkinliklerin askıya alınması, eğitim amaçlı etkinliklerin durdurulması ve gerekli olmayan seyahatlerin sınırlandırılması da yer alıyor.
Resmi verilere göre Vatikan şehir devletinin 618 vatandaşı bulunuyor. 246'sı Vatikan vatandaşı olmak üzere toplam 453 kişi Vatikan duvarları arasında kalan sınırlar içinde ikamet ediyor.
Vatikan Şehir Devleti'nin ve Katolik Kilisesi'nin lideri Papa Francesco'nun soğuk algınlığı geçirdiği açıklanmıştı. Sosyal medyada Papa'nın koronavirüs kaptığına dair söylentiler ortaya çıksa da Vatikan basın ofisi Papa'nın yalnızca bir soğuk algınlığı geçirdiğini belirtmişti.
Öte yandan, koronavirüs ölümleri ve pozitif sayısının artmaya devam ettiği İtalya'da, ölümle sonuçlanan vakalarla ilgili istatistik veriler açıklandı. İtalya'da dün akşam açıklanan son verilere göre koronavirüs bağlantılı 148 ölüm ve toplamda 3858 vaka tespit edildi.
Sağlık Yüksek Enstitüsü'nün ilk 105 ölümle ilgili analizine göre, bu 105 kişinin yaş ortalaması 81. Virüs kapanların genelinin yaş ortalaması ise 61.
Hayatını kaybedenlerin yüzde 42,2'si 80-89 yaşları arasında, yüzde 14,1'i 90 yaş üzerinde. Ölümlerden yüzde 32,4'ü 70-79 yaş aralığında, yüzde 8,4'ü 60-69, yüzde 2,8'i de 50-59 yaş aralığında.
Hayatını kaybedenlerin çoğunluğu erkek. Ölen kadınların yaş ortalaması 83,4 iken, erkeklerde yaş ortalaması 79,9 olarak belirlendi.
Koronavirüs bağlantılı olarak hayatını kaybettiği belirlenenlerin üçte ikisinin de virüs kapmadan önce en az 3 sağlık sorunu vardı. Bu kişilerde en sık görülen kronik sağlık sorunları yüzde 74,6 ile hipertansiyon, yüzde 70,4 ile iskemik kalp hastalığı ve yüzde 33,8 ile diyabet.
Hayatını kaybedenlerin yüzde 15,5'inin ise önceden bilinen bir kronik rahatsızlığı yoktu ya da yalnızca bir hastalığı vardı.
</doc>
<doc docid='bbc_haberler-dunya-52501594' lang='tur' type='mono' source_url='https://www.bbc.co.uk/turkce/haberler-dunya-52501594' term='COVID'>
Koronavirüsün insan yapımı olduğu iddialarıyla ilgili kim ne ediyor?
ABD Başkanı Donald Trump, koronavirüsün kökeninin Çin'de bir laboratuvar olabileceği yönündeki son sözleriyle bu konuda Amerikan istihbarat örgütlerinin açıklamalarıyla çelişmiş görünüyor.
ABD Başkanı Donald Trump, koronavirüsün kökeninin Çin'de bir laboratuvar olabileceği yönündeki son sözleriyle bu konuda Amerikan istihbarat örgütlerinin açıklamalarıyla çelişmiş görünüyor.
ABD Ulusal İstihbarat Direktörlüğü dün virüsün kökeni konusundaki farklı ihtimalleri hâlâ değerlendirdiklerini ama Covid-19'un insan eliyle üretilmiş ya da genetiğiyle oynanmış bir virüs olmadığını saptadıklarını kaydetmişti.
Çin de virüsün laboratuvarda üretildiği iddialarını, ABD yönetiminin gözleri kendi sorunlarından uzaklaştırmak için bu tür suçlamalara giriştiğini söyleyerek reddetmişti.
Geçen yılın sonlarında Çin'in Vuhan kentinde ortaya çıktığından bu yana koronavirüs dünya çapında 3 milyon 200 bin kişiye bulaştı ve 230 bin kişinin ölümüne yol açtı.
Donald Trump  dün Beyaz Saray'daki basın toplantısı sırasında gelen "Virüsün kökeninin Vuhan Viroloji Enstitüsü olduğuna kuvvetle kanaat getirmenizi sağlayan bir kanıt gördünüz mü?" sorusunu "Evet gördüm. Evet gördüm. Ve Dünya Sağlık Örgütü utanmalıdır çünkü Çin'in halkla ilişkiler ajansı gibi davranıyorlar" diye yanıtladı.
Daha sonra bu iddiasına açıklık getirmesi istendiğinde "Size bunu söyleyemem" diye cevap verdi.
𝗚𝗮𝘇𝗲𝘁𝗲𝗰𝗶: Virüsün kökeninin Vuhan Viroloji Enstitüsü olduğu konusunda emin olmanızı sağlayan şey nedir? 

𝗧𝗿𝘂𝗺𝗽: Bunu size söyleyemem. Bunu söylememe izin verilmiyor. 

bbc.in/2Wa1o6i
BBC News Türkçe tarafından yapılan  numaralı Facebook paylaşımının sonu
Trump gazetecilere ayrıca Çin'den bahisle "Bir hata mı yaptılar ya da yanlışlıkla ortaya çıktı da yeniden mi ürettiler ya da birisi kasten bir şey mi yaptı? İnsanların Çin'in diğer bölgelerine seyahati engellendi de nasıl dünyanın diğer yerlerine gitmeleri engellenmedi bunu anlamıyorum. Bu onların cevaplaması gereken zor bir soru" dedi.
New York Times gazetesi Perşembe günkü sayısında, üst düzey  Beyaz Saray yetkililerinin ABD istihbarat örgütlerinden, virüsün Vuhan'daki bir araştırma laboratuvarından gelip gelmediğini araştırmalarını istediklerini yazmıştı.
Amerikan NBC televizyonunun Çarşamba günkü bir haberine göre de, Amerikan istihbarat örgütlerine ayrıca Çin ve Dünya Sağlık Örgütü'nün (WHO) başta virüsle ilgili bazı bilgileri gizli tutup tutmadıklarının da belirlenmesi görevi verildi.
Farklı ABD İstihbarat örgütlerini eşgüdümleyen Ulusal İstihbarat Dairesi Direktörlüğü Perşembe günü kamuoyuna nadir görülen bir açıklama yaptı ve Covid-19'un doğadan kaynaklanan bir virüs olduğu konusundaki geniş bilimsel kanıyı paylaştığını kaydetti.
Açıklamada "İstihbarat örgütleri salgının enfekte olmuş hayvanlar üzerinden mi bulaştığı yoksa Vuhan'daki bir laboratuvarda meydana gelen bir kaza sonucu mı yayıldığı konularında ortaya çıkan bilgi ve istihbaratı titizlikle değerlendirmeyi sürdürecektir" denildi.
Bu açıklamayla Amerikan istihbarat örgütleri ilk kez açık ve net bir şekilde virüsün bir biyolojik silah olduğu yolundaki - hem ABD hem de Çin'de dile getirilen - komplo teorilerini reddetmiş oldu.
İhtimalleri hala değerlendirdiğini bildirirken, bu ihtimallerden herhangi birine ağırlık vermeyi gerektirecek bir kanıtı bulunduğundan söz etmediği dikkat çekti.
Trump son günlerde pandemi konusunda Çin ile söz düellosunu tırmandırıyor.
Başkan Trump Çarşamba günü Çin'in, Kasım'da yapılması planlanan başkanlık seçimlerinde kendisinin kaybetmesini istediğini ileri sürmüştü.
Daha önce de Çinli yetkilileri ilk ortaya çıktığı aşamada salgınla ilgili bilgileri gizlemekle suçlamış ve isteseler engelleyebileceklerini söylemişti. Aynı şekilde Dünya Sağlık Örgütü'nü de suçlayan Trump, örgüte Amerikan katkılarını askıya aldığını açıklamıştı.
Bu sırada Çin Dışişleri Bakanlığı da Trump yönetimini, krizle başa çıkmaktaki kendi başarısızlıklarının üzerine örtmek için Çin'i hedef göstermekle suçladı.
Çin Dışişleri Bakanlığı sözcüsü ayrıca kanıt göstermeden bir çok kez Covid-19'un aslında ABD'den kaynaklanmış olabileceği iddiasını da dile getirdi.
Washington Post gazetesinde yer alan bir habere göre, Trump yönetimi Çin'in mali olarak nasıl cezalandırılabileceği konusunu değerlendiriyor.
Tartışılan öneriler arasında ABD hükümetinin Çin'e tazminat davası açması ya da Çin'e borç yükümlülüklerini yerine getirmeyeceğini ilan etmesi de bulunuyor.
Analiz: ABD-Çin propaganda savaşı
BBC Amerikan Dışişleri Bakanlığı Muhabiri Barbara Plett-Usher
ABD istihbarat örgütleri koronavirüs konusunda ilk net açıklamalarını yaptı ve salgının kökeni konusunda, Çin'in koronavirüsü geliştirip bir biyolojik silah olarak dünyaya yaydığı yönündeki komplo teorisini reddetmiş oldu.
Fakat istihbarat örgütlerinin açıklaması virüsün Vuhan'da bulaşıcı hastalıkları araştıran bir laboratuvardan yanlışlıkla sızmış olabileceği tezini reddetmiş değil.
Bu senaryo özellikle ABD Dışişleri Bakanı Mike Pompeo tarafından dile getirilmiş ve Pompeo Çin'in bu laboratuvara yabancı uzmanların girip inceleme yapmasına izin vermesini istemiş, ülkedeki diğer laboratuvarların güvenli olup olmadığını sorgulamıştı.
Çin hükümeti ise bu tür iddiaların tamamen temelsiz olduğunu ve hiç yoktan üretildiğini söylüyor.
Salgının kökeni konusundaki iddialar ve karşı iddialar Çin'in salgınla ilgili tutumu konusundaki propaganda savaşının parçası. Fakat aynı zamanda Amerikan yönetiminin, Çin'in salgının çıkışıyla ilgili daha fazla bilgi paylaşmaması karşısındaki tepkisini de yansıtıyor.
BBC Savunma Muhabiri Jonathan Marcus
Trump'ın Çin'i yeniden hedef alması büyük oranda iç politikayla ve yaklaşan seçim kampanyasıyla ilişkili. Fakat yine de, önümüzdeki aylar ve yıllarda diplomasiyi etkisi altına alabilecek Soğuk Savaş benzeri bir zihniyet.
Salgının başlangıç döneminde Çin'in konuyu ele alışında ve sonrasında da krizi siyasi çıkarları için kullanma isteğinde eleştirilebilecek çok şey var. Trump'ın rakibi Joe Biden da Pekin'e yükleniyor. Fakat analistler şimdi bu kavga için doğru zaman olup olmadığını sorguluyor.
Çin'in güçlenişi Batı'nın umduğu şekilde olmadı. Bölgesinde askeri bir süper güce dönüştü. 5G ve yapay zeka gibi alanlardaki teknoloji kapasitesi etkileyici. Ticaret ve finans ilişkileri Çin'in hafife alınamayacak bir güç olduğunu ve gittikçe artan bir şekilde uluslararası sistemi etkileyebildiğini gösteriyor.
Pekin'in artan etkisine karşı koymak ve aynı anda iklim değişikliği gibi konularda Çin'le birlikte çalışmanın yolunu bulmak bir sonraki ABD başkanının dış politikasının merkezinde olacak.
</doc>
<doc docid='bbc_haberler-dunya-52017101' lang='tur' type='mono' source_url='https://www.bbc.co.uk/turkce/haberler-dunya-52017101' term='COVID'>
Koronavirüs ve klorokin: ABD sıtma ilacının Covid-19 tedavisinde kullanılmasını onayladı mı?
ABD Başkanı Donald Trump, sıtma tedavisinde kullanılan klorokinin ABD'de yeni koronavirüs tedavisinde kullanımına onay verildiğini öne sürdü.
ABD Başkanı Donald Trump, sıtma tedavisinde kullanılan klorokinin ABD'de yeni koronavirüs tedavisinde kullanımına onay verildiğini öne sürdü.
Klorokin, sıtmaya karşı en eski ve en etkili ilaçlardan biri.
ABD Başkanı Trump haklı mı? Etkileri hakkında neler biliniyor?
Klorokin on yıllardır kullanılıyor. Afrika'da artık kullanımı, sıtma parazitlerinin bu ilaca karşı oluşturduğu direnç nedeniyle artık tavsiye edilmiyor.
Bazı ülkeler, bu ilacın kullanımını azaltmak için bazı düzenlemeler getirdi ama ilaç piyasasında özel sektörün faal olduğu bazı ülkelerde hala çok rağbet görüyor ve satışı yaygın yapılıyor.
Bu, özellikle Nijerya için geçerli. Trump'ın açıklamalarından sonra Nijerya'daki eczanelerde klorokine olan talebin büyük oranda arttığı ve ilaç sıkıntısı yaşandığı bildirildi.
Trump, günlük toplantısında klorokinin, koronavirüs tedavisinde kullanılması için ABD Gıda ve İlaç Dairesi'nin (FDA) onayını aldığını iddia etti. FDA, Amerika'da ilaçlara ruhsat verilmesinden sorumlu birimin adı.
Trump, "Bu ilacın derhal kullanılabilmesini mümkün kılacağız. FDA de çok iyi iş çıkardı. Onay sürecinden geçti, onaylandı" dedi.
Ama FDA ise Covid-19 hastalarının tedavisinde kullanılması için onay vermediklerini açık bir dille ifade etti:
"Covid-19'un önlenmesi veya hastaların tedavisi için FDA onaylı herhangi bir tedavi veya ilaç yok."
Ama FDA, Covid-19 tedavisinde klorokinin etkili olup olmadığına dair yürütülen araştırmalardan bahsetmedi, ilacın incelenmesi için geniş çaplı klinik deneyler oluşturulması amacıyla Trump tarafından direktif verildiğini söyledi.
Daha sonra düzenlediği bir diğer günlük brifingde Trump, klorokinin 'insani nedenlerle hastaya verilmesi için' onaylandığını söyledi.
Bu uygulama, henüz ruhsatı olmayan bir ilacın hayati tehlikesi olan birine uygulanması için hükümetin onay vermesi anlamına geliyor.
İlaç resmi olarak kayıtlı olduğundan doktorlar bu durumlarda bu ilacı kullanabiliyor.
Klorokinin coronavirüs hastalarının tedavisine yardım amaçlı kullanılması sürpriz değil.
Yaygın olarak bilinen, ucuz ve üretimi kolay bir ilaç. Sıtma hastalarında ateşin düşürülmesi ve iltihabın giderilmesi için kullanılmıştı.
BBC sağlık muhabiri James Gallagher, "Laboratuvar çalışmalarında klorokinin koronavirüsü bloke ettiği görülüyor. Doktorların tedaviye yardımcı olduğunu kanıtlayan veriler olduğunu söylediği bazı anekdotlar var" diyor.
Ama bu ilacın mevcut hastalarda nasıl etki yarattığını göstermek açısından oldukça önemli olan klinik deneyler tamamlanmadı. Çin'de, ABD'de, İngiltere'de ve İspanya'da deneyler halen devam ediyor.
Dünya Sağlık Örgütü, klorokinin etkisine ilişkin henüz net bir kanıt bulunmadığını ama denemelerin parçası olduğunu söyledi.
Oxford Üniversitesi Küresel Sağlık Ağı Müdürü Profesör Trudie Lang, "Bu yaygın enfeksiyonun tedavisi için hangi terapilerin işe yaradığını anlamak, tam bir kanıt elde etmek için klinik deneyler yapmamız gerekiyor" diyor.
İlaca ilgi sanal dünyada da arttı.
Google Trends verilerine göre son bir haftada klorokin aramaları büyük oranda arttı. Elon Musk da bazı araştırmalar hakkında attığı tweetlerle sosyal medyayı karıştırdı.
Lagos'tan bildiren BBC Pidgin Servisi'nden Daniel Semeniworima'ya göre koronavirüs pandemisi Nijerya'da hemen hemen herkesin dilinde, kiliselerde, camilerde, okullarda.
Nijerya'da birçok kişi, 2005'te yasaklanmasına rağmen sıtma tedavilerinde kullanma amacıyla hala evlerinde klorokin bulunduruyor.
Çin'de Şubat ayında, koronavirüs tedavisinde klorokin kullanımıyla ilgili yapılan bir araştırma da Lagos'ta büyük yankı uyandırdı. İnsanlar da stok yapmaya başladı.
Trump'ın da klorokinden bahsetmesi üzerine mağazalarda ve eczanelerde klorokine talep arttı ilaç kısa sürede stoklarda tükendi.
Ama Nijerya Hastalık Kontrol Merkezi halka klorokin almaya son vermeleri uyarısında bulundu ve Twitter'da bu mesajı paylaştı: "Dünya Sağlık Örgütü #COVID19 için klorokin kullanımını ONAYLAMADI."
Daniel Semeniworima, insanların güvenlikleri için bilgi sahibi olmadan kararlar aldıklarını ama bunun da çok ciddi sağlık sorunlarına yol açtığını söylüyor.
Lagos'tan son dönemde aşırı klorokin kullanımından kaynaklı zehirlenme haberleri gelmeye başladı.
</doc>
<doc docid='bbc_haberler-dunya-51976000' lang='tur' type='mono' source_url='https://www.bbc.co.uk/turkce/haberler-dunya-51976000' term='COVID'>
Koronavirüs salgını: Dünyanın en hızlı süper bilgisayarı Summit, virüsü durdurabilecek 77 kimyasal buldu
IBM'in geliştirdiği dünyanın en hızlı süper bilgisayarı Summit, koronavirüsü durdurabilecek 77 kimyasal belirledi. Bunun koronavirüs aşısı için önemli bir adım olabileceği belirtiliyor.
IBM'in geliştirdiği dünyanın en hızlı süper bilgisayarı Summit, koronavirüsü durdurabilecek 77 kimyasal belirledi. Bunun koronavirüs aşısı için önemli bir adım olabileceği belirtiliyor.
ABD'nin Tennessee eyaletindeki Oak Ridge Ulusal Laboratuvarı'ında, yapay zekayla çalışan bilgisayarla hangi ilaç bileşenlerinin virüsün hücreleri enfekte etmesini durdurabileceğini analiz etmek için binlerce simülasyon yapıldı.
Araştırmanın bulguları bilim dergisi ChemRxiv'de yayımlandı.
ABD Enerji Bakanlığı için sivil amaçlı bilimsel araştırmalar için geliştirilen Summit, 200 petaflop işlem gücüne sahip. Yani saniyede 200 katrilyon hesaplama yapabilen bilgisayar, dünyanın en hızlı dizüstü bilgisayarından bir milyon kat daha güçlü.
Bu bilgisayar daha önce Alzheimer öncesinde hücrelerdeki değişimi belirlemiş, ağrı kesici bağımlılığına yol açan genleri analiz etmiş ve iklim simülasyonlarıyla aşırı hava koşullarını tahmin etmişti.
Summit'le yaplan araştırma kapsamında Micholas Smith adlı araştırmacı, Ocak'ta yayımlanan bir çalışmanın sonuçlarını temel alarak bir koronavirüsün hücrelere tutunduğu dikensi çıkıntıların bir modelini geliştirdi.
Bu modelle viral proteindeki atom ve parçacıkların farklı bileşenlere nasıl tepki verdiği simüle edildi. Virüsün konak hücrelere yayılmasını önleyebileceği düşünülen bileşenlerle 8 bin'den fazla simülasyon yapıldı.
Araştırma ekibinin bu ay yayımlanan başka bir çalışmayı temel alarak yeni bir modelle simülasyonları tekrarlayacağı belirtiliyor.
Uzmanlar bundan sonraki aşamada tespit edilen kimyasalların hangisinin daha iyi sonuç verebileceğini görmek için deneysel çalışmalar yapılması gerekeceğini vurguluyor.
CNN'in haberine göre Oak Ridge Ulusal Laboratuvarı Moleküler Biyofizik Merkezi Başkanı Jeremy Smith, "Elde ettiğimiz sonuçlar, koronavirüsün tedavisini bulduğumuz anlamına gelmiyor. Ama sonuçlar bundan sonra çalışmalara veri sağlayacak" dedi.
</doc>
<doc docid='bbc_haberler-dunya-52375674' lang='tur' type='mono' source_url='https://www.bbc.co.uk/turkce/haberler-dunya-52375674' term='COVID'>
Koronavirüs aşısı: Oxford Üniversitesi insanlar üstünde denemelere Perşembe başlıyor, Imperial College gönüllü arıyor
İngiltere Sağlık Bakanı Matt Hancock, koronavirüs hakkındaki gelişmeleri aktardığı Salı günkü basın toplantısında Oxford Üniversitesi'nde çalışılan aşının Perşembe günü insanlar üzerinde denenmeye başlayacağını açıkladı.
İngiltere Sağlık Bakanı Matt Hancock, koronavirüs hakkındaki gelişmeleri aktardığı Salı günkü basın toplantısında Oxford Üniversitesi'nde çalışılan aşının Perşembe günü insanlar üzerinde denenmeye başlayacağını açıkladı.
"Aşı bulmak en büyük önceliğimiz" diyen Sağlık Bakanı, bu hafta denenmeye başlayacağı için çok sevinçli olduğunu ancak "Daha yapılacak çok şey olduğunu" söyledi.
İngiltere'nin aşı çalışmalarına diğer tüm ülkelerden daha fazla miktarda bütçe ayırdığını belirten Hancock, Oxford Üniversitesi ve Imperial College London Üniversitesi'nde yürütülen çalışmalar için "Sonuç vaat eden ve hızlı ilerleme gösteren projeler" ifadelerini kullandı.
Covid-19 için yapılan aşı çalışmalarıyla ilgili "Bir aşı elde edebilmek için elimizdeki her şeyi vereceğimizden eminim" diyen bakan, Oxford Üniversitesi'ndeki aşı çalışması için hükümetin 20 milyon pound (yaklaşık 171 milyon lira) verdiğini söyledi.
İngiliz hükümeti, Imperial College London'da yürütülen aşı çalışmaları için de 20 milyon pound veriyor. Hükümetin bu iki üniversitenin yürüttüğü aşı çalışmaları için ayırdığı toplam bütçe 42,5 milyon pound.
Sağlık bakanının açıklamalarıyla aynı sıralarda Imperial College London da, Twitter hesabı üzerinden, aşı çalışmalarında üzerinde denemeler yapılması için gönüllüler aradığını duyurdu.
Üniversite, yaptığı paylaşımda, 18-55 yaş arası, herhangi bir sağlık sorunu olmayan kişilerin gönüllü olmaları ve kabul edilmeleri halinde 190 ile 625 pound arasında ödeme yapılacağını açıkladı.
BBC'nin sağlık editörü Michelle Roberts, iki üniversitenin üzerinde çalıştığı aşıyla ilgili bilgileri derledi. Buna göre Perşembe günü insanlar üzerinde denemelere başlayacak olan Oxford Üniversitesi'ndeki çalışmaları yürüten Profesör Sarah Gilbert, ocak ayında koronavirüsün genetik kodu ortaya çıkar çıkmaz, Jenner Enstitüsü'nde ekibiyle birlikte çalışmalara başladı.
Dünyanın birçok ülkesinde haftalardır aşı çalışmaları yürütülüyor. Farklı laboratuvarlar birbirleriyle bilgi paylaşımı da yapıyor.
İngiltere, bu hafta insanlar üzerinde denemelere başlayarak bu konuda en hızlı adımları atan ülke oldu.
Prof. Gilbert'in üzerinde çalıştığı aşıda, virüsün genetik kodunun bir kısmı alınarak zararsız bir virüse yerleştiriliyor. Bunu insan bedenine enjekte ederek, bağışıklık sisteminin virüse karşı nasıl savaşması gerektiğini öğreneceği tahmin ediliyor. Böylece koronavirüs hiç enjekte edilmeden bağışıklık kazanılması umuluyor.
Mayıs ayının ortasına kadar yaklaşık 500 kişide denenmesi planlanan aşı ilk aşamada başarı gösterirse, ardından binlerce kişiye daha yapılacak.
Imperial College London'da Profesör Robin Shattock ve ekibinin yürüttüğü çalışmada ise koronavirüsün değişmemiş genetik kodu insanbedenine enjekte ediliyor. Genetik kodun saf haliyle vücuda girmesinden sonra virüsteki proteinleri üretmeye başlaması ve bağışıklık sisteminin bu aşamada bu proteinlere karşı savaşmayı öğrenmesi bekleniyor.
BBC News Türkçe tarafından yapılan  numaralı Youtube paylaşımının sonu
</doc>
<doc docid='bbc_haberler-dunya-52423899' lang='tur' type='mono' source_url='https://www.bbc.co.uk/turkce/haberler-dunya-52423899' term='COVID'>
İngiltere'de Bilim Kurulu tartışması: Başbakan Johnson'ın başdanışmanı Cummings kurulun toplantılarına katıldı
İngiltere Başbakanı Boris Johnson'ın başdanışmanı Dominic Cummings'in, hükümete koronavirüs salgınıyla mücadele yöntemleri konusunda tavsiyelerde bulunan Bilim Kurulu'nun toplantılarına katıldığı ortaya çıktı.
İngiltere Başbakanı Boris Johnson'ın başdanışmanı Dominic Cummings'in, hükümete koronavirüs salgınıyla mücadele yöntemleri konusunda tavsiyelerde bulunan Bilim Kurulu'nun toplantılarına katıldığı ortaya çıktı.
İngiliz Guardian gazetesi, Cummings'in kurulun üyeleri arasında olduğunu yazdı.
Başbakanlık ise Guardian'ın haberini yalanladı ancak Cummings'in kurul toplantılarına katıldığını kabul etti.
Acil Durumlar için Bilimsel Danışma Kurulu'nun (Sage) üyeleri kamuoyuna açıklanmamıştı.
İngiltere'de ana muhalefetteki İşçi Partisi, Cummings'in toplantılarına katılmış olmasının, kurul hakkında "önemli soruları" gündeme getirdiğini vurguladı.
Guardian: Cummings 23 Mart'taki kritik kurul toplantısına da katıldı
Guardian gazetesi bugün manşetinden duyurduğu haberinde, Dominic Cummings'in daha önce Brexit referandumu kampanyasında kendisiyle birlikte çalışan veri bilimci Ben Warner'la birlikte 23 Mart'taki Sage toplantısına katıldığını yazdı.
23 kişinin katıldığı bu toplantının yapıldığı gün, Başbakan Boris Johnson koronavirğs salgınıyla mücadele amacıyla İngiltere'de ulusal çapta sokağa çıkma kısıtlamalarının da dahil olduğu geniş çaplı önlemler açıklamıştı.
Başbakanlık Sözcüsü, Cummings ve Warner'ın sadece koronavirüsle ilgili bilimsel tartışmaları anlamak için Sage toplantılarına katıldıklarını ya da toplantıda konuşulanları dinlediklerini söyledi.
Tıp ve bilim uzmanlarından oluşan Sage'nin başkanlığını hükümetin baş bilim danışmanı Sir Patrick Vallance yapıyor.
Bağımsız kurul hükümete koronavirüs salgınıyla mücadele konusunda tavsiyelerde bulunuyor.
İngiltere'de ana muhalefetteki İşçi Partisi'nin sağlık sözcüsü Jonathan Ashworth, Dominic Cummings'in "kurulda yeri olmadığını" söyledi.
Jonathan Ashworth, "Dominic Cummings siyasi bir danışman. Tıp ya da bilim alanlarında uzman bir kişi değil. Halkın  yeniden Sage'ye güven duyması için Dominic Cummings'in bir daha bu toplantılara katılmaması ya da toplantılarda konuşulanları dinlememesi gerekiyor" dedi.
Ashworth hükümetten ayrıca kurulun toplantılarında konuşulanların açıklanmasını istedi.
Dominic Cummings, koronavirüs belirtileri sonrası kendisini bir süre karantinaya almış ve kısa bir süre önce görevine geri dönmüştü.
Siyasi danışman ve stratejist olan Cummings özellikle İngiltere'de 2016'daki referandum öncesi yürütülen tartışmalı kampanyadaki rolü nedeniyle bazı çevrelerce "Brexit'in mimarı" olarak da görülüyor.
</doc>
<doc docid='bbc_haberler-dunya-52567598' lang='tur' type='mono' source_url='https://www.bbc.co.uk/turkce/haberler-dunya-52567598' term='COVID'>
Banksy İngiltere'de bir hastaneye resim hediye etti
Banksy'nin yeni bir eseri İngiltere'deki Southampton Hastanesi'nde ortaya çıktı.
Banksy'nin yeni bir eseri İngiltere'deki Southampton Hastanesi'nde ortaya çıktı.
Büyük kısmı siyah beyaz olan bir metrekare boyutundaki resim, hastane yönetimi tarafından acil servis girişine asıldı.
Resimde bir çocuğun oyuncak sepetindeki süper kahramanlar yerine, pelerinli bir hemşireyle oynadığı görülüyor.
Hemşirenin elini, Süpermen'in göreve uçarken yaptığı gibi ileri doğrulttuğu görülüyor.
Maske ve bone takan hemşirenin önlüğündeki kızıl haç ise resimdeki tek renk.
Banksy, resimle birlikte hastane çalışanlarına da bir not gönderdi:
"Yaptıklarınız için hepinize teşekkür ederim. Bu resim siyah beyaz olsa da ortamı biraz aydınlatacağını umuyorum."
Resim sonbahara kadar hastane girişinde sergilendikten sonra geliri Ulusal Sağlık Sistemi'ne bağışlanmak üzere açık artırmaya çıkarılacak.
Southampton Üniversite Hastanesi Ulusal Sağlık Sistemi Vakfı CEO'su Paula Head, "Hastanemizde çok sayıda sevdiğimiz arkadaşımız ve çalışanımızı kaybettik, bu trajik kayıplardan doğrudan etkilendik" dedi ve ekledi:
"Banksy'nin, Ulusal Sağlık Sistemi'nde bulunan herkesin olağanüstü çabasına teşekkür etmek için bizim hastanemizi seçmesi büyük bir onur.
"Hastanedeki herkes tarafından büyük değer görecek bir resim bu. İnsanlar o yoğunluğun içinde bir anlığına da olsa bu resme bakıp düşünecekler. Hastanemizde çalışanların yanı sıra hastalarımız için de büyük bir moral olacak."
</doc>
<doc docid='bbc_haberler-dunya-52376816' lang='tur' type='mono' source_url='https://www.bbc.co.uk/turkce/haberler-dunya-52376816' term='COVID'>
Netflix abone sayısı dünya genelinde 183 milyona çıktı
Netflix, 21 Nisan Salı günü itibariyle üye sayısının 183 milyona çıktığını duyurdu.
Netflix, 21 Nisan Salı günü itibariyle üye sayısının 183 milyona çıktığını duyurdu.
Reuters'ın haberine göre Netflix, 2020'nin ilk çeyreğinde yaklaşık 16 milyon yeni abone kazandı.
Covid-19 salgınıyla dünya genelinde milyonlarca kişi sokağa çıkma yasakları, karantina ve tecrit uygulamaları altında vakitlerinin çoğunu evde geçiriyor.
Netflix gibi internet ortamından film, dizi izleme platformları da bu sürede en çok talep gören uygulamalar arasında.
Piyasa analistleri Netflix'in ilk çeyrekte abone sayısı artışının 7.5 milyon olacağı tahmininde bulunuyordu. Ancak veriler bu tahminlerin ikiye katlandığını gösterdi.
Şirketin ilk çeyrekte gelirleri de geçen yılın aynı dönemine kıyasla %28 oranında artarak 5.8 milyar dolara çıktı.
Ama şirket, dünya genelinde uygulanan tecrit ve sokağa çıkma kısıtlamaları nedeniyle film, dizi gibi her türlü çekimlerin de hemen hemen hepsinin durduğunu duyurdu.
Diğer yandan şirketin ABD dışında merkez kurduğu birçok ülkede yerel para biriminin değer kaybetmesiyle şirketin değerinin de koronavirüs krizi önecsine kıyasla çok farklı olmadığı belirtildi. Bu da şirketin uluslararası gelirlerinde artışı olumsuz etkiledi.
Buna rağmen şirketin hisse bedeli bu yıl %30'dan fazla arttı.
eMarketer analisti Eric Haggstrom, "Netflix, Covid-19'dan en az etkilenen medya şirketi ve öyle de olmaya devam edecek. Bir anda eve kapananlar için mükemmele yakın bir iş yapıyorlar" dedi.
Netflix'e talep o kadar çok arttı ki, şirket internet sağlayıcılarının üzerindeki yükü hafifletmek için Avrupa'da gösterime koyduğu videoların görüntü kalitesini düşürebileceğini söyledi.
Şirket ayrıca artan ilgiyi ve talebi karşılayabilmek için müşteri hizmetleri bölümünde 2000 ek istihdam yarattı.
Netflix, Haziran ayı sonuna kadar, analistlerin tahminlerinin üzerine çıkıp 7.5 milyon yeni abone daha beklediklerini ifade etti. Ama şirket yatırımcıları, sokağa çıkma yasakları kalkınca büyümelerinin de yavaşlayacağı konusunda uyardı.
Netflix, Haziran ayına kadar programların planlandığın gibi yayına gireceğini ve yeni içerik sunmaya devam edeceğini söyledi ama yeni sezon ve bölümlerin tamamlanmasında gecikmeler yaşanabileceğini de belirtti.
PP Foresight analisti Paolo Pescatore, prodüksyonda yaşanacak sıkıntıların gelecek aylarda yeni abone artışını da etkiyebileceği yorumunu yapıyor.
Netflix'in 7 milyonluk yeni abonelerinin çoğu Avrupa, Orta Doğu ve Afrika ülkelerinden. ABD ve Kanada'daki abone sayısı da 2.3 milyon arttı. Geçen sene aynı dönem bu rakam 550.000'di.
</doc>
<doc docid='bbc_haberler-dunya-51947785' lang='tur' type='mono' source_url='https://www.bbc.co.uk/turkce/haberler-dunya-51947785' term='COVID'>
Koronavirüs (Covid-19): Yüzümüze neden dokunuruz, bunu nasıl engeller ya da azaltırız?
Tüm dünyada koronavirüse karşı önerilen başlıca önlemler arasında, elleri sıkça yıkamak ve yüze dokunmaktan kaçınmak geliyor. Ancak yüze dokunmaktan kaçınabilmek kolay bir şey değil.
Tüm dünyada koronavirüse karşı önerilen başlıca önlemler arasında, elleri sıkça yıkamak ve yüze dokunmaktan kaçınmak geliyor. Ancak yüze dokunmaktan kaçınabilmek kolay bir şey değil.
Bu edinimin arkasında anne karnına kadar uzanan süreç yer alıyor. Öyle ki uzmanlar, kedilerin ve köpeklerin de benzer davranışları gösterdiğini ortaya koyuyor.
BBC'ye konuşan psikolog Natasha Tiwari'ye göre bu alışkanlığı ortadan kaldırmak neredeyse imkansız olsa da, azaltmanın yolları bulunuyor.
</doc>
<doc docid='bbc_haberler-dunya-52559304' lang='tur' type='mono' source_url='https://www.bbc.co.uk/turkce/haberler-dunya-52559304' term='COVID'>
Koronavirüs: Endonezya’da test sonuçlarını devlet başkanının açıklamasıyla öğrenen anne ve kızın öyküsü
Endonezya'nın bilinen ilk Covid-19 hastaları olan Sita Tyasutami ve annesi Maria Darmaningsih, koronavirüse yakalandıklarını Devlet Başkanı Joko Widodo'nun televizyon açıklamasından öğrendi.
Endonezya'nın bilinen ilk Covid-19 hastaları olan Sita Tyasutami ve annesi Maria Darmaningsih, koronavirüse yakalandıklarını Devlet Başkanı Joko Widodo'nun televizyon açıklamasından öğrendi.
Yüksek ateş, mide bula ntısı ve kuru öksürük şikayetiyle başkent Cakarta'daki bir hastaneye kaldırılan 64 yaşındaki anneyle 31 yaşındaki kızı, test sonuçlarını beklerken Widodo'nun açıklamasıyla sarsıldı.
Widodo açıklamasında anne ve kızının adlarını vermedi ama tarif ettiği kişiler kendi tanımlarına bire bir uyuyordu.
Tyasutami, emin olmak için hemşireye hastanede başka koronavirüs tedavisi olan kişi olup olmadığını sordu. "Hayır" yanıtını alınca başka bir koğuşta tedavi gören annesiyle birlikte Endonezya'nın bilinen ilk koronavirüs hastaları olduğunu anlayıp gözyaşlarına boğuldu.
Tyasutami, BBC'ye "Çok şaşırdım. Çok öfkelendim ve çok üzüldüm. Ne yapacağımı bilemedim. Tüm medya bizden bahsediyordu" dedi.
Profesyonel dansçı olan ve gösteri sanatları yönetmeni olarak çalışan Sita Tyasutami bu aşamadan sonra "dünyasının allak bullak olduğunu, artık kendisinden adıyla değil aşağılayıcı bir şekilde 'vaka bir' olarak bahsedildiğini, sağlık kayıtlarının medyaya sızdırıldığını, hastalığıyla ilgili yanlış bilgiler yayımlandığını ve internette asılsız söylentilerin" çıktığını söyledi.
Birkaç saat içinde Endonezya'daki koronavirüs salgının yüzü haline gelmişti.
Tyasutami için her şey boğazındaki yanmayla başladı. Ama ciddiye almadı. Ama 17 Şubat sabahı kötü kalktı. Alışıldık bir hastalığın dışında belirtileri vardı. Cakarta Sanat Enstitüsü'nde kendisi gibi dansçı olan annesi Prof. Darmaningsih de bir hafta sonra hasta oldu. 23 Şubat'taki bir dans gösterisinden sonra fenalaştı.
Anne ve kızı, kontrol için Depok'taki bir hastaneye gitti. Doktor Darmaningsih'e tifüs (bit ve pireyle bulaşan bakteriyel bir hastalık), Tyasutami'ye de bronkopnömoni teşhisi koydu.
Tyasutami, Covid-19 testi yaptırmak istediklerini ancak hastanede o dönem henüz böyle bir test yapılmadığı için bunun reddedildiğini söylüyor.
27 Şubat'ta hücreleri istila eden patojenin varlığından habersiz olarak hala hastanedeydiler.
O gün bir arkadaşı Tyasutami'ye telefon etti. Tyasutami'nin Covid-19 testi pozitif çıkan bir Japon kadınla aynı dans gösterisinde olduğunu söyledi. Japon kadını tanımıyordu ama bu telefon, durumun farkına varmasını sağladı ve koronavirüs testi için doktorlara yine ricada bulundu.
Doktor bu kez isteğini kabul etti. Annesiyle birlikte test için enfeksiyon hastalıkları hastanesine sevk edildiler. Yasalar uyarınca hastalardan önce Devlet Başkanı'na haber verildi
Tyasutami ve Darmaningsih doktordan test sonuçlarını beklerken koronavirüs hastası olduklarını 2 Mart'ta televizyondan, Devlet Başkanı Widodo'nun açıklamasından öğrendi. Bu sadece onları değil, tüm ülkeyi şaşırttı.
Tyasutami daha sonra Endonezya yasalarına göre bir salgının çıkması durumunda vakanın hastalardan önce devlet başkanına haber verilmesi gerektiğini öğrendi.
Devlet Başkanlığı Sözcüsü Achmad Yurianto, BBC'ye, Widodo'nun yaptığı açıklamada yanlış bir şey olmadığını, 2009'da çıkarılan bir sağlık yasası uyarınca kamu çıkarları söz konusu olduğunda hastaların mahremiyetinin gözetilmesinin gerekmediğini söyledi.
Cakartalı hukukçu Bivitri Susanti'ye göre devlet başkanının açıklaması yasalara uygundu.
Peki, tıbbi kayıtların gizliliği göz önüne alınınca devlet başkanının açıklaması doğru muydu? Susanti, "Sanmıyorum" diyor.
Doğru ya da yanlış, açıklama bir anda "vaka bir" ve "vaka iki"yi ülkenin baş gündemi haline getirdi. WhatsApp'ta anne ve kızın isimlerinin baş harfleri, adresleri hastane raporları dolaşıyordu. Haklarında yanlış bilgiler paylaşılıyordu.
Tyasutami, sosyal medyada hastalığı Endonezya'ya getirmekle suçlandı. Tyasutami'nin ablası Ratri Anindyataji, "İşlerini kaybettikleri, ailelerinden ayrıldıkları için kardeşimi suçladılar. Hasta olmasına rağmen nasıl bu kadargüzel göründüğünü sorguladılar. Hastalığın düzmece olduğunu söylediler" dedi.
Muhtemelen ülkede 2 Mart'tan önce başka koronavirüs vakaları da vardı. Harvard Üniversitesi'nin Şubat'ta yayımladığı bir raporda virüsün kaynağı olan Çin'le yakın ilişkileri bulunan Endonezya'da da teşhis edilemeyen vakalar olabileceğine dikkat çekilmişti.
Şimdi Endonezya Güneydoğu Asya'da salgında en fazla etkilenen ülkelerden biri. Bugün itibariyle ülkedeki vaka sayısı 12 bin,  ölü sayısı da 900 civarında.
Belki ülkedeki salgının kaynağını bilmek asla mümkün olmayacak. Ama Tyasutami ve Darmaningsih "vaka bir" ve "vaka 2" olarak çoktan tarihe geçtiler bile.
Tyasutami "Bana teshis konulmadan önce Instagram'da 2 bin takipçim vardı. Kimseden şimdiye kadar kötü, nefret dolu mesajlar almamıştım. Teşhisten birkaç gün sonra takipçi sayım 10 bine çıktı. İnsanlar seksi ve açık buldukları dans kıyafetlerime laf ediyorlardı" diyor.
'Mağdur suçlu duruma düşürüldü'
3 Mart'ta Devlet Başkanı Widodo, hastane ve hükümet yetkililerinden Covid-19 hastalarının mahremiyet haklarına saygı göstermelerini istedi. Ama Tyasutami ve annesi bu aşamaya kadar yeterince zarar görmüştü.
Zira Sağlık Bakanı Terawan Agus Putranto daha bir gün öncesinde yanlış bilgiler paylaşarak Tyasutami'nin hastalığı "yakın arkadaşı" olan bir dansçıdan kaptığını söylemişti. Tyasutami'nin ifadesiyle "mağdur suçlu duruma düşürülmüştü."
Anne ve kızından sonra Tyasutami'nin Viyana'da yaşayan fakat Şubat'ta tatil için Cakarta'ya gelen 33 yaşındaki ablası Anindyajati'ye de test yapıldı. Anindyajati "vaka üç" olarak aynı hastanede tecrit altına alındı. Kardeşler 13 Mart'ta, anneleri de 16 Mart'ta taburcu edildi.
</doc>
<doc docid='bbc_haberler-turkiye-51940161' lang='tur' type='mono' source_url='https://www.bbc.co.uk/turkce/haberler-turkiye-51940161' term='COVID'>
Koronavirüs: Türkiye'de ve dünyada son durum ne?
Çin'de başlayan ve tüm dünyaya yayılan koronavirüs salgınında 18 Mart itibarıyla kadar 7 bin 900'ün üzerinde kişi hayatını kaybetti. Virüsten etkilenen 198 bini aşkın kişiden neredeyse 83 bini iyileşti. Dünyada en fazla vaka sayısı Çin'de; ardından İtalya ve İspanya geliyor. Türkiye'de ise ilk vakanın duyurulmasının üzerinden geçen bir hafta içinde sayı 97'ye yükseldi. 89 yaşındaki bir kişi hayatını kaybetti.
Çin'de başlayan ve tüm dünyaya yayılan koronavirüs salgınında 18 Mart itibarıyla kadar 7 bin 900'ün üzerinde kişi hayatını kaybetti. Virüsten etkilenen 198 bini aşkın kişiden neredeyse 83 bini iyileşti. Dünyada en fazla vaka sayısı Çin'de; ardından İtalya ve İspanya geliyor. Türkiye'de ise ilk vakanın duyurulmasının üzerinden geçen bir hafta içinde sayı 97'ye yükseldi. 89 yaşındaki bir kişi hayatını kaybetti.
Aralık ayında Çin'de insana bulaştığı duyurulan ve Ocak ayı sonlarına doğru toplam 17 kişinin hayatını kaybetmesine yol açan koronavirüs, bir aylık süre içinde, 24 Şubat'ta 2 bin 699 kişinin ölümüne sebep oldu.
24 Şubat itibarıyla bir aylık süre içerisinde ölenlerin sayısındaki artış ivmesi de hız kazandı. 8 Mart'ta yani iki hafta içinde bu sayı 3 bin 827'ye çıkmıştı. 7 Mart itibarıyla, yani 10 günden kısa bir süre içinde hayatını kaybedenlerin sayısı iki katından fazla artarak 7 bin 965'e ulaştı.
Virüs, 4 Mart itibarıyla dünya genelinde 95 bin kişiye bulaşmıştı. Bu oran da Mart ayında hızla arttı. 17 Mart'ta 198 binin üzerine çıkarak son iki haftada, iki aylık sürede enfekte olan kişi sayısının iki katından fazla insana bulaşmış oldu.
Virüsün çıkış yeri olan Çin'de vaka sayısındaki artış büyük oranda durdurulurken Mart ayındaki bu hızlı artış, Çin dışındaki ülkelerde görüldü.
Şu an koronavirüs bulaşan kişilerin yüzde 40'ı Çin'de.
11 Mart'tan iki gün sonra sayı 5'e yükseldi. Sağlık Bakanı Fahrettin Koca, diğer 4 kişinin de ilk vakanın yakın çevresinden olduğunu açıkladı.
İlk vakanın duyurulmasının üzerinden bir hafta geçmeden vaka sayısı 48'e yükseldi. 18 Mart'ın ilk dakikalarında da vaka sayısının iki katına çıkarak 98'e ulaştığını duyuran Sağlık Bakanı Koca, 89 yaşında bir kişinin de virüs sebebiyle hayatını kaybettiğini açıkladı. Bu, Türkiye'de duyurulan ilk ölüm oldu.
Türkiye şu an İran, Irak, Çin, Güney Kore, İtalya, İspanya, Almanya, Fransa, Belçika, Norveç, İsveç, Danimarka, Avusturya, Hollanda, İngiltere, Birleşik Arap Emirlikleri, Suudi Arabistan, İsviçre, İrlanda ve Mısır'la uçuşları 21 Nisan'a kadar durdurdu.
Mart ayı içinde umreye gidip dönmüş olanlar, devlet öğrenci yurtlarında 14 günlük karantinaya alındı. Okullar ve birçok eğlence mekanı da kapatıldı.
Virüsün Mart ayı itibarıyla hızla yayıldığı ve vaka sayısı nüfusa oranlandığında Çin'den çok daha yoğun olarak görülen Avrupa ülkeleri, önlemleri sıkılaştırdı.
Birçok ülkede okullar kapatıldı, kalabalık mekanlarda bir araya gelmek yasaklandı, ülkeler arası geçişler ve ülke içi seyahatler sınırlandırıldı.
Fransa Cumhurbaşkanı Emmanuel Macron, Pazartesi günü yaptığı açıklamada koronavirüsün yayılmasını engellemek için evden çıkmama çağrısı yaptı ve sert seyahat yasakları getirildiğini duyurdu. Hasta insanların hastanelere götürülmesi için ordunun devreye girebileceğini söyledi.
İngiltere Başbakanı Boris Johnson, sosyal hayatın kısıtlanması, kafe, restoran ve bar gibi kalabalık ortamlara girilmemesi, mümkün olanların evden çalışması, 70 yaş üstündekiler, hamileler ve hastalığı bulunanların 12 hafta evde kalması çağrısı yaptı.
İngiltere ve Galler'deki ağır suç davalarının da, üç günden fazla sürmesi bekleniyorsa ertelenmesi kararı alındı.
İspanya, Belçika ve İtalya'nın birçok bölgesinde de zorunlu haller dışında sokağa çıkma yasağı var. Yasağı uygulamak için polisler görev yapıyor.
Avrupa Birliği ülkeleri de AB vatandaşı olmayanların bu ülkelere girişini engelleme kararı aldı.
Kanada da ABD dışından gelen tüm yabancılara sınırlarını kapattığını duyurdu. Başbakan Justin Truedau, eşinde koronavirüs tespit edildiği için evde karantina altındayken ülkenin parlamentosu da çalışmalarına 5 haftalık bir ara verdi.
ABD'de de New York ve California dahil birçok eyalette kafeler, restoranlar, barlar, sinemalar, spor salonları ve tiyatrolar kapatıldı. Koronavirüs testi pozitif çıkan ya da şüpheli durumdaki kişilerin endi kendine karantina uygulamadığı durumlarda bu kişilerin kapısında polis görevlendirildi.
8 milyon nüfuslu New York şehri ve 900 bin nüfuslu San Francisco şehrinde, 48 saat içinde "acil durumlar dışında sokağa çıkma yasağı" getirilmesi planlanıyor.
ABD Hazine Bakanı Steven Mnuchin, Cumhuriyetçi Senatörlerle Salı günü yaptığı kapalı toplantıda, eğer koronavirüs kurtarma paketi üzerinde uzlaşılmazsa ABD'deki işsizlik rakamlarının yüzde 20'ye çıkabileceğini söyledi. Ekim 2019 itibarıyla bu oran yüzde 3.6 seviyesindeydi.
Dünyanın birçok yerinde, Çin de dahil olmak üzere, yurt dışından gelenlerin 14 gün karantinaya alınması şartı getirildi. Sınır kapıları zorunlu haller dışında geçişlere kapatıldı. Çin'de yakın dönemde virüs bulaşan hastaların çoğunun yurt dışı kaynaklı olduğu belirtiliyor.
Çok sayıda yabancının çalıştığı Suudi Arabistan da, sağlık ve gıda sektörü dışındaki tüm özel sektör çalışmalarını 15 gün boyunca durdurma kararı aldı.
Tedavi bulma çalışmaları
Koronavirüsün bugüne kadar kesin bir tedavisi bulunamadı. Ancak virüsün yol açtığı Covid-19 hastalığıyla ilk tanışan ülke olan Çin'deki doktorlar ve uzmanlar, hangi tip hastaların hangi tedaviye yanıt verdiğini, hastalığın hangi durumlarda ne kadar sürdüğünü inceledi ve bu biglileri İtalya ve Türkiye dahil birçok ülkeyle paylaşmaya başladı.
Aşı geliştirmek için ise Almanya, ABD başta olmak üzere bazı ülkelerde bilim insanları ve özel sağlık kuruluşları çalışmalara başladı.
Associated Press ajansının haberine göre, ABD'nin kuzeybatısındaki Seattle şehrinde Kaiser Permanente araştırma merkezinde dört gönüllüye aşı yapıldı.
mRNA-1273 adlı aşının bağışıklık sistemini güçlendirerek enfeksiyonu yenmesi umuluyor.
Ancak aşının piyasaya sürülmesinin 18 ay alabileceği belirtiliyor.
Birçok ülke, yoğun bakım ünitesi ve sağlık çalışanı sayısındaki eksiklik sebebiyle hastanelerde oluşan yoğunluğu önlemek için ek tedbirler alıyor. İngiltere ve Fransa'da orduya ait hastaneler de koronavirüs salgını için tahsis ediliyor.
Çekya'da polis, 700 bin maskeyi daha yüksek bir fiyattan satmak için bekleten bir fabrikaya baskın düzenleyerek tüm maskelere el koydu.
</doc>
<doc docid='bbc_haberler-dunya-51498785' lang='tur' type='mono' source_url='https://www.bbc.co.uk/turkce/haberler-dunya-51498785' term='COVID'>
Rusya'da koronavirüs karantinasından kaçan kadın polise teslim olmayı reddediyor
Rusya'da Covid-19 adındaki koronavirüs karantinasına alınan ancak daha sonra hastaneden kaçan 32 yaşındaki Alla Ilyina, yetkililerin zorla kendini hastaneye geri götürme çabalarına karşı direniyor.
Rusya'da Covid-19 adındaki koronavirüs karantinasına alınan ancak daha sonra hastaneden kaçan 32 yaşındaki Alla Ilyina, yetkililerin zorla kendini hastaneye geri götürme çabalarına karşı direniyor.
Alla Ilyina'nın St. Petersburg'daki evinde olduğu, ancak kendisini eve kilitleyerek polis memurlarına kapıyı açmayı reddettiği belirtildi.
Geçen ay Çin seyahatinden geri dönen Ilyina, 6 Şubat'ta yapılan test sonuçları negatif çıksa da koronavirüsün kuluçka süresi olan iki hafta boyunca karantinada tutulmak istendi.
Ancak hastanedeki koşullara daha fazla dayanmak istemeyen Ilyina, elektronik kilidi kırarak hastaneden kaçtı. Instagram hesabından hastaneden nasıl kaçtığını gösteren bir plan da çizdi.
Üniversitenin fizik bölümünden mezun olan Ilyina, 30 Ocak'ta Çin'in Hainan adasındaki geziden geri döndü; bir süre sonra da boğaz ağrısı hissetmeye başladı.
6 Şubat'ta ambulansı aradıktan sonra Botkin'deki kliniğe yatırıldı.
Test sonuçları negatif çıksa da önlem olarak Ilyina'nın iki hafta daha hastanede kalması gerektiği belirtildi. Instagram'a, "Üç test de sağlıklı olduğumu gösteriyorsa neden karantina?" diyen Rus kadın ertesi gün kaçtı.
Ilyina, bir hafta boyunca yetkililerin harekete geçmediğini de sözlerine ekledi.
Ancak şimdi yetkililerin elinde en geç 19 Şubat'a kadar hastaneye geri götürülmesi yönünde mahkeme kararı olduğu belirtiliyor.
Alla Ilyina, Rusya'da karantinadan kaçan tek kişi değil.
Geçen hafta Rus medyası 34 yaşındaki Guzel Neder'in de Samara şehrindeki hastaneden oğluyla beraber camdan atlayarak kaçtığını aktarmıştı.
Instagram hesabından iki çocuğuyla tatil fotoğraflarını paylaşan Guzel Neder, Hainan adasındaki tatilinden döndükten dört gün sonra ateşi çıkan ve öksürmeye başlayan oğluyla karantinaya alınmıştı.
Test sonuçlarının negatif çıkmasına rağmen hastanede tutulan Neder, hastanede yaptığı test sonucu hamile olduğunu öğrenince hastanedeki koşulların kötü olmasından ötürü oğluyla camdan atlayarak kaçtı.
Yetkililerin Neder'in evine gelip kadını sorguladığı ancak bir suçlamanın yöneltilmediği belirtildi.
Son birkaç gündür Rusya sosyal medyasında karantina koşullarının kötü olmasına dair fotoğraflar ve hikayeler paylaşılıyor.
</doc>
<doc docid='bbc_haberler-dunya-52197338' lang='tur' type='mono' source_url='https://www.bbc.co.uk/turkce/haberler-dunya-52197338' term='COVID'>
Koronavirüs - Okulların kapatılmasının 'salgını önlemede etkisi az'
İngiltere'de University College London (UCL) öncülüğünde yapılan bir araştırma, okulların kapatılmasının, koronavirüs salgınının yayılmasını durdurmada görece küçük bir etkisi olduğuna işaret ediyor.
İngiltere'de University College London (UCL) öncülüğünde yapılan bir araştırma, okulların kapatılmasının, koronavirüs salgınının yayılmasını durdurmada görece küçük bir etkisi olduğuna işaret ediyor.
Birleşmiş Milletler Eğitim, Bilim ve Kültür Örgütü UNESCO'ya göre, okulların kapatılması kararı dünya öğrenci nüfusunun yüzde 91'ini etkiledi.
Araştırmada, okulların kapatılmasının Covid-19'la mücadelede etkili olduğunu destekleyecek kanıtların "çok zayıf" olduğu belirtildi. Uzmanlara göre ayrıca okulların kapatılması Covid-19 gibi yüksek yayılma oranına sahip virüslerde görece küçük bir etkiye sahip ve bunun öğrencilerdeki klinik etkisi de düşük.
Araştırma kapsamında 2003'te anakara Çin, Hong Kong ve Singapur'da görülen SARS dahil, son dönemde yaşanan 16 salgınla ilgili araştırmalar incelendi. Uzmanlara göre okulların kapatılması bu salgınların kontrol altına alınmasında etkisi olmadı.
İngiltere'de yayımlanan Guardian gazetesine göre araştırma heyetinin başkanı, UCL Great Ormond Street Çocuk Sağlığı Enstitüsü'nden Prof. Russell Viner "Daha önceki çalışmalardan biliyoruz ki, virüslerin çocuklara bulaşma oranının yüksek olduğu salgınlarda okulların kapatılması önemli bir etkiye sahip olabilir. Ama Covid-19'da bunun tersi bir durum var" dedi.
Prof. Viner şunları söyledi:
"Covid-19 salgınında okulların kapatılmasının faydalarıyla ilgili veriler sınırlı. Ama elimizdeki bilgiler, hastaların tecridi gibi diğer enfeksiyon kontrol önlemlerine kıyasla bunun etkisinin sınırlı olduğunu ve okulları kapatmanın sadece diğer sosyal izolasyon önlemlerine uyulması halinde etkili olduğunu gösteriyor."
Viner okulları kapatmanın faydasının bunun bedeliyle ölçülmesi gerektiğini belirterek "Çocukların eğitimi zarar görüyor ve zihin sağlıkları da darbe alabilir. Aile bütçesi etkileniyor. Temel hizmetlerde çalışan kişilerin çocuklarına bakmak için evde kalması gerekebilir ve en büyük zararı kırılgan çocuklar görebilir" dedi.
Prof. Viner, çocukların eğitime döndürülmesi ve okullarında güvende olmalarını sağlamak için çalışmalara başlanması gerektiğini belirterek şöyle devam etti:
"İngiltere gibi okulların kapatıldığı ülkeler, şimdi okulların ne zaman ve nasıl açılacağı sorularına yanıt bulmak için çalışmaya başlamalı. Eğer sınırlayıcı sosyal mesafe kuralları uzun bir süre uygulanacaksa, oyun alanlarının kapatılması, öğrencilerin sürekli dersliklerde tutulması, öğrenciler arasındaki mesafenin artırılması, gün sayısının azaltılması ve derslere başlama ve tatil zamanlarının belirlenmesi konularında çalışma yürütülmeli."
İngiltere'de hükümete salgının önlenmesi konusunda danışmanlık yapan, Imperial College London epidemiyoloji uzmanı Prof. Neil Ferguson ise "Tek başına okulların kapatılması Covid-19'un yayılmasını durdurmada sınırlı bir etkiye sahip olabilir. Ama, bu diğer sosyal mesafe önlemleriyle birleştirilince önemli bir etkiye sahip" dedi.
Notthingham Trent Üniversitesi'nden sosyolog Prof. Robert Dingwall'a göre UCL'in araştırması okulların kapatılması, çocuklar ve ailelere dayatılan sosyal ve ekonomik bedelle orantısız bir etkiye sahip olduğunu gösteriyor.
Prof. Dingwall, şunlar söyledi:
"Bu araştırma aynı zamanda Covid-19 salgınında kullanılan modellemelerin bilimsel kanıt açısından çok zayıf temellere dayanıyor olabileceğini gösteriyor. Bu çalışma ayrıca, ilk dalga atlatıldıktan hemen sonra İngiltere'de okulların açılabileceğine ve açılması gerektiğine işaret ediyor."
</doc>
<doc docid='bbc_haberler-dunya-51596795' lang='tur' type='mono' source_url='https://www.bbc.co.uk/turkce/haberler-dunya-51596795' term='COVID'>
WHO: Koronavirüs salgınını önlemek için fırsat penceresi daralıyor
Dünya Sağlık Örgütü (WHO) Başkanı Thedros Adhanom Ghebreyesus, Çin ile ya da diğer doğrulanmış vakalarla net bir ilişkisi olmayan koronovirüs vakalarından kaygı duyduğunu söyledi.
Dünya Sağlık Örgütü (WHO) Başkanı Thedros Adhanom Ghebreyesus, Çin ile ya da diğer doğrulanmış vakalarla net bir ilişkisi olmayan koronovirüs vakalarından kaygı duyduğunu söyledi.
Ghebreyesus, virüsü kontrol altına almak için fırsat penceresinin "daraldığını" vurguladı.
Çinli yetkililer koronavirüs ölümleri ve yeni vakalarda azalma olduğunu söylerken, Güney Kore, İtalya, İran ve diğer ülkelerdeki vakalar artıyor.
WHO Çin dışında, 26 ülkede 1200 vaka görüldüğünü ve 8 kişinin hayatını kaybettiğini açıkladı.
Güney Kore 229 yeni vaka görüldüğünü duyururken, ülkedeki vaka sayısı 433'e çıktı.
İtalyan haber ajansı Ansa, 78 yaşındaki bir adamın ülkede virüsten ölen ilk hasta olduğunu duyurdu.
İtalya daha önce 16 vaka daha görüldüğünü bildirmiş ve sağlık bakanı, etkilenen bölgelerdeki okullar ve iş yerlerinin kapatılacağını ve spor müsabakalarının iptal edileceğini açıklamıştı.
2345 kişinin öldüğü Çin'de ise 78.288 teyitli vak avar. İlk olarak Çin'in Hubei bölgesinde görülen virüs Covid-19 adı verilen bir solunum yolları hastalığına yol açıyor.
WHO Başkanı ne söyledi?
Dr. Tedros, Çin dışındaki koronavirüs vakalarının "görece az" oduğunu ancak enfeksiyonun izlediği yolun kaygı verici olduğunu belirtti.
Tedros "Seyahat ya da teyitli bir vakayla temas gibi net bir epidemiolojik bağlantısı olmayan vakaların sayısından kaygılıyız" dedi ve İran'daki yeni vakaların ve ölümlerin "çok kaygı verici" olduğunu söyledi.
Ancak Tedros, Çin ve diğer ülkelerin önlemlerinin hala bir "mücadele şansı" olduğu anlamına geldiğini belirtti ve ülkelere olası salgınlara karşı daha çok kaynak ayırmaları çağrısında bulundu.
Vaka sayısı 300'ü aşarken, Başbakan Chung Sye-kyun, kamu sağlığı acil durumu ilan etti.
Ülkenin güneyindeki Daegu ve Cheongdo kentleri "özel bakım bölgeleri" ilan edildi. Daegu'da sokaklar boş.
Başkent Seul'de ise kent merkezindeki gösteriler yasaklandı. Ülkenin ikinci büyük kenti Busan ve Jeju adasında da ilk vakaların görüldüğü bildirildi.
Üç askerde virüs görülmesinin ardından, tüm askeri üsler karantinaya alındı.
Virüsün çıkış noktası olduğuna inanılan bir dini tarikatın 9 bin mensubuna kendilerini karantinada tutmaları çağrısı yapıldı.
İran'daki salgının kaynağı, başkent Tahran'ın güneyindeki Kum kenti
Kum'da iki kişinin ölümüyle, ölü sayısı dörde yükselirken, ülkede teyit edilmiş toplam 18 vak abulunuyor.
Lübnan'a da Kum'ren gelen 45 yaşındaki bir kadında virüs görüldü. BAE, İsrail ve Mısır da virüs görüldüğünü bildirdi.
Bu arada, Kanadalı yetkililer ülkedeki dokuz teyitli vakadan birinin yakın dönemde İran'dan dönen bir kadın olduğunu açıkladı.
WHO yetkilileri, İran ve Lübnan'da virüsü tespit etme kabiliyetinin bulunduğunu ve WHO'nun ek yardım için bu ülkelerle temas halinde olduğunu açıkladı.
Ancak Dr. Tedros, kuruluşun virüsün daha zayıf sağlık sistemleri olan ülkelere yayılmasından kaygı duyduklarını belirtti.
</doc>
<doc docid='bbc_haberler-dunya-52562344' lang='tur' type='mono' source_url='https://www.bbc.co.uk/turkce/haberler-dunya-52562344' term='COVID'>
Normalleşme süreci: Ülkeler koronavirüs kısıtlamalarını gevşetmeye nasıl hazırlanıyor?
Koronavirüs salgınında zirveyi geride bırakan birçok ülke, salgının yayılmasını önlemek için uygulanan kısıtlamaları gevşetmeye başlıyor.
Koronavirüs salgınında zirveyi geride bırakan birçok ülke, salgının yayılmasını önlemek için uygulanan kısıtlamaları gevşetmeye başlıyor.
Bu, salgın öncesi yaşantımıza döneceğimiz anlamına gelmese de, haftalardır devam eden kısıtlamalar ve izolasyondandan sonra hem genel olarak halk içinde hem de işletmeler açısından rahatlama sağlayacak.
Covid-19 farklı bölgeleri farklı etkiledi; kısıtlamalardan çıkış stratejileri de bu nedenle kentten kente değişebiliyor.
Ancak birçok ülkenin karşı karşıya olduğu ortak sorunlar var. Kısıtlamaların gevşetilmeye başlandığı şu günlerde bu sorunların can alıcı yönleri neler?
Bilim insanları, kıstılamaların erken gevşetilmesinin salgında ikinci dalgaya yol açabileceği uyarısında bulunuyor.
Birçok ülkede kısıtlamalar uygulandıktan iki-üç hafta sonra, ölüm ve yeni vaka sayılarında platoya ulaşıldığı, hızlı artış eğrisinin düzleştiği görülüyor.
Ancak Singapur ve Japonya örneklerinde olduğu gibi, kısıtlamaların gevşetilmesinin ardından  yeni vakaların artışa geçtiği ikinci dalga ortaya çıkabiliyor.
Bu nedenle, birçok ülkenin kısıtlamalardan çıkış planları, ikinci dalganın önlenmesi hedefini temel alması gerekiyor.
İtalya, 7 hafta süren sokağa çıkma yasaklarının ardından bu hafta kısıtlamaları gevşetmeye başladı, ancak sadece restoran ve barlarda dışarıya servise izin veriliyor. Parklar açılmış olsa da sosyal mesafe kuralları uygulanmaya devam ediyor.
İtalya'nın koronavirüs danışma kurulnda yer alan Domenico Arcuri, "Aceleci karar almamalıyız. Virüs eskisi kadar güçlü olmasa da hala aramızda" demişti geçen hafta.
Asya ülkelerinde uygulanan yaygın test, Covid-19 hastalarının temas ettiği kişilerin takibe alınması başarılı sonuç verdiği için diğer ülkelerde de ikinci dalgayı önlemek amacıyla uygulamaya konuyor.
Kısıtlamaların gevşetilmesindeki en önemli etkenlerden biri, salgının ekonomi üzerindeki olumsuz etkilerini giderme çabası oluyor.
Sadece küçük işletmeler değil dev şirketler de büyük kayıplara uğradı.
Uluslararası Para Fonu'nun (IMF) Nisan ayı tahminlerine göre dünya ekonomisi 2020'de yüzde 3 küçülecek.
Salgın başlamadan önceki dönemde, dünya ekonomisinin yüzde 6 büyümesi bekleniyordu.
Uluslararası Çalışma Örgütü (ILO) dünya çapında 430 milyon işletmenin "faaliyetlerinde ciddi kesinti riski" nedeniyle  1,6 milyar işçinin geleceğinin belirsiz olduğunu söylüyor.
Hükümetler bu nedenle işçiler ve şirketler için destek paketleri açıklıyor.
Bu paketlerin büyüklüğü ülkeden ülkeye değişiyor. Dünyanın gelişmiş 20 ekonomisini içeren G-20 ülkelerine bakıldığında, Meksika'da paketin kapsamı gibi gayri safi yurt içi hasılanın sadece yüzde 0,7'si iken, Japonya'da bu oran yüzde 21'i buluyor.
Hükümetler ayrıca kısıtlamaların gevşetilmesi sonrasında ekonominin günlük işleyişine dair kuralları da belirliyor. Örneğin Almanya, kuaförlerden fabrikalara kadar farklı işletmelerin işleyiş kurallarını teker teker açıkladı. Bunların ne kadar işe yarayacağını tahmin etmek elbette zor.
IMF araştırmalarından sorumlu Gita Gopinath, küresel ekonominin en iyimser tahminle 9 trilyon dolar kayba uğradığını söylüyor.
Dünyadaki tüm işgücünün evden çalışması mümkün olmadığından, kısıtlamaların kaldırılması yönündeki baskılar artıyor.
Bangladeş'te bu konudaki lobi çalışmalarının etkili olduğu ve çıkış planlarının uygulamaya konduğu görülüyor.
Genel kısıtlamalar Mayıs ortasında kadar uzatılmış olsa da ülke ekonomisinde önemli bir yer tutan yüzlerce tekstil fabrikası Nisan ayı sonunda yeniden açıldı.
Ancak Avrupa ve Latin Amerika'dan sipariş iptalleri nedeniyle 4500 fabrikanın zor durumda olduğu, 2 milyonu aşkın tekstil işçisinin işlerini kaybedebileceği uyarısı yapılıyor.
Ayrıca dünya genelinde fabrikalarda sosyal mesafe kuralını uygulama veya işçilere koruyucu ekipman sağlamada sorunlar yaşancağına dair endişeler var.
Belçika'da bu kurallara uyulmasını sağlamak amacıyla, Anwerp limanında başlatılan deneme çalışmaları kapsamında, işçilere 2 metre mesafesini ihlal durumunda öterek uyarıda bulunan bileklikler takıldı.
Bir işçinin hastalanması halinde bileklikteki veriler kullanılarak diğer temasların da tespit edilmesi mümkün olacak.
ABD'de de benzer denemeler yapılıyor.
Ancak kısıtlamalar sadece fabrikaları ve hizmet sektörünü değil tarımı da etkiledi. Burada da hissedilen işçi açıkları tedarik zincirini olumsuz etkiliyor.
Hindistan'da çay üreticileri, özel üretim için kullanılan ilk hasadın toplanamadığını, ikinci hasadın da heba olabileceğini söylüyor. Dünya genelinde başka ürünlerde de benzer kayıplar yaşandı.
Ekonomisi tarıma dayanan ülkeler, daha fazla hasadın yok olmasını önleyecek tarzda kısıtlamaları gevşetme yolları ararken, tarım işçilerinin olağan dönemlerdeki gibi ülkeler arası akışının sağlanması isteniyor. Ancak bunun birden olmayacağı vurgulanıyor.
Okullar nasıl açılacak?
Birçok ülkenin salgına karşı aldığı önlemlerin başında okulların kapatılması geliyor. Nisan ayı sonunda, Birleşmiş Milletler üyesi 193 ülkenin 170'inde okullar kapalı durumdaydı.
1,3 milyar öğrencinin bundan etkilendiği tahmin ediliyor.
Bazı ülkelerde öğrencilerin ve öğretmenlerin güvenliğini sağlayacak önlemlerle okullar kademeli olarak yeniden açılmaya başlandı. Sınıftaki öğrenci sayısının azaltılması, belli sınıfların eğitime başlaması gibi adımlar atılıyor.
Çin'in Hanzhou kentindeki bir ilkokulda, öğrencilerin sosyal mesafe kuralına uymasını sağlayacak uyarılarda bulunan bir şapka takması gerekiyor.
Vietnam'da öğrencilerin ateşi ölçülürken, Norveç'te farklı sınıflar için farklı okula başlama ve çıkış saatleri belirlenmiş durumda.
Danimarka'da ise çocukların en fazla 6 kişilik gruplar halinde oynayabileceği kuralı getirildi.
Hastalığıon bulaşmasında çocukların da yetişkinler kadar etkili olduğunu gösteren araştırmaların ardından bazı bilim insanları okulların yeniden açılması konusunda kaygılarını dile getirdi.
Ancak eğitimciler, çocukların eğitimi ve ruh sağlığı için okul hayatının önemine dikkat çekiyor.
Birleşmiş Milletler Çocuklara Yardım Fonu (UNICEF) direktörü Henrietta Fore, "Artan eşitsizlik, sağlık sorunları, şiddet, çocuk emeği sömürüsü ve çocuk evlilikleri, okul yaşamından mahrum olan çocuklar açısından uzun vadeli tehlikelerden sadece bazıları" diyor.
Nüfus  yoğunluğu yüksek olan kentlerde yaşayanlar virüsün yayılması tehlikesine daha açıklar.
Bu nedenle kısıtlamalar gevşetilirken büyük kentlerde yaşamı düzenleyecek önlemler alınmaya çalışılıyor.
Birçok ülke, restoran, kafe, bar, tiyatro gibi çok sayıda insanı bir araya getiren mekanlarda kısıtlamaların gevşetilmesi konusundapek istekli değil.
Tayland'da müşteriler arasında güvenli mesafe kuralını uygulayamayacak restoranlarda maslar arasına koruyucu bariyerler konması yoluna gidildi. Başka ülkelerde de benzer yöntemlere başvuruluyor.
Toplu taşıma araçlarında da sosyal mesafe kuralının uygulanmasında sorunlar olacağı için bazı kentler farklı seçenekleri gündeme getiriyor.
Salgından ağır etkilenen İtalya'nın Milano kentinde, inşaat ve fabrika işçileri bu hafta işe geri dönerken  yeni bisiklet yoları açıldı.
Milano belediyesi, işyerine bir km mesafede yaşayanların yürümesini veya bisiklet kullanmasını istiyor.
Bazı şehirlerde de kısıtlamalar sırasında motorlu araçların dolaşımını sınırlayan önlemlerin, yayalar ve bisiklet kullananlar lehine devam ettirilmesi söz konusu.
Buna en iyi örneklerden biri de Kolombiya'nın başkenti Bogota. Salgın öncesinde de 550 km'lik bisiklet yolu ile Latin Amerika'da en iyi konumda olan Bogota'da 45 km ek yapıldı.
Paris Belediye Başkanı Anne Hidalgo da Fransa'da kısıtlamaların 11 Mayıs'ta gevşetilmesiyle "yeniden araçların ve hava kirliliğinin işgaline izin vermeyeceklerini" söyledi.
Hidalgo ayrıca Paris'i "15 dakikalık kent" haline getirmeyi, herkesin ihtiyacı olan her şeye kendi mahallesinde ulaşmalarını sağlayacak bir kentleşme planladıklarını açıkladı.
Pandemi sonrası kent modeli olarak bu "hiperlokal" projelerin başka kentlerde de ilgi çektiği görülüyor.
Harvard Üniversitesi Tasarım Fakültesi öğretim üyesi ve halk sağlığı uzmanı Elvis Garcia, "Mega kentlerde belki de küçük çekirdek oluşumlar yaratmak gerekiyor" diyor.
Salgın dini faaliyetleri de etkiledi, birçok dinde kimi ibadetler ve belli tarihlerde gerçekleştirilen etkinlikler yapılamadı.
Hristiyanlar Paskalya'yı, Yahudiler ise Hamursuz Bayramını geleneksel bir şekilde kutlayamadı.
Güney Doğu Asya'da Budistlerin yeni yıl kutlamaları iptal edildi.
Temmuz ayında Mekke'de her yıl 2 milyona yakın kişinin katıldığı haccın da salgın nedeniyle askıya alınması söz konusu olabilir.
Bazı ülkeler ise dini faaliyetlerin mümkün olduğunca gerçekleşmesi yönünde adım atıyor.
İran'da salgından temizlendiği düşünülen şehirlerde camilerin üçte bir kadarının açılacağı duyuruldu.
Ancak Cumhurbaşkanı Hasan Ruhani "Sosyal mesafe toplu ibadetten daha önemli" diye uyarıda bulundu.
Bazı dini gruplar ise etkili bir online ibadet gerçekleştirdi.
Uzmanlar, kısıtlamalar kalktıktan sonra hemen eskiye dönülmeyeceğini düşünüyor.
</doc>
<doc docid='bbc_haberler-dunya-52418417' lang='tur' type='mono' source_url='https://www.bbc.co.uk/turkce/haberler-dunya-52418417' term='COVID'>
Trump'ın koronavirüse karşı 'vücuda dezenfektan enjekte edilmesi' ve 'ultraviyole ışık verilmesi' tavsiyeleri işe yarar mı?

ABD Başkanı Donald Trump, Perşembe günkü basın toplantısında vücuda dezenfektan enjekte etmenin ve ultraviyole (UV) ışık verilmesinin koronavirüs tedavisine yardımcı olabileceğini iddia etti.
BBC Reality Check ekibi her iki iddianın da doğruluğunu inceledi.
Trump, koronavirüs hastalarına dezenfektan enjekte etme tavsiyesinde bulunuyor.
Dezenfektan kullanmak, yüzeyler üzerindeki virüsleri öldürebilir ama bu yalnızca enfeksiyonun bulaştığı nesneler veya yüzeyler için geçerli, vücudun enfeksiyon kapması durumunda başvurulacak bir yöntem değil.
Dezenfektan tüketmek veya enjekte etmek, zehirlenme ve ölüm riskini artıyor. Ayrıca etkili olduğu da söylenemez.
Vücuda dezenfektan yüklemenin iyi bir fikir olacağını düşünenler olduğu, dolaysıyla bu nedenle ölümler yaşanabileceği kaygısı var.
Doktorlar, dezenfektan içilmemesi veya enjekte edilmemesi uyarısında buluyor.
Herfordshire Üniversitesi toksikoloji profesörü Rob Chilcott, "Kandaki virüsü etkisiz hale getirmeye yetecek dozda çamaşır suyu veya dezenfektan enjekte etmek, vücutta geri dönülmez hasara neden olur ve muhtemelen ölümle sonuçlanır" diyor.
Profesör Chilcott, ayrıca bu yöntemin 'hücrelerin içindeki virüs parçalarına da çok fazla etkisi olmayacağını' söylüyor.
Lysol ve Dettol dahil bir çok dezenfektanın üreticisi olan Reckitt Benckiser, Trump'ın iddialarına yanıt olarak yaptığı açıklamada, "Ürünlerimizin hiçbirinin, hiçbir koşulda enjeksiyon, yutma ya da herhangi başka bir yolla vücuda alınmaması gerektiği konusunda mesajımız nettir" dedi.
Trump ayrıca, hastalara 'ultraviyole ışığının ya da başka çok güçlü bir ışığın verilmesi' fikrini ortaya attı.
Yüzeydeki virüslerin doğrudan güneş ışığı aldıklarında genellikle daha hızlı öldüklerine dair bazı kanıtlar var. Ama etkili olabilmesi için ne kadar ve ne süreyle UV ışığı verilmesi gerektiğini bilmiyoruz.
Ve yine bu yöntem de yalnızca enfeksiyon bulaşan nesneler ve yüzeyler için geçerli, virüsün vücudun içine girdiğinde uygulanabilecek bir yöntem değil.
Virüsün vücudun işine yerleştikten sonra deriye ne kadar UV ışığı verilirse verilsin herhangi bir fark yaratmaz.
Kings College London'da eczacılık biriminde görevli Profesör Dr. Penny Ward, "UV ışınları ve yüksek ısının yüzeylerdeki virüs parçacıklarını öldürdüğü biliniyor. Ama hastanın iç organlarına girip kendi kendini üreten bir vürüsü ne güneş altında yatmak, ne de ısıyı artırmak öldürür" diyor.
</doc>
<doc docid='bbc_haberler-51973629' lang='tur' type='mono' source_url='https://www.bbc.co.uk/turkce/haberler-51973629' term='COVID'>
Koronavirüs salgını ne zaman bitecek, hayat ne zaman normale dönecek?
Koronavirüs nedeniyle dünyanın birçok yerinde hayat durdu, insanlar evlerine kapandı, kentler hayalet şehirlere dönüştü. Peki, kriz ne zaman bitecek ve insanlar ne zaman normal yaşamlarına dönecek?
Koronavirüs nedeniyle dünyanın birçok yerinde hayat durdu, insanlar evlerine kapandı, kentler hayalet şehirlere dönüştü. Peki, kriz ne zaman bitecek ve insanlar ne zaman normal yaşamlarına dönecek?
İngiltere Başbakanı Boris Johnson, 12 hafta içinde krizin seyrini tersine çevirebileceklerine ve "koronavirüsü uğurlayabileceklerine" inandığını söyledi.
Fakat önümüzdeki üç ay içinde vaka sayısı düşmeye başlasa bile bu, krizin bittiği anlamına gelmeyecek. Koronavirüsün yol açtığı dalganın dinmesi belki de yıllar alacak.
Hayatın birçok alanına getirilen sınırlamalar, uzun vadede sürdürülebilir değil. Bunun sosyal ve ekonomik faturası çok ağır olacak.
Tüm ülkelerin bir çıkış stratejisine ihtiyacı var ve hayatın normale döndürülmesi gerekiyor. Ama koronavirüs yok olmayacak. Virüsü engellemeye yönelik sınırlamalar kalktığı zaman kaçınılmaz olarak vaka sayısı artacak.
Edinburgh Üniversitesi'nden enfeksiyon hastalıkları salgını uzmanı Prof. Mark Woolhouse, "Çıkış stratejisi konusunda büyük bir sorunumuz var. Sadece İngiltere'nin değil, hiçbir ülkenin çıkış stratejisi yok" diyor.
İnsanlık büyük bir bilimsel ve toplumsal sınavla karşı karşıya.
Krizden çıkışın üç ana yolu var:
Bu yolların her biri, virüsün yayılma kabiliyetini sınırlayacak.
Aşı, virüse maruz kalan insanlara bağışıklık kazandırarak, hasta olmalarını engelleyecek.
Nüfusun yüzde 60'ının hastalığa karşı bağışıklık kazanması halinde salgın riskinin ortadan kalkacağı düşünülüyor. Buna 'sürü bağışıklığı' deniyor.
ABD'de insanlar üzerindeki ilk aşı geçen hafta denendi. Süreci hızlandırmak için denemelerin, önce hayvanlar üzerinde yapılması kuralı atlandı.
Aşı geliştirme araştırmaları görülmedik bir hızda ilerliyor. Ama bu araştırmaların başarılı olacağının ve küresel çapta bir aşılama sürecinin başlayacağının garantisi yok.
En iyi tahminlere göre her şey yolunda giderse, koronavirüs aşısı 12-18 ay içinde piyasaya sürülebilecek. Barış döneminde görülmedik derecede sosyal sınırlamalarla karşı karşıya olduğumuz göz önüne alınınca bu çok uzun bir süre.
Prof. Woolhouse BBC'ye "Aşıyı beklemek bir strateji değil" diyor.
İngiltere'nin kısa vadeli stratejisi, vaka sayısını mümkün olduğu kadar düşük tutarak hastanelerin üzerindeki baskıyı azaltmak. Zira, yoğun bakımdaki yatak kapasitesinin aşılması ölümlerin artması anlamına gelecek.
Vaka sayısı düşürüldüğünde bazı önlemler - tekrar artıncaya kadar -  kaldırılabilir. Fakat vaka sayısının yeniden artması yine sınırlamaların getirilmesini gerektirecek.
İngiltere'de hükümetin bilim konularındaki baş danışmanı Patrick Vallance, bu aşamaya ne zaman gelinebileceğini bilmediklerini, takvim belirlemenin imkansız olduğunu söylüyor.
Bu durum ister istemez yine sürü bağışıklığını gündeme getiriyor.
Imperial College London'dan Prof. Neil Ferguson, bunun yıllar alabileceğini belirterek "Hastalığın bulaşma seyrini, toplumun çok küçük bir bölümünün hasta olacağı bir seviyeye getirmekten söz ediyoruz. İki artı yıl böyle devam edersek vaka sayısı belli oranda bağışıklığın oluşabileceği bir noktaya gelebilir" diye konuşuyor.
Ama bu bağışıklığın uzun ömürlü olup olmayacağı da ayrı bir sorun. Grip benzeri belirtilerin görüldüğü diğer koronavirüslerde bağışıklık çok düşük seviyede ve insanlar bu hastalıklara yaşamları boyunca defalarca yakalanabiliyor.
Prof Woolhouse'a göre üçüncü yol ise, hastalığın bulaşma seviyesini düşük tutmak için davranışlarımızın daimi olarak değiştirilmesi.
Bu, herhangi bir salgını önlemek için şimdi uygulanan bazı önlemlerin sürdürülmesini ya da testlerin yaygınlaştırılmasını ve hastaların tecrit edilmesini gerektirecek.
Covid-19 enfeksiyonunu tedavi edebilecek ilaçların bulunması da başka stratejilerin geliştirilmesine yardımcı olabilir.
Bu ilaçlar, hastalığın başkalarına geçmesini engellemek için belirtiler ortaya çıkar çıkmaz kullanılabilir.
Ya da hastaların hastanelerde tedavi edilmesi, hastalığın daha az ölümcül olmasını sağlayabilir ve yoğun bakım üzerindeki baskıyı hafifletebilir.
İngiltere Hükümeti'nin sağlık konularındaki baş danışmanı Prof. Chris Whitty, çıkış stratejisinin ne olduğu yolundaki sorumuzu, "Uzun vadede, şüphesiz aşı, bir çıkış yolu. Hepimiz bunun bir an önce geliştirilmesini umuyoruz. Küresel olarak bilim, çözümler üretecektir" diye yanıtladı.
</doc>
<doc docid='bbc_haberler-dunya-51852160' lang='tur' type='mono' source_url='https://www.bbc.co.uk/turkce/haberler-dunya-51852160' term='COVID'>
Koronavirüs (Covid-19): İtalya'da karantina altında video konferansla yoga, sosyal medyayla sanat
Koronavirüsle mücadele amacıyla tamamı karantinaya alınan ilk ülke olan İtalya'da halk, evden çıkmadan da olsa aktif, bağlantıda ve dayanışma içinde kalmanın çözümlerini bulmaya başladı.
Koronavirüsle mücadele amacıyla tamamı karantinaya alınan ilk ülke olan İtalya'da halk, evden çıkmadan da olsa aktif, bağlantıda ve dayanışma içinde kalmanın çözümlerini bulmaya başladı.
Ülkede aşama aşama sıkılaştırılan tedbirlerle tüm okullar kapatıldı; seyahatler kısıtlandırıldı; toplanma yasağı getirildi; spor etkinlikleri durduruldu; sinema, müze, tiyatrolar kapatıldı. Son olarak da dün akşam açıklanan ek tedbirlerle, bugüne kadar açık kalan mağazalar, restoranlar, barlar da kapatıldı. Bugünden itibaren yalnızca temel kamu hizmeti kategorisindeki eczane, süpermarket, banka, postane, fabrika gibi kurum ve işletmeler açık.
İnsanlar arasındaki teması en aza indirerek virüsün yayılmasını kontrol altına alma amacı taşıyan bu tedbirler kapsamında halka "evinizden çıkmayın" çağrısı yapılıyor. İş, sağlık, ya da gıda gibi temel ihtiyaçlar gerekçesiyle evden çıkanların, polis kontrolüyle karşılaşırlarsa bu gerekçelerini yazılı olarak bildirmeleri gerekiyor. Gerekçesiz olarak ya da temel ihtiyaç sayılmayan nedenlerle dışarıda "yakalanan" kişilere cezalar kesilmeye başlandı.
Şimdilik 25 Mart'a kadar geçerli olması öngörülen bu tedbirler, evden çıkmadan da olsa sosyal bağlarını koparmak istemeyenleri yeni çözüm arayışlarına itti. İtalyanlar, fiziken olmasa da sanal olarak buluşmak, dayanışma içinde kalmak, evden çıkmadan da kültür-sanatla iç içe olabilmek için formüller bulmaya başladı.
Eğitime 3 Nisan'a kadar ara veren okullardan bazıları video konferans yöntemiyle dersleri sürdürmeye çalışıyor.
Spor salonlarının, dans ve yoga kurslarının da kapatılması üzerine bu aktiviteler de sanal ortama taşınmaya başladı. Grup halinde video konferans yöntemiyle yapılan spor ve yoga dersleriyle, evlerine kapanmış insanların yalnızlık hissinden biraz da olsa kurtulması amaçlanıyor.
İnsanlar arasındaki dayanışma örneklerinden biri de, evlerinden çıkma imkanı olmayan ya da hastalık korkusuyla bundan çekinen yaşlı ve hastalara yönelik "alışverişinizi biz yapalım" mesajları. Birçok kentten, apartman girişlerine gençlerin "Bu binadaki yaşlı ve hastaların alışverişini biz yapabiliriz" şeklinde mesajlar astığı haberleri geliyor.
İtalya'nın ve dünyanın en tanınmış müzelerinden Floransa'daki Uffizi'nin de aralarında yer aldığı bazı müzeler sanat eserlerinin görüntülerini internette ve sosyal medyada paylaşıyor. Uffizi, 14. yüzyıldaki veba salgınını arka planına alan Giovanni Boccaccio'nun "Decameron" kitabından ilhamla, sosyal medyada "Uffizi Decameron" başlıklı bir kampanya başlattı. Her gün müzedeki bir sanat eseri uzmanların anlatımıyla sosyal medyada yayımlanıyor.
Milano Sinema Evi de, evlerinden çıkamayan insanların erişebilmesi için arşivini internet ortamına açtı.
Kültür Bakanı Dario Franceschini, sinema, tiyatro, konser salonu ve müzelerin kapalı olması nedeniyle televizyon kanallarına kültür-sanat programlarına ağırlık vermeleri çağrısı yaptı. Franceschini, kültür-sanat alanında faaliyet gösteren mekanların kapanmasının "acı verici ancak gerekli bir seçim" olduğunu belirtti ve "Yine de kültür evlere ulaşabilir" dedi.
Başbakan Giuseppe Conte tarafından dün akşam açıklanan yeni tedbirlerle restoranlar, barlar, mağazalar kapatılırken, temel kamu hizmeti verdiği gerekçesiyle açık tutulan yerler arasında eczane ve süpermarketlerin yanı sıra gazete bayileri de var.
Basın-yayından sorumlu Başbakanlık Müsteşarı Andrea Martella, matbaa ve gazete bayilerinin açık kalacağını duyurduğu mesajında "Kamu hizmetlerinin ve demokrasinin korunmasında temel göreve sahip olan tüm haberleşme zincirinin işlemeyi sürdüreceğini" söyledi.
</doc>
<doc docid='bbc_haberler-dunya-51955627' lang='tur' type='mono' source_url='https://www.bbc.co.uk/turkce/haberler-dunya-51955627' term='COVID'>
Koronavirüs: Avrupa kupaları, festivaller ve film gösterimlerinin iptal edilmesinin ardından eğlence ve spor sektörleri ayakta kalabilecek mi?
Dünya çapında yetkililer çok sayıda insan bir araya geleceği türden etkinlikleri yasaklıyor. Bunun spor ve eğlence sektörlerindeki etkileri yıkıcı olabilir.
Dünya çapında yetkililer çok sayıda insan bir araya geleceği türden etkinlikleri yasaklıyor. Bunun spor ve eğlence sektörlerindeki etkileri yıkıcı olabilir.
Örneğin futbol ligleri sezonun yarısında durma noktasına geldi. EURO 2020 bir yıl ertelendi. Bunun maddi etkileri büyük olacak.
UEFA'ya göre Fransa'daki son turnuva olan EURO 2016 yerel ekonomiye 1,3 milyar dolarlık katkı sağlamıştı.
Futbolun yanı sıra dünya genelinde tenisten basketbola, araba yarışlarından hokeye kadar çok sayıda lig, yarışma ve turnuva ertelendi.
Pandeminin 2020 Tokyo Olimpiyatlarını da iptal etmesinden korkuluyor.
Koronavirüs lunapark, sinema, festival ve dini etkinlikleri de etkiledi.
Bütün bu önlemler ise milyonlarca kişinin maaşını alamamasına yol açabilir.
Avrupa'nın Beş Büyük Ligi olarak anılan İtalya, İngiltere, İspanya, Almanya ve Fransa liglerinde karşılaşmalar ertelendi.
Maç yapamadıkları için gelirlerinin bir kısmını kaybeden kulüpler oyuncuların ve diğer çalışanların maaşlarını ödemeye devam etmek zorunda kalıyor. Yayıncı kuruluşlar da izleyicilerden para iadesi talepleriyle karşı karşıya.
Avrupa Ligi, Şampiyonlar Ligi ve EURO 2020, Güney Amerika'da ise Copa America ertelendi.
Afrika'da 2021 Afrika Uluslar Kupası elemeleri, Asya'da çok sayıda ulusal lig ve Asya Şampiyonlar Ligi karşılaşmaları ertelendi.
Büyük takımlar ve federasyonlar bu tür iptallerin yaratacağı gelir kayıplarına karşı sigorta poliçelerine güveniyor olsalar da ev sahibi kentler için aynısını söylemek mümkün değil.
Tarihte ilk defa Avrupa'nın 12 kentine dağılmış bir şekilde yapılacak turnuvanın yalnızca İrlanda ekonomisine 110 milyon dolara yakın katkı yapması bekleniyordu.
Disney 13 Mart'ta, ABD'deki lunaparklarını Covid-19 salgını nedeniyle kapatacağını açıkladı. Fransa, Şangay ve Tokyo'daki Disneyland'ler de kapandı.
Bunun eğlence sektöründeki etkisi büyük. Disneyland'ler 2018'de 20,8 milyon kişiyi ağırlamış ve geçen yıl 26 milyar dolarlık ciro yapmıştı.
Disneyland'e rakip pek çok lunaparkın da bulunduğu ABD'nin Orlando kentinde 280 bin kişinin işleri turizm ve konaklama sektörüne bağlı.
Bölgeye 2018'de 75 milyon turist gelmişti.
Stormzy'den Green Day'e kadar çok sayıda müzisyen konserlerini iptal etti.
Coachella, Stagecoach, South By Southwest ve Glastonbury festivalleri ertelendi veya iptal edildi.
Forbes dergisine konuşan müzik sektörü analistleri toplam kaybın 5 milyar dolar civarında olabileceğini söyledi.
Dünyanın en büyük oyun fuarı olan E3 (Electronic Entertainment Expo) bu yıl Xbox ve Playstation konsollarının yeni versiyonlarının tanıtımına sahne olacaktı. Fakat Haziran'da yapılması planlanan bu E3 iptal edildi.
Nisan'da yapılması planlanan TED konferansı da iptal edildi.
ABD'nin etkili düşünce kuruluşlarından Council on Foreign Relations, Koronavirüs Döneminde İş Yapmak adlı konferansını iptal etmek zorunda kaldı.
Her yıl Barselona'da yapılan ve 14 bin kişiye geçici iş imkanı yaratan World Mobile Congress (Dünya Telefon Kongresi) de iptal edildi.
Veri analiz şirketi Predict HQ'ya göre 10'dan fazla büyük teknoloji etkinliğinin ertelenmesinin yarattığı ekonomik zarar 1 milyar doların üzerinde.
Her yıl 10 milyondan fazla kişi tarafından ziyaret edilen Paris'teki Louvre müzesi, kentin diğer önemli mekanlarından Versay Sarayı ve Eyfel Kulesi'yle birlikte kapandı.
Hollywood Reporter'a konuşan uzmanlar, film endüstrisinin de koronavirüs krizi nedeniyle 5 milyar dolarlık zararla karşı karşıya kalabileceğini belirtiyor.
Bu zararın önemli bir kısmı çekimlerin ve vizyon tarihlerinin ertelenmesinden kaynaklanıyor.
Bazı ülkelerde sinemalara gitmek yasaklanırken bazılarında da insanlar kendileri önlem amacıyla salonlardan uzak duruyor.
Bu şekilde gösterimi ertelenen filmlerden biri Daniel Craig'in başrolünde oynadığı son James Bond filmi oldu.
Nisan'da gösterimi planlanan film Kasım'a ertelendi.
Uluslararası Olimpiyat Komitesi (IOC) bugüne kadarki açıklamalarında Tokyo'da düzenlenecek 2020 Yaz Olimpiyatları'nın gerçekleşeceğine inandıklarını söyledi.
Olimpiyatlar 24 Temmuz - 9 Ağustos tarihleri arasında düzenlenecekti.
IOC Başkanı Thomas Bach, bu ayki yönetim kurulu toplantılarında "erteleme veya iptal kelimelerinin telaffuz dahi edilmediğini" söyledi.
Japon yatırım şirketi SMBC Nikko Securities, Olimpiyatların ertelenmesi durumunda Japonya'nın 2020 GYSH'sinin yüzde 1,5 küçüleceğini tahmin ediyor.
Roma'da Paskalya ayinin de yer alacağı Katolik Kutsal Haftası iptal edildi.
Her yıl dünyanın dört bir yanından on binlerce kişinin katıldığı etkinliklerde bu yıl kimse olmayacak.
Suudi Arabistan'da ise haccın salgından etkilenmesinden endişeleniliyor.
Geçen yıl hacca iki milyondan fazla kişi katılmıştı.
Suudi yetkililer Mart başında umre seyahatlerine kısıtlama getirmişti.
Haccın iptali eşsiz bir olay olur. Dünya genelinde on milyonlarca kişiyi öldüren 1918'deki İspanyol gribinde bile böyle bir adım atılmamıştı.
Petrol dışı gelirlerini artırmayı hedefleyen Suudi Arabistan'da hac her yıl ekonomiye 12 milyar dolar katkı sağlıyor.
</doc>
<doc docid='bbc_haberler-turkiye-52515443' lang='tur' type='mono' source_url='https://www.bbc.co.uk/turkce/haberler-turkiye-52515443' term='COVID'>
Koronavirüs: Cezaevlerinde alınan önlemler yeterli mi?
TBMM İnsan Haklarını İnceleme Komisyonu Başkanvekili ve CHP İstanbul Milletvekili Sezgin Tanrıkulu koronavirüs salgını nedeniyle, en çok "beslenme, hijyen, sağlık hizmetlerine erişim" konularında şikayet aldıklarını belirtirken, Adalet Bakanlığı'nı da en az haftada bir cezaevlerinde salgının durumuna ilişkin açıklama yapmaya çağırdı.
TBMM İnsan Haklarını İnceleme Komisyonu Başkanvekili ve CHP İstanbul Milletvekili Sezgin Tanrıkulu koronavirüs salgını nedeniyle, en çok "beslenme, hijyen, sağlık hizmetlerine erişim" konularında şikayet aldıklarını belirtirken, Adalet Bakanlığı'nı da en az haftada bir cezaevlerinde salgının durumuna ilişkin açıklama yapmaya çağırdı.
Komisyon bünyesinde görev yapan Tutuklu ve Hükümlü Hakları Alt Komisyonu Başkanı AKP Hatay Milletvekili Hüseyin Yayman ise salgın nedeniyle cezaevi ziyaretlerine ara vermekle beraber, Adalet Bakanlığı ile sürekli temasta olduklarını belirterek, bakanlığın gerekli önlemleri aldığını ve şu anda krize yol açacak bir durum olmadığını söyledi.
Türkiye'de vakalarının görülmesinden sonra, Meclis'te kabul edilen infaz düzenlemesiyle 100 bine yakın hükümlü, denetimli serbestlik ve izinli olarak cezaevlerinden tahliye edildi.
Adalet Bakanlığı, salgının cezaevlerine yayılmasını engellemek için başta görüş kısıtlamaları olmak üzere bir dizi önlemi devreye soktu. Bakanlık bu kapsamda açık ve kapalı ceza infaz kurumlarındaki avukat ziyareti dahil bütün görüşler, hükümlülerin dışarıyla temasının mümkün olduğu kurum dışı çalışma, lokanta, sosyal tesis, açık cezaevlerindekilerin özel izin hakları ile birden fazla koğuşla birlikte yapılan faaliyet kısıtlamalarının süresini 15 Mayıs'a kadar erteledi.
Adalet Bakanlığı, cezaevlerindeki koronavirüs vakalarıyla ilgili ilk ve tek açıklamayı 13 Nisan'da yaptı. Bakanlık açıklamasında açık cezaevlerindeki cezaevlerindeki 17 kişide covid-19 tespit, 3 kişinin de yaşamını yitirdiği bildirildi. Bakanlık kapalı cezaevlerinde salgın görülmediği açıklamasına da yer verdi.
Ancak bu açıklamadan yaklaşık bir hafta sonra İzmir Cumhuriyet Başsavcılığı, Buca cezaevinde bir kişinin Covid-19 testinin pozitif çıktığını duyurdu. Başsavcılık bir kaç gün; 22 Nisan'da yaptığı açıklama da da yapılan filyasyon çalışması sonucunda Buca Cezaevi'nde bulunan 64 kişinin testinin pozitif çıktığı bilgisini paylaştı.
Konya Cumhuriyet Başsavcılığı ise 28 Nisan'da açıklama yaparak, Konya E Tipi Kapalı Cezaevi'ndeki 55 hükümlü ve tutuklunun covid-19 testinin pozitif çıktığını ancak sağlık durumlarının iyi olduğu bilgisini paylaştı.
Konya'da testi pozitif çıkanlar arasında, Ayşe D.'ye şiddet uygulayan Özgür Duran'ı engellemek istediği sırada kalbinden bıçaklayarak öldürdüğü gerekçesiyle tutuklanan Kadir Şeker de bulunuyor. Adalet Bakanlığı yetkilileri iki cezaevindeki hastalarla ilgili yeni bir ölüm vakası olmadığını ifade ediyorlar.
TBMM İnsan Haklarını İnceleme Komisyonu içinde daimi görev yapan Tutuklu ve Hükümlü Hakları Alt Komisyonu da salgın nedeniyle, cezaevi ziyaretlerine ara vermek zorunda kaldı.
Alt Komisyon Başkanı ve AKP Hatay Milletvekili Hüseyin Yayman, BBC Türkçe'ye yaptığı açıklamada, salgın nedeniyle cezaevi ziyaretlerine ara vermekle birlikte, Adalet Bakanlığı ile temasta olduğunu ve gelişmeleri yakından izlediğini söyledi.
Yayman cezaevleri meselesine partiler üstü "insan hakları penceresinden" baktıklarını belirterek, şu anda cezaevlerinde salgınla ilgili kriz olarak nitelendirilebilecek bir durum olmadığını ifade etti.
Şimdiye kadar alt komisyon olarak 11 cezaevini ziyaret ettiklerini belirten Yayman, salgının hız kesmesi ve normalleşme sürecine dönülmesi ile cezaevi ziyaretlerine devam edeceklerini ifade etti.
Tanrıkulu:En çok şikayet beslenme, hijyen, sağlığa erişimde
TBMM İnsan Haklarını İnceleme Komisyonu Başkanvekili ve CHP İstanbul Milletvekili Sezgin Tanrıkulu ise salgın önlemleri kapsamında, cezaevi ziyaretleri yapılamadığını ancak gerek mektuplar ve gerekse tutuklu-hükümlü yakınlarının kendilerine şikayetlerini ilettiğini ifade etti.
Cezaevlerindeki salgınla ilgili Adalet Bakanlığı'nın en son 13 Nisan'da açıklama yaptığına, İzmir Cumhuriyet Savcılığı'nın da Buca Cezaevi'ndeki vakalarla ilgili açıklama yaptığına dikkat çeken Tanrıkulu, bunun dışında vaka ve ölümlere ilişkin resmi bir veriye ulaşamadıklarına dikkat çekti.
Sağlık Bakanlığı'nın Türkiye'deki vaka sayılarını her gün açıkladığına işaret eden Tanrıkulu, "Belki her gün değil ama Adalet Bakanlığı da haftada bir kez hiç olmazsa cezaevlerindeki durumla ilgili açıklama yapmalı. Çünkü tutuklu ve hükümlü yakınları, görüş yasağı da olduğu için endişeli, o nedenle daha fazla bilgi akışı sağlanmalı" görüşünü dile getirdi.
Cezaevlerinden yakınları ve mektuplar aracılığıyla kendilerine şikayetlerin geldiğini belirten Tanrıkulu, en yoğun şikayetin "beslenme, hijyen ve sağlık hizmetlerine erişim" konusunda olduğunu, her zamankinden çok daha yoğun şikayet geldiğini ifade etti.
İnfaz indirimi ile cezaevlerinden tahliyeler olduğunu, ancak bu durumun cezaevi kapasitesini rahatlatmadığına işaret eden Tanrıkulu, şu görüşleri dile getirdi:
"Evet tahliyeler sağlandı, kapalıdan açığa geçişler oldu. Ama sonuçta cezaevlerinin kapasitesi 188 bindir. Sıkıştırılmış kapasite 220 bin ve cezaevlerinde bu sıkıştırılmış kapasiteye yakın insan var. Bu insanlar iç içe yaşıyorlar, dezenfektana ulaşma sıkıntısı var. Geçen dönemlerden farklı olarak bize beslenme sorunu konusunda daha çok şikayet geliyor. Çünkü beslenme, hastalıkla mücadelede önemli, o nedenle yetersiz beslendikleri şikayeti var.
"Buca Cezaevi'ndeki vakalarla ilgili hastanelere nakledildikleri bilgisi var ancak bazı yerlerden, sağlık hizmetlerine erişim konusunda sıkıntı yaşandığına ilişkin şikayetler geliyor. Bu konuda gerekli önlemlerin alınması gerekiyor ve biz de takipçisiyiz."
</doc>
<doc docid='bbc_haberler-dunya-52475214' lang='tur' type='mono' source_url='https://www.bbc.co.uk/turkce/haberler-dunya-52475214' term='COVID'>
Koronavirüsün nasıl yayıldığı tartışması Çin’le Avustralya’yı karşı karşıya getirdi
Çin bir süredir dünya çapında 3 milyonu aşkın kişiyi hasta eden ve 200 bini aşkın insanın ölümüne yol açan Covid-19 salgını karşısında izlediği tutumdan dolayı başta ABD olmak üzere bazı ülkelerden gelen tepkilerle karşı karşıya kalıyor. Sebebi ise salgının ilk olarak Çin’in Vuhan bölgesinde ortaya çıktığının ancak Çin'in bunu uluslararası kamuoyuna geç haber verdiğinin düşünülmesi.
Çin bir süredir dünya çapında 3 milyonu aşkın kişiyi hasta eden ve 200 bini aşkın insanın ölümüne yol açan Covid-19 salgını karşısında izlediği tutumdan dolayı başta ABD olmak üzere bazı ülkelerden gelen tepkilerle karşı karşıya kalıyor. Sebebi ise salgının ilk olarak Çin’in Vuhan bölgesinde ortaya çıktığının ancak Çin'in bunu uluslararası kamuoyuna geç haber verdiğinin düşünülmesi.
ABD Başkanı Donald Trump’ın hafta sonu Pekin hükümetini salgının yayılmasını önlemekte çok yetersiz kalmakla eleştiren sözleri, Çin devlet medyasında öfkeli yorumlara sebep oldu.
Trump, daha önce de salgının yayılmasında üzerine düşen rolü oynamamak ve Çin yönetimine karşı fazla yumuşak olmakla suçladığı Dünya Sağlık Örgütü’ne (WHO) ülkesinin yaptığı katkıları askıya aldığını açıklamıştı.
Avustralya başbakanı Scott Morrison da geçen hafta Trump ile bir görüşme yaptıktan sonra, büyük  salgınların nereden kaynaklandığının; tıpkı daha önce bazı ülkelerin elindeki kitle imha silahlarını denetlemekle görevlendirilen silah denetçileri gibi, uluslararası olarak tayin edilen ‘bağımsız müfettişler’ tarafından araştırılmasını önerdi.
Başbakan Scott Morrison, Çarşamba günü yaptığı son açıklamada “Hükümetinin bu konuda izlediği tutumun makul ve sağduyulu olduğunu” söyledi.
Canberra’da basın toplantısı düzenleyen Morrison “Bu virüs dünya çapında 200 binden fazla insanın yaşamının sona ermesine sebep oldu. Küresel ekonomiyi kapattı. Olağanüstü etkiler yarattı. Böyle bir durumda dünyanın, bunun nasıl ortaya çıktığının bağımsız bir soruşturmayla değerlendirilmesini istemesi tamamen makul ve sağduyulu bir taleptir. Böylece gereken dersleri öğrenebilir ve bir daha aynı şeyin yaşanmasına engel olabiliriz” diye konuştu.
Avustralya’nın talepleri Çin’de öfkeyle karşılandı. Son günlerde Çin’de devlet kontrolündeki medya platformlarında Çin’i eleştiren ülkelere yönelik ağır yorumlar ve tanımlamalar dikkat çekiyor.
Bunlardan birinde Avustralya “Çin’in ayakkabısının altına yapışan sakız” diye nitelendi ve "ABD’nin maşası" olmakla suçlandı. Avustralya’nın bu tutumunun Çin ile ikili ilişkilerine ve ticaret ortaklığına kalıcı zarar verme tehlikesi taşıdığı söylendi.
Pazartesi günü Çin’in Avustralya büyükelçisi Jingye Cheng, Avustralya’nın soruşturma çağrılarının Çinli tüketicilerin Avustralya mal ve hizmetlerine yönelik boykota gitmesine yol açabileceğini söyledi.
İhracatının dörtte üçünü Çin’e yapan Avustralya için bu önemli bir tehdit ve Avustralya Dışişleri Bakanı Marise Payne, bu açıklamadan sonra Çin’i "ekonomik zorbalık tehdidinde bulunmakla" suçladı.
Salı akşamı Çin’in Global Times gazetesinin baş yazısı Avustralya’nın “panda dövücülük ve kurbanı suçlayıcılık” tutumu izlediğini kaydederek Morrison hükümetinin ikili ilişkilere tamir edilemeyecek bir zarar verecek maceracılık içinde olduğunu yazdı.
Fakat bugün açıklama yapan Avustralya Başbakanı Morrison, önerdiği bağımsız soruşturmanın hedef gözetmediğinde ısrar ederek Çin’le söz düellosuna girmeyi reddetti ve Çin’in tepkilerini “kendilerini ilgilendiren bir şey” diyerek geçiştirdi:
“Avustralya, kendi çıkarları ve küresel çıkarlar neyi gerektiriyorsa onu yapacak ve tabii ki bu konuda tam olarak ne olduğu konusunda doğru düzgün bağımsız bir değerlendirme yapılması konusundaki girişimleri desteklemeyi sürdüreceğiz.”
Morrison Avustralya’nın Çin ile ilişkilerinin “iki tarafın da çıkarına” olduğunu vurguladı ve Çin ile ticaretlerinin esasen ham madde ihracatından oluştuğunu kaydederek, “Gelecekte bu ilişkinin değişmesi için bir sebep göremiyorum” diye konuştu.
Pekin hükümeti, salgının dünyaya yayılmasından Çin’i sorumlu tutan eleştirilere karşı sert bir diplomatik-politik kampanya sürdürüyor.
Çin’in, Vuhan kentinde ortaya çıkan koronavirüs salgınının dünyaya yayılmasını engelleyemediği için tazminat ödemesi gerektiğini ileri süren farklı uluslararası seslere karşı bir bariyer oluşturmaya çalışıyor.
Çin Dışişleri Bakanlığı Sözcüsü Geng Shuang, Salı günkü brifinginde “ABD’li siyasetçiler göz göre göre yalan söylüyor” dedi.
Sözcünün bu sözlerinden bir gün önce Başkan Trump ABD’nin Çin’den koronavirüs salgınına yeterli şekilde müdahale edemediği için “yüklü” bir tazminat isteyebileceğini söylemişti.
Sidney’deki Lowy Enstitüsü’nden Çin uzmanı Richard McGregor, Çin’in tam da rakibi ABD, salgın, siyasi bölünmeler ve kitlesel işsizliğin pençesinde zayıf düşmüş görünürken hiçbir eleştiri kabul etmemesinin tartışmayı büyüttüğünü düşünüyor. McGregor, Çin hükümetinin bunu Washington aleyhine küresel pozisyonunu güçlendirmek için önemli bir fırsat olarak gördüğü kanısında.
ABD Başkanı Trump, Pazartesi günkü brifinginde Çin’in salgının sınırlarının ötesine yayılmasını engelleyebileceğini öne sürerek, “Salgının kaynağında durdurulabileceğine inanıyoruz” dedi ama bunun olabilmesi için Çin’in hangi adımları atmış olması gerektiğine dair bir açıklama yapmadı.
“Çin’den memnun değiliz” diyen Trump ayrıca salgının nereden kaynaklandığına dair ciddi bir soruşturma yürüttüklerini ve Çin’in birçok şekilde sorumlu tutulabileceğini de ekledi.
Çin hükümetinin bu sözlere tepkisi hızlı ve sert oldu.
Dışişleri Sözcüsü, Salı günü  “Amerikalı politikacılara, suçu başkalarına yıkmak için numaralar çevirmek yerine, kendi sorunları üzerinde düşünmelerini ve salgını mümkün olduğu kadar çabuk kontrol almalarını tavsiye ediyoruz” derken bu sözleri yanıtlıyor gibiydi.
Amerika Birleşik Devletleri’nde Missouri eyaleti de, Çin yönetime karşı salgınla ilgili suçlamalarla Amerikan mahkemelerine başvurmuştu. Çin Dışişleri Sözcüsü bu başvuruyu da “absürt” diye niteledi ve böyle bir davanın hiçbir somut hukuki temeli bulunmadığını söyledi.
</doc>
<doc docid='bbc_haberler-dunya-52085489' lang='tur' type='mono' source_url='https://www.bbc.co.uk/turkce/haberler-dunya-52085489' term='COVID'>
Koronavirüs: Covid-19 salgınıyla ilgili yanıtı hala bilinmeyen 9 soru
Herkese çok daha fazla zaman geçmiş gibi gelse de, yeni tip koronavirüsün ortaya çıkışından bu yana sadece üç aydan biraz daha fazla bir zaman geçti.
Herkese çok daha fazla zaman geçmiş gibi gelse de, yeni tip koronavirüsün ortaya çıkışından bu yana sadece üç aydan biraz daha fazla bir zaman geçti.
Dünya genelinde bilim insanlarının olağanüstü çabalarına rağmen, halen bu virüsle ilgili bilinmeyen çok fazla şey var.
Koronavirüsle ilgili halen yanıtı aranan bazı sorular şunlar:
En basit ancak en kritik sorulardan birisi bu.
Dünya genelinde koronavirüs taşıdığı tespit edilen kişilerin sayısı yarım milyonu geçti ancak bu gerçek sayının aslında çok ufak bir kısmını temsil ediyor.
Ayrıca, virüsü taşıyan ancak hastalanmayan asemptomatik kişilerin sayısının bilinmemesi durumu daha da karmaşık bir hale getiriyor.
Antikor testinin geliştirilmesiyle birlikte kimlerin virüsü taşıyıp taşımadığı da tespit edilebilecek. Ancak bundan sonra virüsün ne kadar geniş bir kitleye ve ne kadar hızlı bir şekilde yayılmış olduğu anlaşılacak.
Dünya genelindeki gerçek toplam vaka sayısını bilmeden, ölüm oranını tespit etmek de mümkün değil.
Şu anda yapılan hesaplamalar, virüsü kapanların yüzde 1'inin hayatını kaybettiğini gösteriyor.
Ancak asemptomatik kişilerin sayısının çok olması halinde aslında ölüm oranı da daha düşük düzeylere gerileyebilir.
Koronavirüsün başlıca belirtileri ateş ve kuru öksürük. Esas olarak bu iki şikayetin olup olmadığı yakından izleniyor.
Bununla birlikte bazı hastalarda boğaz ve baş ağrısı ile ishal gibi şikayetlerin de görüldüğü bildiriliyor. Hatta bazı kişilerin koku ve tat hislerini kaybetmekten şikayet ettikleri de belirtiliyor.
Ancak en önemli soru burun akıntısı ve hapşırık gibi hafif ve grip benzeri belirtilerin Covid-19 için de geçerli olup olmadığı. Zira bazı Covid-19 hastalarında, burun ve geniz akıntısı ile hapşırık da görülüyor.
Yapılan araştırmalar, bu durumun olasılıklar dahilinde olduğunu ve grip olduğunu sanıp yeterli önlem almayan kişilerin de virüsün yayılmasına bilmeden katkıda bulunmuş olabileceğine işaret ediyor.
Çocukların da koronavirüse yakalanabileceği biliniyor. Ancak çocukların büyük bir bölümü, hastalığı hafif atlatıyor ve diğer yaş gruplarına kıyasla en düşük ölüm oranlarından birisi çocuklarda görülüyor.
Çocuklar genellikle park, okul, ziyaret gibi yerlerde genellikle çok sayıda insanla sosyalleştiği için bu tarz virüsler için süper yayıcı oluyor.
Ancak yeni tip koronavirüsün yayılmasında çocukların nasıl bir rol oynadığı henüz bilinmiyor.
Virüs, 2019 yılının sonunda Çin'in Vuhan kentinde ortaya çıktı. Şehirdeki vakaların bir canlı hayvan pazarında kümelendiği tespit edildi.
Resmi olarak Sars-CoV-2 olarak adlandırılan yeni tip koronavirüs, yarasalarda görülen virüslerle benzerlik taşıyor.
Ancak virüsün yarasadan henüz bilinmeyen bir ya da daha fazla hayvan türüne geçtiği ve buradan da insanlara sıçradığı düşünülüyor.
Bu yayılma zincirindeki eksik parça henüz tamamlanmış değil ve bu zincir ileride başka virüsün yayılmasında da rol oynayabilir.
Grip ve nezle, kız aylarında yaza kıyasla daha çok görülüyor. Ancak havaların ısınmasının koronavirüsün yayılma hızını etkileyip etkilemeyeceği ise henüz bilinmiyor.
İngiliz hükümetinin bilim danışmanları, virüsün yayılımında mevsimlerin etkisinin olup olmadığının netleşmediğini belirtti. Havaların ısınması yayılımı yavaşlatacak bir etki yapacak olsa bile bunun nezle ve gribe kıyasla daha az olması bekleniyor.
Yaz aylarında koronavirüs salgınında bir yavaşlama olması halinde bile kış geldiğinde vakaların yeniden sıçrama yapması da olasılıklar dahilinde.
Virüsü kapanların çok büyük bir bölümü Covid-19'u hafif bir şekilde atlatıyor. Ancak kapanların yaklaşık yüzde 20'si daha ciddi sorunlar yaşıyor.
Bunun nedeni henüz bilinmiyor.
Ancak kişilerin bağışıklık sisteminin sağlamlığı ve genetik etkenlerin rol oynuyor olabileceği düşünülüyor.
Bu durumun nedenlerinin tam olarak tespit edilmesi, hastaların yoğun bakıma kaldırılacak kadar ağırlaşmalarını engelleyecek önlemlerin belirlenmesinin ilk adımı olarak görülüyor.
Virüse karşı bağışıklığın ne kadar sürdüğüne dair çok fazla spekülasyon ancak çok az kesin bilgi var.
Virüsü kapıp hastalanan ve daha sonra iyileşen kişilerin bağışıklık kazanması gerekiyor. Ancak Covid-19'un ortaya çıkmasından bu yana çok az bir zaman geçtiği için henüz bağışıklığın ne kadar dayanıklı olduğuna dair uzun vadeli bir veri bulunmuyor.
Hastalığın ikinci kez tespit edildiği söylenen hastalar için virüsten arındıkları yönündeki test sonuçlarının hatalı olabileceği yorumları yapılıyor.
İnsanların ne düzeyde bağışıklık kazandığı, bu virüsün uzun vadeli seyrinin anlaşılması için de kritik önem taşıyor.
Virüsler her zaman mutasyona uğrar. Genetik kodlarında meydana gelen değişimlerin büyük bir bölümü önemli bir fark ortaya çıkarmaz.
Genel kanı, virüslerin uzun vadede daha az ölümcül hale geldiği yönünde. Ancak bu da kesin değil.
Virüsün mutasyona uğraması halinde, gripte olduğu gibi vücudun artık bu virüsü tanıyamaz hale gelmesinden ve tekrar bir salgına dönüşmesinden endişe ediliyor.
</doc>
<doc docid='bbc_haberler-dunya-51905372' lang='tur' type='mono' source_url='https://www.bbc.co.uk/turkce/haberler-dunya-51905372' term='COVID'>
Koronavirüs - Fransa Sağlık Bakanı: Anti-inflamatuar ilaçlar hastalığı ağırlaştırabilir
Fransa Sağlık Bakanı Olivier Veran, reçetesiz satılan ve yaygın olarak kullanılan anti-inflamatuar ilaçların koronavirüsü daha da ağırlaştırabileceği uyarısında bulundu.
Fransa Sağlık Bakanı Olivier Veran, reçetesiz satılan ve yaygın olarak kullanılan anti-inflamatuar ilaçların koronavirüsü daha da ağırlaştırabileceği uyarısında bulundu.
Bir nörolog olan Veran, Cumartesi günü paylaştığı Twitter mesajında "Anti-inflamatuar ilaçlar almak [ibuprofen, kortizon…] enfeksiyonu ağırlaştırıcı bir etki yapabilir. Ateşiniz varsa parasetamol alın. Anti-inflamatuar ilaçlar kullanıyorsanız, doktorunuza danışın" dedi.
Uzmanlar, vücudun bağışıklık sistemini zayıflattığı için enfeksiyon hastalıklarında anti-inflamatuar ilaçlar almanın riskli olduğuna dikkat çekiyor.
Fransa Sağlık Bakanlığı'nın uyarısında asetamonifen olarak da bilinen parasetamol ilaçların inflamasyonu ağırlaştırmadan ateşi düşürebileceği belirtiliyor.
Ülkede Ocak ortasında, ibuprofen, parasetamol ve aspirin gibi ağrı kesici ilaç almak isteyenlere eczacılara danışma zorunluluğu getirildi. Eczacılar, hastalara bu ilaçların olası riskleri konusunda tavsiyelerde bulunuyor.
Toulouse Hastanesi'nin Eczacılık Birimi Başkanı Jean-Louis Montastruc, RTL radyosuna "Anti-inflamatuar ilaçlar, ateş veya enfeksiyon varsa komplikasyon riski içeriyor" dedi.
Fransız Sağlık Bakanlığı, Cuma günü 24 saat içinde 800 yeni koronavirüs vakası görüldüğünü duyurdu. Ülkedeki toplam vaka sayısı 3661'e yükselirken ölü sayısı 79'a çıktı. 154 hastanın yoğun bakımda olduğu bildiriliyor.
Sağlık Bakanı Veran, hastalığın "hızla yayıldığını" fakat hastaların yüzde 98'inin iyileştiğini söyledi.
Eyfel Kulesi, Versailles Sarayı'yla Louvre ve Orsay müzeleri ve Pompidou Kültür Merkezi gibi birçok yer ziyaretlere kapalı.
Okulların kapalı olduğu ülkede, eğitime internet üzerinden devam edilecek.
Paris civarındaki kiliselerde Pazar ayinleri yapılmadı.
</doc>
<doc docid='bbc_haberler-turkiye-52376817' lang='tur' type='mono' source_url='https://www.bbc.co.uk/turkce/haberler-turkiye-52376817' term='COVID'>
Koronavirüste ikinci dalga: CDC Direktörü grip mevsimine denk gelebileceği ve daha kötü olabileceği uyarısı yaptı
Amerikan Hastalık Kontrol ve Önleme Merkezi (CDC) Direktörü, ikinci dalga koronavirüs salgınının kış aylarında 'grip mevsimine' denk geleceği için 'çok daha kötü geçebileceği' uyarısında bulundu.
Amerikan Hastalık Kontrol ve Önleme Merkezi (CDC) Direktörü, ikinci dalga koronavirüs salgınının kış aylarında 'grip mevsimine' denk geleceği için 'çok daha kötü geçebileceği' uyarısında bulundu.
Washington Post gazetesinden Lena H. Sun'a konuşan CDC Direktörü Robert Redfield, "Virüsün gelecek kış milletimize saldırısının, şimdi geçtiğimiz döneme kıyasla çok daha zorlu olacağı ihtimali var. Bunu diğerlerine de söyledim, kafalarını arkalarına yaslayıp ne demek istediğimi anlamıyorlar" dedi.
Redfield, "Grip salgınıyla koronavirüs salgınını aynı anda yaşayacağız" uyarısında bulundu ve artacak vakalarla ABD'de sağlık sistemi üzerinde büyük baskı oluşacağını ifade etti.
ABD'de de Covid-19 nedeniyle hayatını kaybedenlerin sayısı 42.000'i geçti. ABD genelindeki hastanelerde test kiti, solunum cihazı ve sağlık çalışanları için koruyucu ekipman sıkıntısı yaşanıyor.
Washington Post'a konuşan CDC Direktörü virolog Redfield, sokağa çıkma kısıtlamalarının kaldırılması durumunda da yetkililerin sosyal mesafe uygulamanın önemini yeterince anlatmaları gerektiğini söyledi.
Enfeksiyon kapanların belirlenmesi için testlerin artırılması ve temas takip yöntemine de dikkat çeken Redfield, böylece yeni vakaların büyük salgınlara yol açmasının da engelleneceğini belirtti.
Redfield, gelecek yaz aylarında ABD sağlık çalışanlarının Amerikalıları 'grip aşısı olmaya ikna etmeleri' gerektiğini ifade edip böylelikle grip nedeniyle hastaneye gideceklerin sayısının da azaltılabileceğini söyledi. Redfield, grip aşısı olarak "Koronavirüs kapabilecek anneniz veya büyük anneniz için hastanede bir yatak ayırmış olabilirsiniz" dedi.
</doc>
<doc docid='bbc_haberler-dunya-52164307' lang='tur' type='mono' source_url='https://www.bbc.co.uk/turkce/haberler-dunya-52164307' term='COVID'>
Interpol: Siber suçlular Covid-19 ile mücadele eden hastaneleri para için hedef alıyor
Uluslararası Polis Teşkilatı (Interpol), siber suçluların koronavirüsle mücadelede ön safhalarda yer alan hastanelerin bilgisayar sistemlerini para talep etmek için hedef aldığını duyurdu.
Uluslararası Polis Teşkilatı (Interpol), siber suçluların koronavirüsle mücadelede ön safhalarda yer alan hastanelerin bilgisayar sistemlerini para talep etmek için hedef aldığını duyurdu.
Interpol'e göre, siber suçlular e-posta ile gönderdikleri yazılımla bu hastanlerdeki bilgisayarları bloke ediyor ve dosya ve sistemlere koydukları engeli kaldırmak için para talep ediyor.
Interpol, 194 üye ülkenin polis teşkilatının bu durumdan haberdar edildiğini ve bu tür siber suçlarla mücadele eden teşkilatlara destek verildiğini duyurdu.
Teşkilat, bu bağlamda siber suçla mücadele ekibinin, Covid-19 ile ilgili tüm tehditleri izlediğini, bu tehditle karşılaşan kurumlara destek olmak için siber güvenlik alanında çalışan kurumlarla birlikte ortak çalışmalar yürütüldüğü bilgisini verdi.
Interpol Genel Sekreteri Jürgen Stock, "Hastanelerin kritik sistemlerini kilitlemek sadece bu eşi benzeri görülmemiş zamanda tıbbi müdahaleyi geciktirmez, doğrudan ölümlere de yol açabilir" dedi ve sağlık sistemlerinin zarar görmemesi için teşkilatın elinden geleni yapmaya hazır olduğunu kaydetti.
Interpol, hastanelere ve sağlık merkezlerine bu tür saldırılardan korunmak için şu önerilerde bulundu:
</doc>
<doc docid='bbc_haberler-dunya-51725336' lang='tur' type='mono' source_url='https://www.bbc.co.uk/turkce/haberler-dunya-51725336' term='COVID'>
Koronavirüs: Covid-19 hastalığını çocuklara nasıl anlatabiliriz?
Koronavirüs: Covid-19 virüsünü çocuklara nasıl anlatabiliriz?
Koronavirüs: Covid-19 virüsünü çocuklara nasıl anlatabiliriz?
Koronavirüsün dünyada hızlıca yayılmasıyla birlikte salgın hakkında her gün yeni bir haber duyuluyor. İnsanlar koronavirüs tehlikesi yüzünden endişe içindeyken, çocuklar da destek ve tavsiye için ebeveynlerinden destek bekliyor.
6 yaşında oğlu olan aile hekimi Doktor Punam Krishan, BBC İskoçya Radyo'suna konuştu: "Çocuğunuzun stresini hafifletmek için virüsün soğuk algınlığına, ishale ve kusmaya benzediğini söylemeliyiz."
Doktor Krishan, kendi çocuğuyla deneyimi sonrasında ebeveynlerin çocuklarıyla "dürüst, açık ve samimi bir konuşma gerçekleştirmelerini öneriyor.
Çocuk psikoloğu Richard Wolfsoon ise, "Koronavirüs gibi sansasyonel haberler hakkında çocuğunuzla nasıl konuşacağınız çocuğun kaç yaşında olduğuna bağlı" diyor.
"6-7 yaşlarındaki küçük çocuklar, ebeveynlerinden duydukları en ufak bir olaydan etkilenebilir."
"Bu çocuklar için korkutucu bir durum olabilir.
Küçük çocuğunuzla konuşurken "Her şeyden önce çocuğunuzu rahatlatın. Gelecekte ne olacağını bilmeseniz bile onlara 'sen iyi olacaksın, biz iyi olacağız, bazı insanlar hasta oluyor ama biz iyi olacağız' diyebilirsiniz.
Pratik önlemler
Doktor Woolfson, virüsün çocuklarınızı etkileyip etkilemeyeceğini bilmeseniz bile, konu hakkında iyimser olmak, çocukları gereksiz yerine endişelendirmekten daha iyidir diyor.
"Bu tutum sadece çocukları sakinleştirmekle ilgili değil, aynı zamanda onları güçlendirmekle ilgili."
"Çocuklara günlük hayatlarında uygulayabilecekleri pratik tavsiyeler vermek, enfeksiyona yakalanma şanslarını azaltırken, aynı zamanda onlara durumu kontrol edebilecek güce sahip olduklarını hissetirecek."
"Çocuklara kendilerinin ve çevresindekilerinin sağlığını korumak için düzenli olarak el yıkamanın önemi anlatılmalı."
Doktor Krishan bu tavsiyelerin doğruluğunu onaylıyor ve  çocukların kendi sağlığını korumak ve virüsten korunmak için ellerini yıkamaları gerektiğini hatırlatıcı konuşmalar yapmanın faydalı olacağını söylüyor.
Doktorlar tarafından tavsiye edilen en iyi strateji, çocukların içini rahatlatıcı konuşmalar yapmak ve onlara kendilerini ve ailelelerini virüsten korumak için çareleri olduğunu anlatmak.
Küçük çocukların çoğu, doğal olarak meraklı olduğu için eşyalara dokunmayı ve yiyeceklerini arkadaşlarıyla paylaşmayı seviyor. Doktor Krishan, bu sebeple çocukların genellikle virüsleri yaymada büyük bir rol oynadığını ve onlara yaşamları için gerekli becerilerin erken yaşta verilmesi gerektiğini söylüyor.
Çocuklara erken yaşta gerekli hijyen becerilerini öğretmek, toplumu hastalıklardan korumak için de önemli bir adım olabilir.
Doktor Woolfson, çocuklarda anksiyetenin en önemli sebeplerinden birinin ebeveynlerinin davranışları olabileceğini söylüyor.
"Özellikle küçük yaştaki çocukların, ebeveynlerinin korku dolu ruh hallerinden ve arkadaşlarıyla yaptığı endişeli konuşmalardan yüksek oranda etkilendiğini düşünüyorum."
Aileler, çocuklarının yanında nasıl davranacaklarını kontrol edebilirler, ancak onların okulda neler duyabileceklerini kontrol edemezler.
Gençler, gündemi takip etmek için ailelerinden çok arkadaşlarına güvenmeye meyilli. Bu sebeple arkadaşlarından bilgi edinen ve ebeveynlerine daha az bağlı olan gençler için durum küçük çocuklardan daha farklı.
Doktor Woolfson "Gençlerin kendi bilgi ağına sahip olduğunu ve arkadaş gruplarına daha çok güvendiğini söylüyor. Virüs hakkında konuşurken en büyük sorun, gençlerin çocuklardan daha gerçekçi bir bakış açısına sahip olması. 14 yaşında bir gence 'herşey iyi olacak' dediğinizde 'iyi olup olmayacağımızı bilmiyorsun' diyebilir.
Doktor Woolfson, "Çocukların yaşı ilerledikçe onları bir konu hakkında ikna etmek daha zor bir hal alsa da, tüm yaş grupları için yararlı olabilecek bir tavsiye var."
"Yaş farkı göz etmeksizin, çocuğunuzun istediğini söyleyebileceği bir atmosfer yaratmak."
</doc>
<doc docid='bbc_haberler-dunya-52285602' lang='tur' type='mono' source_url='https://www.bbc.co.uk/turkce/haberler-dunya-52285602' term='COVID'>
Koronavirüs: Afrika Covid-19 salgınıyla nasıl mücadele edebilir?
Koronavirüs salgını dünyada hızla yayılırken çok sayıda test yapan Batı ülkeleri, virüsün en fazla görüldüğü yerlerin başında geliyor.
Koronavirüs salgını dünyada hızla yayılırken çok sayıda test yapan Batı ülkeleri, virüsün en fazla görüldüğü yerlerin başında geliyor.
Öte yandan en düşük kişi başı gayri safi yurtiçi hasılaya (GSYH) sahip 20 ülkeden 18'inin bulunduğu Afrika kıtasında çoğu ülkenin test kapasitesi bile kısıtlı.
Dünya Sağlık Örgütü (WHO) salgının yayılmaya devam etmesi durumunda Afrika ülkelerinin halihazırda zor durumda olan sağlık sistemlerinin yetersiz kalacağı, özellikle kırsal kesimlere tedavi götürmenin çok zor olacağı uyarısında bulunuyor.
Avrupa'da bir milyon kişiye 4 bin yoğun bakım yatağı düşerken Afrika'da bu sayı beş.
Konuyla ilgili bir açıklama yapan Birleşmiş Milletler Genel Sekreteri Antonio Guterres, Afrika'nın test kitleri, maskeler, solunum cihazları, koruyucu kıyafetler gibi çok sayıda malzemeye ihtiyacı olduğunu diyor ve ekliyor:
"Afrika için büyük bir seferberliğe ihtiyaç var. Aksi takdirde milyonlarca insan ölecek."
Öte yandan gelişmiş ülkeler de bu malzemelere erişebilmek için birbiriyle yarışıyor.
Bu nedenle Afrika Birliği Dönem Başkanı ve Güney Afrika Devlet Başkanı Cyril Ramaphosa, dünyanın geri kalanından alabilecekleri desteğin sınırlı olduğunu söylüyor:
"Koronavirüse karşı halihazırda mücadele vermekte olan ülkelerin bizimle işbirliği yapmasını mutlulukla karşılasak da kendi özerk görev timlerimizi oluşturmamız lazım.
"Diğer ülkeler Covid-19 nedeniyle ağır bir bedel ödüyor ve bize yapabilecekleri yardım sınırlı olacaktır. Bu yüzden Afrika sermayesi ve Afrikalı uzmanları harekete geçirmeliyiz."
BM Genel Sekreteri Guterres'e göre yoksul ülkelerde salgını yavaşlatmak için en az 3 trilyon dolara ihtiyaç duyuluyor.
Bu miktar, dünya GSYH'sinin yüzde 10'una yakın.
İngiltere merkezli uluslararası yardım kuruluşu Oxfam ise yoksul ülkelerin 1 trilyon dolarlık borçlarının iptal edilmesi çağrısında bulunuyor.
BBC News Afrika Prodüktörü Mike Onyiego'ya göre kıtadaki belirsizliğin içinde kesin olan bir şey var: Afrika ülkeleri artış hızını yavaşlatamadı ve bunun yapmak için önlerindeki imkan azalıyor.
WHO Afrika Acil Durum Programı Başkanı Dr. Michel Yao'ya göre bazı ülkeler salgını kontrol alma imkanını çoktan kaçırdı:
"Bazı ülkeler virüsün ülke geneline yayılma aşamasına geliyor. Üstelik buna karşı harekete geçmekte de gecikiyorlar. Daha fazla insanı görevlendirmeleri, eğitmeleri ve kapasitelerini artırmaları gerekiyor."
Yao, yeterli önlem alınmaması durumunda her hafta vaka sayısının üçe katlanabileceği uyarısında bulunuyor.
Güney Afrika'da Mart'ın son iki haftasında vaka sayısı 20 kat arttı.
Sokağa çıkma yasağı uygulayan Güney Afrika, test sayısını da arttırarak 60 bine yükseltti. Fakat benzer nüfusa sahip olan İtalya'da test sayısının 700 bin olduğu göz önüne alınınca bu sayının yetersiz olduğu anlaşılıyor.
Üstelik Güney Afrika kıtada en fazla test uygulayan ülkelerden biri.
200 milyona yakın nüfusa sahip Nijerya ve 50 milyonluk Kenya'da 11 Nisan itibariyle yapılan test sayısı beşer bindi.
Küresel test üretiminin talebi karşılayamaması nedeniyle bu sorunun çözülmesi kolay olmayacak.
Afrika Nüfus ve Sağlık Araştırma Merkezi'nden araştırmacı Dr. Abdhallah Ziraba, "Testlerin üretimi, maliyeti ve lojistiğinde sorunlar olduğunu biliyoruz ama elimizden bir şey gelmiyor diye insanların ölmeyeceğini düşünemeyiz" diyor.
Önümüzdeki haftalarda Afrika'nın yanıt arayacağı soru, salgına karşı hangi adımların daha çok işe yaradığı olacak.
Güney Afrika'nın sokağa çıkma yasağı stratejisi umut vadediyor.
Afrika'nın en büyük nüfusa sahip ülkesi Nijerya, en büyük kenti Lagos'ta benzer bir sokağa çıkma yasağı ilan etti. Senegal'in Dakar ve Kenya'nın Nairobi kentlerinde de geceleri sokağa çıkma yasağı, gündüzleri ise sosyal etkinliklerin yasaklanması uygulaması var.
Fakat tam zamanlı bir sokağa çıkma yasağı ihtimali, kıtada ekonomik aktiviteleri durdurmak anlamına gelecek.
Kıtadaki nüfusun üçte biri açlık sınırının altında. Bunların bir kısmı kırsal bölgelerde kendilerini doyurabilecek kadar gıda üretme imkanına sahip insanlar olsa da yüzde 20'si kentlerde yaşıyor ve eve ekmek götürmek için işe gitmek zorundalar.
Bu insanların işe gidemeyeceği türden bir sokağa çıkma yasağı ilan edilmesi durumunda açlıktan ölecek kişilerin sayısını tahmin etmek mümkün değil.
Londra Hijyen ve Tropikal Tıp Okulu'ndan salgın hastalıklar profesörü Francesco Checci "Ekonomik küçülme ve gelir kaybı bu insanlar için yetersiz beslenme, sağlık hizmetlerine erişememe ve sonuç olarak hayatlarının sonlanması riskini barındırıyor" diyor ve ekliyor:
"Bu durumda sadece yaşlılar değil çocuklar ve gençler de ölür. Bu yüzden bu çok zor bir denklem."
Ruanda gibi bazı ülkelerde devlet halka gıda dağıtımına başlarken Güney Afrika'nın Cape Town kentinde sokak çeteleri benzer faaliyetler yürütüyor.
Kenya'da sivil toplum örgütleri yoksullara dağıtmak için para ve gıda toplarken olağanüstü hal ilan eden Etiyopya Başbakanı Abiy Ahmed "Biz gelişmiş ülkeler gibi sokağa çıkma yasağı uygulayamayız çünkü çok sayıda vatandaşımızın bir evi bulunmuyor" diyor.
Kıtadaki diğer ülkelerin salgına karşı planları da net değil.
Çoğu ülkenin işinden olacak vatandaşlarına dağıtacak parası olmadığı için salgının kontrol altına alınması her şeyden önemli.
Londra merkezli düşünce kuruluşu Chatham House'un salgın hastalıklar uzmanı Dr. Ngozi Erondu, Afrika'nın kırsal bölgelerinde bazı köylerdeki insanların kasabalardaki pazarlara belli günlerde gidebilmesi gibi daha önce denenmemiş kısıtlamaların, daha az kaynak harcayarak daha fazla kişinin hayatını kurtarabilecek basit adımlar arasında olabileceğini söylüyor.
Dr. Erondu, "Hükümetlerin bu konuya yatırım yapması gerekiyor. Bir yandan insanlara işe gitmeyin ve hijyene dikkat edin deyip diğer yandan bunu sağlamaları için bir yol sunmamanız kabul edilemez" diyor.
</doc>
<doc docid='bbc_haberler-dunya-52591438' lang='tur' type='mono' source_url='https://www.bbc.co.uk/turkce/haberler-dunya-52591438' term='COVID'>
Daily Telegraph: İngiltere'nin Türkiye'de bir şirketten koruyucu önlük alımı fiyaskoyla sonuçlandı
İngiltere hükümetinin, sağlık çalışanları için Türkiye'de bir şirketten aldığı 400 bin koruyucu önlüğün standartlara uygun olup olmadığı konusundaki tartışmalar ülke basınının da gündeminde. Daily Telegraph gazetesi yaşananlar için "Hikaye tam bir fiyaskoyla sonuçlandı" yorumunu yaptı.
İngiltere hükümetinin, sağlık çalışanları için Türkiye'de bir şirketten aldığı 400 bin koruyucu önlüğün standartlara uygun olup olmadığı konusundaki tartışmalar ülke basınının da gündeminde. Daily Telegraph gazetesi yaşananlar için "Hikaye tam bir fiyaskoyla sonuçlandı" yorumunu yaptı.
İngiliz basınındaki haberlerde 400 bin koruyucu önlüğün tümünün standartlara uymadığı şeklinde anlaşılan ilk açıklamaların gerçeği yansıtmadığı, kontrollerin sürdüğü kaydediliyor ve İngiltere hükümetinin sağlık çalışanları için kişisel koruyucu ekipman temini sırasında gereken araştırma ve hazırlıkları yapmadığı yönündeki eleştirilere ağırlık veriliyor.
Gelişmeleri başından beri yakından izleyen Daily Telegraph gazetesi ise "koruyucu önlük fiyaskosu" diye tanımladığı olayın nasıl başlayıp nasıl geliştiğini detaylı olarak anlatan bir özel habere yer veriyor:
"Her şey Türkiye'deki bir tişört imalatçısının İngiltere'nin karşı karşıya olduğu koruyucu ekipman sıkıntısını çözmeyi teklif ettiği e-postasıyla başladı. Üç haftadan biraz fazla bir süre sonra Kraliyet Hava Kuvvetleri'ne ait bir uçak, İstanbul havalimanında beklemeye ve bakanlara suçlamalar gelmeye başladı. Ve nihayetinde Telegraph'ın ortaya çıkardığı gibi hikaye tam bir fiyaskoyla sonuçlandı.
"İngiltere'ye ulaşan ve 'kullanılamaz durumda' olduğu anlaşılan binlerce koruyucu giysi şimdi Heathrow Havalimanı yakınlarında bir depoda tutuluyor. Yetkililerin nakliyeyi güvenlik kaygılarıyla durdurması sebebiyle siparişin 170 bin adetlik bölümü ise hala Türkiye'de.
"Doğrudan Türkiye hükümeti tarafından yardım olarak gönderilen 68 bin civarındaki giysinin ise güvenlik testini geçtiği anlaşılıyor.
"Başbakanlık şimdi İngiltere hükümetinin standartlara uymadığı söylenen ürünlerin parasının iadesi ya da ürünün değiştirilmesini sağlamaya çalışacağını söylerken, Ulusal Sağlık Hizmetleri (NHS) hükümeti hayati siparişleri doğru düzgün hazırlanmadan vermekle suçluyorlar.
"Sağlık Hizmetleri Lojistik yetkilileri de yetkililerin yüksek kalite gerektiren tıbbi malzeme siparişi verirken nasıl olup da kurulalı daha 4 ay olmuş ve daha önce sadece tişört ve eşofman üretmiş olan bir şirkete umut bağladıklarını sorguluyor.
"İngiltere hükümeti, İstanbul merkezli Selegna Tekstil adlı şirketle ilk kez, Mart ayı ortalarında, milletvekili adaylığından tekstil ürünleri satıcılığına geçmiş şirket sahibi Mehmet Düzen'in Sağlık Bakanlığı'na yolladığı e-posta sonrası temas kurdu.
"Düzen 2000'li yılların ortalarında Londra'da yaşamış, İngiltere'yi seven biriydi. Mesajında, hastanelerde kullanılan koruyucu ekipmandan yüzbinlercesini, İngiltere Sağlık Hizmetleri'nin sıkı güvenlik standartlarına uygun şekilde üretebilecek bir fabrikası olduğunu söylüyordu.
"Sağlık Bakanlığı iki hafta kadar cevap vermedi. Ama sonra, Çin'den malzeme temini ihtimali olmadığı anlaşılıp hastanelerdeki hayati koruyucu malzeme stokları da tükenmeye başlayınca, işadamı Düzen'e cevap yollandı.
"400 bin koruyucu önlüğün Selegna fabrikasında üretilip İngiltere'ye nakledilmesi konusunda görüşmeler yürütüldü. Sağlık Hizmetleri'nden yetkililer, giysilerin kol uzunluğundan, virüs tutmayacak dokuma olmayan malzeme kullanımına kadar İngiltere'nin istediği standartları ayrıntılarıyla anlatan karmaşık belgelerle Türkiye'ye gittiler.
"Selegna ilk bakışta böyle bir işi üstlenecek bir şirket gibi görünmüyordu. Belgeler şirketin yalnızca 31 Ocak'ta kurulduğunu ve iş alanının tişört ve eşofman imalatı olarak göründüğünü gösteriyor.
"Koronavirüs dünyanın dört bir yanına yayılırken Mehmet Düzen ve firmanın sahibi konumundaki kızkardeşi Naile, yüksek kalite tıbbi malzeme üretimine geçmeye karar verdi. Daha önce tişört imal bir fabrikaya maske yapımına geçme talimatı verildi.
"Sağlık Hizmetleri'nin malzeme temininden sorumlu birimlerinin başkanlarını temsil eden Malzeme Temini Birliği başkanı Mark Roscrow, Selegna'nın geçmişinin bulunmamasının 'uyarıcı bir işaret olması' gerektiğini söylüyor. Şirketin araştırılmamasının hata olduğunu ve bu yüzden paraların çöpe gittiğini ifade ediyor.
"17 Nisan Perşembe günü anlaşma onaylandı ve sipariş verildi. Bir gün sonra Sağlık ve Sosyal Yardım Bakanlığı yetkilileri ön ödemeyi yaptılar. Sözleşmede ödemenin tamamının mallar teslim edildiğinde yapılacağı kaydı vardı.
"O tarihte artık hastanelerde koruyucu giysiler tamamen bitmek üzereydi. Sağlık çalışanlarına aslında bir kerelik olan giysileri tekrar kullanmaları ve gerekirse laboratuar önlükleri ve giysilerini devreye sokmaları bildirildi. Bakanlar büyük kamuoyu baskısı altındaydı. İşte o koşullarda 19 Nisan günü Yerel Yönetim ve İskan Bakanı Robert Jenrick'in, günlük basın toplantısında Türkiye'den gelecek giysileri duyurmasına karar verildi."
Daily Telegraph o gün Jenrick'in 84 tonluk ve 400 bin koruyucu önlüğü de içeren siparişi duyurduğunu hatırlatıyor:
"Perde arkasında sorunlar başlamıştı bile. O hafta sonu Türkiye'de sıkı bir sokağa çıkma yasağı uygulandı. Düzen ve ekibi önlükleri yaptırdıkları imalathanelerle temasa geçemediler ve işçiler evden çıkamadı.
"Bu arada şirket de Türkiye hükümetinden koronavirüs salgını dolayısıyla koruyucu tıbbi malzeme ihracatına koyduğu sınırlamaları aşmak için gerekli ihracat iznini resmen almamıştı.
"Ertesi gün Eğitim Bakanı Gavin Williamson, siparişin o gün gelemeyeceğini kabul etti ertesi gün geleceği umudunu dile getirdi.
"Pazartesi günü bütün gazeteler bu siparişle ilgili haberlerle doluydu ve siparişin teslimi konusunda baskı oluşturmak amacıyla Türkiye'ye bir uçak yollanmasına karar verildi.
"Ama sipariş hala hazır değildi. Sonunda Türk hükümeti İngiliz bakanları bu utançtan kurtarmak için araya girdi. Devlet destekli Ushas adlı şirket tarafından üretilen 32 bin önlük son anda uçağa yüklendi ve Pazartesi öğleden sonra Brize Norton askeri hava üssüne doğru yola çıktı.
"Bundan sonra tam olarak ne olduğu net değil. Bazı kaynaklara göre İngiltere yetkilileri, standartlara uygun olup olmadıklarını görmek için, Selegna tarafından üretilen giysilerin bulunduğu paketleri Türkiye'de kontrol ettiler.
"Onay verilince gönderilen askeri personel 67 bin önlükten oluşan ilk partinin kalan kısmını iki uçağa daha yüklediler ve bunlar da o hafta içinde İngiltere'ye ulaştı. Fakat vardıklarında Sağlık ve Güvenlik müfettişleri önemli bir sorun tespit etti. 2 bin 400 kadar önlük, Ulusal Sağlık Hizmetleri'nin koronavirüse karşı güvenli malzeme standardına uygun değildi.
"4 bin 500 civarında önlük ise testi geçmişti. Ama yetkililer hemen siparişin kalan kısmının naklini durdurdu. 'Kullanılamaz durumdaki' önlükler Heathrow yakınlarında bir depoya kondu ve orada bekliyor.
"Üst düzey yetkililer Perşembe günü Selegna'dan sipariş edilen 170 bin giysinin naklinin de ilk uyarılar ardından durdurulduğunu ve Türkiye'de Türk Standartları Enstitüsü (TSE) tarafından kontrol edildiğini kabul ettiler.
"Perşembe günü siparişe ne olduğu konusundaki soruları yanıtlayan Mehmet Düzen, İngiltere Sağlık Hizmetleri'nden kendisine bir şikayet gelmediğini söyledi ve 'Kullandığımız kumaş onaylıydı. Sorun var idiyse, araştırıp bize bildirebilirlerdi' diye konuştu.
"Fakat İngiltere Sağlık Bakanlığı'ndan kaynaklar, bakanlıktan görevlilerin Selegna ile ön ödemenin iadesi ya da standarda uygun olmayan malzemenin değiştirilmesi konusunda görüşmeler yürüttüğünü söylüyorlar.
"Kuzey İrlanda Bakanı Brandon Lewis bugün  'Malzemenin yeterince iyi olduğu görüşü vardı. Ama buraya gelip de yeniden kontrol edilince standartlara uygun olmadığı ve kullanılmaması gerektiği sonucuna varıldı" dedi.
"İngiltere'nin şirkete ne kadar ön ödeme yaptığı bilinmiyor ama siparişin tamamının 300 bin sterlin değerinde olduğu tahmin ediliyor.
"Bugün İngiltere Sağlık Bakanlığı sözcüsü bir açıklama yaparak Türkiye hükümetine yardımları için şükran duyduklarını söyledi ve "Türkiye'deki bir özel şirketten 400 bin koruyucu önlüklük siparişimizin bir kısmını aldık. İngiltere'de testten geçirilen az sayıdaki giysi standartlara uygun çıkmadı, daha çok sayıdaki giysi ise Sağlık Hizmetleri tarafından kullanılabilecek standartlara uygun bulundu" diye ekledi."
İngiliz Büyükelçi Chilcott: Türkiye'den yollanan 400 bin kişisel koruyucu ekipmanın kullanılmaz olduğu haberleri doğru değildir
</doc>
<doc docid='bbc_haberler-dunya-52275297' lang='tur' type='mono' source_url='https://www.bbc.co.uk/turkce/haberler-dunya-52275297' term='COVID'>
Koronavirüs: Dünya Sağlık Örgütü'den 'Kısıtlamalar erken kaldırılmamalı' uyarısı
Dünya Sağlık Örgütü (WHO) Başkanı Doktor Tedros Adhanom Ghebreyesus, koronavirüs salgınının tüm dünyaya yayılmasını sadece etkili bir aşının durdurabileceğini söyledi. Ghebreyesus, kısıtlamaların erken kaldırılmamasını istedi.
Dünya Sağlık Örgütü (WHO) Başkanı Doktor Tedros Adhanom Ghebreyesus, koronavirüs salgınının tüm dünyaya yayılmasını sadece etkili bir aşının durdurabileceğini söyledi. Ghebreyesus, kısıtlamaların erken kaldırılmamasını istedi.
Doktor Tedros Adhanom Ghebreyesus, "küresel bağlantı düzeyinin", virüsün yeniden ortaya çıkması riskinin süreceği anlamına geldiğini belirtti.
Çoğu uzman ise koronavirüse ve neden olduğu Covid-19 hastalığına karşı bağışıklık sağlayacak bir aşının bir yıldan önce geliştirilip, dağıtılamayacağını söylüyor.
Ghebreyesus, Covid-19 salgınının, 2009'daki domuz gribi salgınından daha hızlı yayıldığına ve 10 kat daha öldürücü olduğuna dikkat çekti. H1N1 virüsünün yol açtığı domuz gribi salgınında 200 bin kişinin öldüğü tahmin ediliyor.
Virüsün davranışı konusunda hala bilinmeyen çok şey olduğunu vurgulayan Ghebreyesus; vaka takibi, test ve izolasyonun salgını önlemede önemli olduğunu vurguladı.
WHO Başkanı Ghebreyesus ülkeleri, koronavirüs salgınının yayılma hızını yavaşlatmak amacıyla uygulanan kısıtlamalara erken son vermemeleri konusunda da uyardı ve aksi halde salgının yeniden yayılabileceğini söyledi.
Ghebreyesus, virüsün çok hızlı yayıldığına ancak yavaşlamasının zaman aldığına dikkat çekti.
Dünyada çok sayıda ülkenin, çeşitli sosyal ve ekonomik kısıtlamaları önümüzdeki haftalarda kaldırmaya hazırlandıkları biliniyor.
Ghebreyesus ise alınacak herhangi bir kararın temel hedefinin kamu sağlığının korunması olduğunu, virüsün bilinen özelliklerinin göz önünde bulundurulması gerektiğini söyledi.
İspanya hükümeti bugün ülkede bazı inşaat faaliyetlerinin yoğun önlemler eşliğinde yeniden başladığını açıklamıştı.
İtalya'nın da yarından itibaren bazı şirketlerin yeniden faaliyete geçmelerine izin vermesi bekleniyor.
</doc>
<doc docid='bbc_haberler-dunya-52180073' lang='tur' type='mono' source_url='https://www.bbc.co.uk/turkce/haberler-dunya-52180073' term='COVID'>
Koronavirüs: New York'ta bir kaplan, bakıcısından Covid-19 kaptı
New York'taki Bronx Hayvanat Bahçesi'nde bir kaplanın koronavirüs testi pozitif çıktı.
New York'taki Bronx Hayvanat Bahçesi'nde bir kaplanın koronavirüs testi pozitif çıktı.
Nadia adlı dört yaşındaki Malezya kaplanının, koronavirüse yakalanan ilk kaplan olduğu belirtiliyor. Hayvanın hastalığı bir bakıcıdan kaptığı açıklandı.
Hayvanat bahçesinin açıklamasına göre, solunum güçlüğü belirtileri gösteren Nadia ve diğer beş kaplana koronavirüs testi yapıldı.
CNN'e göre sadece Nadia'nın testi pozitif çıktı. Hayvanat bahçesindeki diğer hayvan türleri arasında başka vakaya rastlanmadı.
Açıklamada, kaplanların veteriner gözetimine alındığı ve iştahsızlık dışında başka bir belirti göstermedikleri belirtilerek şöyle denildi:
"Yeni tip koronavirüse farklı türlerin farklı tepkiler verebileceği için kaplanlarda hastalığın nasıl bir seyir izleyeceğini bilmiyoruz. Ama onları izlemeye devam edeceğiz ve tamamen iyileşmelerini umuyoruz."
Bronx Hayvanat Bahçesi 16 Mart'tan beri kapalı.
ABD Tarım Bakanlığı, virüs hakkında yeterli bilgi olmadığı için koronavirüs teşhisi konulan kişilerin ev hayvanları dahil tüm hayvanlarla temaslarını asgariye indirmeleri tavsiyesinde bulundu.
</doc>
<doc docid='bbc_haberler-turkiye-52510244' lang='tur' type='mono' source_url='https://www.bbc.co.uk/turkce/haberler-turkiye-52510244' term='COVID'>
Dolar/TL kurunun 7'yi aşmasının nedenleri ne, uzmanlar nasıl yorumluyor?
Dolar/TL kuru, koronavirüs salgını nedeniyle küresel piyasalarda yaşanan satış baskısına ek olarak Türkiye'de piyasaların kapalı olması nedeniyle piyasanın da hacimsiz olmasıyla 7'nin üzerine çıktı.
Dolar/TL kuru, koronavirüs salgını nedeniyle küresel piyasalarda yaşanan satış baskısına ek olarak Türkiye'de piyasaların kapalı olması nedeniyle piyasanın da hacimsiz olmasıyla 7'nin üzerine çıktı.
Son haftalarda kur 7 sınırına yakın işlem görüyordu; bugün Türkiye'de piyasaların tatil olması dolayısıyla hacmin düşük seyretmesi kurun yükselmesine neden oldu.
Koronavirüs salgınının yarattığı ekonomik endişeler, son dönemde bilançolarını açıklayan şirketlerin kârlarının düşük gelmesi ve çoğu ülkenin açıkladığı düşük ekonomik göstergeler, rezerv para ve güvenli liman niteliğindeki dolara ilginin artmasına yol açtı.
Bunun üzerine dolar hem gelişmiş hem de gelişmekte olan ülke para birimlerine karşı güçlendi.
Doların G-10 ülkelerinin para birimleri karşısındaki seyrini gösteren Bloomberg Dolar Spot Endeksi, bugün yüzde 0,4 yükseldi.
Bloomberg HT'nin haberine göre ABD hazine tahvilleri de, tatil nedeniyle işlem hacminin düşük kaldığı Asya'da güvenli liman niteliğinden dolayı gelen taleplerle hafif değer kazandı.
Güne 6,99 seviyelerinde başlayan dolar/TL kuru, bir süre bu seviyelerde dalgalandıktan sonra yükselmeye başladı.
Kur öğle saatlerinde ise 7 seviyesinin üstüne çıktı.
Kur bugün en yüksek 7,04 seviyesine kadar çıkarken, akşam saatlerinde 7,02'de dengelendi.
Böylece TL'nin günlük kaybı yüzde 0,5'in üzerinde gerçekleşti.
Bloomberg'e konuşan Sydney'deki Westpac Banking'in kıdemli döviz stratejisti Sean Callow, "ABD doları, koronavirüs çağında güvenli liman para birimi niteliğini koruyor; yen ve İsviçre frangı gibi geleneksel güvenli limanların önünde gidiyor" yorumunda bulundu.
Kimi uzmanlar ve analistler dolar/TL kurundaki bu hızlı yükselişte TCMB'nin rezervlerinde görülen erimenin yol açtığı endişenin rol oynadığını düşünüyor.
Uzun zamandır piyasalarda Türkiye Cumhuriyet Merkez Bankası'nın (TCMB) kurun 7 seviyesinin üzerine çıkmasını engellemek için rezervlerini erittiği yönünde haberler var.
TCMB Başkanı Murat Uysal, dün gazetecilere yaptığı açıklamada bir kur hedefleri olmadığını söylerken rezervler konusunda da endişe edecek bir durum olmadığını dile getirdi.
Reuters haber ajansı ise TCMB rezervlerinin endişe verici boyutlara indiğini aktardı.
Türkiye'nin koronavirüs salgınına yanıt olarak Mart ayının ortasından bu yana 5 milyar dolar ile rekor düzeyde devlet tahvili satın aldığını belirten Reuters, aynı zamanda Merkez Bankası'nın kurun 7 seviyesinin üzerine çıkmaması için Nisan ayının ortasından beri swap yöntemiyle ve kamu bankaları aracılığıyla yabancı para rezervlerini erittiğini öne sürdü.
Reuters, işlemcilerin hesaplarına göre kamu bankalarının bu yıl 32 milyar dolar döviz sattığını ve bunun 2020'nin henüz ilk dört ayı geçmiş olmasına rağmen geçen yıl piyasaya yapılan müdahalelerin toplamına eşit olduğunu belirtti.
Kimi işlemcilerin hesaplamaları ise TCMB'nin net rezervlerinin eksiye düştüğünü öne sürüyor.
Reuters'in görüştüğü ve isminin kullanılmasını istemeyen işlemciler, kurun 7 seviyesinin üzerine çıkmasının bugüne kadar kamu bankalarının döviz satışları ile sağlandığını söyledi. Ancak işşemciler, bu satışların sürdürülemeyecek olmasının TL üzerinde satış baskısı yarattığını dile getirdi.
Bir işlemci kendi hesaplamalarına göre TCMB'nin net rezervlerinin eksi 2 milyar dolara düştüğünü öne sürerek, "hiçbir ülkenin böylesine bir rezerv kaybını kaldıramayacağını" dile getirdi.
Bu durumun en çok Türkiye'nin bu yıl ödemek durumunda olduğu 170 milyar dolar döviz borcuna olumsuz yansıyacağı düşünülüyor.
Kanada merkezli yatırım bankası TD Securities, bu hafta içi yayımladığı raporunda bu hızla giderse TCMB'nin temmuz ayı itibarıyla rezervlerini eritebileceğini kaleme belirtti.
Perşembe günü TCMB'nin açıkladığı Haftalık Para ve Banka İstatistiklerine göre Merkez Bankası'nın brüt döviz rezervleri geçen hafta 1,3 milyar dolar düşerek 52,7 milyar dolara indi.
Toplam rezervleri ise geçen hafta 1 milyar 464 milyon dolar azalarak 86 milyar 447 milyon dolara geriledi.
Financial Times gazetesi de konuyla ilgili haberinde Türkiye'nin kuru 7'nin altında tutma çabasını Cuma günü hayata geçiremediğini belirtti.
Gazeteye konuşan Merian Global Investors şirketinden gelişmekte olan ülkeler tahvil yöneticisi Delphine Arrighi, koronavirüs salgınının Türkiye ekonomisine yıllarca hissedilecek bir ekonomik yük bindirdiğini söyleyerek Türk Lirası için endişeli olduklarını aktardı.
TL'yi destekleme çabalarının TCMB'nin eriyen rezervleriyle iyice zorlaştığı belirtilen haberde, ismini vermeden konuşan Londra'daki bir işlemci, "kamu bankalarının cuma sabahı açık piyasalarda 300 milyon dolara yakın para sattığını, ancak buna rağmen TL'yi 7'nin altında tutmayı başaramadıklarını" öne sürdü.
Bloomberg HT televizyonu genel yayın yönetmeni ekonomist Gökhan Şen, konuyla Habertürk gazetesine yazdığı makalede rezervler ve kur arasındaki ilişkiyi şu şekilde açıklıyor:
"Kimileri belirsiz ortamda farklı sebeplerle kurunun eridiğini görüyor. Ülkemiz burada örneğin. Belirsizlik içinde rezervler satılıyor ve bu sefer de rezervler düşük olduğu için kur değer kaybediyor. Bir nevi negatif beslemeli döngü."
Şen, ayrıca asıl önemli olanın rezerv seviyesi olmadığını, yönetim biçimi olduğu tespitinde bulunuyor: "Acaba uzun vadede nasıl bir finansal mimari tasarlıyoruz? Ona göre rezervlerin seviyesinin önemi olabilir ya da olmayabilir."
Türk Lirası, dolara karşı yılın başından beri yüzde 14 değer kaybetti.
TCMB Başkanı Uysal, rezervlerle ilgili endişe edecek bir durum olmadığını söyledi.
Bir gazetecinin Merkez Bankası'nın rezervlerinin eksiye geçtiği yönündeki yorumları hatırlatması üzerine Uysal şu yanıtı verdi:
"Olağanüstü bir dönemden geçiyoruz. Risk iştahı azaldı. Gelişmekte olan ülkelerden sermaye çıkışı oldu. Bizim de diğer merkez bankalarında olduğu gibi dalgalanmalar ve rezerv seviyelerinde dalgalanma olabiliyor. İletişimimizde sıklıkla söylediğimiz gibi toplam rezervler üzerinden rezervleri değerlendirmek gerekir. Genel rezerv seviyemiz kısa vadeli yükümlülükler açısından bir sıkıntı olacağını değerlendirmiyoruz."
"Kur hedefi olmadığını son iki aydaki gelişmelere bakarak izleyebiliriz. Kur seviyesi ile ilgili bir savunma mekanizmamız yok" diyen Uysal, ayrıca şu açıklamada bulundu:
"Merkez Bankalarıyla olan swap görüşmelerimizin devam ettiğini belirtmiştim. Bu dönemde daha da güçlendirme yönünde çalışmalarımız devam ediyor. Daha fazla sayıda merkez bankasıyla swap hattı kurulmasıyla ilgili süreç devam ediyor. Rezervlerdeki dalgalanmanın geçici olduğunu söyleyebilirim. Kurlar üzerindeki baskı giderek azalacaktır" demişti.
Uysal, "IMF ile kaynak ya da swap girişimimiz yok" sözlerini de sarf etti.
Kurumun yıl sonu için enflasyon tahmini ise yüzde 7,4 olarak açıklandı.
</doc>
<doc docid='bbc_haberler-dunya-51544392' lang='tur' type='mono' source_url='https://www.bbc.co.uk/turkce/haberler-dunya-51544392' term='COVID'>
Koronavirüs salgını özel uçaklara talebi artırdı
Çin'de Covid-19 adı verilen koronavirüs, özel uçaklara talebi artırdı. Havayolu şirketleri Çin uçuşlarını azaltırken Çin'de ve başka ülkelerde birçok yolcu mahsur kaldı.
Çin'de Covid-19 adı verilen koronavirüs, özel uçaklara talebi artırdı. Havayolu şirketleri Çin uçuşlarını azaltırken Çin'de ve başka ülkelerde birçok yolcu mahsur kaldı.
Varlıklı kişiler ve şirketler, yüksek maliyetine rağmen özel uçaklara yöneldi. Ancak özel uçak şirketleri seyahat sınırlamaları ve talebi karşılayacak kadar personellerinin olmaması nedeniyle birçok müşteriyi geri çeviriyor.
Avustralya merkezli Paramount Business Jets şirketinden Darin Voyles, salgın sonrası talepte önemli oranda artış olduğunu; fakat hem personel hem de uçak sayılarının yetersiz olduğunu söyledi.
Voyles, "Birçoğu, Çin anakarasına kendi uçaklarını ve personelini göndermek istemiyor. Personelin virüse maruz kalma riskinin dışında operasyonel ve ticari kaygılar da var. Çünkü Çin'den dönenler derhal karantinaya alınacakları için iki hafta çalışamayacaklar" dedi.
Singapur merkezli MyJet Asia, son bir ay içinde talebin yüzde 80-90 oranında arttığını açıkladı.
Şirket CEO'su Logan Ravishkansar, "Birçok kişi Çin'in yeni yılı için başka ülkelere gitti ama şimdi Çin'e dönemiyorlar. Birçok müşterimiz kendilerini Pekin, Şanghay ve Hong Kong'a götürmemizi istiyor. Ama uçuş yapabileceğimiz yerler sınırlı. Havayolu şirketleri bize uçaklarını kiralamıyor" diye konuştu.
Birçok yolcu da Çin'den ayrılmaya çalışıyor. Küresel charter uçuş şirketi PrivateFly'ın CEO'su Adam Twidell, "Bir Güney Amerika hükümeti, Vuhan'dan yüzlerce kişinin tahliye edilmesi için bize başvurdu" dedi.
Twidell, özel şahıslar ve gruplardan da çok talep geldiğini söyledi.
Paramount Business Jets'e göre 2-4 kişilik küçük uçakların bir saatlik kirası 2.400 dolara kadar çıkabiliyor. 8-10 yolcu kapasiteli bir uçağın saatlik kirası ise 6.000 dolar.
Küresel özel uçak şirketi VistaJet, Çin'e uçak kiralamayı durdurmalarına karşın son bir ayda taleplerin iki haneli rakamlar düzeyinde arttığını belirtti.
Şirketin ticari operasyonlarından sorumlu yetkilisi Ian Moore, "Bu artışın önemli bir kısmı Çin Yeni Yılı ile bağlantılı. Ama biz bu artışı büyük oranda insanların salgın sonrası hassas dönemde, ticari uçaklar yerine özel uçakları tercih etmeye başlamasına bağlıyoruz" dedi.
MyJet Asia'dan Logan Ravishkansar da, "2003'teki SARS salgını sırasında da talep çok artmıştı. Ama o zaman birçok ülkeye sefer yapmak daha kolaydı. Şimdi hükümetler daha sıkı davranıyor" diye konuştu.
</doc>
<doc docid='bbc_haberler-dunya-51979673' lang='tur' type='mono' source_url='https://www.bbc.co.uk/turkce/haberler-dunya-51979673' term='COVID'>
Koronavirüs: Singapur ‘temas takip programı’ ile dedektif gibi iz sürerek yayılımı nasıl kontrol altında tutmayı amaçlıyor?
Koronavirüs’ün Çin dışında görüldüğü ilk yerlerden biri olan Singapur’da sağlık görevlileri dedektif gibi iz sürerek, virüsü taşıyan kişilerin temas kurduklarını tespit edip test yapıyor.
Koronavirüs’ün Çin dışında görüldüğü ilk yerlerden biri olan Singapur’da sağlık görevlileri dedektif gibi iz sürerek, virüsü taşıyan kişilerin temas kurduklarını tespit edip test yapıyor.
Singapur, bu yöntemle yayılımı kontrol altına almayı amaçlıyor.
Singapur’da ilk vaka, Ocak ayı ortasında görüldü. Şubat ayı başına kadar belirlenen 18 vakanın tamamı Çin’den gelenlerde tespit edildi.
Ancak daha sonra hiç ülke dışına çıkmamış kişilerde de görülmeye başlandı. Bunun üzerine Singapur hükümeti, virüsün yayılımını tespit etmek üzere dedektif gibi çalışmaya başladı.
Bu çalışmalar sonucunda, virüsün ülkeye Çin Yeni Yılı nedeniyle Singapur’a gelen 20 kişilik Çinli turist kafilesi tarafından taşındığı tespit edildi.
Virüsün, bu kafilenin alışveriş için gittiği bir dükkanda dokuz kişiye daha bulaştığı ve buradan da yurtdışına çıkmayanlar arasında da yayılmaya başladığı anlaşıldı.
Singapur bu dönemde çok gelişmiş ve kapsamlı bir ‘temas takip programı’ yürürlüğe koydu. Bu program kapsamında, virüsün tespit edildiği kişilerin, temas kurduğu kişilerin peşine tek tek düşüldü, testler yapıldı ve karantinaya alındı.
Singapur hükümetine danışmanlık yapan Mount Elizabeth Novena Hastanesi bulaşıcı hastalıklar uzmanı Leong Hoe Nam, "Bunu yapamasaydık, işin sonunda Vuhan gibi olabilirdik" dedi.
6 bin kişiye ulaşıldı
Bu çalışmalar sırasında enfekte olduğu tespit edilen kişinin 2 metrekarelik bir alan içerisinde 30 dakikadan uzun zaman geçirdikleri bulundu.
Bu kişiler önce telefonla aranarak kimlik tespitleri yapıldı, daha sonra sağlık görevlileri tarafından evlerinde ziyaret edilerek, testlere tabi tutuldu ve gerekli görülenler karantinaya alındı.
Böylece virüsün yayılımının kontrol altında tutulması amaçlandı.
Virüsü taşıdığı tespit edilen kişilerin ifadelerinin ardından kamera görüntüleri, polis soruşturması ve dedektifler kullanılarak iz sürülmesi sonucunda 6 bin kişiye ulaşıldı.
20 Mart itibarıyla Singapur’da tespit edilen vaka sayısı 345. Bu vakaların yüzde 40’ını hiçbir şikayeti olmamasına rağmen, temas takip sistemi sonucunda hükümetin kendileriyle iletişim kurmasının ardından yaptırdığı testlerle virüsü taşıdığını öğrenenler oluşturuyor.
Singapur Suç Araştırmaları Bölümü Müdür Yardımcısı Lian Ghiam Hua, emniyet müdürlüğü ile ilgili bakanlıkların konuyla alakalı olarak her gün telekonferans yapıp, çalışmalarını koordine ettiklerini söyledi.
BBC’nin sorularını yazılı yanıtlayan Hua, "Temas takibi ekibinde günlük olarak 30 ile 50 polis memuru görev aldı, zaman zaman bu sayının 100’e kadar çıktığı oldu" dedi.
Zaman zaman narkotik ve polis istihbarat gibi diğer bölümlerden de polis desteği sağlandı.
Yetkililer, Singapur’da genel olarak suç oranının düşük olmasından dolayı böylesine büyük bir polis gücünü bu işe verebildiklerini ifade ediyor.
‘Vaka tespitinde en yüksek standart’
Yaklaşık 5,6 milyonluk nüfusu olan Singapur kilometrekare başına 8 bin kişi ile dünyada nüfus yoğunluğunun en yüksek olduğu yerler arasında yer alıyor.
Harvard Üniversitesi’nin epidemiyologları, Singapur’un bu yönteminin takdir edilecek bir çalışma olduğunu söylüyor.
Harvard Üniversitesi öğretim üyelerinin Şubat ayı başında hazırladığı bir raporda, Singapur’un yöntemi "mükemmele yakın vaka tespiti konusunda en üst düzey standart" olarak nitelendirildi.
Dünya Sağlık Örgütü (WHO) de Singapur’un bu yöntemle yayılımı kısıtlamayı başardığını düşünüyor.
Konuyla ilgili BBC’e e-posta ile açıklama yapan WHO, Singapur’un dünyada en fazla gözetimin yapıldığı ülkelerden biri olduğuna dikkat çekerek, "Bu durum, vakaların hızlı bir şekilde tespit edilip kontrol altına alınmasını sağladı" dedi.
Singapur hükümetinin attığı adımlara ek olarak halkın genel olarak kurallara ve uyarılara uygun şekilde hareket etmesinin de virüsün yayılımını kontrol altında tutmakta önemli rol oynadığı belirtiliyor.
</doc>
<doc docid='bbc_haberler-dunya-52401611' lang='tur' type='mono' source_url='https://www.bbc.co.uk/turkce/haberler-dunya-52401611' term='COVID'>
Normalleşme süreci: Koronavirüs salgınında alınan önlemler ne zaman ve nasıl kaldırılmalı?
Koronavirüs salgını dünya genelinde yayılmaya ve can almaya devam ederken, bazı ülkeler uyguladığı sıkı kısıtlamaları kaldırma yönünde adımlar atıyor.
Koronavirüs salgını dünya genelinde yayılmaya ve can almaya devam ederken, bazı ülkeler uyguladığı sıkı kısıtlamaları kaldırma yönünde adımlar atıyor.
Almanya bazı işletmelerin tekrar açılmasına karar verirken, Danimarka'da da okullarda eğitim yeniden başladı. Avrupa'da en fazla can kaybının görüldüğü ülke olan İtalya'da da bazı yerlerde kitapçı, çamaşırhane, kırtasiye ve çocuk kıyafeti satan dükkanlar yeniden açıldı.
ABD'de Başkan Donald Trump, normalleşmeye geçişle ilgili üç aşamalı bir plan açıkladı ve bunun uygulamasıyla ilgili kararları eyalet valilerine bıraktı.
Türkiye'de ise Cumhurbaşkanı Recep Tayyip Erdoğan, 24 Mayıs'ta başlayacak olan Şeker Bayramı'nın ardından normalleşme sürecinin başlatılacağını açıkladı.
Bilim insanları ve Dünya Sağlık Örgütü de normale dönüşün kademeli olması gerektiğini vurguluyor ve mevcut sosyal mesafe düzenlemelerinin öngörülebilir bir geleceğe kadar devam etmesi gerektiği uyarısı yapıyor.
İngiltere Sağlık Direktörü Prof. Dr. Chris Whitty, yakın bir zamanda hayatın aniden normale dönmesini beklemenin "kesinlikle gerçekçi" olmadığını ve bu yılın sonuna kadar bazı uygulamaların yürürlükte kalacağını söyledi.
Bu uyarıların temelinde, sosyal mesafe ve sokağa çıkma kısıtlamalarının bir anda kaldırılması halinde salgının bu dönemde görülen yayılma hızına ulaşabileceği, hatta durumun daha da kötüleşebileceği kaygıları yatıyor.
Bilim insanları, sosyal mesafeyi bir kişinin gün içerisinde temasta olduğu kişi sayısının normal bir dönemdeki ortalamanın yüzde 75 azaltılması olarak tanımlıyor.
Hükümetler ve bilim insanları, sosyal mesafenin kaldırılarak normalleşme sürecinin başlaması için başta yeni vaka sayısındaki artışın yavaşlaması ve yayılma hızının sağlık sistemlerinin kaldırabileceği düzeylerde tutulması bir dizi kriteri göz önüne alıyor.
Ancak Covid-19 hastalığını atlatanların bağışıklık kazanıp kazanmadığının netleşene ve bu hastalığa karşı etkili olan aşının bulunana kadar kısıtlamaların devam etmesi gerektiğini savunanlar var.
Bilim insanlarının ortak kanısı ise dünyadaki günlük yaşamın Covid-19 salgınından önceki haline çok hızlı bir şekilde geri dönemeyeceği yönünde.
Dünya Sağlık Örgütü Avrupa Direktörü Dr. Hans Kluge, normale dönüş için hızlı bir yol olmadığını, rehavete kapılmamak gerektiğini ve doğru yöntemin kısıtlamaların kademeli bir şekilde kaldırılması olduğunu söyledi.
Çin, koronavirüsün ortaya çıktığı Vuhan'daki kısıtlamaları 76 gün sonra hafifletmeye başladı. Çin'in kısıtlamaları hafifletmesinde, yeni vaka sayısının sıfıra yaklaşması etkili oldu.
Vuhan'a giriş-çıkışlar serbest hale getirilirken, bazı işletmeler de yeniden açıldı. Çinli yetkililer, virüsün kente dışarıdan tekrar taşınmaması için gerekli önlemleri almayı ve durumu izlemeyi sürdüreceklerini söylüyor.
Dünya genelinde de birçok ülke, vaka sayısındaki artış hızının azalmasıyla birlikte kademeli bir normalleşme öngörüyor.
Şu ana kadar yapılan açıklamalar ve uygulamalar, salgının yayılma hızının takip edilerek, gerekli olması halinde kısıtlamaların tekrar devreye sokulması yönteminin benimsendiğine işaret ediyor.
Glasgow Üniversitesi Sosyal ve Siyaset Bilimleri Fakültesi'nden üç öğretim üyesinin hazırladığı raporda, hükümetlerin önünde dört seçenek olduğu belirtildi.
Bu seçenekler, kısıtlamaların aşı bulunan kadar yürürlükte tutulması, belli dönemlerde kaldırıp tekrar uygulanması, kısmen kaldırılması ve tamamen kaldırılması olarak sıralandı.
Raporda bu seçeneklerden ilkinin altından kalkılamayacak ekonomik sonuçları, sonuncusunun da yaratacağı insanı trajedi yüzünden uygulanmasının zor olduğu belirtiliyor.
Raporda, en uygun seçeneğin belli dönemlerde kısıtlamaları kaldırıp tekrar uygulamak olarak belirdiğini ancak bunun da ekonomik sonuçlar doğuracağı uyarısı yapıldı.
Ancak bu modelin insan sayısına göre gelir elde eden eğlence, spor, turizm, perakende gibi sektörler açısından sürdürülebilir olmayabileceği belirtildi.
Londra'da bulunan Imperial College'ın Mart ayında hazırladığı bir raporda, hastanelerin yoğun bakım ünitelerine yatan hasta sayısının sıçrama yapmaya yaklaştığı dönemlerde kısıtlamaların en sıkı haline getirilmesi ve sağlık sisteminin kapasitesi kontrol edilebilir düzeylere yaklaştıkça kısıtlamaların kaldırılması önerildi.
Bu modele göre, Covid-19'a karşı etkili bir aşı bulunana kadar iki ay boyunca sosyal mesafe uygulaması ve okulların kapalı tutulması, sonraki bir ay boyunca da açılması öngörülüyor.
Kısıtlamaların kaldırılması konusunda hükümetler farklı önlemler almayı ve yöntemler uygulamayı değerlendiriyor.
Bazı yerlerde restoran, kafe, sinema gibi yerlerin içeriye daha az kişi kabul ederek, sosyal mesafe uygulamalarını sürdürme zorunluluğu getirilmesi ve geliştirilen cep telefonu uygulamasıyla temas takibine ağırlık verilmesi gibi seçenekler gündeme geliyor.
Harvard Üniversitesi'nden bir grup bilim adamının bu hafta içinde yayımladığı raporda ise kısıtlamaların bir süre kaldırılıp bir süre uygulamaya tekrar sokulması döngüsünün önüne geçmek için yapılması gerekenler sıralandı.
Raporda, "Yapmamız gereken şeyin büyüklüğünü çok az insan farkında. Test sayısının ciddi oranda artırmamız, temas takibi yapmamız, izolasyona devam etmemiz ve karantinayı sürdürmemiz gerekiyor" denildi.
Raporda, Nisan ile Ağustos ayları arasında ABD'de ekonomik faaliyetlerin yeniden canlandırılması sürecinin, başta açılan sektörlerdeki işgücüne yönelik olmak üzere sürdürebilir test programları sağlama kapasitesiyle eşgüdüm içerisinde yürütülmesi gerektiği vurgulandı.
Harvard Üniversitesi'nin üç adımlı yol planı test, temas takibi ve izolasyon aşamalarından oluşuyor. Bu planın bu ilkelere uygun şekilde yapılması önerildi:
"1) Test sayısının artırılması ve buna bağlı olarak izolasyon uygulamalarına gidilmesi, temas takibinin yapılarak, bu kişilerin virüse maruz kalmış olabilecekleri konusunda haberdar edilmeleri, test yapılmaları ve pozitif çıkanların da tecride alınmaları işleminin ne kadar etkin bir biçimde yapılacağına bağlı.
2) İzolasyon uygulamasının başarıya ulaşabilmesi için iş güvencesi, kaynak desteği ve sağlık hizmetiyle desteklenmelidir.
3) Testler ve kamu sağlığı alanında uygulanacak programların bireysel özgürlükler, hakkaniyet, eşitlik, veri ve sağlık bilgilerinin gizliliği ile sağlık ahlakına uygun şekilde yapılması gerekiyor."
Cumhurbaşkanı Erdoğan, Şeker Bayramı'nın ardından normalleşme sürecine başlamayı planladıklarını söyledi.
Erdoğan bu hafta içerisinde yaptığı açıklamada, "Amacımız önlemleri en titiz şekilde uygulayarak, salgının seyrini ülkemizin Ramazan Bayramı sonrası normale dönüşüne imkan sağlayacak seviyeye indirmiş olmaktır" dedi.
Bayram, 24-26 Mayıs tarihleri arasında kutlanacak.
Perşembe günü basında yer alan haberlerde, Erdoğan, Adalet ve Kalkınma Partisi'nin Merkez Yürütme Kurulu toplantısında mevcut kısıtlamaların kademe kademe ve il ile meslek gruplarına göre kaldırılacağını söylediği bildirildi.
Hürriyet'te yer alan habere göre, Erdoğan, "Öncelikle tarım, tekstil, sanayi ve bu üç sektörün ardından turizmde kademe kademe rahatlamanın başlaması planlanıyor" dedi.
Sağlık Bakanı Fahrettin Koca da hayatın kademeli bir şekilde normalleşmesinin kuralların uygulanmasıyla mümkün olduğunu söyledi.
Koca, "Hastalık, öngördüğümüz şekilde seyrediyor. Bilinçli olursak, normalleşme gecikmeyecektir. Umut, en doğru kelime. Fakat bu umut tedbirsizlikle tehdide dönüşmemeli" dedi.
</doc>
<doc docid='bbc_haberler-dunya-51871575' lang='tur' type='mono' source_url='https://www.bbc.co.uk/turkce/haberler-dunya-51871575' term='COVID'>
Koronavirüs: İngiltere'de virüsün kontrollü yayılması planı işe yarayacak mı?
Başbakan Boris Johnson "Bu bir kuşağın karşı karşıya geldiği en büyük sağlık tehdidi" diyerek Koronavirüs salgınının ciddiyetine işaret etti ama İngiltere'de İskoçya dışında okulların kapatılması ve toplu faaliyetlerin askıya alınması söz konusu değil.
Başbakan Boris Johnson "Bu bir kuşağın karşı karşıya geldiği en büyük sağlık tehdidi" diyerek Koronavirüs salgınının ciddiyetine işaret etti ama İngiltere'de İskoçya dışında okulların kapatılması ve toplu faaliyetlerin askıya alınması söz konusu değil.
İngiltere hükümeti ise salgının artık kaçınılmaz görülen ilerleyişini yavaşlatmayı ve kontrol altında tutmayı, hastalığın yavaşlaması sayesinde sağlık sisteminin kapasitesini zorlamadan riskli grupları daha etkili bir şekilde korumayı hedefliyor.
Bu amaçla şu anda hastalığa yakalandığından kuşkulanılan kişilerin kendilerini 7 gün evde tecrit etmesi ve genel olarak halkın hijyen önlemlerini artırması yeterli sayılıyor. Önümüzdeki haftalarda hastalık şüphesi olsun olmasın bütün yaşlıların ve hastaların evden çıkmaması tavsiye edilebilecek.
Hükümetin politikalarını yönlendiren bilim insanları yaklaşımdaki değişikliği şöyle açıklıyor: "Radikal adımlar ancak doğru zamanda atılırsa doğru sonuç verir. Amacımız yavaşlatmak, kontrol etmek. Bu plan başarılı olursa, hastalığın yavaşlatılması sağlık hizmetlerinin riskli gruplara yoğunlaşmasını da sağlayacak."
Artık nüfusun çok önemli bir bölümünün salgından etkilenmesinin kaçınılmaz olduğunu kabul eden hükümetin bilim danışmanları "Ama bunun bir avantajı var, bu aynı zamanda nüfusun önemli bir bölümünün artık Koronavirüs'e karşı bağışıklık kazanması demek" diyorlar.
Fakat İngiltere hükümetinin aldığı önlemler ve salgınla mücadelede benimsediği yöntemi yetersiz bulanlar ve Çin, Güney Kore gibi başarılı örneklerle, İrlanda, Fransa, İtalya gibi ülkelerde alınan radikal önlemlerle kıyaslayanlar da var ve hangi yöntemin daha etkili olacağı tartışması bilim insanları arasında da devam ediyor.
Profesör Graham Medley, hükümetin danışma kurulunda. Uzmanlığı, grip salgınlarında hastalığı kontrol modelleri hazırlamak. Modellerin kişilere göre değil, toplumsal sonuçlar gözetilerek hazırlandığını hatırlatıyor ve İngiltere hükümetinin yaklaşımına esas alınan 'Sürü Bağışıklığı' kavramını açıklıyor.
"Bu virüs uzun bir süre bizimle olacak. Bir epidemik (salgın hastalık) yaşayacağız. Bu zamanla endemik (salgın olmayan hastalık) haline gelecek. Daha önce ortaya çıkmış ve hep varolan ama farkında olmadığımız Koronavirüs çeşitlerine bu da katılacak. Burada 'Sürü Bağışıklığı' dediğimiz durumu yaratmamız gerekiyor. Bu, nüfusun büyük bir çoğunluğunun enfeksiyona bağışıklık geliştirmesi demek. Aşının yokluğunda bunu yaratabilmenin tek yolu, nüfusun çoğunluğunun hastalığa yakalanmasıdır.
"Aslında elimden gelse, ideal olan, hastalık karşısında daha zayıf olan yaşlı ve hastaları İskoçya'nın en kuzeyine gönderir, kalanları da en güneyde toplarım. Şöyle esaslı bir epidemik yaşarız. Böylece herkes bağışıklık kazanmış olur ve hayat normale dönebilir. Tabi bu mümkün değil. O zaman yapmamız gereken kontrollü bir şekilde "Sürü Bağışıklığı"nı oluşturmak ve bunu yaparken nüfusun kırılgan olan kesimini korumak olmalı.
Okulların kapatılması Büyük Britanya'nın kara sınırı olan İrlanda Cumhuriyeti ve en çok ilişkili olduğu komşularından Fransa'da uygulamaya konuldu, Britanya içinde İskoçya bölgesinde de uygulanacağı belli oldu.
Bu durumda İngiltere'nin okulları kapatmaması nasıl açıklanabilir? Profesör Graham Medley okulların kapatılmasının zincirleme bir çok etkisi olacağını, bunların iyi hesaplanması gerektiğini söylüyor:
"Okul kapatmalar ilginç, çünkü etkisi çocukların okula gitmediklerinde ne yapacaklarına bağlı. Çocuklar okula gitmedikleri zaman birilerinin onlara bakması gerekiyor. Dolayısıyla ya insanlar işe gitmeyerek çocuklarına bakacak, ya da onlara bakacak başka birilerini bulacak. Bir çok durumda başvurulan bir çözüm büyükanne ve büyükbabalara bırakmak. Bu ise aslında böyle bir durumda yanyana gelmesini asla istemeyeceğimiz iki grubun biraraya gelmesine yol açmış oluyor. Dolayısıyla okulları kapatmak, virüsten ciddi etkilenmediği bilinen çocuklar arasında virüsün yayılmasını bir ölçüde azaltabilir, ama hastalıktan en ağır etkilenen yaş grup açısından tehlikeyi artırabilir. Bu nedenle okulları kapatma kararı alırken çok dikkatli olmak lazım."
Bu konuda Londra Üniversitesi Davranış Bilimleri Merkezi Başkanı Profesör Susan Michie de benzer bir görüşte.
"Eğer bugün okulları kapatsak ve toplu faaliyetleri iptal etsek ne olacak? Binlerce insan açık havada maç izlemek yerine publara gidecek. Virüsün en sevdiği kalabalık ve sıcak ortam. Aslında doğru cevap kimsede yok. Ama tıp, davranış bilimleri bir çok daldan uzmanlar biraraya gelip, olasılıklara göre değerlendirme yapıyor. Ve hükümet buna göre politika belirliyor. Bu uzmanlara güvenmemiz lazım."
Akıllardaki önemli sorulardan biri, bu sağlık krizinin daha ne kadar süreceği. Profesör Graham Medley şöyle yanıtladı:
"Tuhaf gelebilir ama ne kadar uzun sürerse o kadar iyi kontrol ediyoruz demektir. En kötü senaryo salgının kontrolsüz ve hızlı bir şekilde yaşanıp bitmesi olur. Böyle bir durumda 15 hafta kadar sonra kriz sona erer. Bizim tercihimiz hastalığın yayılmasının çok daha yavaş bir şekilde ilerlemesi ve uzun bir zamana yayılması. Her iki durumda da toplumun önemli bir kısmı bağışıklık kazanır ama uzamasını, daha yavaş yayılmasını sağladığımız sürece daha iyi başederiz."
Profesör Medley bunu başarabilmek için bireylerin de zihinlerinde hastalığa yaklaşımlarını değiştirmelerini tavsiye ediyor.
"Bir çok insan, hastalığa yakalanmamak üzerinden düşünüyor. Onun yerine farzedin ki virüsü taşıyorsunuz ve bunu yaymaktan kaçınacaksınız. Hastalığa yakalanmamaya yönelik önlemler almak yerine, hasta olduğunuzu varsayıp başkasına geçirmemeye yönelik adımlar atın."
İngiltere hükümeti, İtalya'daki krizin 4 hafta gerisinde olduğunu ve bunun gereken önlemleri yaygınlaştırmak için bir avantaj olduğunu düşünüyor. Ama bu görüşü paylaşmayan uzmanlar da var.
Dünya Sağlık Örgütü (WHO) Anne ve Çocuk Sağlığı faaliyetlerini iki yıl öncesine kadar yönetmiş önde gelen halk sağlığı uzmanı olan Anthony Costello,  "Başka hesaplamalara göre İtalya'nın 13 gün gerisinde olabiliriz" diyor ve hükümetin açıkladığı önlemlerin yetersiz olduğunu düşünüyor.
Twitter'da "Şu an gerekli adımları atmıyoruz. Toplantıları yasaklamalı, parlamentoyu kapatmalı, bütün sağlık çalışanlarını koruyucu ekipman ve hiyjen konusunda alarma geçirmeli, okulları ve üniversiteleri kapatmalı, mümkün olduğunca evden çalışmayı teşvik etmeli, çalışanları ekonomik olarak korumalıyız. Her bir günlük gecikme bir çok ölüm demek" mesajını atan Anthony Costello, başarılı örnek olarak Çin'e bakmak gerektiğini söylüyor.
"13 gün önce İtalya'daki vaka sayısı bugün İngiltere'de açıklanan vaka sayısıyla aynıydı. (12 Mart itibariyle 600) İtalya'da bugün (12 Mart) 15 bin vaka var ve 1500 kişi yoğun bakımda. Ve bugün Lancet dergisinde yayınlanan bir makaleye göre, iki gün sonra İtalya'nın yoğun bakım üniteleri tam kapasiteye ulaşmış olacak. Bu kötü haber ama iyi yanı şu. Daha önce virüsle mücadelede etkili olabilmiş ülkeleri örnek almalıyız. Ben bilhassa Çin örneğine bakmamız gerektiğini düşünüyorum."
Costello, hükümetin açıkladığı planda ulusal bir hareketlenme değil tavsiyeler bulunmasından şikayetçi.
"Çin yönetimi Vuhan'da bir felaketle karşı karşıya olduklarını anladıkları anda Vuhan'ı tecrit etti. Ama diğer bölgelerde farklı davrandılar. Bölge yönetimlerine yetki verdiler. Koronavirüs testi birimleri kurdular, test süresini 4 saate kadar indirdiler. Burada sonucu 4 gün sonra alıyorsunuz. Her yere akciğer tomografisi, tarama üniteleri yerleştirdiler. Evlerinde oturan insanların kapılarına kadar yemek götürüldü. Hükümetten beklentim bu tür bir ulusal teyakkuz yaratması. Yoksulları ve onların alım gücünü koruyucu önlemler alması."
</doc>
<doc docid='bbc_haberler-dunya-51700742' lang='tur' type='mono' source_url='https://www.bbc.co.uk/turkce/haberler-dunya-51700742' term='COVID'>
Koronavirüs: Dünya genelindeki ölü sayısı üç bini aştı
Çin'in koronavirüs nedeniyle 42 kişinin daha hayatını kaybettiğini duyurmasıyla, virüs yüzünden dünya genelinde hayatını kaybedenlerin sayısı üç bini aştı.
Çin'in koronavirüs nedeniyle 42 kişinin daha hayatını kaybettiğini duyurmasıyla, virüs yüzünden dünya genelinde hayatını kaybedenlerin sayısı üç bini aştı.
Ölümlerin yüzde 90'ından fazlası, virüsün geçen yıl ilk ortaya çıktığı yer olan Çin'in Hubei bölgesinde.
Ancak diğer 10 ülke de koronavirüs can aldı. Bunların 50'den fazlası İran, 30'dan fazlası da İtalya'da.
Dünya genelindeki vaka sayısı ise neredeyse 90 bini geçti. Çin dışındaki vaka sayısındaki artış, şu  anda Çin'dekinden daha hızlı.
Ancak Dünya Sağlık Örgütü (WHO) çoğu hastada hafif belirtiler görüldüğünü ve ölüm oranının yüzde 2 ila yüzde 5 gibi göründüğünü açıkladı.
Mevsimsel gripte ise ölüm oranları yüzde 0,1. Ancak bu hastalık çok bulaşıcı ve her yıl 400 binden fazla kişinin ölümüne yol açıyor.
Koronavirüs ailesinin diğer üyeleri SARS ve MERS'teki ölüm oranları ise Covid-19'dan çok daha yüksek.
Çin'deki vaka sayısında görülen artış oranı azalırken, dünyanın geri kalanında keskin şekie yükseldi.
İtalya'daki vaka sayısı 48 saat içinde iki katına çıktı.
En az 34 kişi hastalık yüzünden ölürken, 1694 vaka görüldü.
36 vakanın görüldüğü İngiltere'de Başbakan Boris Johnson, bugün acil bir toplantı yapacak.
Çin dışında en çok vakanın görüldüğü Güney Kore'de ise 476 yeni vaka bildirildi ve hasta sayısı 4212'ye çıktı.
Haftasonu, Katar, Ekvador, Lüksemburg ve İrlanda, virüsün görüldüğü ülkeler arasına katıldı.
ABD'de de New York eyaletinde ilk vaka görüldü. ABD'de şu ana dek koronavirüs nedeniyle Washington eyaletinde başka sağlık sorunları da bulunan 50'li yaşlarındaki bir adam hayatını kaybetti.
</doc>
<doc docid='bbc_haberler-dunya-52571447' lang='tur' type='mono' source_url='https://www.bbc.co.uk/turkce/haberler-dunya-52571447' term='COVID'>
Koronavirüs: İngiltere, Merkez Bankası'nın tahminine göre tarihinin en derin resesyonuna girecek
İngiltere Merkez Bankası, koronavirüs salgını yüzünden ülkenin tarihinin en derin resesyonuna gireceği uyarısında bulundu.
İngiltere Merkez Bankası, koronavirüs salgını yüzünden ülkenin tarihinin en derin resesyonuna gireceği uyarısında bulundu.
Merkez Bankası'nın tahminine göre İngiltere'de sokağa çıkma kısıtlamaları Haziran ayında gevşetilse bile ülke ekonomisi bu yıl yüzde 14 küçülecek.
Ülke, ekonomik verilerin tutulmaya başlandığı 1706'dan bu yana böylesi bir tabloyla yüzleşmemişti.
Salgının ekonomik etkisiyle ilgili senaryolar belirleyen İngiltere Merkez Bankası, koronavirüsün neden olduğu Covid-19 hastalığının ülkede "istihdam ve gelirleri önemli oranda azalttığını" vurguladı.
Banka faiz oranlarında ise değişikliğe gitmedi. İngiltere'de faiz oranları yüzde 0,1'le tarihin en düşük düzeyinde.
İngiltere Merkez Bankası, varlık alım programını ise 300 milyar sterline yükseltti.
İngiltere Merkez Bankası'na göre, 10 yıldan uzun süredir ilk kez durgunluğa girecek ülke ekonomisi 2020'nin ilk çeyreğinde yüzde 2,9, ikinci çeyreğinde ise yüzde 25 küçülecek.
Resesyon, teknik olarak üst üste iki çeyrekte ekonomik küçülme olarak tarif ediliyor.
İngiltere Merkez Bankası'nın tahminine göre ülke ekonomisi 2021'de ise yüzde 15 büyüyecek.
Ancak ülke ekonomisinin koronavirüs salgını öncesi düzeyi 2021 ortasından önce yakalaması beklenmiyor.
İngiltere'de işsizlik oranının bu yıl yüzde 4'ten yüzde 9'a çıkacağı, enflasyonun ise 2021 başında yüzde 0'a ineceği tahmin ediliyor.
</doc>
<doc docid='bbc_haberler-dunya-51925865' lang='tur' type='mono' source_url='https://www.bbc.co.uk/turkce/haberler-dunya-51925865' term='COVID'>
Koronavirüs - Venezuela'da koronavirüs krizi: Maske yok, önlük yok, eldiven yok
Koronavirüs'le mücadelede bazı ülkeler önlemlerini giderek katılaştırırken, gıda ve tıbbi malzemelere erişimde ciddi sıkıntılar yaşayan ülkelerde kriz giderek kaygı verici boyuta ulaşıyor.
Koronavirüs'le mücadelede bazı ülkeler önlemlerini giderek katılaştırırken, gıda ve tıbbi malzemelere erişimde ciddi sıkıntılar yaşayan ülkelerde kriz giderek kaygı verici boyuta ulaşıyor.
Venezuela da o ülkelerden biri.
Guardian gazetesi muhabirleri Joe Parkin Daniels ve Clavel Rangel, tüm dünyada büyük bütçeler harcanarak önlemler alınan koronavirüse karşı Venezuela'nın mücadele çabalarını ve uzmanların uyarılarını yazdı.
Hastanelerde düşük yatak kapasitesi, tecrit alanlarının yoksunluğu ve sabun tedarikinin sağlanamaması Venezuela'nın doğu şehri Ciudad Guayana'da hali hazırda yaşanan sorunlardan yalnızca bazıları.
Şehre yakın bir tıbbi merkez salgına karşı mücadelenin ana üssü olarak kuruldu ama görevliler hastalar için yeterli ambülans bulunmamasından şikâyetçi.
Bir sağlık çalışanı "Biz krizlerin uzmanıyız. Ama koronavirüs bambaşka bir zorluk çıkardı, çok daha fazla desteğe ihtiyacımız var" dedi.
Venezuela'daki koronavirüs vakası Pazartesi günü 33 olarak açıklandı. Üç gün önce yapılan açıklamada ise ilk 2 koronavirüs vakası duyurulmuştu.
Venezuela hükümeti başkent Caracas'ta ve altı farklı eyalette karantina uygulaması ve seyahat yasağı başlattı. Pazartesi günü de önlemler tüm ülke geneline yayıldı.
Dünyanın en büyük petrol rezervlerine sahip olsa da Venezula yıllardır ekonomik ve siyasi krizin pençesinde. Hiperenflasyon artıyor. Venezuela Merkez Bankası enflasyonun geçen sene yaklaşık yüzde 10.000 yükseldiğini duyurdu. Ülkede temel gıda ve tıbbi malzemelere erişim çok zor.
Hastanelerde düzenli olarak elektrik kesintileri yaşanıyor, lateks eldivenden antibiyotiklere kadar temel tıbbi ekipmanları tedarik etmek ise oldukça güç.
Venezuela'daki kriz nedeniyle yaklaşık 4.5 milyon kişi ülkeyi terk etti. Aralarında sağlık çalışanları ve salgın hastalıklar uzmanları da var.
Difteri, kızamık ve sıtma gibi tedavisi mümkün hastalıkların da bu yoksunlukta hızla yayılıyor.
Venezuela'da 1997-1999 yılları arasında Sağlık Bakanı olarak görev yapan Jose Felix Oletta "Sağlık sistemi o kadar zayıfladı ve kaynaklardan o kadar yoksun ki bırakın Covid 19 gibi bir salgınla mücadele etmeyi, insanların temel gereksinimlerine karşılık verecek durumda değil'' dedi.
Venezuela'da faaliyet gösteren yerel sivil toplum kuruluşu Medicos Unidos'un ülke genelinde doktorlarla yaptığı ankete göre katılımcıların yalnızca yüzde 25'i çalıştıkları hastaneler ve kliniklerde yeterli seviyede su bulunduğunu söyledi. Katılımcıların üçte ikisi eldiven, maske, sabun, gözlük veya sünger bulunmadığını ifade etti.
Caracas'taki üniversite hastanesinde görevli sağlık çalışanlarının yüzde 80'inin virüs bulaşan hastaları tedavi etmek için gerekli koruyucu ekipmanları yok.
Venezuela'da Hastane ve Klinik Çalışanları Sendikası temsilcisi Mauro Zambrano "Sedyeyi taşıyan görevli yüz maskesi, tek kullanımlık eldiven ve önlük takmalı. Atıkları toplayanlar gözlük ve eldiven takmalı. Ama şimdilik bunların hiçbiri yok" dedi.
Caracas'ta Pazartesi günü en az iki hastanede çalışanlar bağışlanan malzemelerden kendilerine maske yapmaya başladı. Zambrano, sorunlara 'çözüm aradıklarını' söylüyor. Ülke genelinde hastaneler ihtiyaçların tedarik edilmesi için internette kampanyalar başlattı.
Ülkenin sağlık bakanlığı salgın hastalıklarla ilgili en son anketi 2016 yılında yapmıştı.
Guardian'a konuşan muhalif siyasetçi ve doktor Jose Manuel Olivares, "Maduro'ya yakın güçler bilgileri sansürledikçe halka bildiklerini söylemek de zorlaşıyor. Yanıt vermek zorlaşıyor" dedi.
Olivares, Devlet Başkanı Nicolas Maduro yönetiminin sağlık sistemine zarar verdiğini ve 'koronavirüs nedeniyle Venezuela'da ve bölgede çok sayıda kişinin ölebileceğini' söyledi.
Maduro, koronavirüs önlemleri kapsamında uçuş yasağı getirdi ve ABD'nin yaptırımları nedeniyle ilaç ve gıda tedariki sağlamakta zorlandıklarını ifade etti.
Caracas'ta ihtiyaç sahiplerine ilaç dağıtımı yapan bir sivil toplum kuruluşunda çalışan Feliciano Reyna, tecrit önlemlerinin krizi daha da derinleştirebileceği endişesinde:
"Çöpler toplanmadığında veya ellerinizi yıkamak için yeterli su bulunmadığında evlerde tecrit, karantina durumu sağlığa zararlı olabilir. Hiç hazırlıklı değiliz."
</doc>
<doc docid='bbc_haberler-dunya-51925859' lang='tur' type='mono' source_url='https://www.bbc.co.uk/turkce/haberler-dunya-51925859' term='COVID'>
Koronavirüs tedbirleri: Dünya genelinde karantina koşulları nasıl uygulanıyor?
'Pandemi' ilan edilen koronavirüs salgınına karşı dünya genelinde eşi benzeri görülmemiş önlemler alınıyor.
'Pandemi' ilan edilen koronavirüs salgınına karşı dünya genelinde eşi benzeri görülmemiş önlemler alınıyor.
İspanya'dan ABD'ye birçok hükümet virüsün yayılmasını önlemek için harekete geçti. Uluslararası seyahatleri kısıtlamanın yanı sıra, bazı ülkeler kendi sınırları içinde de insanların hareketlerine kısıtlama getiriyor ve kalabalıklara karışılmasını engellemeye çalışıyor.
Kamu sağlığı ve insan hakları uzmanları ülkelere, halk sağlığını korurken bireysel özgürlükleri ihlal etmemeleri için bu zor dengeyi doğru kurmaları uyarıları yapıyor.
Ülkeler, karantina ve tecrit dahil bu önlemleri nasıl uyguluyor?
Covid-19 salgınının başladığı Çin haftalar boyunca virüsün yayılmasını göğüslemeye çalıştı. Çin, başlarda virüse karşı mücadelede zayıf kalmakla eleştirildi. Pekin yönetimi, salgını ciddiye almamakla suçlandı.
Durum kötüleşince salgının çıktığı ve ülkenin en büyük şehirlerinden biri olan Vuhan'da ilk olarak tecrit uygulaması başlatıldı. Toplu ulaşım kısmen kapatıldı ve başka bölgelerde normal seyrinde devam etti bu da on milyonlarca kişiyi etkiledi.
Salgın hakkında internette bilgi paylaşmaya çalışan en az iki yurttaş gazetecinin kaybolduğu haberleri geldi.
Sokaklarda vücut ısısını ölçen kontrol noktaları oluşturuldu. Bazı bölgelerde insanları bulundukları binalarda tutmak için kapıya güvenlik görevlileri yerleştirildiği bildirildi. Çin, insanların hareketlerinin kısıtlanmasına yardım ve kamu sağlığını takip edebilmek için geniş çaplı gözetleme sistemini kullanmakla suçlandı.
Durum düzelmeye başlayınca Çin'de de hayatın yavaş yavaş normale döndüğünün işaretleri görülmeye başlandı. Ama İnsan Hakları İzleme Örgütü (HRW) gibi bazı kuruluşlar, Dünya Sağlık Örgütü'nün (WHO) Pekin'in salgınla mücadelesine yanıtını 'insan hakları, sansür gibi uygulamaları meşrulaştırdığı' gerekçesiyle eleştirdi.
Son haftalarda durumun hızla kötüleştiği İtalya, Çin'den sonra koronavirüs salgınının en sert vurduğu ülke oldu. Virüsün yayılmasını durdurmak için günlük hayata kademeli olarak bazı kısıtlamalar getirildi. İlk olarak ülkenin kuzeyinde seyahat uygulamaları başlatıldı, daha sonra bu uygulama ülke geneline yayıldı.
İtalyan hükümeti 60 milyon nüfusuna mümkün olduğu kadar evde kalmaları tavsiyesinde bulundu. Halk yalnızca, gerekli malzemelerin alınması gibi acil ihtiyaç halinde dışarıya adım atabiliyor. Dışarıya çıktıklarında da seyahat gerekçelerini gösteren bir form taşımaları gerekiyor. Bu kurallara uymayanlar da 206 euro'ya kadar para cezası ve hatta hapis cezasıyla karşı karşıya kalıyor.
İspanya'da da halka tecrit uygulaması başlatıldı. Zaruri görülmeyen mekanlar kapatıldı, halka ancak ihtiyaç durumunda evlerinden çıkmaları söylendi.
İspanya Başbakanı Pedro Sánchez, ülke tarihinin yakın geçmişinde ikinci defa olarak ulusal acil durum ilan etti. Başbakan, İspanyol halkına 'fedakarlıklarda bulunmaları gereken çok zor haftalarla' karşı karşıya kalacaklarını söyledi.
İspanya'da halkın toplanmasına engel olmak için güvenlik görevlileri ve ordunun konuşlandırıldığı haberleri geldi. İspanyol medyasına göre ülkedeki evsizlerin korunması ve barınmalarını sağlamak için de silahlı kuvvetler devreye girdi.
Bazı ülkeler de virüsün yayılmasını engellemek için ağır yaptırımlar uygulamaya başladı. Suudi Arabistan, ülkeye girerken sağlıkları ve seyahatleri hakkında doğru bilgi vermeyenlere 133 bin dolara kadar para cezası uygulanacağını duyurdu.
Bazı ülkeler hava ve kara sınırlarını kapatıp ülkeye girişleri tamamen yasakladı. Bazı ülkeler ise ülkeye girenlere mecburi 14 gün karantina uygulaması ve oteller gibi özel konaklama alanlarında kendilerini tecrit etmeleri kuralı getirildi.
Avustralya'da tecrit kurallarına uymayanlar ağır cezalarla ve hatta bazı bölgelerde hapis cezası tehdidiyle karşı karşıya. En yüklü miktarda para cezası Batı Avustralya'da uygulanıyor, kural ihlallerinin cezası 50 bin dolara kadar çıkıyor.
Yeni Zelanda Başbakanı Jacinda Ardern bireysel tecrit kurallarına uymayanlara ceza verileceğini ve ülkeden gönderilebileceklerini söyledi. Ardern, "Eğer buraya geliyorsanız ve bireysel tecrit taleplerimize uyma niyetiniz yoksa samimi olarak söylüyorum burada istenmiyorsunuz, sınır dışı edilmeden ülkeyi terk etmelisiniz" dedi.
ABD'de, Hastalıkları Kontrol ve Önleme Merkezi (CDC) görevlilerinin ülke dışından girişleri engelleme ve eyaletler arası hastalıkların yayılmasını önleme için yetkileri var.
Bu yetkiler kapsamında, Vuhan'dan ülkeye giren Amerikalılar California'da bir askeri üste mecburi karantina altına alınmıştı.
CDC, vatandaşların sağlıklarının korunması için, eyaletlerin kendi sınırları içinde görevli yerel yönetim yetkililerinin de 'polislik faaliyeti' yetkileri bulunduğunu söyledi. Bazı eyaletler günlük yaşamı etkileyecek bazı ek kısıtlamalar getirdi. Bu kısıtlamalar arasında 50'den fazla kişinin bulunacağı etkinliklerin yasaklanması da dahil.
ABD'de kurallara uymayanların sorun çıkardığı bazı vakalar da yaşandı. Kentucky'de bir kişi kendisini tecrit etmeyi reddetti. Yerel medyanın aktardığına göre bu kişiyi evinde tutmak için evinin kapısına polis yerleştirildi.
</doc>
<doc docid='bbc_haberler-dunya-52564063' lang='tur' type='mono' source_url='https://www.bbc.co.uk/turkce/haberler-dunya-52564063' term='COVID'>
Belçika futbol maçlarını 31 Temmuz'a kadar yasakladı, 1. Lig fiilen sona erdi
Belçika Ulusal Güvenlik Konseyi, ülkedeki tüm futbol maçlarının  31 Temmuz'a kadar yasaklanmasını kararlaştırdı. Bu karar, Belçika 1. Futbol Ligi (Jupiler Pro Leauge) 2019 - 2020 sezonunun fiilen sona erdiği anlamına geliyor.
Belçika Ulusal Güvenlik Konseyi, ülkedeki tüm futbol maçlarının  31 Temmuz'a kadar yasaklanmasını kararlaştırdı. Bu karar, Belçika 1. Futbol Ligi (Jupiler Pro Leauge) 2019 - 2020 sezonunun fiilen sona erdiği anlamına geliyor.
Belçika Futbol  Federasyonu, koronavirüs salgını nedeniyle ligin sona erdirilmesini ve en yakın rakibi Ghent'in 15 puan önünde liderliğini sürdüren Club Brugge'ün şampiyon ilan edilmesini kararlaştırmıştı,
Ancak Avrupa Futbol Federasyonu (UEFA), lig tamamlanmadan mevcut sıralamayla Avrupa kupalarına temsilci göndermenin sakıncalı olacağını savunarak, 3 Ağustos'a kadar sezonun tamamlanmasını istemişti.
Belçikalı yetkililere göre, Ulusal Güvenlik Konseyi'nin kararı doğrultusunda 31 Temmuz'da başlayacak ligin, 3 Ağustos'a kadar tamamlanması mümkün değil. Bu nedenle, 2020-2021 futbol ligi takviminin aksamaması için, mart ayında alınan karar geçerli olacak.
Jupiler Pro Leauge Yönetim Kurulu'nun, 15 Mayıs'ta yapılacak genel kurul toplantısında, ligin şu anki sıralamayla bitirilmesi ve Club Brugge'ün şampiyon ilan edilmesinin onaylaması bekleniyor.
Ulusal Güvenlik Konseyi üyesi ve Flaman bölgesi Başbakanı Jan Jambon, futbol maçalarının 31 Temmuz'a kadar yasaklanmasıyla ilgili olarak, "Futbol bir temas oyunudur ve sosyal mesafe kuralıyla futbol oynayamazsınız. 1,5 metre mesafeden futbol oynanmaz" dedi.
Jambon, Sporza kanalına, bu kararın, 31 Temmuz'dan itibaren futbol maçlarının başlayacağı anlamına gelmediğini de söyledi.
Belçika futbolunun 31 Temmuz'dan sonra nasıl bir takvim izleyeceği ise henüz net değil. Bilim Kurulu, bu konuda tavsiye kararı almadan önce takımların ve bölgelerin tavsiyelerini dinleyecek.
Club Brugge ve Anvers takımları arasında 2 Ağustos'ta yapılması planlanan Belçika Kupası finalininin yasak kapsamında olmadığı için oynanabileceği belirtiliyor
Pro Leauge yönetimi, ulusal güvenlik konseyinin koronavirüs salgını nedeniyle aldığı kararı saygıyla karşıladıklarını açıkladı.
Futbol yayın haklarını elinde bulunduran Telenet ile Pro Leauge yönetiminin de mücbir sebeplerle oynanmayan maçların ücretinin geri ödenmesi konusunda yeni bir anlaşma yapması bekleniyor.
</doc>
<doc docid='bbc_haberler-dunya-52402457' lang='tur' type='mono' source_url='https://www.bbc.co.uk/turkce/haberler-dunya-52402457' term='COVID'>
Ramazan ayı İngiltere'deki Müslümanlar için 'mesafeli' geçecek
Koronavirüs nedeniyle sokağa çıkma kısıtlamaların uygulandığı İngiltere'deki Müslümanlar için bu yıl Ramazan çok daha farklı geçecek.
Koronavirüs nedeniyle sokağa çıkma kısıtlamaların uygulandığı İngiltere'deki Müslümanlar için bu yıl Ramazan çok daha farklı geçecek.
Yoğun bakım ünitesinde saatler geçirip Covid-19 hastalarının sağlıklarına kavuşması için çalışan Dr. Kiran Rahim de Ramazan ayını olağanüstü şartlarda geçirecek İngilizlerden biri.
Normalde çocuklarını annesinin evine götürüp ailece bir araya geldiklerini veya kız arkadaşlarıyla şehir merkezinde iftar için buluştuklarını anlatan Dr. Rahim bu yıl ise haftalarını geçirdiği Londra'nın kuzeydoğusundaki Homerton Hastanesi'nden evine, eşi ve 6 ile 3 yaşlarındaki iki oğlunun yanına dönecek. Yoğun çalışma temposu nedeniyle oruç tutmayacağını söylüyor Dr. Rahim:
"Benim gibi birçok kişi, yoğun bakım ünitesinde çalıştığımızda oruç tutmamayı tercih ediyor. Bu koruyucu ekipman içinde zor. Yalnızca bir ya da iki saat geçirip sonra çıkarıp su içmeniz gerekiyor."
Dr. Rahim, Britanya İslam Tıp Derneği'nde görevli doktorların din adamlarından tavsiyeler aldıklarını ve tavsiyeler doğrultusunda da bulunduğu hayati konum ve yoğun çalışma temposu nedeniyle bu yıl istisnaların kabul edilebilir olduğunu öğrendiğini söyledi.
Dr. Rahim, "Bu rahatlatıcı ama oruç tutmak gerçekten yapmak istediğim bir şeydi" diyor.
Sağlık hizmetlerinde çalışan diğer görevliler arasında bazıları da 12 saatlik mesailerinin sonunda iftar yapacak.
Ramazan ayında izin yapma planları da çoğu sağlık çalışanı için eski Ramazanların aksine artık mümkün değil.
İngiltere'de sokağa çıkma kısıtlamalarının en az 7 Mayıs'a kadar devam edecek olması nedeniyle de 33 yaşındaki doktor Ramazan Bayramı'nın da eskisi gibi kutlanamayacağını anlatıyor:
"Ramazan çok zor geçebilir ama sonunda genelde dört gözle beklediğiniz bayram olurdu. Bu sene Ramazan Bayramı kutlayabilir miyiz emin değilim."
Her ne kadar içinde bulunduğumuz durum zor olsa da, Dr. Rahim bu zamanın manevi yansıması olduğunu düşünüyor:
"Çok farklı olacak ama belki de birçok açıdan çok daha samimi bir Ramazan olacak. Dünyadaki 'cehennem' diyebileceğimiz bir dönemden geçiyoruz, ama birçoğumuz hala yapmak istediklerini yapabildiği için çok şanslı. Hala sofraya yemek koyabiliyoruz. İşini kaybeden bir sürü kişi var veya başlarını sokacak bir çatı bile bulamayanlar var."
Britanya Müslüman Konseyi de bu yılın 'çok farklı bir deneyim olacağını' söylüyor ve Müslümanlara evlerinde kalmaları tavsiyesinde bulunuyor.
İngiltere'de camiler kapalı, çoğu aile bir arada değil ve hatta bazıları kendi evlerinde bile değil. Müslümanlar, Ramazan ayının geleneklerini yerine getiremeyecek, bir arada iftar yapamayacak veya birlikte namaz kılamayacak.
Ama Ramazan ayı ruhu yardımlarla da canlı tutuluyor. Müslümanlar vakıflara, bireylere ihtiyacı olanlara yardım edilmesi çağrıları yapıyor.
Londra'nın kuzeybatısındaki Stanmore'da Hujjat Camii, Ramazan ayı boyunca ihtiyaç sahibi 150'den fazla eve iftar için yemek dağıtımı yapacak. Gönüllüler bağışlanan tedariklerin, gıdaların dağıtımında görevli olacak. Bölgedeki restoranlar da iftar için yemek yapma sorumluluğunu üstlendi.
Camii yöneticilerinden Asim Nurmuhammed "Sanıyorum insanların içindeki iyilikleri görüyoruz. 48 saat içinde 200 gönüllü bulunması gerçekten muhteşem. Normalde merkezimizde bir ay içinde 1.500 kişiye yemek veriyoruz, bazılarının gerçekten buna ihtiyacı oluyor" diyor.
Camii, Ramazan ayı boyunca her gece yaklaşık 200 eve yemek götürmeyi hedefliyor, ihtiyaç sahibi olarak kendilerine başvuranların sayısı da 1000 civarında.
Nurmuhammed, kendilerine gelen yardımları Londra'nın Harrow bölgesinde dağıtılmak üzere yerel yönetime de verdiklerini söylüyor.
Birçok camii gibi Hujjat da Müslümanlara internet üzerinden düzenlenen etkinliklerle sesleniyordu, bu uygulama Ramazan'da da devam edecek.
Ahmediyya Müslüman Gençler Derneği internet üzerinden egzersiz programları, sosyal aktiviteler ve namaz videoları paylaşıyor. Dernek, Ramazan ayında da internet üzerinden yaptığı etkinliklere devam edecek.
Derneğin yardımlardan sorumlu yöneticisi Abdul Lodhi, Ramazan'da genellikle yüksek katılımlı yemek organizasyonları düzenlendiğini ve bu etkinliklerde Ramazan ve İslam hakkında bilgiler paylaşıldığını söylüyor, bu yıl ise aynı etkinliklerin internete taşınması planlanıyor.
Lancashire, Cheshire'de yaşayan Lodhi, "Bu belirsiz zamanlarda oruç tutmaktan ne öğrenilmeli, tecrit şartlarına nasıl adapte edilmeli gibi derslerin yardımcı olacağını düşündük" diyor.
"Şimdi yaşadıklarımız oruç tutmaya benziyor. Yalnızca aç kalmak değil mesele, çok daha fazlası. Geriliyorsunuz ve bazen dilinizi ısırmak istiyorsunuz. Herkes aç kalınca ne kadar sıkıntı çektiğinizi biliyor. Sanırım herkesin özdeşleştirebileceği ve şimdi uygulamamız gereken şey direnç" diye anlatıyor bugünkü durumu Lodhi.
Londra'da yaşayan 26 yaşındaki imam Sabah Ahmedi de cemaat olarak bir araya gelememenin, birlikte namaz kılamamanın zor olabileceğini söylüyor. Ama namaz ve vaazler için Instagram'ı  kullanabileceğini ifade ediyor. İmam Ahmedi bu yılın farkına ilişkin de "Ramazan maneviyatınızı güçlendirmekle ilgili, Allah'a yakın olmakla ilgili. Bu yıl manevi duyguları yansıtmak ve maneviyatı güçlendirmek için daha çok zamanımız var" diyor.
Ahmedi, herkesin evinde oturması ve aileleri ziyarete gidilmemesi çağrısında bulunuyor.
</doc>
<doc docid='bbc_haberler-turkiye-51887341' lang='tur' type='mono' source_url='https://www.bbc.co.uk/turkce/haberler-turkiye-51887341' term='COVID'>
Koronavirüs: Türkiye'nin aldığı tedbirler yeterli mi?
Türkiye' korona virüse karşı kamuda ve sosyal yaşamda hayata geçecek bir dizi yeni önlemler aldı. Dünyadaki diğer örneklere göre vaka sayısı çok az olan Türkiye'de şimdiden alınan önlemler erken mi yoksa tam zamanında mı adım atılıyor? BBC Türkçe'ye konuşan Başkent Üniversitesi Tıp Fakültesi Enfeksiyon Hastalıkları Anabilim Dalı Öğretim üyesi Prof. Dr. Özlem Azap tüm tedbirlerin doğru olduğunu söylemekle birlikte, 'vaka sayısının gerçekten bu kadar az mı olduğu' sorusunun önemli olduğunu ifade ediyor.
Türkiye' korona virüse karşı kamuda ve sosyal yaşamda hayata geçecek bir dizi yeni önlemler aldı. Dünyadaki diğer örneklere göre vaka sayısı çok az olan Türkiye'de şimdiden alınan önlemler erken mi yoksa tam zamanında mı adım atılıyor? BBC Türkçe'ye konuşan Başkent Üniversitesi Tıp Fakültesi Enfeksiyon Hastalıkları Anabilim Dalı Öğretim üyesi Prof. Dr. Özlem Azap tüm tedbirlerin doğru olduğunu söylemekle birlikte, 'vaka sayısının gerçekten bu kadar az mı olduğu' sorusunun önemli olduğunu ifade ediyor.
Sağlık Bakanı Fahrettin Koca, Adalet Bakanı Abdülhamit Gül ve Ulaştırma ve Altyapı Bakanı Mehmet Cahit Turan Koronavirüs Bilim Kurulu toplantısının ardından alınan tedbirleri kamuoyuna açıkladı.
Korona virüs pozitif olan kişi sayısının 5'e yükseldiği açıklandı ve virüsün Türkiye'de daha fazla yayılmasını engellemeyi amaçlayan kamusal tedbirler alındı.
Sağlık Bakanı Koca, hastanelere ziyaretçi kısıtlaması getirildiğini ve mesai saatleri içerisinde hastanelerde ziyaretçi kabul edilmeyeceğini duyurdu.
Aile ve Çalışma Bakanlığı ile görüşülerek, risk grubunda yer alan yaşlıların rapor süresi dolduğunda hastaneye başvurmadan ilacını doğrudan alabilmesi sağlandı.
Herhangi bir hastalık bulgusu yaşayan yurttaşların hastanelere başvurmadan önce alacağı tedbirlerle ilgili olarak başvurmaları üzere Alo 184 hattında korona virüs enfeksiyonuna özel bir danışma hattı kuruldu.
Yurttaşların ilk önce bu hattı arayıp yapması gerekenin ne olduğunu öğrenmesi ve o an için evde kalıp kendisini izole etmesi tavsiye edildi.
Mart ve Nisan aylarında ulusal ve uluslararası bilimsel açık ya da kapalı toplantı ve konferans gibi etkinlikler geçici süreyle ertelendi.
Aile, Çalışma ve Sosyal Hizmetler Bakanı Zehra Zümrüt Selçuk, kamu kurum ve kuruluşlarında çalışan hamileler, yasal süt izni kullananlar, engelliler ile yönetici olmayan 60 yaş ve üzerindeki kişilerin 16 Mart tarihinden itibaren 12 gün idari izinli sayılacağını açıkladı.
İlk, orta ve liseler 16 Mart'tan itibaren 1 hafta tatil edildi, 23 Mart itibariyle de uzaktan eğitim başlayacak. Üniversiteler ise 16 Mart'tan itibaren 3 hafta tatil olacak. Spor müsabakaları 3 hafta seyircisiz olacak.
Yeni tedbirler arasında, yurtdışına giriş çıkışların kısıtlandığı bir dizi önlem de yer alıyor.
Kamu görevlilerinin zorunlu olmadıkça yurt dışı ziyaretlerinin iptal edildiğini içeren bir genelge yayımlandı.
Almanya, Fransa, İspanya, Norveç, Danimarka, Belçika, Avusturya, İsveç ve Hollanda'yla uçuşlar 14 Mart sabah saat 08'den itibaren 17 Nisan tarihine kadar durdurulacağını açıkladı.  Bu ülkelerden sadece Türkiye vatandaşlarını almak üzere uçakların boş gelmesine müsaade edildiğini duyurdu.
Sağlık Bakanı Koca, yurt dışında olanların dönmek için ısrarcı olmalarını yanlış bulduğunu ifade etmekle birlikte, yurt dışından dönenlerin 14 gün kendilerini izole etmesi gerektiği kuralının geçerli olduğunu vurguladı.
Başkent Üniversitesi Tıp Fakültesi Enfeksiyon Hastalıkları Anabilim Dalı Öğretim üyesi Prof. Dr. Özlem Azap hastanelerde alınan tedbirlerin salgını engellemek açısından doğru tedbirler olduğunu söylüyor:
"Biz enfeksiyoncular olarak her zaman hasta ziyaretini kısıtlamaktan yanayız. Hastaneye giren kişiler enfeksiyon taşıyabilir, hastanelerdeki olası enfeksiyonlar ziyaretçilere geçebilir.
"Salgın durumlarında kendisini hastaneye gidecek kadar kötü hissetmeyen kişilerin telefonla bilgi alarak evde yönlendirilmesi çok doğru. Kronik hiçbir hastalığı olmayan ancak ateşi ve öksürüğü olan genç bir insanın evde istirahat ederek geçirmesi son derece uygun. Kişilerin rapor almak için bile evden çıkmaya gerek kalmaması çok iyi bir uygulama."
Azap, 60 yaşında üzerindeki kamu çalışanlarının idari izinli sayılması uygulamasının ise sağlık çalışanlarını kapsamaması gerektiğini düşünüyor:
"Çok belli ki hasta sayısı artacak. Bu dönemde sağlık hizmetine ihtiyaç çok daha artmış durumda. Şu anda kesintisiz ve artmış bir sağlık hizmetine ihtiyaç var. Örneğin kronik hastalığa sahip fakat genel durumunu etkilemeyen sağlık çalışanı bu dönemde işe gidemediğinde sağlık sistemi gerçekten aksayacaktır."
Üniversitelerde üç haftalık tatilin başlamasıyla birlikte çok sayıda üniversite öğrencisi memleketlerine gitmek için otogarlara akın etti.
Altyapı Bakanı Mehmet Cahit Turan otogarlarda ve tren istasyonlarındaki yoğunluğu azaltmak için fazladan seferlere izin verildiğini duyurdu.
Öte yandan İtalya örneğinde şehirlerarası seyahat eden kişilerin vaka sayısını artırdığı yorumları düşünüldüğünde, Türkiye'de şehirlerarası seyahati 'teşvik edici' olarak yorumlanabilecek bu uygulama da tartışmaya açıldı.
Ancak Azap, şehirlerarası ulaşımı tamamen yasaklamaktansa ulaşımdaki yoğunluğu azaltma tedbirini doğru buluyor:
"Okulların tatil olmasıyla birlikte üniversite öğrencilerinin elbette yurtlarda, kalabalık ortamlarda kalmaya devam etmemesi gerekiyor. Ancak ulaşımda yoğunluğu azaltacak merkezi planlamalar yapmak gerekiyor. Örneğin mevcut tedbirlere ek olarak; otogarlardaki yoğunluğu engellemek için, 'TC kimlik numarasının sonu çift olanlar şuraya, tek olanlar şuraya' denerek yoğunluk azaltılabilirdi. Bu gibi planlamalar hala yapılabilir."
Azap ayrıca, eğitime ara verilmesinde ebeveynlere büyük görev düştüğünü ve bu sürede çocuklarını AVM gibi kapalı ve kalabalık ortamlardan uzak tutmaları gerektiğini söylüyor:
"Bu kadar tatil olmuşken ve hiç beklemediğimiz bir döneme girmişken aileler de sırf çocukları istiyor diye AVM'lere götürüp sinemalara oyun alanlara götüremezler. Merkezi olarak alınan bu kadar ciddi bir karara en dikkatli şekilde uyulması gerekiyor, bireylerin tercihine bırakılabilecek bir şey değil."
2 bin 512 vakanın yaşandığı Almanya'da Başbakan Angela Merkel, Almanya'nın yüzde 60'ına korona virüs bulaşma ihtimali olduğunu söyledi.
Buna karşın Almanya'da eğitime henüz ara verilmedi.
Sağlık Bakanı Koca, hemen her basın açıklamasında özellikle İtalya başta olmak üzere tüm Avrupa'da tedbirlerin çok geç alınmaya başlandığını ve bu nedenle virüsün yayıldığını ifade ediyor.
Türkiye'de ise henüz beş vaka tespit edilmişken alınan bunca önlem, akıllara 'erken mi' sorusunu getiriyor.
BBC Türkçe'ye konuşan Azap, 'Türkiye'de okulların kapatılması erken alınan ya da yanlış bir karar değil' diyor:
"Önlemler için erken miydi? Aslında bakarsanız Türkiye'de bir olgu tespit edilmesi için çok geç kalmamış mıydık? Zaten şaşırmıyor muyduk? Ben Türkiye'deki vaka sayısının gerçekten 5 mi olduğu sorusunu sormak gerektiğini düşünüyorum. Türkiye'nin bulunduğu coğrafi konum açısından bu sayının böyle olmayabileceğini tahmin etmek zor değil. Ayrıca vakaların artmasını dünyanın sonu olarak ya da başarısızlık olarak görmüyoruz. DSÖ pandemi ilan ettikten sonra elbette ki bu tür durumlarla karşılaşacağız.
"İtalya'da 20 Şubat'ta 3 olgu, 25 Şubat'ta 300 olgu, 4 Mart'ta 3 bin olgu, bugün 13 bin olgu görüldü. Türkiye'de de böyle bir öngörü olduğu için okullar tatil edilmiş olabilir. Ve muhtemelen çok büyük ve şimdiden öngörülemeyen ekonomik etkileri olacak. Ama toplum sağlığı söz konusu olduğunda alınması gereken önlemler gerçekten kalabalık yerlerde bulunmamayı ve zorunlu olmadıkça bir araya gelmemeyi gerektiriyor."
Sağlık Bakanı Koca, Türkiye'nin önündeki 4-5 haftanın son derece önemli olduğunu ve tedbirler ne kadar sıkı tutulursa tehdidin o kadar zayıflayacağını ifade ediyor.
Azap ise mevcut durumda, rahatsızlanan kişilerin hangi sağlık kuruluşlarına başvuracağı gibi konulardaki planlamaya dair bazı eksikler olduğunu söylüyor:
"Hasta olan bir kişi ne yapacak, nereye başvuracak? Bu tam olarak; ilçe, il ve hastane özelinde merkezi olarak planlanmış ya da kamuoyuna bildirilmiş değil.
"Acil servislerin yükü çok fazla, kaldı ki acil servislere olası korona virüsü bulaştırma riski var. Açıklanan 25 hastane aslında ocak ayı ortasından beri Sağlık Bakanlığı'nın oluşturduğu rehberde yer alan ve 'ilk başvurulacak mecra' diyerek duyurulmayan hastaneler. A hastanesine değil de bu hastanelere gidin gibi bir bilgi yok."
</doc>
<doc docid='bbc_haberler-dunya-52420437' lang='tur' type='mono' source_url='https://www.bbc.co.uk/turkce/haberler-dunya-52420437' term='COVID'>
Koronavirüs: Çin'de salgın sonrası 'bitki bazlı sahte et talebinde artış var'
Çin'de koronavirüs salgını nedeniyle karantina uygulamalarının kaldırılmasının ardından yeniden açılan restoran ve kafelerde, "bitki bazlı sahte et ürünlerinin" menülerde yerlerini aldığı gözlendi.
Çin'de koronavirüs salgını nedeniyle karantina uygulamalarının kaldırılmasının ardından yeniden açılan restoran ve kafelerde, "bitki bazlı sahte et ürünlerinin" menülerde yerlerini aldığı gözlendi.
Çarşamba günü ABD merkezli Beyond Meat şirketi, bitki bazlı ürünlerini Starbucks kafeleri aracılığıyla satışa sundu.
Hazır yemek zinciri KFC, gelecek haftadan itibaren bitki bazlı tavuk ürünü satış denemelerini başlatacağını açıkladı.
Çin'den gelen açıklamalar, daha fazla sayıda insanın daha sağlıklı yaşam biçimi benimsemeye başladıklarının sinyallerini veriyor.
Beyond Meat, Çin'de "bitki bazlı gıdalara talep artışı gözlemlediklerini" ve ülkedeki 3 bin 300 Starbucks şubesinde 3 çeşit yemeği satışa sunduklarını kaydetti.
Ülkedeki Starbucks şubelerinin çoğu koronavirüs nedeniyle Ocak sonunda kapanmalarının ardından yeniden açıldı.
Bu hafta, KFC Çin'de ilk kez Şanghay ile güneydeki Guangzhou ve Shenzhen şehirlerinde deneme süresi boyunca bitki bazlı tavuk satacağını açıkladı.
Batılı şirketler küresel çapta daha az et, daha fazla bitki bazlı yemek yemek akımının ardından Çin'de baş gösteren bu talepten faydalanmayı umuyorlar.
Çin'de aynı zamanda 2018 yılında Afrika domuz ateşi hastalığının ülkedeki domuz sürüsünün yarısının ölümüne yol açmasının ardından et, özellikle de domuz arzında sıkıntı yaşanıyor.
Bir Beyond Meat sözcüsü yapılan açıklamada, "Asya'yı uzun dönem büyüme için stratejik olarak kilit bir bölge olarak görüyoruz ve Beyond Meat'in amacı 2020 sonunda yerel olarak Asya'da üretime geçebilmek" dedi.
Şirketin ürünleri Singapur, Güney Kore, Tayland, Vietnam ve Filipinler de dahil olmak üzere Asya'daki pek çok ülkede satışa girmiş durumda.
Ancak bu tür şirketler bitki bazlı ürünlerini Çin'de pazarlamakta zorluk çekiyor.
Çin Pazar Araştırma Grubu'ndan Shaun Rein bunun nedenini şöyle açıklıyor:
"Daha sağlıklı, et olmayan proteinlere yönelik talep Çin'de ABD'de olduğu kadar yüksek değil çünkü Çinliler halihazırda günlük besin düzenlerinde Amerikalılardan daha fazla sebze yiyorlar. Çinliler yine de nadiren vejetaryen olduklarını söylüyor."
</doc>
<doc docid='bbc_haberler-dunya-52527204' lang='tur' type='mono' source_url='https://www.bbc.co.uk/turkce/haberler-dunya-52527204' term='COVID'>
Merkez Bankaları neden para basıyor?
Geçen hafta para politikası açısından oldukça yoğun bir haftaydı. Çarşamba günkü ABD Merkez Bankası (Fed) toplantısının ardından Başkan Jerome Powell'ın çizdiği tablo oldukça karamsardı. Powell ilk defa bu krizi 1930'ların Büyük Buhran'ı ile karşılaştırdı. İlk çeyrekte yüzde 4.8 küçülen ABD ekonomisinde esas darbenin ikinci çeyrekte geleceğini not etti.
Geçen hafta para politikası açısından oldukça yoğun bir haftaydı. Çarşamba günkü ABD Merkez Bankası (Fed) toplantısının ardından Başkan Jerome Powell'ın çizdiği tablo oldukça karamsardı. Powell ilk defa bu krizi 1930'ların Büyük Buhran'ı ile karşılaştırdı. İlk çeyrekte yüzde 4.8 küçülen ABD ekonomisinde esas darbenin ikinci çeyrekte geleceğini not etti.
Fed'den bir gün sonra toplanan Avrupa Merkez Bankası (ECB) de benzer mesajlar verdi. Başkan Christine Lagarde savaş sonrası dönemde "benzeri görülmemiş" bir daralma yaşandığına işaret ederken en kötü senaryoda ikinci çeyrek daralmasının yüzde 15'i bulabileceğine dikkat çekti.
ECB bankalara negatif faizle borç vermeye başlayacak. Bu şekilde, üzerine faiz ödeyerek bankalara fonlama sağlanıp kredi akışını sürdürmek hedefleniyor.
İki büyük merkez bankasının da aynı anda böylesine karamsar bir tablo sunması,  krize ilişkin öncü verilerin nihayet toplanmaya başlanıp olayın ekonomik boyutlarının biraz daha şekillenmesi ile ilgili.  Görülen o ki hasar çok büyük.  Salgının daha ne kadar süreceğine dair kimse net bir fikir sahibi olmadığından bir çeyrekten öteye tahmin bile yapılamıyor. Ancak mevcut hasarın kalıcı olmasını engellemek için çaba sarfediliyor.
Peki bu nasıl olacak? Merkez bankalarının elinde tek bir araç var. O da para arzı. Dolayısı ile kriz durumunda yapabildikleri para arzını artırıp borçlanmayı kolaylaştırmak ve likidite akışını hızlandırmak.
Bu şekilde kriz nedeni ile üretemeyen, gelir akışı sekteye uğrayan kesimlerin daha rahat kredi bulup borçlarını ödeyebilmesi, iflasa sürüklenmemesi hedefleniyor.
Bu nedenle, krizin başından beri merkez bankalarının piyasadan tahvil satın almak sureti ile bilançolarını genişletip para arzını hızla artırdıklarını görüyoruz.
COVID-19 zengin fakir dinlemeden tüm dünyayı aynı anda vuran bir salgın. Malesef bizim gibi gelişmekte olan ülkelerin işi çok daha zor. Çünkü elimizdeki politika araçları daha kısıtlı ve daha riskli.  Bu nedenle eldeki kaynakları çok iyi değerlendirip krizden en az maliyetle çıkmamıza imkan tanıyacak çözümlere odaklanmamız çok önemli.
Yapmış olduğumuz çalışma salgını en çabuk kontrol altına alan (ve dolayısı ile ekonomik maliyeti en düşük olan) uygulamanın "tam karantina" dediğimiz, en gerekli sektörler dışında tüm sektörlerin bir ay kadar kapalı tutulduğu senaryo olduğunu gösteriyor.
Ülkeler ne kadar hızlı bir şekilde tam karantinaya geçerlerse salgın o kadar hızlı son bulduğu için normalleşme başlıyor ve ekonomi toparlanmaya başlıyor.
Dünyada salgınla mücadele örneklerine baktığımızda kimi ülkelerde kısmi karantina uygulandığını, kimilerinde ise kısmi karantina ile salgın kontrol altına alınamayınca tam karantinaya geçildiğini görüyoruz.  Türkiye'deki uygulama ise 20 yaş altı ve 65 yaş üstü için tam karantina şeklinde. Bu grup  nüfusun yaklaşık yüzde 40'ında karşılık geliyor.  Toplumun diğer kesimlerde hafta arası kısmi, hafta sonları tam karantina uygulanıyor.  Araştırmamız, tam karantinaya ne kadar yaklaşıp izolasyonu ne kadar artırabilirsek karantina süresi ve ekonomik maliyetin o kadar  kısaldığını gösteriyor.
Tam karantina uygulamasının maliyetini GSYH cinsinden yaklaşık yüzde 4.5 olarak hesapladık. Bu maliyetin ekonomik büyümeye etkisi ise bir önceki çeyreğe göre yaklaşık yüzde 12'lik bir daralma şeklinde.  Dolayısı ile elde ettiğimiz rakamlar Powell ve Lagarde tarafından teleffuz edilmeye başlanan ciddi daralma beklentileri ile tutarlı.
Krizin faturası ülkeler arasında benzerlik gösterince alınan önlemler de benzerlik gösteriyor. 31 mart sonrası dönemde TCMB'nin de tahvil alımlarını ciddi şekilde hızlandırarak bilanço genişlemesine gittiğini görüyoruz.
Ancak bu noktada iki konuya dikkat çekmek gerekiyor:
Son olarak şunun altını çizelim: Hepimiz karantina uygulamalarının biran önce bitip normal hayatımıza dönmeyi umuyoruz. Ancak virüse karşı etkili bir ilaç ya da aşı geliştirilmeden erken rehavet ikinci bir dalga getirebilir. Bu tehlikeyi göz önünde bulundurup, iki aya yakın bir süredir yaptığımız fedakarlıkların boşa gitmemesi adına enfeksiyon sayıları azalsa da normalleşme dönemini ağırdan alıp temkinli davranmamız gerekiyor.
</doc>
<doc docid='bbc_haberler-dunya-51796669' lang='tur' type='mono' source_url='https://www.bbc.co.uk/turkce/haberler-dunya-51796669' term='COVID'>
Koronavirüs (Covid-19): Portekiz Cumhurbaşkanı virüs nedeniyle iki hafta boyunca tüm resmi programlarını iptal etti
Portekiz Cumhurbaşkanı Marcelo Rebelo de Sousa, koronavirüse karşı alınan önlemler kapsamında iki hafta boyunca tüm resmi programlarını iptal etti.
Portekiz Cumhurbaşkanı Marcelo Rebelo de Sousa, koronavirüse karşı alınan önlemler kapsamında iki hafta boyunca tüm resmi programlarını iptal etti.
Marcelo Rebelo de Sousa bu kararı, Salı günü Cumhurbaşkanlığı Sarayı'nı ziyaret eden çocukların okul arkadaşlarından birinin hastaneye kaldırılması üzerine aldı.
Çocukta koronavirüs görülmediği açıklandı.
Marcelo Rebelo de Sousa'da da koronavirüs görüldüğüne dair bir işaret olmadığı ancak Portekiz liderinin önümüzdeki günlerde kalabalık gruplarla programları olduğu için önlem olarak iki hafta evinde kalma kararı aldığı duyuruldu.
Avrupa Komisyonu'nun sağlıktan sorumlu üyesi Stella Kyriakides, İtalya'da koronavirüs sonucu hayatını kaybedenlerin sayısının bir günde 233'ten 366'ya çıkması üzerine Avrupa Birliği çapında dayanışma çağrısı yapmıştı.
Koronavirüs: İtalya'da 16 milyon kişi karantinada, ölü sayısı 24 saatte 133 arttı
Fransa'da 1000'den fazla kişinin katıldığı tüm etkinlikler ikinci bir emre kadar yasaklandı.
Ülkede şu ana kadar virus sonucu hayatını kaybedenlerin sayısı 19.
Fransa'da Ulusal Meclisi'nin iki üyesinde daha koronavirüs görüldüğü duyuruldu. Virüs görülen milletvekillerinin adları ise açıklanmadı.
İngiltere'de ise koronavirüs sonucu yaşamını yitirenlerin sayısı Pazar günü üçe yükseldi. Ülkede koronavirüs vakalarının sayısı Pazar günü bugüne kadar bir günde görülen en büyük artışla 209'dan 278'e çıktı.
ABD'de son olarak Oregon eyaletinde koronavirüs nedeniyle 60 gün boyunca olağanüstü hal ilan edildi. Eyalette şu ana kadar 14 kişide virus görüldü.
Oregon'a komşu eyaletlerden Washington'ın valise Jay Inslee ise virüsün yayılmasını önlemek için zorunlu bazı önlemler almayı değerlendirdiklerini söyledi. Eyalette gündemdeki öneriler arasında tüm etkinliklerin iptal edilmesi, iş yerlerinde çalışanların masaları arasında daha fazla mesafe olması ve el sıkışmaktan kaçınma çağrısı yapılması da  da var.
ABD Başkanı Donald Trump ise federal hükümetin koronavirüse karşı alınan önlemleri mükemmel şekilde koordine ettiğini söyledi ve "medyanın yönetimini kötü göstermeye çalıştığını" iddia etti.
Trump ülkede birçok çevre tarafından koronavirüs konusunda halkı yanlış yönlendirmekle suçlanıyor.
ABD'de şu ana kadar koronavirüs sonucu ölenlerin sayısı 19.
Suudi Arabistan'da koronavirüs nedeniyle ikinci bir emre kadar tüm ilk ve orta dereceli okullarla üniversitelerde eğitime ara verildi.
Ülkede temel hizmet verenler hariç, tüm iş yerleri de halen kapalı.
Suudi Arabistan'ın doğusundaki Katif kenti karantina altına alındı, şehre girişler ve çıkışlar yasaklandı.
Katif'te koronavirüs görülenlerin kısa süre önce İran'ı ziyaret ettikleri ya da İran'ı ziyeret edenlerle temas kurdukları bildiriliyor.
İran Hava Yolları, Avrupa ülkelerine seferlerini askıya aldı. Bazı Avrupa ülkeleri de daha önce İran Hava Yolları'nın seferlerini durdurmuştu. İran'da resmi verilere göre koronavirüs sonucu ölenlerin sayısı en az 194.
Güney Kore'de koronavirüsten en fazla etkilenen kent olan Daegu'nun belediye başkanı, salgının yavaşladığına dair işaretler olduğunu söyledi.
Daegu'da üst üste üçüncü gün, teyit edilen vaka sayıları azaldı.
Güney Kore'de son 24 saatte testler pozitif çıkanların sayısının 248 olduğu açıklandı.
Koronavirüs nedeniyle sınırlarını kapatan North Korea ise aralarında bazı diplomatların da bulunduğu 60 yabancıyı Rusya'nın doğusundaki Vladivostok kentine gönderdi. Bu kişiler daha önce ülkede karantinaya alınmıştı.
Öte yandan Sağlık Bakanı Fahrettin Koca Twitter hesabında Birleşmiş Milletler'e bağlı Dünya Sağlık Örgütü'nün (WHO) Pazar akşamı itibarıyla Covid-19 hastalığına yol açan koronavirüsle ilgili son güncel verilerini paylaştı.
Koca, koronavirüs için alınan tedbirler kapsamında, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söyledi.
</doc>
<doc docid='bbc_haberler-turkiye-51630131' lang='tur' type='mono' source_url='https://www.bbc.co.uk/turkce/haberler-turkiye-51630131' term='COVID'>
Koronavirüs (Covid-19) nedeniyle İtalya'da Juventus-Inter dahil 5 Serie A maçı seyircisiz oynanacak
Avrupa'da koronavirüsten en çok etkilenen ülke olan İtalya'da virüs sonucu ölenlerin sayısı 10'a, tespit edilen vaka sayısı 322'ye yükseldi. Çoğunluğu Avrupa'da olmak üzere birçok ülke, İtalya'nın virüsten etkilenen bölgeleri için seyahat uyarıları yapmaya başladı. Koronavirüs nedeniyle İtalya'da bu hafta sonu Juventus-Inter dahil 5 Serie A maçı seyircisiz oynanacak.
Avrupa'da koronavirüsten en çok etkilenen ülke olan İtalya'da virüs sonucu ölenlerin sayısı 10'a, tespit edilen vaka sayısı 322'ye yükseldi. Çoğunluğu Avrupa'da olmak üzere birçok ülke, İtalya'nın virüsten etkilenen bölgeleri için seyahat uyarıları yapmaya başladı. Koronavirüs nedeniyle İtalya'da bu hafta sonu Juventus-Inter dahil 5 Serie A maçı seyircisiz oynanacak.
Hükümetin seyircisiz oynanmasına onay verdiği diğer karşılaşmalar Udinese-Fiorentina, Milan-Genoa, Parma-SPAL, Sassuolo-Brescia ve Juventus-Inter maçları.
Bu karşılaşmalardan Udinese-Fiorentina Cumartesi, diğer maçlar ise Pazar günü oynanacak.
İtalya Birinci Ligi Serie A'da geçen hafta Inter-Sampdoria, Atalanta-Sassuolo, Verona-Cagliari ve Torino-Parma maçları ise koronavirüs nedeniyle ertelenmişti.
Ülkede koronavirüs sonucu hayatını kaybeden son üç kişinin, Lombardia bölgesinde yaşadıkları ve yaşlarının 80'inin üzerinde olduğu açıklandı.
Öte yandan, İtalya'da koronavirüs vakaları arttıkça bu ülkeye yönelik önlem alan ülkelerin sayısı da artıyor.
İtalyan basınındaki haberlere göre aralarında, Fransa, İngiltere, Bosna, Hırvatistan, Makedonya, Karadağ, İrlanda, Sırbistan, İspanya, İsrail ve Türkmenistan'ın da bulunduğu ülkeler İtalya'ya okul gezilerini iptal etmek, vatandaşlarına seyahat uyarısı yapmak ya da İtalya'da virüsten etkilenen bölgelerden gelenleri karantinaya almak gibi önlemlere başvurdu.
İtalya'ya komşu ülkeler Avusturya, Fransa, Slovenya, İsviçre ile Hırvatistan ve Almanya'nın sağlık bakanlarının, bugün Roma'da İtalya sağlık ve dışişleri bakanları ve AB Sağlık Komiseri ile bir toplantı yapması planlanıyor.
Koronavirüsün ülkede yayılması ve alınan tedbirler, merkezi hükümetle bölge yönetimleri arasında atışmaya da sebep oldu.
İtalya Başbakanı Giuseppe Conte, ülkede sağlık sisteminin bölgesel yönetimlerin yetki alanında olduğunu vurgulayarak, Lombardiya'da bir hastanede gerekli protokollerin uygulanmaması nedeniyle bu bölgenin virüsün merkezi haline geldiğini söyledi.
Conte, bölgelerle merkezi yönetim arasında koordinasyon sağlanamazsa bölge yöneticilerinin yetkilerini daraltmayı, yetkileri merkezde toplamayı düşünebileceklerini söyledi.
Ana muhalefetteki aşırı sağcı Lig Partisi'nden Lombardiya Bölge Başkanı Attilio Fontana ise Conte'ye tepki gösterdi ve bu sözleri "kabul edilemez" diye niteledi. Haydi İtalya partisinden Piemonte Bölge Başkanı Alberto Cirio da Başbakan'ın sözlerini "münasebetsiz ve muğlak" diyerek eleştirdi.
Lig Partisi lideri Matteo Salvini de, Başbakan Conte'yi "merkezi hükümetin sorumluluğunu başkalarına atmaya çalışmakla" suçladı.
Başbakan Conte daha önce de krizle ilgili muhalefet de dahil tüm partilerle görüştüğünü, sadece Salvini'nin kendisine yanıt vermediğini ve telefonlarına çıkmadığını söylemişti.
</doc>
<doc docid='bbc_haberler-dunya-51887343' lang='tur' type='mono' source_url='https://www.bbc.co.uk/turkce/haberler-dunya-51887343' term='COVID'>
Koronavirüs neden hızlı yayıldı? Hangi önlemler işe yaradı?
İtalya'da COVID-19 salgınından en fazla etkilenen Lombardiya bölgesindeki bir anesteziyoloji uzmanı olan Dr. Maurizio Cecconi, bugün tüm dünyayı şu sözlerle uyardı:
İtalya'da COVID-19 salgınından en fazla etkilenen Lombardiya bölgesindeki bir anesteziyoloji uzmanı olan Dr. Maurizio Cecconi, bugün tüm dünyayı şu sözlerle uyardı:
"İlk yoğun bakım vakamız 20 Şubat'da atipik zatürre ile başvuran 30 yaşlarında herhangi bir seyahat hikayesi olmayan bir erkekti. Bunun ardından sadece 24 saat içinde test edilen 36 kişi daha pozitif sonuç aldı. İlerleyen günlerde yoğun bakım ihtiyacı olan vaka sayısı birden katlanarak ilerledi.
"Şu an bölgede 4 bini aşkın yoğun bakım ihtiyacı olan vaka varken bizim yatak kapasitemiz sadece 700-800 civarında. Üstelik bu yataklar normal zamanda neredeyse dolu. Şu anda ihtiyacı olan herkese yoğun bakım yatağı vermeye çalışıyoruz ancak ek yardım olmazsa, gelecek hastalarla birlikte yakın zamanda dizlerimizin üstüne çökeceğiz. Sakın bu salgını küçümsemeyin. Bu grip değil. Bu ciddi. Hazır olun!"
Çin'in Vuhan kentinde Ocak ayında başlayan yeni koronavirüs (SARS-CoV-2) kaynaklı salgın, 13 Mart tarihi itibariyle Türkiye'nin de içinde bulunduğu 123 ülkeye yayılmış durumda. Çin'den sonra en sert bicimde etkilenen İtalya'da 13 Mart itibari ile toplamda 17 bin 660 COVID-19 hastası bulunurken, 1.266 kişi hayatını kaybetmiş bulunuyor.
Türkiye şu an tespit edilen beş vaka ile nadir (sporadik) vakaların olduğu ülkeler kategorisinde. Bu aşamada tanı konulan kişilerin çoğunun yurtdışı seyahat öyküsü veya tanı almış kişiyle teması bulunuyor ve virüsü nereden edindikleri kolay tespit edilebiliyor.
Ülkelerin gelmesinden endişe duyulan son aşama ise seyahat geçmişi veya başka hasta ile teması bulunmayan vakaların toplumda yaygın bir şekilde görülmeye başlaması.
Dünyadaki veriler özellikle Güney Kore, İran, İtalya başta olmak Avrupa ve Amerika'da toplum içerisinde uzun süredir süregiden ve seyahat bağlantısı olmayan salgınlar olduğunu gösteriyor.
Bu aslında koronavirüsün çok hızlı yayıldığını, seyahat kısıtlamalarının ve havalimanı taramalarının başka ülkelere bulaşmasını bir nebze azaltsa da salgını durdurmakta yetersiz kaldığını gösteriyor.
Hızlı yayılmasının en büyük nedeni: Hafif belirtiler
Koronavirüsün bu kadar efektif ve hızlı yayılmasının en önemli sebeplerinden birisi çoğu bulaşıcı hastanın bu enfeksiyonu hafif geçirmesi.
Başta öksürük, yüksek ateş olmak üzere gribe benzer belirti gösteren bireyler, hastalığı zatürre olmadan ayakta atlatabiliyor.
Geniş bir salgına karşı hazırlıklı olma gerekliliğinin en büyük sebeplerinden birisi ise hastalığın seyrinin genç hastalarda dahi çok ciddi seyredebilmesi.
Hastaların 5'te 1inin hastanede tedavi görmeye ve 10'da 1inin de yoğun bakıma ihtiyaç duyması. Mesela İtalya'da şu anda 13 bin yoğun bakıma ihtiyaç duyan hasta olmasına rağmen yoğun bakım kapasitesi bunu kaldıracak durumda değil. İtalya'nın en zengin bölgelerinden biri olan Lombardiya'da yaşananları göz önüne alırsak, bu durum iyi bir ekonomisi ve sağlık sistemi olan ülkelerin dahi salgının hızla yayılması ve yoğun bakım ihtiyacının bir anda artması durumunda ayni zorluklarla karşılaşabileceğini gösteriyor.
13 Mart'ta, Dünya Sağlık Örgütü pandeminin yeni merkezinin Avrupa olduğunu duyurdu. Şu an Avrupa'da dünyanın geri kalanından (Çin hariç) daha fazla vaka ve ölüm bildirilmiş durumda. Çoğu Avrupa ülkesi artık toplum içerisinde salgın olduğunu kabul ederek, seyahat hikayesi olmaksızın, gribal enfeksiyon ve zatürre ile hastaneye gelen hastaların hepsini test etmeye başladı.
Çoğu ülke ise, İtalya'daki durumla karsı karsıya kalma ihtimaline karşın, sağlık sistemi, yoğun bakım ve test kapasitesini hızlı bir şekilde arttırmaya başladı.
Şimdiye kadar olan veriler bir hasta tanı aldığında ülkede daha birçok vakanın olması ihtimalini gösteriyor ve dünyadaki yayılıma bakıldığında her ülkede, ülke içerisinde devam eden salgının olma ihtimali oldukça kuvvetli.
Tanı alan vaka sayısı ise belli bir ölçüde, ülkelerin ne kadar test yaptığı ile doğru orantılı. Mesela milyonda 4 bin 99 kişiyi test eden Güney Kore ve milyonda 1.005 kişiyi test eden İtalya birçok vakayı bulmayı başarmış durumda.
Bu da alınabilecek en önemli halk sağlığı tedbirlerinden birisi çünkü ne kadar çok test yapılır ve ne kadar çok vaka tespit edilirse, vakaların temaslarına karantina uygulanarak, salgının yayılımını önlemek de o ölçüde mümkün olur.
13 Mart tarihli Dünya Sağlık Örgütü basın açıklamasında Genel Direktör Dr. Tedros Adhanom Ghebreyesus şu ifadeleri kullandı:
"Nerede olduğunu bilmediğiniz bir virüsle savaşamazsınız. COVID-19 yayılım zincirini kırmak için tespit edin, izole edin, test edin ve tedavi edin. Bulduğumuz ve tedavi ettiğimiz her vaka hastalığın yayılımını kısıtlayacak."
Aktif test, tanı ve temas izleme dışında, Çin'de ve İtalya'da şehirleri kapatmaya kadar giden önlemler alınırken, Güney Kore gibi ülkeler bu riski çok fazla test yaparak, vaka teması ve belirtileri olan insanları izole ederek ve sosyal mesafe koyma önlemlerini halka açıkça anlatarak önlemiş oldu. Güney Kore'nin demokratik ve katılımcı yanıtı çok kısa süre içerisinde yeni vaka sayılarının düşüşe geçmesini sağladı.
Bu süreçte Güney Kore doğrulanmış vakaların temas takibini çok başarılı bir şekilde gerçekleştirirken, halkı da sürekli olarak yapılan test sayısı, doğrulanmış vaka sayısı, kaç kişinin hastanede olduğu ve taburcu edildiği hakkında şeffaf bir şekilde bilgilendirdi.
İran ve ABD örnekleri
Güney Kore'nin bu çabalarının yanında, komşu ülkemiz olan İran yetersiz test kapasitesi ve eksik önlemlerin ne kadar ölümcül sonuçlara yol açabileceğini gösterdi. Salgının ölümlerle başlamış olması o zamana kadar ülke içerisinde yüzler hatta belki de binlerce insanın enfekte olduğuna bir işaret. Bakanlığın salgını yeterince ciddiye almaması ve ardından vatandaşlara karşı şeffaf bilgi paylaşımında bulunmaması da gidişata yardımcı olmadı.
Buna benzer olarak, Türkiye'nin aldığı tedbirlerin benzerini almasına rağmen yaygın bir salgınla karşı karşıya olan Amerika Birleşik Devletleri var. Amerika'nın salgına yanıt vermesinin önündeki en büyük engel ise test kapasitesinin yetersiz olması ve bunun yanında halkın yeterince bilgilendirilmemesiydi.
Avrupa'ya baktığımızda ise çoğu ülkenin Çin'den gelen uçakları salgının başladığı ilk andan itibaren durdurması, riskli ülkelerden gelenleri karantinaya almaları ve şüpheli hastaları test etmelerine rağmen İtalya öncülüğünde toplum içerisinde yaygın bir salgın olduğunu görüyoruz. Bu süreç gösteriyor ki her ne kadar gerekli tedbirler alınsa da bu virüs hızlı yayılıyor ve birçok hastada ağır hastalığa yol açtığından ötürü sağlık sistemlerini felç edebiliyor.
Dünya Sağlık Örgütünün salgın durumunu sınıflandırmasının amacı ülkelerin bulundukları aşamanın farkında olup ona yönelik önlemler almaları. Türkiye'nin bulunduğu aşamada hedeflenen ise bulaşmayı önlemek ve virüsün ileri yayılımını engellemek. Bu doğrultuda yapılması gerekenler arasında sağlık sistemini geniş çaplı bir salgına hazır hale getirmek, test ve tanı kapasitesini yükseltmek, yeni ortaya çıkan vakalarla temas etmiş kişileri tespit etmek ve aktif sürveyans sistemleri oluşturmak var.
İngiltere'de yapılan 'BBC Pandemic' çalışması, salgının ana sürükleyicisi olan 20-50 yaş arasındaki bireylerde etkileşimin en fazla işte ve ev dışında olduğunu gösterdi.
Bu sebeple çalışanlara izin almada kolaylıklar sağlanması, iş yerleri ile alakalı önlemlerin alınması ve ev dışındaki etkileşimin minimize edilmesi de büyük önem taşıyor.
Dünya çapındaki bu örnekler, çok önemli bir detayın daha önemini hatırlatıyor bize; şeffaflık. Toplumun yaşamını ilgilendiren bir konuda bu sürece tam katılımı için süreçten haberdar edilmesi ve önerilen tedbirlerin toplum tarafından kabul edilmesi için de karşılıklı bir güven sağlanması salgının yönetiminde azımsanmayacak öneme sahip.
* Dr. Müge Çevik,  İngiltere St Andrews Üniversitesi'nde enfeksiyon hastalıkları ve viroloji alanında araştırmacı doktor.
** Stj. Dr. Ali İhsan Nergiz, İstanbul Üniversitesi-Cerrahpaşa, Cerrahpaşa Tıp Fakültesi.
</doc>
<doc docid='bbc_haberler-dunya-52307819' lang='tur' type='mono' source_url='https://www.bbc.co.uk/turkce/haberler-dunya-52307819' term='COVID'>
Koronavirüs: Covid-19 hastalarının yoğun bakım tedavisi ve iyileşme süreci nasıl işliyor?
Covid-19 nedeniyle dünya çapında normalden çok daha fazla hasta yoğun bakım tedavisine ihtiyaç duyuyor.
Covid-19 nedeniyle dünya çapında normalden çok daha fazla hasta yoğun bakım tedavisine ihtiyaç duyuyor.
Hastanelerin yoğun bakım ünitelerinde, hastaların nefes alması ve diğer temel fonksiyonlarını yürütmesine yardımcı olan ve vücuda ilaç pompalayan gelişmiş makineler aracılığıyla yaşam savaşı veriliyor.
Koronavirüse karşı henüz kanıtlanmış bir tedavi yöntemi bulunmadığı için tedavinin temelini, hastaların bağışıklık sistemleri virüsle savaşırken, ciğerlerine yeterli oksijen verilmesi oluşturuyor.
Ancak uzmanlar bunun, tedavi sürecinin sadece başlangıcı olduğunu kaydediyor.
Yoğun bakım tedavisine olumlu yanıt veren ve taburcu olan bir hastanın iyileşme süreci karmaşık ve uzun. Psikolojik etkileri ise derin olabiliyor.
Yoğun bakım ünitesindeki uzun bir tedavi sürecinden sonra hastaların yürümeyi hatta nefes almayı yeniden öğrenmesi için fizyoterapiye ihtiyaç duyması sık görülen bir durum.
Psikoz geçirmiş ve travma sonrası stres bozukluğu yaşıyor olabilirler.
Ne kadar uzun süre tedavi görürlerse, yeniden kendileri olduklarını hissetmeleri o kadar uzun zaman alabilir.
İngiltere'deki Royal Gwent Hastanesi'nden yoğun bakım danışmanı Doktor David Hepburn, "Yoğun bakım hayatınızı değiştiren bir tecrübedir. İyileşme gösterseniz bile çok fazla şeye mal olacaktır" diyor.
"Hastalarımız uyandığında, o kadar zayıf oluyorlar ki yardım almadan oturamıyorlar. Pek çoğu kolunu bile kaldıramayacak kadar zayıf oluyor."
Eğer tedavi süreci entübe olmalarını ve hortumla beslenmelerini gerektirirse, konuşma ve yutkunma sorunları yaşayabilirler.
Doktor Hepburn, "Bazıları travma sonrası stres bozukluğu, vücut şekliyle ilgili ya da bilişsel sorunlar yaşayabiliyor" diyor.
"Zamanla durumları daha iyiye gidiyor. Ancak bu bir yılı alabiliyor ve bunu sağlamak için bir fizyoterapist, konuşma terapisti, psikolog ve bakıcı gibi kişileri kapsayan geniş bir desteğe ihtiyaç duyabiliyorlar" diyor.
Doktor Hepburn, yoğun bakım ünitesinde geçirilen zamanın, uzun vadede bakılması gereken sağlık durumlarının sadece görünen yüzü olabildiğini kaydediyorlar.
"Solunum cihazındaki birkaç hafta tüm süreçte sadece bir dipnot."
Yoğun bakım psikozu ve deliryum da oldukça yaygın ve yoğun bakım hastalarının yüzde 25 ila 33'ünü etkilediği tahmin ediliyor.
İngiliz gazeteci David Aaronovitch, 2011 yılında zatürre nedeniyle gördüğü tedavi sırasında kendisine sakinleştirici verilmesinin ardından yoğun bakım ünitesinde gözlerini açtığı deneyimini BBC'ye anlattı.
"Açıkça konuşmak gerekirse, giderek daha fazla delirdim. İşitsel sanrılar yaşıyordum. Sohbetlere kulak misafiri olabildiğimi zannediyordum ama tabii ki böyle bir şey aslında yoktu."
"Başıma aslında gelmemiş şeylerin geldiğini sanıyordum. Zaman içerisinde, hastane çalışanlarının beni zombiye dönüştürdüğüne inanmaya başladım. En sonunda da beni yemeye karar verdiklerini düşünüyordum."
Aaronovitch, "Orada geçirdiğim 3-4 gün, hayatımın en dehşet verici zamanıydı" diyor.
Daha sonra çok sayıda insanın benzer tecrübelerden geçtiğini öğrendim. Bu olgu 1960'lı yıllarda yoğun bakım hastalarında tanımlandı.
Araştırmacıların bu durum için bir dizi açıklaması var, hastalığın kendisinden tutun da beyindeki oksijen eksikliği, uyutmak ve rahatlatmak için verilen ilaçlar ve hatta ilaçların kesilmesi nedeniyle baş gösteren uykusuzluk.
Ancak Aaronovitch, yoğun bakım psikozu hakkında çok az konuşulduğunu çünkü hastaların aklını kaçırmış damgası yemekten korktuklarını söylüyor.
Sağlık çalışanları ne kadar sakin ve iyi yetişmiş olursa olsunlar, yoğun bakım üniteleri stresli yerler.
Yoğun Bakım Tıbbı Profesörü Hugh Montgomery, "İşkencede kullanılabilecek şeyleri düşünün, bunların çoğunu yoğun bakımda tecrübe edersiniz" diyor.
Guardian gazetesine yaptığı açıklamada, hastaların çıplak ve savunmasız olduklarını anlattı. Gelişigüzel zamanlarda alarm sesleri duyduklarını, geceleri uykularının tıbbi prosedürler ve ilaç takviyesi için bölündüğünü ve rahatsızlık ile oryantasyon bozukluğu yaşadıklarını anlattı.
Zaman zaman kafaları karışık, korku dolu ya da tehdit altında hissedebiliyorlar.
Bu nedenle yoğun bakım ünitesinden çıktıktan sonra eve döndüklerinde hastalar ve hatta ailelerinin travma sonrası stres bozukluğu yaşamaları şaşırtıcı değil.
Uyumakta zorluk çekebiliyorlar ya da yoğun bakım ünitesinde geçirdikleri zamanı hatırlamayabiliyorlar.
İngiliz Ulusal Sağlık Hizmetleri hastaların iyileşirken tecrübelerini anlamlandırabilmesi için ailelere bir yoğun bakım günlüğü tutmalarını öneriyor.
Vücudun temel fonksiyonlarının makineler tarafından yerine getirilmesi, vücudun yeniden çalışabilmesi için uzun bir zaman geçeceği ve hastaların kaslarının zayıflamış olabileceği anlamına geliyor.
ABD'deki Johns Hopkins Üniversitesi'nde yapılan bir çalışma, hastaların yoğun bakımdaki her gün için takip eden iki yılda kas gücünün yüzde 3 ila 11'ini kaybettiğini ortaya koydu.
Pek çok Covid-19 hastası için, akciğerlerinin yerini otomatik olarak alan bir solunum cihazına bağlanmaları normale dönmelerinin daha da uzun süreceği anlamına geliyor.
Solunum cihazı kendi kendilerine yapamadıklarında hastaların akciğerlerine oksijen doldurmalarına ve ciğerlerinden karbondiyoksit çıkarmalarına yardımcı oluyor.
İşe yaraması için ağır sakinleştirici altındayken ağız ya da burunlarından içeriye bir tüp bağlanması gerekiyor.
Bazıları soluk borularına bir tüp yerleştirilmesi için ameliyat ediliyor ve bu tedavi sürecini daha da karmaşık hale getirebiliyor.
İngiltere, Galler ve Kuzey İrlanda'da yapılan bir araştırmanın sonucunda hazırlanan 4 Nisan tarihli rapora göre, hastalar yoğun bakım ünitesinde genellikle 4 ya da 5 gün geçiriyor.
Verileri paylaşılan 2.249 hastalardan sadece yüzde 15'i yoğun bakımdan çıkarılabildi.
Benzer bir oranda hasta, hayatını kaybetti. Çoğunluğunun, yani yaklaşık 1.600 kişinin ise durumu kritik olmaya devam ediyor.
Ancak istatistiklere bakarken dikkatli olmak gerekiyor. Yoğun bakımdan çıkma ve hayatta kalma oranları ülkelere göre değişiyor.
İngiltere'de hazırlanan bir rapor, "gelişmiş solunum desteği" alan Covid-19 hastalarının yüzde 67'sinin hayatını kaybettiğini ortaya koydu. Çin'de solunum cihazına bağlanan hastaların sadece yüzde 14'ünün hayatta kaldığı belirtiliyor.
61 yaşındaki Hylton Murray-Phillipson, Covid-19 belirtileri göstermesinin ardından kötüleştiğinde bir solunum cihazına bağlandı.
Aynı zamanda bir tüp aracılığıyla besleniyordu ve vücut ağırlığının yüzde 15'ini kaybetti. Hastaneden ayrıldıktan sonra yürümeyi yeniden öğrenmesi gerekti.
Murray-Phillipson tedavi sürecini "adım adım" olarak özetliyor.
BBC'ye yaptığı açıklamada, "Bir sandalyede 3 saat dik oturabilmek harika hissettirdi" dedi.
Yaşamak için "ikinci bir şans" verilmesi nedeniyle minnettar olduğunu söylüyor ve daha önce olmasını normal karşıladığı şeylerin değerini bilmeyi öğrendiğini anlatıyor.
"Kuşların cıvıldaması, nergisler, mavi gökyüzü. Hastanedeyken, kızarmış ekmek ve marmelat hayalleri kuruyordum, varlığını normal gördüğünüz şeyleri" diyor.
"Zaman içerisinde sıvı gıda verilmeye başlandı, ve sonra, çok şükür pırasa ve patates çorbası!"
"Bütün hayatımı bunları yiyerek geçirebileceğimi hissettim!"
</doc>
<doc docid='bbc_haberler-dunya-52447257' lang='tur' type='mono' source_url='https://www.bbc.co.uk/turkce/haberler-dunya-52447257' term='COVID'>
Koronavirus: ABD'de sokağa çıkma kısıtlamalarına direnenlerin sayısı neden çok fazla?
Bugünlerde maskesiz toplanan yüzlerce insanın görüntüsü panik yaratıyor.
Bugünlerde maskesiz toplanan yüzlerce insanın görüntüsü panik yaratıyor.
Ancak Washington eyaletinde sokağa çıkma kısıtlamalarının protesto edildiği gösteride olan tam da buydu.
Organizatör Tyler Mills, ''İnanıyoruz ki eyalet valisi, işleri kapatıp insanlara evde kalmalarını emrederek anayasal yetkisinin ötesine geçti'' diyor.
Mart ortasında, Washington Valisi Jay Inslee dünyada tekrar eden pek çok sorun için acil durum ilanı yayımladı. Restoranlar kapandı, kalabalıkların toplanmaları yasaklandı.
Ancak protestocular bunun anayasaya aykırı olduğunu savunuyor.
Tyler Mills, ''Eyalet anayasası insanların barış içinde toplanma haklarının asla kısıtlanamayacağını söylüyor. Valinin açıkladığı koronavirüs acil durum önlemleriyle bu hak ihlal ediliyor'' diyor.
Kısıtlamalar eyaletten eyalete değişiyor ve yaklaşık 20 eyalette bu önlemler protesto ediliyor. Bu gösterilere bazen binlerce kişi katılıyor.
ABD'de Covid-19 ile bağlantılı ölümlerinin sayısı azalmadı, yine de kısıtlamaları kaldırma talebi sadece sokaklardan değil politikacılardan da geliyor.
Kuzey Dakota'dan Rick Becker, ''Başlangıçtan beri koronavirüsü saran histeri çok oransızdı" diyor.
Aynı zamanda bir doktor olan Becker, ''Siz 'Eğer bir hayatı bile kurtarıyorsa' argümanını kullanıyorsunuz, ben de 'Eğer saatte 50 kilometre yerine 20 kilometre ile araç kullanırsam, birini öldürmem mümkün olmayabilir' derim ve hayatımızın tüm yönlerine siz de böyle bakabilirsiniz. Ama bu ülkedeki yaşam tarzımız biter ve bu şekilde yaşayamayız.''
Komşu eyalet Güney Dakota'da, koronavirüsten ölenlerden biri de eyalet meclisi üyelerinden Bob Glazner'dı.
Glazner gibi Cumhuriyetçi Parti üyesi olan meslektaşı Jean Hunhoff, ''Çok ilgili, insanları dinleyen bir kişiydi ve inanç hayatında büyük bir rol oynuyordu. Meclis'te kesinlikle özlenecek'' diyor.
Hunhoff, kendisinin ve diğer meclis üyelerinin ABD ve Güney Dakota bayraklarını sallayarak nasıl Glanzer'in cenaze törenine katıldıklarını anlatıyor.
Güney Dakota eyaleti çapında uygulanan bir sokağa çıkma kısıtlaması yok. Ancak anma törenlerinde sosyal mesafe kuralları uygulandı
Güney Dakota gibi koronavirüs salgınını önlemek için eyalet çapında sokağa çıkma kısıtlaması uygulanmayan eyaletlerin yönetimleri eleştirildi.
Anketler Amerikalıların çoğunun virüsün yayılmasını durdurmak için alınan kararları desteklediğini gösteriyor.
Minnesota'dan yoğun bakım hemşiresi Mary Turner, kendisi ve arkadaşları risk alırken sokağa çıkma kısıtlamalarını protesto edenlere tepki gösteriyor:
''Bu protestolar çok heves kırıcı. Kimse maske takmıyor veya sosyal mesafeye uymuyor, fakat çok öfkeli olduklarını dile getiriyorlar. Bunun dünyanın herhangi bir yerinde sorun olup olmadığını bilmiyorum.''
Gösterilerde hükümetin müdahalesini kötüleyen pankartlar, katılanların kamu sağlığından daha büyük sorunlar olduğuna inandıklarını gösteriyor.
Harvard Üniversitesi hükümet ve sosyoloji yazarı ve profesörü Theda Skocpol, ''Hükümete duyulan şüphe Amerika'da derin bir gerginliğe yol açıyor. Bu gerginlik zaman zaman artıp azalıyor. Ve biz uzun süredir arttığı bir dönemdeyiz" diyor.
Profesör Skocpol'a göre protestocular ekonomik değil siyasi kaygılarla sokaklarda.
</doc>
<doc docid='bbc_haberler-dunya-52494999' lang='tur' type='mono' source_url='https://www.bbc.co.uk/turkce/haberler-dunya-52494999' term='COVID'>
Koronavirüs: İngiltere Başbakanı Johnson, 'Zirveyi geride bıraktık, kapsamlı plan haftaya açıklanacak' dedi
İngiltere Başbakanı Boris Johnson ülkesinin koronavirüs salgınında zirve noktasını geride bıraktığını söyledi. Johnson önümüzdeki hafta, okulların açılmasına ve ekonomik faaliyetlerin yeniden başlamasına yönelik kapsamlı bir planı kamuoyuna açıklayacağını duyurdu.
İngiltere Başbakanı Boris Johnson ülkesinin koronavirüs salgınında zirve noktasını geride bıraktığını söyledi. Johnson önümüzdeki hafta, okulların açılmasına ve ekonomik faaliyetlerin yeniden başlamasına yönelik kapsamlı bir planı kamuoyuna açıklayacağını duyurdu.
Koronavirüse yakalanıp iyileşmesi sonrası ilk kez Başbakanlık'taki günlük basın brifingini yöneten Johnson, "Hastalık yatay seyre geçti" dedi, açıklayacağı planın işe nasıl gidilebileceğine ve ofislerde çalışma ortamının nasıl daha güvenli olacağına yönelik ayrıntıları da içereceğini belirtti.
Hastalığı nedeniyle görevini bir süre yerine getiremediği için özür dileyen Johnson, "yokluğunda herkesin iyi iş çıkardığını" söyledi.
Ulusal Sağlık Hizmetleri (NHS) personeline de teşekkür eden Johnson, ülkede koronavirüsün neden olduğu Covid-19 hastalığı sonucu hayatını kaybedenlerin sayısının da 24 saatte 676 artarak 26 bin 711'e yükseldiğini açıkladı.
İngiltere'de dünden itibaren bakımevlerinde koronavirüsten hayatlarını kaybedenlerin sayıları da açıklanıyor.
'Önümüzde parlayan güneş ışığını görüyoruz'
Başbakan Johnson'ın ısrarla vurguladığı nokta ise sokağa çıkma kısıtlamaları gevşetilirken, "ikinci bir salgın riskinin kesinlikle alınmaması" gerektiği oldu.
Boris Johnson, "Zirve noktasını geride bıraktık. Sanki Alp Dağları'ndaki dev bir tüneli geride bırakmış gibiyiz. Ve şimdi önümüzde parlayan güneş ışığını görüyoruz. Bu noktada kontrolü kaybetmememiz, ikinci ve daha büyük bir dağla karşılaşmamamız hayati önem taşıyor" dedi.
'Maske takılması faydalı olur'
Johnson ayrıca sokağa çıkma kısıtlamalarının kalkmasının ardından da maske takılmasının faydalı olacağını belirterek, "İnsanlar böylece güvenle işe gidebilirler" diye konuştu.
İngiltere'de sokağa çıkma kısıtlamaları 23 Mart'ta açıklanmıştı.
Kısıtlamalar daha sonra 7 Mayıs'a kadar uzatılmıştı.
İngiltere halen dünyada koronavirüs vaka sayısında beşinci, virüsün neden olduğu Covid-19 hastalığı sonucu hayatını kaybedenlerin sayısında ise ABD ve İtalya'nın arkasında üçüncü sırada.
</doc>
<doc docid='bbc_haberler-dunya-52133084' lang='tur' type='mono' source_url='https://www.bbc.co.uk/turkce/haberler-dunya-52133084' term='COVID'>
Koronavirüs - İnternet güvenliği uzmanı sosyolog Casilli: COVID-19 salgını kitlesel gözetim ve veri toplama sistemlerini güçlendiriyor
Koronavirüs, Covid-19 salgınıyla mücadelede bazı ülkeler vatandaşlarının sağlık durumlarını takip edebilmek için dijital teknolojiye başvurdu.
Koronavirüs, Covid-19 salgınıyla mücadelede bazı ülkeler vatandaşlarının sağlık durumlarını takip edebilmek için dijital teknolojiye başvurdu.
Çin, Singapur, İsrail ve Güney Kore gibi ülkelerde bireylerin cep telefonlarına yüklenen izleme takip uygulamalarıyla koronavirüsün yayılması engellenmeye çalışıyor.
Avrupa ülkeleri de benzer yöntemleri gündemlerine almaya başladı.
Ama bu yöntemleri eleştirenler, gizlilik hakkının, bireysel veri koruma haklarının ihlali olarak görüyor.
Diğer yandan milyonlarca kişinin evlerine kurulan yazılımlarla uzaktan çalışmaya başlamaları da siber güvenlik açısından soru işaretleri doğuruyor.
İnternet gizliliği ve dijital istihdam konularında uzmanlaşan İtalyan-Fransız sosyolog Antonio Casilli, koronavirüsle değişen çalışma yöntemleri ve izleme takip sistemleriyle ilgi BBC Türkçe'nin sorularını yanıtladı.
Çin, Singapur, Güney Kore, İsrail gibi bazı ülkelerde koronavirüsün yayılmasını engellemek için bireyler cep telefonu uygulamaları veya farklı dijital araçlarla takibe alınıyor. Bu başarılı bir yöntem mi?
Hayır, kesinlikle başarılı bir yöntem değil. Ama tüm dünya genelinde uygulanan kitlesel gözetim politikalarıyla tutarlı bir yöntem. Çin, Güney Kore veya Singapur gibi ülkelerin her biri birbirinden farklı. Örneğin Çin'de koronavirüsle mücadelede başarı daha çok katı kuralların dayatıldığı karantina, sosyal mesafe ve tecrit uygulamalarıyla bağlantılı. Ve tabi enfeksiyon kapanların takibe alındığı cep telefonu uygulamaları ve sistemleri de var. Ama Çin'de bu tip gözetleme ve takip uygulamaları hali hazırda vardı.
Güney Kore'de de başarının asıl nedeni testlerin yaygın yapılması, Tayvan'dan da hükümet ve yetkililer tarafından kaliteli bilgi akışının sağlanmasından kaynaklanıyor.
Şimdi ise İtalya ve Fransa gibi ülkelerde koronavirüsle mücadelede, enfeksiyon kapanların belirlenmesi için kendi cep telefonu uygulamalarını başlatmak istiyor.
Bu tip yöntemler pandemiyle mücadelede değil, psikolojik caydırma politikalarında etkili olabilir. Dolayısıyla biyomedikal araçlardan çok disiplin sağlama açısından önemli olabilirler.
O zaman devletler, hükümetlerin kitlesel gözetleme sistemlerini uygulamak için bu tip krizlerden faydalandıklarını mı düşünüyorsunuz?
Evet, kesinlikle artık çok da gizli olmayan, kitlesel gözetim politikalarını uygulamaya çalışıyorlar. Aslında zaten bu tip yöntemler vardı. Hükümetlerin, siyasi partilerin, özel şirketlerin bu yöntemlere başvurduklarının farkına varmak için Edward Snowden veya Cambridge Analytica gibi krizleri beklememize gerek yok. Ama bu krizler hükümetler ve kuruluşlar tarafından gözetim yöntemlerini dayatmak için bir fırsat olarak görülüyor. Covid-19 salgını da bu krizlerden farklı değil.
Drone uçurmak, hayata müdahale eden cep telefonu uygulamalar dayatmak, bunlar demokrasiye tehdit oluşturuyor. Zira bu teknolojilerin üreticileri de genelde hükümetlere yakın şirketler oluyor.
Kitlesel gözetim sistemleri üreten şirketler demokratik yapılara girebilmek için başarılı lobi faaliyetleri yürüyor. Yüz tanıma teknolojileri, akıllı şehirler gibi teknolojilere karşı bazı sivil toplum kuruluşları da farkındalık yaratmaya çalışıyor.
Bunlar gizliliğin ihlali, bireysel hakların ihlali gibi görülebilir ama diğer yandan da insanlar ölüyor ve Covid-19 salgınında da bazıları çıkıp "Ben gizliliğimden ödün vermeye hazırım, yeter ki devlet beni korusun" diyebiliyor. O zaman bu nasıl dengelenebilir?
Tam da bu nedenle, ölüm korkusu nedeniyle, insanlar gizliliklerine daha çok değer vermeli, sahip çıkmalı. Gizlilik, yalnızca otoriter rejimlere karşı güçlü bir araç değil, aynı zamanda sağlığınızı da koruyan bir şey.
Tıbbi gizlilik ilkesi vardır mesela. Tıbbi sorunların, bilgilerin, hastalıkların teşhir edilmemesi hakkı vardır çünkü size karşı ayrımcılık amaçlı kullanılabilir. Şimdi ise, tıbbi gizliliğe ciddi tehditler oluştuğunu görüyoruz.
Koronavirüs kapanların teşhir edilmesi, kamuya duyurulması yalnızca tehlikeli değil aynı zamanda ayrımcılığa da neden olabilecek bir şey. Bazı durumlarda sağlık hizmetlerine erişimi engelleyebilir, bazı durumlarda da bireylerin sağlıklarıyla ilgili bilgileri paylaşmaya çekinmelerine neden olabilir. Covid-19 hastaları ayrımcılığa uğrarsa, komşuları tarafından saldırıya uğrarsa veya kamu sağlığına erişimleri engellenirse o zaman diğer hastalar da kendi durumlarının ortaya çıkmasını istemezler.
İnsanların tıbbi gizlilik hakları korunmalı ve bu bilgiler yalnızca sağlık çalışanlarıyla paylaşılmalı, herkesle değil. Bu yalnızca sizin gizliliğinizi korumakla kalmıyor, sağlığınızı, kolektif sağlığımızı da koruyor.
Ama bazı durumlarda insanlar kendilerini korumak için başkalarının verilerine de ihtiyaç duyuyor olabilir? Mesela nerede çıkmış, kimde çıkmış, böylece onlarsan sakınmak isteyebilirler?
Bu, kitlesel gözetim sistemleri üretenlerin ana argümanı. Son 10 yılda da böyle oldu. "Bunu insanlar istiyor, bilgilerinin açığa çıkarılmasından memnunlar" diyorlar. Facebook da bunu diyordu 10 yıl önce. Ama hayır. İnsanlar bilgilerinin, verilerinin açığa çıkmasından, paylaşılmasından memnun değil. Cambridge Analytica olayı da bunu gösterdi.
Bir de veri toplayıp paylaşanlar "Bu sizin kendi iyiliğiniz için" diyor. Hayır, bunu yalnızca otoriter rejimler söyler. Özellikle kitlesel gözetim araçları üretip bu yöntemle zengin olanlar söyler.
Bir de en tehlikeli bakış açılarından biri 'koronavirüsle mücadele ile gizlilik hakkı arasında denge sağlamaya çalışmak'. Bu elmalarla, armutları, birbirleriyle hiçbir ilgileri olmayan meseleleri karşılaştırmak demek.
Koronavirüs ile gizlilik farklı şeyler. Gizlilik, temel bir özgürlük hakkıdır, dolayısıyla korunmalıdır. Herhangi bir şekilde aşağı çekilemez, çünkü temel bir haktır.
Avrupa'da bireysel verilerin korunmasına yönelik ciddi politikalar var ama şimdi Avrupa ülkeleri de Rusya ve bazı Asya ülkeleri gibi koronavirüsle mücadelede cep telefonlarından izleme yöntemlerinin kullanılıp kullanılamayacağını tartışıyor. Genel olarak tüm dünyada George Orwell'in distopyası 'Big Brother' (Büyük Birader) gibi bir durumla karşı karşıya kalabilir miyiz?
Daha da kötüsü 'Big Mother' (Büyük Anne) olacağız sonunda. Herkes Çin ve Rusya'yı 'kötü adamlar' olarak öne çıkarıyor. Evet, Moskova'daki yüz tanıma sistemi çok ürkütücü veya Çin'de uyguladıkları sosyal takip sistemleri korkunç ama İngiltere veya Fransa ve ABD, İsrail de aynı şekilde 'kötü'. Çünkü bu teknolojilerin, devasa kitlesel gözetim sistemlerinin ana üreticileri bu ülkeler. Fransa, İngiltere ve ABD'de de sistematik olarak gizlilik ihlalleri yapılıyor.
'Palantir' (Avrupa ülkelerinin koronavirüs verileri toplamak için görüştüğü öne sürülen veri analizi şirketi) bir Rus şirketi değil, bir Amerikan şirketi. Kurucusu da büyük bir Trump destekçisi olan Peter Thiel. Bu mesele demokrasinin yozlaşması, kurumsal çıkarların hükümet işlerine girmesi meselesidir. 'Big Brother' olayı zaten birçok alanda kitlesel gözetim açısından var. Ama artık, büyük şirketlerin çıkar ilişkisi içerisinde hükümetlerin içine sızdığını görüyoruz.
Siz 'dijital işgücü' üzerine de çalışmalar yapıyorsunuz. Şimdi koronavirüs salgını nedeniyle birçokları evlerde dijital çalışma ortamına girmişken, birçokları da hala dışarıda ve bazıları da bu sisteme geçemedikleri için işlerini kaybetme riskiyle karşı karşıya. Bu iş gücündeki eşitsizlikler açısında ne anlama geliyor?
Dünya nüfusunun neredeyse yarısı karantinada. ABD'de Gallup araştırma şirketinin yakın zamanda yaptığı bir ankete göre bu durumun, koronavirüse maruz kalma riski olanlarla olmayanlar arasında sınıfsal farklar var. Daha düşük gelirli işlerde çalışanların bazıları fiziksel teması daha yüksek olan işlerde çalışabiliyor.
Dolayısıyla evden de çalışmaları mümkün olmuyor. Diğer yandan orta sınıf, üst sınıf daha yüksek gelir sahibi olanlar ise uzaktan çalışma sistemine geçebiliyor. Zaten Avrupa'da, ABD'de bu kişiler daha karantina, tecrit uygulamaları başlamadan evlerine kapandı.
Tabii ki sınıfsal nedenler var, işçi sınıfları tehlikelere karşı daha az korunaklı olabiliyor veya güvenlikleri daha zayıf olabiliyor. Ama sınıf her şeyi açıklamıyor.
Bazı meslek grupları da tehlikelere daha açık. Örneğin sağlık çalışanları, doktorlar. Gelir seviyeleri yüksek olabilir ama risk altındalar.
Evet, zengin ile yoksul arasında büyük bir fark var ama mesafelerin belirlediği işler arasında da fark far. Grafik tasarımcısı, avukat gibi meslekler fazla fiziksel temas gerektirmeyen meslekler. Koronavirüs salgınıyla, fiziksel temas gerektirmeyen bu mesleklerin de daha hızlı 'dijitalleştiğini' gördük.
Ama bu dijitalleşmeyle oluşan Uber, Deliveroo gibi platformlarda çalışanlar ise sosyal sigortaları ve sosyal güvenceleri açısından yeterince korunmuyor. Resmi sözleşmeleri bile yok çoğu zaman. Ayrıca da fiziksel risklere karşı daha korunaksız kalıyorlar.
O zaman bu hızlı dijitalleşme kendi kurbanlarını da mı yaratmış oluyor?
Evet, teknoloji daha önce de var olan sınıfsal ve istihdamdaki bazı farklıları ortaya çıkarıyor. Bazı akımları abartma eğilimi de var. Ama bu teknolojiler toplumda 'yanlış giden şeyleri düzeltme' vaadiyle bizlere sunuldu. "Herkes özgürce çalışacak, herkes istediğini yapabilecek" fikirleri ortaya çıktı.
Ama sonunda bunun doğru olmadığını gördük, teknolojinin de maskesi düşüyor.
Bu evden çalışma ve dijitalleşme gelecekte çalışma tarzı anlayışımızı nasıl değiştirecek? Kalıcı bir uygulamaya dönüşür mü bu tarz istihdamlar?
Şimdi bazı şakalar yapılıyor: "CEOların, teknoloji vizyonerlerinin yıllarca beceremediği dijital dönüşümü koronavirüs yaptı" diye. Yani "insanların beceremediğini koronavirüs becerdi" diyenler var. Örneğin üniversiteler 10 yıldır dijital eğitimi deniyor ama hiçbir zaman tam olarak başarılı olamamıştı. Şimdi ise koronavirüs yüzünden tüm eğitim sektörü uzaktan eğitime geçti.
Veya, bazı başka ofis işleri, bakanlıklar bile 'akıllı çalışma' yöntemiyle uzaktan işlerini halletmeye başladılar.
Ama teknolojiler bize sunulduğunda, bize verilen sözler bunlar değildi. Video konferanslar, uzaktan eğitimler... Son birkaç günde ve haftada, bize sözü verilen teknolojilerin çok hızlı ve kötü bir şekilde uygulandığını gördük. Bu ani geçiş, altyapısı sağlam sistemler üzerine oturtulmadı.
Şirketler de bu uzaktan çalışma yöntemiyle çalışanlarını denetleyebilmek için bazı bilgisayar yazılımları satın almaya başladı. Bu da kitlesel gözetimin bir yöntemi. Uzaktan çalışma derken bunun bir gözetim ve takip sistemine dönüşebileceği hesaba katılmamıştı. İdeal olan da bu değil.
Evlere kurulan sistemler bireylerin siber güvenliği açısından bir tehlike oluştuyor mu? Zoom uygulaması giderek yaygınlaştı ama veri topladığı kaygıları da dile getiriliyor?
Zoom çok iyi bir örnek. Herkes kullanımı kolay etkin bir uygulama olarak görüyor ama altında yatan güvenlik ve gizlilik sorunları var.
Pazarlama argümanlarında söylediklerinin aksine şifreleme uygulamaları yok. Daha önce Zoom'un hassas bilgileri Facebook'la da çalıştığı haberleri çıkmıştı.
'Veri yönetimi' olarak tabir edilebilecek gizlilik kuralları çerçevesinde bireylerin verileriyle ne yapıldığı, kullanıcıların verilerinin tanımadıkları, bilmedikleri şirketlere satılmaması için, verilerini koruma hakkı için neler yaptığı önemli.
Zoom'un iş modeline bakarsanız, tamamen verileri Facebook, Google ve diğerlerine satmak üzerine inşa edilen bir model olduğunu görürsünüz.
Yalnızca iki gün önce veri politikalarıyla ilgili kullandıkları kelimeleri değiştirdiler ve satmadıklarını söylemeye başladılar.
Bu veriler yalnızca kişisel bilgileriniz değil, aynı zamanda IP adresleriniz. Herkes artık evlerinden Zoom kullandığı için bu da ev adreslerinizin, konumlarınızın ve kullandığınız cihazlara ait bilgilerinin toplanıyor olması demek.
Facebook sayfanız, iş vereniniz ile ilgili çok değerli bilgilerin yanlış kişilerin eline geçiyor olması çok  feci bir durum. Genelde de hep, sistematik bir şekilde yanlış kişilerin yani big tech şirketlerinin eline geçiyor.
Zoom'un son dönemde piyasa değerinin neden arttığını da açıklayan bir durum. Kullanıcı sayıları, dolayısıyla topladıkları veriler arttı.
</doc>
<doc docid='bbc_haberler-dunya-51815966' lang='tur' type='mono' source_url='https://www.bbc.co.uk/turkce/haberler-dunya-51815966' term='COVID'>
Koronavirüs - Beyaz Saray: Trump, koronavirüs testine girmedi
Beyaz Saray, koronavirüse yakalanmış biriyle temasa geçtikleri için kendilerini karantinaya alan kongre üyeleriyle son zamanlarda görüşmüş olmasına rağmen ABD Başkanı Donald Trump'ın koronavirüs testine girmediğini açıkladı.
Beyaz Saray, koronavirüse yakalanmış biriyle temasa geçtikleri için kendilerini karantinaya alan kongre üyeleriyle son zamanlarda görüşmüş olmasına rağmen ABD Başkanı Donald Trump'ın koronavirüs testine girmediğini açıkladı.
Beyaz Saray basın sözcüsü Stephanie Grisham'ın yaptığı açıklamada, "Başkan COVID-19 testine, bu virüse sahip biriyle uzun süreli bir temasta bulunmadığı ve semptomların görülmemesi sebebiyle girmedi. Sağlığı yerinde, doktoru onu yakından kontrol etmeye devam ediyor" dedi.
Grisham, ABD'deki Hastalık Kontrol ve Önleme Merkezleri'nin (CDC) verdiği yönergeye göre tıbbi personelin testin yapılıp yapılmadığına bulgulara ve virüse maruz kalma geçmişine göre karar verdiğini ekledi.
Kongre'nin iki Cumhuriyetçi üyesi Doug Collins ve Matt Gaetz, geçen ay bir kongrede virüse yakalanan biriyle yakın temasta oldukları için kendilerini karantinaya aldıklarını açıklamıştı.
Collins, geçen Cuma günü Hastalık Kontrol ve Önleme Merkezleri'ne (CDC) gerçekleştirilen ziyarette Trump ile el sıkışmıştı.
Gaetz ise Pazartesi günü Trump Air Force One uçağına binmeden önce başkanlık limuzininde Trump ile seyahat etmişti.
Gaetz, Air Force One ile yolculuğu sırasında virüsü kapan kişiyle etkileşime geçtiğini öğrendiğini, uçaktan iner inmez testi yaptırdığını belirtti.
Pazartesi günü içinde ABD Başkan Yardımcısı Mike Pence'e Trump'ın teste girip girmediği sorulmuş; Pence bu sorunun cevabını bilmediğini, Beyaz Saray doktorundan cevabı alıp iletmeye çalışacağını aktarmıştı.
Trump ise yapılan toplantı sonrasında bu soruya yanıt vermemiş, hiçbir soruyu cevaplamadan odayı terk etmişti.
</doc>
<doc docid='bbc_haberler-dunya-51726745' lang='tur' type='mono' source_url='https://www.bbc.co.uk/turkce/haberler-dunya-51726745' term='COVID'>
Koronavirüs (Covid-19): ABD Merkez Bankası'ndan faiz indirimi
ABD Merkez Bankası (Fed), koronavirüsün neden olduğu ekonomik riskler nedeniyle olağanüstü bir toplantıda politika faizini 50 baz puan indirdi.
ABD Merkez Bankası (Fed), koronavirüsün neden olduğu ekonomik riskler nedeniyle olağanüstü bir toplantıda politika faizini 50 baz puan indirdi.
Alınan kararla politika faizi yüzde 1-1,25 aralığına çekildi.
Fed, 2008'deki küresel mali krizden bu yana olağanüstü bir toplantı yapmamış ve politika faizini 50 baz puan indirmemişti.
Aldıkları kararı kamuoyuna açıklayan Fed Başkanı Jerome Powell, Covid-19 adı verilen hastalığa yol açan koronavirüsün dünya ekonomisini bir süre daha olumsuz etkileyeceğini söyledi.
ABD'de şu ana kadar koronavirüs sonucu Washington eyaletinde 9 kişi öldü. Ülkede bilinen vaka sayısı ise 27.
G7 ülkelerinin maliye bakanları ve merkez bankası başkanları Salı günü bir araya gelmiş ancak faiz oranlarının koordineli bir şekilde düşürülmesine yönelik bir açıklama yapmamışlardı.
ABD Başkanı Donald Trump daha önce düzenli olarak Jerome Powell'a faiz indirimine gitmesi çağrısı yapmıştı.
Trump son faiz indirimi sonrası Twitter hesabından yaptığı açıklamada, Daha fazla parasal genişleme ve faiz indirim!" yazdı.
Fed Başkanı Jerome Powell ise kararlarını siyasi koşullara göre vermediklerini vurguluyor ancak faiz indirimlerinin sürebileceğini söylüyor.
Ekonomik İşbirliği ve Kalkınma Örgütü (OECD) de Pazartsi günü koronavirüs yüzünden 2020'nin, dünya ekonomisinin 2009'dan bu yana en yavaş büyüyeceği yıl olabileceği uyarısında bulunmuştu.
OECD 2020 yılı için büyüme tahminini yüzde 2,9'dan yüzde 2,4'e indirmiş ve koronavirüsün etkisini daha uzun süre göstermesi halinde çok sayıda ülkenin resesyona girebileceğini vurgulamıştı.
</doc>
<doc docid='bbc_haberler-dunya-52424479' lang='tur' type='mono' source_url='https://www.bbc.co.uk/turkce/haberler-dunya-52424479' term='COVID'>
Koronavirüs: İtalyan bakan '2020'de uluslararası turizm olmayacak, vatandaşlara tatil ikramiyesi ödemeyi planlıyoruz' dedi
İtalya Kültür ve Turizm Bakanı Dario Franceschini, koronavirüs krizinden ağır etkilenen turizm sektörünü ve aileleri desteklemek için bu yaz vatandaşlara tatil ikramiyesi ödemeyi planladıklarını açıkladı.
İtalya Kültür ve Turizm Bakanı Dario Franceschini, koronavirüs krizinden ağır etkilenen turizm sektörünü ve aileleri desteklemek için bu yaz vatandaşlara tatil ikramiyesi ödemeyi planladıklarını açıkladı.
La Repubblica gazetesine bir mülakat veren Franceschini, aile başına 500 euro tatil ikramiyesi planıyla ilgili bir soru üzerine, böyle bir plan üzerinde çalıştıklarını ancak henüz bir miktar belirlemediklerini söyledi.
Bakan Franceschini, "Aile başına 500 euro mu, yoksa kişi başına daha düşük bir miktar mı olacağını söylemek için henüz erken" dedi.Franceschini, bu desteğin belirli bir gelir seviyesinin altındaki çocuklu ailelere verileceğini belirtti ve ekledi:
"Bu hem işletmelere hem de ailelere yardım etmenin bir yolu".
Franceschini ayrıca turizmin koronavirüs krizinden en ağır etkilenen sektör olduğunu vurguladı.
İtalya'da hükümetin bu yaz iç turizmi teşvik amaçlı "İtalya içinde seyahat" temalı bir paket açıklaması bekleniyor.
Ülkede turizm gayri safi yurtiçi hasılanın yüzde 13'ünü oluşturuyor.
La Repubblica, sektörün 237 milyar euro'luk cirosunun yaklaşık yarısının yabancı turistler tarafından karşılandığını yazdı.
Bakan Franceshini, uluslararası turizm ve ülkelerin sınırlarının ne zaman açılacağıyla ilgili beklentilerini şöyle aktardı:
"Bu salgının gidişatına ve devletlerin seçimlerine bağlı. Dün G20 turizm bakanları toplantısına katıldım, Pazartesi de AB bakanlarıyla toplantı yapacağız. Kaygılar ve yeniden açılış yapma arzusu herkeste var ama bu yıl uluslararası turizm olmayacak. Bu nedenle, iç turizme yatırım amaçlı 'İtalya içinde seyahat' planı doğdu."
Bakan, sosyal medyada yayılan bazı tasarımlarda görülen, "plastik bölmelerle ayrılmış plaj" fikrini ise reddetti.
Bazı plastik üreticisi şirketler tarafından hazırlanan bu tasarımlar, herhangi bir resmiyete sahip olmasa ve İtalyan hükümeti tarafından destek görmese de sosyal medyada yayılmıştı.
Dario Franceschini, plajlarda plastik bölmelerin olup olmayacağı sorusuna, "Bu pleksiglas fikrini gördüm ve doğrusu korkunç ve uygulanamaz buldum" diye yanıt verdi.
Bakan bunun yerine, şezlonglar arasında mesafe bırakılması, plajlarda hijyen çalışmaları yapılması ve ücretsiz plajların kontrol altına alınması gibi planlar üzerinde çalışıldığını belirtti.
Franceschini müzelerin ve arkeolojik alanlarınsa Mayıs ayından itibaren, belirli kurallara uymak koşuluyla açılabileceğini söyledi.
Bakan Franceschini koronavirüs salgını sürerken nasıl bir yaz ve tatil beklenmesi gerektiğine yanıt verirken de şunları söyledi:
"Ülkenin sihirli değnekle bir anda normale dönmeyeceği artık belli. Aşı bulunana kadar bir dönem yaşam alışkanlıklarımızı değiştirmek zorunda kalacağız. Bu işyerleri, boş vakitlerimiz, ulaşım ve tatil için de geçerli. Bunları yapabiliriz ama kısıtlamalara ve kurallara uymamız gerekecek."
</doc>
<doc docid='bbc_haberler-dunya-52269722' lang='tur' type='mono' source_url='https://www.bbc.co.uk/turkce/haberler-dunya-52269722' term='COVID'>
Koronavirüs: ABD daha erken tedbir alabilseydi 'hayatlar kurtarılabilirdi'
ABD yönetiminin koronavirüs konusundaki baş sağlık danışmanı "Covid-19'u durdurmaya yönelik önlemler daha erken alınsa hayatlar kurtarılabilirdi" dedi.
ABD yönetiminin koronavirüs konusundaki baş sağlık danışmanı "Covid-19'u durdurmaya yönelik önlemler daha erken alınsa hayatlar kurtarılabilirdi" dedi.
Doktor Anthony Fauci, CNN televizyonuna verdiği mülakatta "En başından itibaren her şeyi kapatsak daha farklı olabilirdi" dedi fakat bunun karmaşık bir karar süreci olduğunu söyledi.
ABD'de koronavirüs vakalarının sayısı yarım milyonu geçerek 555 bine ulaşırken 22 bin kişi de hayatını kaybetti.
New York vakaların ve ölümlerin en yüksek olduğu eyalet.
Trump yönetiminin sağlık konularında en üst düzey danışmanı Dr Fauci, aynı mülakatta ABD'nin bir çok bölgesinde hayatın Mayıs ayı başları gibi yakın bir zamanda normale dönmeye başlayabileceğini de söyledi.
ABD hükümetinin 16 Mart'ta ilan ettiği sosyal mesafe önlemlerinin Nisan ayı sonuna kadar uzatıldığı açıklanmıştı.
Daha önce New York Times gazetesinde Dr. Fauci'nin de aralarında olduğu bilim danışmanlarının hükümete Şubat ayı sonlarına doğru, çok sıkı tedbirler tavsiye ettiği yolunda bir haber çıkmıştı.
CNN programına çıkan Dr Fauci, bu haber sorulduğunda, bilim danışmanlarının tavsiyelerinin yalnızca sağlık değerlendirmelerine dayandığını söyledi ve şöyle sürdürdü:
"Çoğu zaman bu tavsiyelere uyulur. Bazen de uyulmaz. Fakat olan oldu ve şu anda bulunduğumuz noktadayız."
ABD'nin sağlık politikasına yön veren en önemli kişi olan Dr Fauci, daha erken önlem alınsaydı hayatların kurtulacağını kimsenin inkar edemeyeceğini söyledi ama "o dönemde her şeyi kapatma önerisine çok direnç vardı" diyerek bu tür kararların sadece sağlık kaygılarıyla alınmadığını kaydetti.
Sağlık danışmanı ABD'de şu anda bu noktaya gelmesinde tek faktörün önlemlerin gecikmesi olmadığını da ekledi ve ülkenin büyüklüğü ve toplumsal çeşitliliği gibi faktörlere dikkat çekti.
Dr Fauci buna karşılık ülkede gelecek aydan itibaren en azından bazı konularda normale dönüşün başlayabileceğini söyledi. Ama bazı konularda erken rahatlama havasına girmenin salgının yeniden alevlenmesine yol açabileceğine de dikkat çekti.
"Bu, ülkenin neresinde yaşadığınıza, salgının o bölgede nasıl yaşandığına ve henüz deneyimlememiş olabileceğiniz salgın tehdidine bağlı olarak değişecektir" diye konuştu.
Dr Fauci, 3 Kasım tarihinde yapılması planlanan ABD Başkanlık seçimlerinin de, ülke çapında önlemlerin gevşetilmesi süreci ölçülü ilerlerse gerçekleşebileceği konusunda iyimser göründü.
BBC News Türkçe tarafından yapılan  numaralı Youtube paylaşımının sonu
Salgının en kötü etkilediği ABD eyaleti New York'un valisi Andrew Cuomo Pazar günü yaptığı basın toplantısında, eyaleti en kısa zamanda "açmak" istediklerini söyledi.
Fakat Cuomo aynı zamanda bunu yapabilmek için komşu eyaletlerle daha sıkı eşgüdüm, daha fazla test imkanı ve merkezi hükümetten ek mali destek gerektiğini de kaydetti.
İleriye yönelik tahminler konusunda temkinli olmak gerektiğini söyleyen Cuomo, "Uzmanların verilere dayanarak yaptıkları her modelleme ve tahmin doğru çıkmadı" diye konuştu.
Kötümser tahminlerin gerçekleşmemiş olmasını "iyi haber" diye niteleyen Cuomo, bunun izlenen politikalar ve sosyal tedbirlere uyumun, son bir kaç hafta içinde sonuç vermeye başladığı anlamına geldiğini söyledi:
"İlk günden beri söylüyorum. Mayıs ayında bütün işyerleri açılacak, yok Haziran ayında açılacak, bütün bunlar çok erken sözler. Şu anda hiç kimsenin bu konularda gerçekten bilerek karar alabileceğini düşünmüyorum."
New York'da şu ana kadar 174 bin Covid-19 vakası tespit edildi ve ölenlerin sayısı 9 bin 385'e ulaştı.
Cuomo ölümlerin "korkunç yüksek" olmasına rağmen artık yükselmemeye başladığını son bir kaç gündür hep 700'lü sayılarda olduğunu söyledi.
Beyaz Saray sosyal mesafe önlemlerini biran önce gevşetme konusunda hala istekli görünüyor ve Gıda ve İlaç Dairesi Başkanı Dr Stephen Hahn'a göre 1 Mayıs tarihi hedefleniyor.
Dr Hahn ABC televizyonuna dün "Tünelin ucundaki ışığı görüyoruz" dedi, ama kararda nihai olarak güvenlik ve sağlık değerlendirmelerinin belirleyici olacağını kaydetti.
Aralarında Dr Hahn'ın da bulunduğu uzmanlar test sayısını artırmanın ülkeyi biran önce karantina sınırlamalarından kurtarmakta en önemli rolü oynayacağına inanıyorlar, fakat Başkan Trump testin yaygınlaştırılmasının o kadar önemli olmadığı görüşünde.
New York Valisi Andrew Cuomo ve New Jersey Valisi Phil Murphy dün testlerin artırılması konusunda destek istediler.
Cuomo dün ayrıca kimlerin Covid-19'u geçirmiş olduğunu dolayısıyla işe dönebileceğini belirlemek amacıyla insanları antikor testi yaptırmaya çağıran bir kararname yayınladı.
Bu arada Beyaz Saray sözcü yardımcısı Judd Deere Başkan Donald Trump'ın Wyoming'de de "büyük felaket" durumu ilan ettiğini açıkladı. Böylece ABD'nin 50 eyaletinin tümünde tarihinde ilk kez "felaket" durumunu ilan edilmiş oluyor.
</doc>
<doc docid='bbc_haberler-52351937' lang='tur' type='mono' source_url='https://www.bbc.co.uk/turkce/haberler-52351937' term='COVID'>
Koronavirüs ve karantina psikolojisi: Nasıl ruhsal tepkiler veriyoruz?
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
BBC News Türkçe tarafından yapılan  numaralı Youtube paylaşımının sonu
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Salgın ve karantinaya nasıl ruhsal tepkiler vermemiz olası? Virüs çocuklara nasıl anlatılır? Bu dönemde aile içi ilişkilerimizi nasıl düzenleyebiliriz? Haberleri izlemeli mi yoksa uzak mı durmalıyız? Toplumsal kriz yönetimi nasıl olmalı? Ve ruh sağlığımızı ilgilendiren birçok soru daha... Uzman psikolog ve psikiyatristler cevaplıyor.
Serinin ilk bölümünde salgın ve karantinanın olası psikolojik etkilerine bakıyoruz... Kaygı bu dönemde faydalı mı? Hastalık riski geçse bile psikolojik etkileri kalıcı olacak mı? Uzman Klinik Psikolog Gökhan Çınar yanıtlıyor.
Video/Röportaj: Aylin Yazan
</doc>
<doc docid='bbc_haberler-turkiye-52496354' lang='tur' type='mono' source_url='https://www.bbc.co.uk/turkce/haberler-turkiye-52496354' term='COVID'>
Koronavirüsün Türkiye’de istihdama etkisi ne olacak?
Deniz Aksakal, 28 yaşında. Karabük Üniversitesi Makine Mühendisliği Bölümü mezunu. Mezun olduktan sonra 6 ay iş bulamamış. Daha sonra 1,5 aydır çalıştığı tekstil fabrikasında Mart ayında ücretsiz izne çıkarılmış.
Deniz Aksakal, 28 yaşında. Karabük Üniversitesi Makine Mühendisliği Bölümü mezunu. Mezun olduktan sonra 6 ay iş bulamamış. Daha sonra 1,5 aydır çalıştığı tekstil fabrikasında Mart ayında ücretsiz izne çıkarılmış.
Bunun üzerine İstanbul'dan Ankara'da yaşayan ailesinin yanına dönmüş. Ne zaman işe dönebileceğini, hatta dönüp dönemeyeceğini bilmiyor.
Ruh sağlığını koruyabilmek adına bu belirsizlikleri düşünmeden yaşadığı güne odaklanmaya çalışıyor:
"Belirsizliklere fazla takılmadan hayatımızı idame ettirmeye çalışıyoruz, yoksa işin içinden çıkılmaz bir duruma sürükleneceğiz. Bu durumla karşı karşıya kalmamak adına, günü kurtarmak maksadıyla en azından temel ihtiyaçlarımızı giderip var olan belirsizlikleri görmemeye çalışıyoruz. Ama o belirsizlikler köşede dağ gibi duruyor netice itibarıyla."
Sıla Ergüven de 28 yaşındaki bir diğer işsiz. 19 Mayıs Üniversitesi, Endüstri Mühendisliği bölümünden 3 yıl önce mezun olmuş. Mezun olduktan 3 ay sonra tekstil firmasında işe başlamış ancak ailesinin sağlık sorunları nedeniyle ayrılmış. 1,5 yıldır iş arıyor. Tokat'ta ailesiyle yaşıyor.
"Kendi mesleğimle ilgili bir iş yapmak istiyorum ama şartlar çok ağır. Babamdan ya da KOSGEB'den destek alsam, 30-40 tane koyun alsam, koyun yetiştirsem, daha mı çok para kazanırım diye de düşünmüyor değilim. Mesleğini yapamayan herkes bu ilde bir şekilde bu işleri yapıyor" diyor.
Koronavirüs salgını nedeniyle dünyada ve Türkiye'de hükümetlerin açıkladıkları ekonomi paketlerine karşın, şimdiden 1929'daki Büyük Buhran'dan bu yana en büyük ekonomik krizle yüz yüze olduğumuz konuşuluyor. İşsizlerin sayısı hızla artıyor.
ABD'de son 5 haftada yaklaşık 30 milyon kişi işsizlik maaşı başvurusu yaptı. Birleşmiş Milletler'e bağlı (BM) Uluslararası Çalışma Örgütü (ILO), salgın nedeniyle küresel işgücünün yarısını oluşturan ve kayıt dışı ekonomide çalışan 1,6 milyar işçinin gelir kaynağını kaybetme riskiyle karşı karşıya olduğunu duyurdu.
ILO'nun Nisan raporuna göre, dünyada 436 milyonu aşkın işletme de faaliyetlerine son vermek zorunda kalabilir.
Koronavirüs salgını nedeniyle işsizler ordusuna milyonlarca kişi daha eklenebilir.
İstanbul Politik Araştırmalar Enstitüsü (IstanPol) için hazırlanan bir araştırmaya göre, Türkiye'de en kötü senaryoda işsiz kalacakların sayısı 3 milyon 200 bine ulaşabilir.
Bu kişilerden 2 milyonunu ücretli, 1 milyon 200 binini ise yevmiyeli çalışanlar oluşturuyor.
İstanbul Teknik Üniversitesi'nden (İTÜ) Prof. Dr. Öner Günçavdı ve Doç. Dr. Ayşe Aylin Bayar ile Bilgi Üniversitesi'nden Prof. Dr. Haluk Levent bu araştırmada Türkiye için bir iyi, bir de kötü senaryoyu değerlendirdi.
Rapora göre iyimser senaryoda işsizlik oranı yüzde 19,8'e, kötümser senaryoda ise yüzde 25,9'a çıkıyor.
Türkiye'de koronavirüs salgını öncesi Türkiye İstatistik Kurumu'nun (TÜİK) Ocak verilerine göre 4 milyon 362 bin kişi işsizdi. İşsizlik oranı ise yüzde 13,8'di.
Ancak Türkiye Devrimci İşçi Sendikaları Federasyonu Araştırma Merkezi'ne göre (İSK-AR) geniş işsizlik tanımı ele alındığında işsizlerin sayısı 8 milyon.
DİSK-AR'ın Nisan ayında açıklanan raporunda, "Önümüzdeki aylarda Covid-19 nedeniyle işsiz sayısının en az ikiye katlanması ve istihdamda çok ciddi bir daralma yaşanması kaçınılmaz" deniyor.
Aile, Çalışma ve Sosyal Hizmetler Bakanlığı hafta başında 291 bin 594 firmanın, 3 milyon 194 bin 610 çalışanı için kısa çalışma ödeneğine başvuruda bulunduğunu açıkladı.
BBC Türkçe'ye konuşan Bilkent Üniversitesi İktisat Bölümü'nden Prof. Dr. Erinç Yeldan bu açıklamayı hatırlatarak, "Kabaca 4,3 milyon açık işsizin üzerine 3 milyon daha kısa çalışma ödeneğinden yararlanmak isteyen bir işletme grubu var. Bu demektir ki Türkiye'de kısa çalışma ödeneğinin olanakları gelene kadar işsizlik yüzde 20'lere kadar tırmanabilecektir" diyor.
TÜİK'in verileri, Türkiye'nin koronavirüs salgınından etkilenmeye başladığı dönemi kapsamıyor. İşsizlik verileri, üç ay geriden açıklandığı için, Türkiye'nin koronavirüsten etkilendiği Mart ve Nisan aylarına ait resmi istihdam kaybı, en erken Haziran ve Temmuz aylarında ortaya çıkacak.
Türkiye'de ekonominin gidişatının tıp dünyasındaki gelişmelere bağlı olduğunu söyleyen Yeldan, aşı bulunursa, ikinci bir dalganın önüne geçilirse veya bu dalga yaz aylarında geride kalırsa Türkiye ekonomisinin Ağustos-Eylül ayından başlayarak yüksek büyüme hızına ulaşacağını tahmin ediyor.
Yeldan, "İstihdama olan etkisine gelince, ne yazık ki bu kriz iş gücü piyasalarını 2008'den bu yana en zayıf olduğumuz noktada vurdu" diyor.
TÜİK verilerine göre Türkiye'de toplam istihdam edilenlerin sayısı salgın öncesindeki dönemde 27,3 milyondu. Bu sayıya geçici, kısmi ya da kayıt dışı çalışanlar da dahil.
"Bütün ekonominin şu anda 27,3 milyonluk iş gücü arzını, kabaca 800 milyar dolarlık üretim hacmini koruması elbette beklenemez. Savaş koşullarındayız" diyen Yeldan, üretimi korunacak sektörler arasında "önceliklendirme yapılması" gerektiğini söylüyor.
Yeldan bu sektörleri tarım, turizm. ulaşım, sağlık ve eğitim hizmetleri olarak sıralıyor ve ekliyor:
"Bu sektörlerde İşsizlik Sigorta Fonu'ndan veya kısa çalışma ödeneğinden yararlanma koşullarını gevşeterek, gerekirse doğrudan kamu maliyesi kaynaklarına başvurarak, buradaki maaşları sağlayarak, üretimi devam ettirmek lazım."
Çok acil olmayan üretim sektörlerine ara verilmesi gerektiğini söyleyen Yeldan, ancak bu süreçte bu sektörde istihdam edilenlerin "açlığa, yoksulluğa mahkum edilmeden" ödemelerinin yapılmaya devam edilmesi gerektiğinin altını çiziyor.
IstanPol için hazırlanan rapora göre, halk bazında düşük gelir gruplarının gelir kaybı, yüksek gelir gruplarına göre daha yüksek olacak.
Aynı rapora göre, en kötü etkilenen sektörlerde - konaklama ve yiyecek, inşaat, gayrimenkul ve kültür-sanat - gelir kayıpları yüzde 75'e kadar çıkabilir.
Prof. Dr. Yeldan bu sektörlere ek olarak, imalat sanayii içerisinde otomativ, teçhizat ve tekstil sektörlerini sayıyor. "Küçük ve orta boy işletmeler en çok etkilenecek sektörlerde ciddi risk ile karşı karşıya" diyor.
TÜİK'in verilerine göre, genç işsizlik oranı (15-24 yaş) Ocak ayında yüzde 24,5 oldu.
Ekim ayında açıklanan son üç ayın verilerinde ise gençlerde işsizlik bir önceki yıla göre 7,2 puan yükselerek yüzde 27,1 ile rekor kırdı.
"4 gençten 1'inin işsiz kalması bir beka sorunudur" diyen Deniz Aksakal, genç işsizlik rakamlarının yüksek olmasından hem iktidarı hem de muhalefeti sorumlu tutuyor:
"Kimse tarafından etkili politikalar geliştirilmiyor. Geliştirilmeye de yanaşılmıyor. Ülkenin ve toplumun ileriye taşınmasını isteselerdi şayet, gençliğin bu kadar niteliğe bürünmüş olduğu bir ortamda, gerekli istihdam politikalarını ortaya koyup gençliği daha aktif konumlandırabilirlerdi."
Hükümetin açıkladığı ekonomik tedbir paketi çerçevesinde, çalışanlara dolaylı yoldan destek niteliğinde iş yerlerine bazı kolaylaştırmalar sağlandı. Bu bağlamda, krizden en çok etkilenen hizmetler sektöründeki işverenlerin vergi yükümlülükleri, kredi borçları ve SGK ödemeleri ertelendi ve firmaların kredi alması kolaylaştırıldı.
Doğrudan destek kapsamında ise, kısa çalışma ödeneği ile üretime ara veren işyerlerinde çalışanlara geçici gelir desteği getirildi, ihtiyaç sahibi ailelere 2 milyar TL'lik bir kaynak aktarımı sözü verildi.
Ancak IstanPol için hazırlanan raporda bu desteklerin "yetersiz olduğu" söyleniyor ve bazı öneriler sıralanıyor.
Bunlar arasında tüketim harcamalarını yüksek tutabilmek için borçluluk oranı yüksek olan hanelerin borçlarının ertelenmesi ya da yeniden yapılandırılması, vergilerin ötelenmesi veya istisnalar getirilmesi, hane halklarına yönelik karşılıksız, doğrudan gelir destekleri yer alıyor.
Raporda, "Türkiye'nin şok öncesi ekonomik durumu pek çok zayıflıklar gösterdiği için bütçenin iç kaynaklardan oluşturulmasının mümkün gözükmediği" belirtiliyor, hasarın boyutunun "Türkiye gibi dış kaynağa bağımlı ekonomilerde, erişilebilecek dış kaynak miktarı ile sınırlı olacağı" kaydediliyor.
Prof. Dr. Yeldan istihdamın desteklenebilmesi için kaynaklar arasında İşsizlik Sigortası Fonu'nu, Merkez Bankası fonlarını ve uluslararası fonları sayıyor.
Bütün bunlar da yeterli olmazsa 'Robin Hood' vergisine başvurulması gerektiğini söylüyor:
"Şeffaf, iyi yönetilen, hedefi belli, denetlenmiş servet vergisi ile ileriki nesillere aşırı bir borç yükü aktarmadan bunu bugünün koşullarıyla sağlamamız gerekiyor."
Deniz Aksakal da "çeşitli mağduriyetlerden kurtulabilmenin tek yolunun dayanışma kültürü inşa etmek" olduğuna inanıyor, bu nedenle kendisi gibi genç yaştaki işsizlerle iletişim halinde olmaya çalışıyor.
"İnsan yalnız olarak bir süreçle karşı karşıya kalınca, ister istemez psikolojik olarak 'Bende mi bir eksiklik var?' sorusunu kendine soruyor. En azından kendisi gibi milyonlarca insanın bu kaderi paylaştığını görünce, 'Hayır', bu sorun kişisel olarak benim yaşadığım bir sorun değil, bu ülkede milyonlarca genç benimle aynı kaderi paylaşıyor, hepimiz nitelikli insanlar olmamıza rağmen bu kadere mahkum ediliyoruz ve bunun sorumlusu biz değiliz' diyebilecek noktaya geliyor. Bunu demesinin ardından da en azından psikolojik olarak büyük bir mağduriyet yaşamıyor" diyor.
</doc>
<doc docid='bbc_haberler-turkiye-52544207' lang='tur' type='mono' source_url='https://www.bbc.co.uk/turkce/haberler-turkiye-52544207' term='COVID'>
Dolar/TL kuru 7,26'yı aşarak rekor kırdı
Hafta başından bu yana değer kaybeden TL, ABD Doları karşısında tarihinin en düşük seviyesine geriledi. Dolar/TL kuru sabah saatlerinde yaklaşık yüzde 1 artarak 7,26 seviyesini aştı ve yeni tarihi zirvesini gördü.
Hafta başından bu yana değer kaybeden TL, ABD Doları karşısında tarihinin en düşük seviyesine geriledi. Dolar/TL kuru sabah saatlerinde yaklaşık yüzde 1 artarak 7,26 seviyesini aştı ve yeni tarihi zirvesini gördü.
Kur önce 7,2667'ye yükselerek rekor kırdı, ardından 7,14'e geriledi.
Böylece TL'nin Dolar karşısındaki kaybı yıl başından bu yana %21'e ulaşmış oldu.
Euro/TL kuru 7,85'i, Sterlin/TL kuru ise 8,99'u gördü.
Küresel çapta dolar talebi son dönemde Türk Lirası ve birçok gelişen ülke para birimine baskı yapmaya devam ediyor.
Türkiye'de Merkez Bankası'nın döviz rezervlerinin azalması ve yaklaşan yüklü dış borç geri ödemeleri TL üzerindeki baskıyı artıran gelişmeler olarak değerlendiriliyor.
Koronavirüs salgınının piyasalarda yarattığı endişe ile ekonominin hem üretim hem tüketim bacağında yaşanan aksaklıklar, çoğu para biriminde baskı yaratıyor.
Bu yılın başından beri TL, dolara karşı yüzde 21 değer kaybederken, gelişmekte olan diğer ülkelerin kimi para birimlerinde %25'i aşan kayıplar yaşanıyor. Bazı para birimleri ise TL'den daha iyi bir performans gösteriyor.
Analistlere göre bu farkta kamunun artan döviz arzı ve petrol fiyatlarındaki düşüş belirleyici.
Türkiye'deki verilere bakıldığında, imalat sanayi satın alma yöneticisi endeksi (PMI) verisi, koronavirüs salgınını durdurmak için alınan önlemler nedeniyle nisanda tarihinin en sert düşüşünü kaydetti; 11 yılın en düşük seviyesi olan 33,4'e indi.
Endeks küresel finansal krizin en ağır etkilerinin hissedildiği Ocak 2009'da 32,9, Şubat 2009'da 33,4 değerini almıştı.
Fabrikaların koronavirüs nedeniyle kapatılması sonucu imalat ve yeni siparişler endeksleri nisanda sırasıyla 16,9 ve 17,8'e gerileyerek endeks tarihinin en düşük değerini aldı.
İmalatçıların satın alma faaliyetlerindeki zayıflama, koronavirüs salgınının tedarik zincirlerinde yarattığı tahribatı gözler önüne serdi.
Siparişlerin teslim süresi anket tarihinin en uzun değerini alırken imalatçılar bazı tedarikçilerin kapanması nedeniyle hammadde ve lojistikte zorluk çektiklerini ifade ettiler.
Nisan ayı enflasyon verisi ise yıllık olarak %10,94 geldi.
Kimi uzmanlar ve analistler Dolar/TL kurunun geçen hafta 7'nin üzerine çıkmasında, TCMB'nin rezervlerinde görülen erimenin yol açtığı endişenin rol oynadığını düşünüyor.
Uzun zamandır piyasalarda Türkiye Cumhuriyet Merkez Bankası'nın (TCMB) kurun 7 seviyesinin üzerine çıkmasını engellemek için rezervlerini erittiği yönünde haberler var.
Reuters haber ajansı, TCMB rezervlerinin endişe verici boyutlara indiğini aktardı.
Türkiye'nin koronavirüs salgınına yanıt olarak mart ayının ortasından bu yana 5 milyar dolar ile rekor düzeyde devlet tahvili satın aldığını belirten Reuters, aynı zamanda Merkez Bankası'nın kurun 7 seviyesinin üzerine çıkmaması için nisan ayının ortasından beri swap yöntemiyle ve kamu bankaları aracılığıyla yabancı para rezervlerini erittiğini öne sürdü.
Reuters, işlemcilerin hesaplarına göre kamu bankalarının bu yıl 32 milyar dolar döviz sattığını ve bunun 2020'nin henüz ilk dört ayı geçmiş olmasına rağmen geçen yıl piyasaya yapılan müdahalelerin toplamına eşit olduğunu belirtti.
Kimi işlemcilerin hesaplamaları ise TCMB'nin net rezervlerinin eksiye düştüğünü öne sürüyor.
Reuters'in görüştüğü ve isminin kullanılmasını istemeyen işlemciler, kurun 7 seviyesinin üzerine çıkmasının bugüne kadar kamu bankalarının döviz satışları ile sağlandığını söyledi.
Ancak işlemciler, bu satışların sürdürülemeyecek olmasının TL üzerinde satış baskısı yarattığını dile getirdi.
Bir işlemci kendi hesaplamalarına göre TCMB'nin net rezervlerinin eksi 2 milyar dolara düştüğünü öne sürerek, "hiçbir ülkenin böylesine bir rezerv kaybını kaldıramayacağını" dile getirdi.
Bu durumun en çok Türkiye'nin bu yıl ödemek durumunda olduğu 170 milyar dolar döviz borcuna olumsuz yansıyacağı düşünülüyor.
Kanada merkezli yatırım bankası TD Securities, geçen hafta yayımladığı raporunda bu hızla giderse TCMB'nin temmuz ayı itibarıyla rezervlerini eritebileceğini belirtti.
Bloomberg HT televizyonu genel yayın yönetmeni ekonomist Gökhan Şen, konuyla ilgili Habertürk gazetesine yazdığı makalede rezervler ve kur arasındaki ilişkiyi şu şekilde açıklıyor:
"Kimileri belirsiz ortamda farklı sebeplerle kurunun eridiğini görüyor. Ülkemiz burada örneğin. Belirsizlik içinde rezervler satılıyor ve bu sefer de rezervler düşük olduğu için kur değer kaybediyor. Bir nevi negatif beslemeli döngü."
TCMB Başkanı Murat Uysal ise geçen hafta gazetecilere yaptığı açıklamada rezervlerle ilgili endişe edecek bir durum olmadığını söyledi.
Bir gazetecinin Merkez Bankası'nın rezervlerinin eksiye geçtiği yönündeki haberleri hatırlatması üzerine Uysal şu yanıtı verdi:
"Olağanüstü bir dönemden geçiyoruz. Risk iştahı azaldı. Gelişmekte olan ülkelerden sermaye çıkışı oldu. Bizim de diğer merkez bankalarında olduğu gibi dalgalanmalar ve rezerv seviyelerinde dalgalanma olabiliyor.
"İletişimimizde sıklıkla söylediğimiz gibi toplam rezervler üzerinden rezervleri değerlendirmek gerekir. Genel rezerv seviyemizde kısa vadeli yükümlülükler açısından bir sıkıntı olacağını değerlendirmiyoruz."
"Kur hedefi olmadığını son iki aydaki gelişmelere bakarak izleyebiliriz. Kur seviyesi ile ilgili bir savunma mekanizmamız yok" diyen Uysal, ayrıca şu açıklamada bulundu:
"Merkez bankalarıyla olan swap görüşmelerimizin devam ettiğini belirtmiştim. Bu dönemde daha da güçlendirme yönünde çalışmalarımız devam ediyor. Daha fazla sayıda merkez bankasıyla swap hattı kurulmasıyla ilgili süreç devam ediyor. Rezervlerdeki dalgalanmanın geçici olduğunu söyleyebilirim. Kurlar üzerindeki baskı giderek azalacaktır" dedi.
Perşembe günü TCMB'nin açıkladığı Haftalık Para ve Banka İstatistikleri'ne göre Merkez Bankası'nın brüt döviz rezervleri önceki hafta 1,3 milyar dolar düşerek 52,7 milyar dolara indi.
Toplam rezervleri ise 1 milyar 464 milyon dolar azalarak 86 milyar 447 milyon dolara geriledi.
</doc>
<doc docid='bbc_haberler-dunya-52227464' lang='tur' type='mono' source_url='https://www.bbc.co.uk/turkce/haberler-dunya-52227464' term='COVID'>
Ücretsiz maske: Eczanelerden dağıtım nasıl yapılıyor, hangi maske ne kadar etkili?
Koronavirüs (Covid-19) salgını devam ederken, bir yandan sağlık çalışanlarının en önemli koruyucu ekipmanlarından biri olan maskelerin tedarikindeki sıkıntılar, diğer yandan da halkın hastalıktan korunmasında ne kadar etkili olduğuna dair tartışmalar da yapılıyor.
Koronavirüs (Covid-19) salgını devam ederken, bir yandan sağlık çalışanlarının en önemli koruyucu ekipmanlarından biri olan maskelerin tedarikindeki sıkıntılar, diğer yandan da halkın hastalıktan korunmasında ne kadar etkili olduğuna dair tartışmalar da yapılıyor.
Türkiye, Covid-19 salgınıyla mücadelede toplu alanlarda maske kullanımı zorunlu hale getiren ülkeler arasına katıldı. Türkiye'de 20-65 yaş arasındakilere 10 gün için 5 maske verileceği ve maskelerin eczaneler üzerinden dağıtılacağı açıklandı. Maske alabilmek için TC kimlik numarası ve cep telefonu kullanarak gelen barkodun eczacıya gösterilmesi gerekiyor.
Dünya Sağlık Örgütü (DSÖ) de bu hafta içinde maske kullanımıyla ilgili revize tavsiyelerini açıkladı. DSÖ, maskelerin takan kişinin bulunduğu ortamdaki diğer insanlara bulaşmayı engellemekte rol oynayabileceği ancak takan kişiyi koruduğuna dair bulgu olmadığını söyledi.
Farklı türleri bulunan yüz maskeleri farklı koruma düzeyi sağlıyor.
Yüz maskeleri kaç tür ve bunlar ne ölçüde koruma sağlıyor? Dünyada hangi standartlar uygulanıyor? Türkiye'de son dönemde popülerleşen "siyah nano maskeler" ne kadar etkili?
Maske, genel olarak fiziksel, kimyasal ve biyolojik yapıların toz, partikül ve parçacık gibi ortaya çıkan unsurlarına karşı insanları koruyan bir ekipman olarak tanımlanıyor.
Maskeler kabaca iki türe ayrılıyor: Bunlardan ilki cerrahi (tıbbi) maskeler, diğeri de solunum sistemi koruyucu maskeler.
Cerrahi maskeler, sağlık çalışanlarının cerrahi müdahaleler sırasında kendilerinden hastalara ya da hastalardan kendilerine bulaşmasını engellemek amacıyla kullandığı koruyucu ekipmanlar arasında yer alıyor.
Solunum sistemi koruyucu maskelerin kullanım alanını ise sağlık sektörünün yanı sıra diğer alanlarda da iş güvenliğini sağlamak oluşturuyor. FFP sınıflandırmasına sahip toz maskeleri ile N koduna sahip koruyucu maskeler de bu kategori de yer alıyor.
Sağlık çalışanlarının Covid-19 taşıdığından şüphelenilen ya da tanısı konmuş hastaların bulunduğu alanlara girerken cerrahi maske; soluk borusundan entübasyon, nonivazif ventilatör (solunum cihazı) takılması ve kalp masajı gibi müdahaleler sırasında solunum sistemi koruyucu maske takılması öneriliyor.
Sağlık görevlilerinin durumu daha ciddi olan ve yoğun bakım ünitelerinde tedavi gören hastalara müdahale ederken, maskenin yanı sıra önlük, gözlük ve siper gibi tam koruyucu ekipman seti giymeleri tavsiye ediliyor.
Cerrahi maskelerin, TS EN 14683 standardına uygun olarak üretilmiş ve CE belgesi almış olması gerekiyor.
Tıbbi malzemelerle ilgili uluslararası standartlara dayanan TS EN 14683, cerrahi maskelerin yapısı, kalınlığı, filtre özellikleri ve malzemeleriyle ilgili gereken koşulları düzenliyor.
Bunlar arasında üç kattan oluşması, hipoalerjik olması, sıvı bariyeri oluşturması, yırtılmaya dayanıklı olması ve yüzde 99 bakteri ile yüzde 95 partikül filtrasyonu sağlaması yer alıyor.
Bu tür maskeler, sağlık çalışanları tarafından tedavi sırasında olası bir enfeksiyonun hastalara veya hastalardan kendilerine geçmesini sınırlamak amacıyla kullanılıyor.
Bu maskelerin tek kullanımlık olması ve kullanım sırasında da hasar görmesi halinde hemen yenisiyle değiştirilmesi öneriliyor.
Cerrahi maskeler, Covid-19 hastalığının aynı anda yüz binlerce kişiyi etkilemesiyle birlikte tedarikinde en fazla sıkıntı yaşanan koruyucu ekipmanların başında geliyor.
DSÖ başta olmak üzere birçok kuruluş ve devlet, toplu alanlarda maske takılmasıyla ilgili yayımladıkları tavsiyelerde cerrahi maskelerin kullanımında önceliğin genel halkta değil, sağlık çalışanlarında olması gerektiğini söylüyor.
Türkiye'de de toplu alanlarda maske takılması zorunlu hale getirilirken, genel halk için tıbbi maske kullanımı ise sadece sağlık kuruluşlarına girişlerde getirildi.
Sağlık Bakanlığı'ndan 6 Nisan Pazartesi yapılan açıklamada, "Tüm sağlık kuruluşlarına girişlerde vatandaşlarımızın tıbbi maske (cerrahi maske) takmaları zorunlu olup, sağlık kuruluşu içerisinde maskesiz dolaşıma izin verilmemesi, tedbirlerin kamu, üniversite ve özel sektöre ait tüm sağlık kuruluşlarında uygulanması konusunda gerekli hassasiyetin gösterilmesi sağlanacak" denildi.
Solunum sistemi koruyucu maskeler, respiratör olarak da adlandırılıyor ve ortamdaki partikülleri filtreleyenler ile kartuşlular olmak üzere iki alt tipi bulunuyor.
Sağlık alanında enfeksiyon kontrolü söz konusu olduğunda daha çok partikül filtreli maskeler tercih ediliyor. Bu maskelerin de farklı türleri ve buna bağlı olarak farklı koruyuculuk düzeyleri bulunuyor. Maskelerin koruyuculuk düzeyleri FFP veya N harfleriyle sınıflandırılıyor.
İngilizce "filtering facepiece" (Filtreli Yüz Maskesi) teriminin baş harflerinden oluşan FFP, Avrupa Birliği tarafından benimsenen sınıflandırmayı gösteriyor ve 1, 2, 3 olmak üzere üç kategoriye ayrılıyor.
Sağlık Bakanlığı'nın Ulusal Mikrobiyoloji Standartları Laboratuvar Güvenliği Rehberi'nde FFP maskelerin koruyuculuğu şöyle tanımlanıyor:
"Uygun koşullarda kullanıldığında FFP1 bulaş riskini 4 kez, FFP2 10 kez, FFP3 ise 20 kat azaltır. Diğer bir deyişle bunların filtreleme etkinliği FFP1, 2 ve 3 için sırasıyla yüzde 80, yüzde 94 ve yüzde 99,97'dir.  Valfli olan ve olmayan respiratörler arasında koruyuculuk yönünden bir fark yoktur. Valfli olanlarda solumak biraz daha kolay olmakta ve beraberinde gözlük kullanılıyor ise gözlük daha az buğulanmaktadır."
N tipi kategorizasyon ise ABD'nin belirlediği standartlara göre yapılıyor ve bu nedenle de AB'den farklılık gösteriyor. ABD'de belirlenen standarda göre, N - "not to resistant to oil", yani yağa dayanıklı değil anlamına geliyor ve tıbbi amaçlarla kullanılan maskeler bu kategoride yer alıyor.
Laboratuvar Güvenliği Rehberi'nde, "Bunlar filtreleme etkinliklerine göre N95, N99 ve N100 olarak adlandırılır. Tahmin edileceği gibi N95 respiratörlerin filtreleme etkinliği yüzde 95, N99'un yüzde 99, N100'ün ise yüzde 100'dür" deniliyor.
DSÖ, sağlık çalışanlarının kullanacağı maskelerin en az N95 veya FFP2 kategorisinde olmasını öneriyor.
Covid-19 salgınıyla birlikte dünyadaki maske arzı talebi karşılamanın uzağında kalırken, tıbbi ve solunum yolu koruyucu maskelerin tek kullanımlık olması ve suyla temas ettiğinde filtre özelliğini yitirmesi bilim insanlarını daha dayanıklı çözümler geliştirme arayışına itiyor.
Özellikle Asya'da son dönemde nano filtreleme teknolojisine sahip maskelerin geliştirildiği yönünde haberler geliyor.
Güney Kore'de bulunan Kore Gelişmiş Bilim ve Teknoloji Enstitüsü'nden bir grup bilim insanı, Mart ayında, 20'ye kadar kez yıkanarak kullanılabilecek nano filtreleme özelliğine sahip bir maske geliştirdiklerini açıkladı.
Bu maskede "100-150 nanometre çapında dikey veya tek istikamette sıralanmış nanofiberlerle" yapılmış bir filtreleme teknolojisinin yer aldığı ve enstitünün bu teknolojinin patenti aldığı belirtildi.
Enstitünün günde 1500 adet nano maske üretim kapasitesine sahip olduğu ve Güney Kore Gıda ve İlaç Güvenliği Bakanlığı'ndan alınan onayla birlikte seri üretime başlanacağı açıklandı.
Benzer bir maske de Çin'in Şanghay kentinde geliştirildi. Nano filtreleme teknolojisine sahip ve 20 yıkamaya kadar kullanılabilen bu maskelerin satışına Çin'de kısa bir süre önce başlandı.
Türkiye'de de son dönemde nano maske adı altında bazı ekipmanların internet ve yüzyüze satış platformlarda satışa sunulduğu görülüyor. Maskelerin 10-15 TL gibi bir fiyatla satıldığı noktalar bulunuyor.
Teknoloji çok yeni olduğu için henüz birçok ülkede nano maskelerle ilgili belli bir standart bulunmuyor.
Uzmanlar, Türkiye'de satışa sunulan nano maskelerin kullanımıyla ilgili çeşitli uyarılar yapıyorlar.
Enfeksiyon Hastalıkları Derneği Başkanı Prof. Dr. Mehmet Ceyhan, Sabah gazetesine yaptığı açıklamada, bu maskelerin süngerden yapıldığını ve aslında virüs riskini daha da artırdığını söyledi.
Ceyhan, "nano maske" adı altında satılan bu maskelerle ilgili herhangi bir veri olmadığını belirterek, "Maskeyi uzun süreli olarak kullandığında karşındakinde virüs varsa maskede birikir. Bu durumda maske koruma özelliği bir yana, daha riskli bir hale gelir. Hele bir de maskeyi çantaya koyup tekrar kullanırsanız daha büyük sorun. O maskeyi ellediğinizde maskeye mikrop ve virüs bulaşabilir. Bu da virüslerin ağızdan ve burundan girmesi demektir. Sizi virüse karşı daha açık hale getirir" dedi.
Covid-19 salgınıyla mücadelede birçok ülke maske kullanımıyla ilgili çeşitli zorlayıcı ya da tavsiye niteliğinde kararlar almaya başladı.
Türkiye, toplu alanlarda maske kullanımını zorunlu hale getirirken, ABD'de Hastalık Kontrol ve Önleme Merkezi (CDC) maske takılmasını önerdi.
CDC, maske takılmasının takan kişiyi korumayı amaçlamadığını, virüsü taşıma ihtimaline karşı başkalarına bulaştırmasını engelleme niyeti taşıdığını söyledi.
CDC'nin tavsiyelerinde tıbbi ve solunum yolu koruyucu maskelerin sağlık çalışanlarına ayrılması gerektiği belirtilerek, halktan pamuklu bir bez ya da kumaş parçasıyla ağız ve burunlarını kapatmaları istendi.
DSÖ ise bu hafta içinde revize ederek yayımladığı tavsiyesinde, tıbbi nitelik taşımayan maskelerin ne kadar etkin bir koruma sağladığına dair araştırmaların devam ettiğini söyledi ve ülkelere maske takılmasıyla ilgili karar almadan önce bu konuyu çok iyi araştırmaları çağrısı yaptı.
Örgüt; grip, grip benzeri hastalıklar ve koronavirüsle ilgili yapılan çalışmaların tıbbi maskelerin kullanımının virüsü taşıyan bir kişinin çıkardığı parçacıkların başkalarına bulaşmasını ya da ortama yayılmasını engellemede etkili olabileceğini ortaya koyduğunu ancak maske takan kişiye virüsün bulaşmasını engellediğini gösteren bir bulgu olmadığına dikkat çekti.
DSÖ, "Ev ortamında ya da hasta kişilerle temas halindeyken veya kalabalık ortamlarda tıbbi maskenin sağlıklı kişiler tarafından kullanılmasının önleyici bir önlem olarak faydalı olabileceğini dair çok fazla bulgu yok. Bununla birlikte, toplu alanlarda sağlıklı kişilerin cerrahi ya da başka türlü bir maskenin takarak COVID-19 gibi solunum yollarını etkileyen virüslerin bulaşmasını engelleyebileceğini gösteren hiçbir kanıt bulunmuyor" dedi.
Örgüt, cerrahi maskelerin sağlık çalışanlarının kullanımına ayrılması gerektiğini belirterek, bu maskelerin topluluk içinde kullanılmasının "sahte bir emniyet" hissi vererek, el yıkama, yüze dokunmama ve hijyene dikkat etme gibi diğer önemli önlemlerin ihmal edilmesine yol açabileceği uyarısı yaptı.
Türkiye'nin koronavirüs salgınını kontrol altına almak için açıkladığı önlemler arasında kamuya açık yerlerde maske takılmasının zorunlu hale getirilmesi de yer alıyor. Sağlık Bakanlığı, tüm sağlık kuruluşlarına girişlerde halkın cerrahi maske takmasının zorunlu olduğunu duyurdu.
Cumhurbaşkanı Recep Tayyip Erdoğan, geçen hafta Cuma günü yaptığı açıklamada, "Yarından (4 Nisan Cumartesi) itibaren pazar yerleri ve marketler gibi insanların toplu şekilde bulunduğu tüm alanlarda herkesin maske takması zorunlu olacaktır. İnsanların toplu olarak çalışmaya devam ettiği iş yerlerinde de benzer tedbirler alınacaktır" dedi. Erdoğan, alınan tedbirlere uymayanlara idari ve adli ceza uygulanacağını söyledi.
Erdoğan, Pazartesi günü yaptığı açıklamada da, para ile maske satışının yasaklandığını ve maske dağıtımının PTT ile e-devlet aracılığıyla talep eden kişilere valilikler tarafından yapılacağını söyledi. Erdoğan, salgın bitene kadar Türkiye'deki herkese yetecek kadar maske stokunun bulunduğunu da ifade etti.
Sağlık Bakanlığı ve Türk Eczacıları Birliği (TEB) maske dağıtımıyla ilgili yaptıkları görüşmelerin ardından dağıtımın eczaneler üzerinden yapılması konusunda uzlaşmaya vardı.
İstanbul'da ücretsiz maskeler eczanelerden nasıl alınabilecek?
İstanbul Eczacı Odası'nın yaptığı yazılı açıklamada, 20-65 yaş aralığındaki kişilere 10 gün için kişi başı beş adet maske verileceği belirtildi.
Açıklamada, Vatandaşlarımız, Sağlık Bakanlığı tarafından cep telefonlarına gönderilecek mesajdaki kodu eczanelerimize bildirerek maske alabilecektir. Eczacılarımız, bu kodu TİTCK (Türkiye İlaç ve Tıbbi Cihaz Kurumu) tarafından İTS (İlaç Takip Sistemi) veya Reçetem Sisteminde açılacak yeni bir butona girecektir" denildi.
TEB daha önce yaptığı yazılı açıklamada, eczacıların fahiş fiyatlardan maske temin etmek zorunda kaldıklarını belirterek, maske bedelini devletin sübvanse etmesi gerektiğini vurgulamıştı.
TEB, bu süreçte "eczacıların görmezden gelinmesinin" yanı sıra maske temininde yaşanacak belirsizlikler nedeniyle sıkıntıya düşürülmelerinin de kabul edilemez olduğunu belirtmişti.
Dağıtımın nasıl yapılacağına dair düzenlemeler sürerken, üretim tarafında ise bir sıkıntı olmadığı yönünde açıklamalar geliyor. Sanayi ve Teknoloji Bakanı Mustafa Varank da bu hafta içinde yaptığı açıklamada, sanayide maske üretimi konusunda hiçbir sıkıntı olmadığını ifade etti.
Cerrahi maske, N95 maske, koruyucu tulum üretimi için yeterli imkanın bulunduğunu vurgulayan Varank, bu süreçte günde 25 milyon maske yapılabilecek kadar kumaşın ham madde olarak üretildiğini, günlük maske yapım kapasitesinin de 8 milyona ulaştığını bildirdi.
</doc>
<doc docid='bbc_haberler-dunya-52362104' lang='tur' type='mono' source_url='https://www.bbc.co.uk/turkce/haberler-dunya-52362104' term='COVID'>
Petrol fiyatları: ABD'de piyasasında tarihi düşüş yaşandı, ilk defa negatif fiyattan işlem gördü
ABD'de koronavirüs salgını nedeniyle talebin azalması üzerine petrol fiyatları rekor düşüşe devam edip ilk defa negatif fiyattan işlem gördü.
ABD'de koronavirüs salgını nedeniyle talebin azalması üzerine petrol fiyatları rekor düşüşe devam edip ilk defa negatif fiyattan işlem gördü.
Tarihi düşüşün nedeni olarak, talebin azalmasının yanı sıra, petrol depolarının dolma noktasına yaklaşacağı beklentisinin de etkili olduğu belirtiliyor.
Pazartesi günü petrol fiyatı 1980lerden bu yana en düşük düzeyi gördü. Ayrıca fiyatlar 21'inci yüzyılın da en düşük seviyesi olarak kayda geçti.
Gün içinde Batı Teksas türü (WTI, West Texas Intermediate) petrolünün varil fiyatı %50'den fazla kayıpla varil fiyatı 9 dolara kadar düşmüştü.
Pazartesi günü içinde düşüş devam etti, 5 dolara ve sonra 1.50 dolara kadar düştü ve günün ilerleyen saatlerinde negatiften işlem gördü.
WTI türü petrolün fiyatı varil başına -40 dolar seviyelerine inmesi, satıcıların bir varil petrolü alıcıya bedava vermesi, üstüne de 40 dolar para ödemesi anlamına geliyor.
Petrolün küresel işlem endeksi (Brent ham petrolü) ise %7 değer kaybederek varil başına 26 dolardan işlem gördü.
Koronavirüs salgını ve petrol fiyatlarındaki düşüş küresel resesyon oluşacağı kaygısını doğurdu.
ABD Başkanı Donald Trump, Covid-19 ile ilgili gelişmeleri aktardığı günlük basın toplantısında da petrol fiyatlarındaki büyük düşüşe de değindi ve ilk defa fiyatı negatife düşen petrolün "pek çok kişi için ilginç olacağını" söyledi.
Trump, ABD'nin bunu bir fırsat olarak kullanarak petrol rezervini artırmaya karar verdiğini belirtip "Ulusal petrol rezervine 75 milyon varil kadar eklemeyi planlıyoruz. Rezervlerimizi sonuna kadar dolduracağız" dedi.
Covid-19 salgınının yayılmasıyla beraber petrol sanayii hem talep düşüklüğü hem de üretimin azaltılması konusunda üretici ülkeler arasındaki anlaşmazlıklar nedeniyle zordaydı.
Ay başında OPEC ve OPEC dışı bazı üretici ülkeler, günlük küresel petrol üretimlerini yaklaşık %10 azaltma anlaşması yaparak, bugüne kadar varılan en büyük petrol üretim kesintisine imza atmışlardı.
Ama bazı analistler, üretimde kesintiye gitmenin fark yaratacak kadar yeterli olmadığı görüşündeydi.
Axicorp küresel piyasa stratejisti Stephen Innes, OPEC ülkelerinin üzerinde anlaştığı kesintinin petrol piyasalarını dengelemekte yeterli olmayacağını ifade etmişti.
Diğer yandan ABD'nin petrol sevkiyatındaki en önemli noktalarından Cushing'de petrol tesislerinin kapasitelerinin dolmaya başladığı kaygıları dile getiriliyor.
ANZ Bank'a göre Mart başından bu yana seviye %50'ye yaklaştı.
</doc>
<doc docid='bbc_haberler-dunya-52388250' lang='tur' type='mono' source_url='https://www.bbc.co.uk/turkce/haberler-dunya-52388250' term='COVID'>
Koronavirüs - Latin Amerikalı suç çeteleri salgına ayak uydurdu: Karteller yardım dağıtıyor
Meksika Başkanı Andrés Manuel López Obrador, Pazartesi günü sıra dışı bir çağrıda bulundu.
Meksika Başkanı Andrés Manuel López Obrador, Pazartesi günü sıra dışı bir çağrıda bulundu.
Başkan, suç çetelerine yiyecek paketleri bağışlamalarını durdurmalarını onun yerine bir önceki gün 100 kişinin ölümüyle sonuçlanan şiddete odaklanmalarını söyledi.
''İşlerini sürdürenler yalnızca Meksikalı karteller değil, onlara ek Latin Amerika'dan organize suçlar, Kolombiya'dan Brezilya'ya uzanan militanlar, Covid-19 salgını boyunca güçlerini göstermeye devam ettiler'' diyor BBC Latin Amerika uzmanı Luis Fajardo.
7 Nisan günü öğleden sonra Kolombiya ülke çapındaki karantinanın 14. gününü deneyimlerken, geniş çaplı bir cenaze alayı Medellin şehrinin kuzeyindeki Bello'nun çalışan kesimine doğru yol aldı.
Binlerce insan cenaze alayına katıldı, sosyal mesafe kuralını hiçe sayıp, Edgar Pérez Hernández'i onurlandırmak istedi.
Hernández, Medellin'in güçlü Niquía-Camacol suç çetesinin 'Ayı' lakaplı lideriydi.  Bir gün önce hapishanede kalp krizinden ölmüştü.
Yerel gazete o sahneyi ''Kalabalıktan insanlar alkışladı ve havaya ateş açtılar'' şeklinde yorumladı.
Araştırmacılar bu beklenmedik küresel sağlık krizindeki diğer tüm işler gibi, Latin Amerika suç örgütlerinin uluslararası tedarik zincirlerindeki aksama nedeniyle karşılaştığı varoluşsal bir tehdide dikkat çektiler.
Meksikalı köşe yazarı Héctor de Mauleón uyuşturucu kartellerinin karşılaştıkları zorlukları belirtti. Dediğine göre sadece Amerika Birleşik Devletleri'ndeki yasa dışı uyuşturucu satışlarında düşüş değil aynı zamanda Çin'den ithal edilen uyuşturucu yapımında kullanan öncü kimyasalların da teslimi durdu.
Aynı zamanda ABD-Meksika sınırının zorunlu olmayan seyahatler dışında her şeye kapatılmasıyla uyuşturucu kaçaklığı da zorlaştı.
Mr de Mauleón ''Bu kokteyl, rakip gruplar arasındaki şiddet olaylarının sayısının artmasını müjdeliyor: 'narkolar' (uyuşturucu tacirleri) mevcut ceza fırsatları üzerinde mücadele edecek," diye yazıyor.
Meksika ulusal gazetesi Milenio'nun toparladığı veriler Mr deMauleón'un korkularını destekler şekilde. Milenio'ya göre Mart ayı Meksika'da 13 yıl içindeki en çok organize suç ilişkili cinayet oranına sahip.
Sınır şehirlerde kartel şiddeti rahat vermediğinden, bu eğilim hissediliyor.
''Ciudad Juárez şehrinde, Mart ayında 153 kişi öldürüldü. Bu oran 2018 Ağustos ayından beri herhangi aydan daha fazla'' şeklinde ifade ediyor El Diario.
İşlerindeki azalmaya karşın Latin Amerikalı suç organizasyonları hala daha sınırdan yasa dışı uyuşturucu göndermeye kalkıyor.
Kolombiya günlük gazetesi El Tiempo'nun yazdığına göre bu yıla kadar Kolombiya güvenlik güçleri 112 ton kokain ele geçirdikleri operasyonları yönettiler.
31 Mart günü Kolombiya donanması Kolombiya'nın Pasifik kıyısından Amerika Birleşik Devletlerine deniz altı yoluyla tonlarca kokain taşıyan narko-deniz altısını durdurdu.
Brezilyalı yetkililer pek çok çetenin gücünü kentsel kesimlerde tanımış durumda.
Çeteler insanların kalplerini ve fikirlerini kazanmaya çalışıyor
Uyuşturucu kartelleri güncel krize cevap olarak yerli halkın güvenini, sevgisini kazanmaya çalışarak cevap veriyor. Salgından dolayı ekonomik güçlük çeken topluluklara yetkililerden yardım almaksızın gayrı resmi yardım tasarıları düzenliyorlar.
Patronlarının "nezaketini" gösteren gıda kolilerini dağıttığı bildirilen Meksika suç örgütlerinin arasında Jalisco Yeni Nesil Karteli, Körfez Karteli ve "Los Viagras" yer alıyor.
O zamanki sağlık bakanı Luiz Henrique Mandetta bu ayın başlarında yerel yetkililere uyuşturucu lordları ve çete liderleriyle koronavirüsün yayılmasını nasıl durduracakları hakkında konuşmalarını söylediklerinde, suç örgütlerinin Brezilya'daki devlet işlevlerini ne ölçüde yerini aldıkları konusu geri geldi.
Bay Mandetta ''Yetkililerin kimlerin yoksul mahallelerde güçlü olduğu konusunda gerçekçi olmaları gerektiğini'' söyledi. ''Anlamamız gerekir ki bu yerler devletin genellikle bulunmadığı yerler ve yetkililer ise uyuşturucu satıcıları.''
Bazı yorumcular, kartellerin adaptasyon denemelerine rağmen savunmasız hale geldiklerini ileri sürdü.
Meksika gazetesi El Universal'dan güvenlik uzmanı Alejandro Hope ''Önümüzdeki birkaç hafta veya ay içerisinde, organize suçlar için büyük bir zayıflık dönemine girilmesi mümkündür ve o zaman bir aciliyet sonucu olarak devlet güçlerini genişletecek.'' diye yazdı.
Hope ''Ülkede hayat normale dönerken, eski yasa dışı kaçakçılık ve suç aktiviteleri geri dönecek.'' şeklinde eklemede bulundu.
"Ancak bu istisna durumundan en iyi şekilde yararlanamamış devlet varlığı yaratmak, organize suçun ana çetelerini sökmek, geçerliliklerini yıkmak, vatandaşlık ile güvenlik ve adalet arasındaki ilişkiyi değiştirmek mümkün olabilir. "
Kartellerin uzun vadeli etkileri bir yana kısa vadede Covid-19 krizini fırsata çevirme durumları Latin Amerika'daki sağlık acil durumuyla mücadele eden devlet yetkililerine sürekli şiddet ve zorluk süreci getirecektir.
</doc>
<doc docid='bbc_haberler-turkiye-52396330' lang='tur' type='mono' source_url='https://www.bbc.co.uk/turkce/haberler-turkiye-52396330' term='COVID'>
WHO: Türkiye konusunda temkinli iyimserlik içerisindeyiz, vaka sayıları dengeleniyor
Dünya Sağlık Örgütü (WHO), Türkiye konusunda temkinli iyimserlik içerisinde olduklarını ve vaka sayılarının dengelenmeye başladığını söyledi.
Dünya Sağlık Örgütü (WHO), Türkiye konusunda temkinli iyimserlik içerisinde olduklarını ve vaka sayılarının dengelenmeye başladığını söyledi.
Açıklama, WHO Avrupa Bölümü'nün bugün Cenevre'deki merkezinde internet üzerinden düzenlediği basın toplantısında yapıldı.
WHO'nun Olay Yönetim Ekibi'nden Catherine Smallwood, BBC Türkçe'nin Türkiye'de koronavirüs salgınının durumuyla ilgili sorusuna şu yanıtı verdi:
"Şu anda Türkiye'de vaka sayısının 100 bine yaklaştığını görüyoruz ve geçen hafta içerisinde vaka artış oranı da yaklaşık yüzde 47 oldu. Yani, belli bir düzeyde artışların halen sürdüğünü görüyoruz.
"Ancak Türkiye'de çok erken aşamalarda uygulanmaya başlanan önlemler sayesinde genel eğilimde vaka sayıları azalmaya ya da dengeye oturmaya başladı. Genel olarak, Türkiye konusunda vaka sayılarının dengeye oturmasıyla birlikte temkinlik bir iyimserlik içerisindeyiz."
Türkiye'de 22 Nisan itibarıyla 98 bin 674 koronavirüs vakası bulunuyor. Türkiye, en çok vakaya sahip ülkeler arasında yedinci sırada yer alıyor. Şu ana kadar Covid-19 nedeniyle hayatını kaybedenlerin sayısı ise 2 bin 376.
Aynı basın toplantısında konuşan WHO'nun Avrupa Direktörü Dr. Hans Kluge de normalleşmeye geçme konusunda hızlı bir yol olmadığını ve bu adımların kademeli bir şekilde atılması gerektiğini söyledi.
Kluge, "en büyük düşmanımız" olarak nitelendirdiği "rehavete" kapılınmaması ve mevcut sınırlamaların kaldırılmasına yönelik atılacak adımların çok dikkatli bir şekilde değerlendirilmesi gerektiğini belirtti.
Kluge, "Bazı ülkeler, gelen olumlu sinyallerin ardından kısıtlamaların kaldırılması ve sosyal mesafe kurallarının hafifletilmesi konusunda çalışmalar yapıyor. Ancak bunlar rehavete kapılabileceğimiz anlamına gelmiyor. Kısıtlamaların kaldırılması kademeli bir şekilde yapılmalıdır" dedi.
WHO yetkilileri, düzenlenen basın toplantısının ana teması olan bakımevlerindeki ölümlere ilişkin de veri ve değerlendirmelerini paylaştı.
Kluge, Avrupa'da meydana gelen ölümlerin yaklaşık yarısının bakımevlerinde görüldüğünü belirtti.
Kluge, "Avrupa bölgesindeki ülkelerden gelen tahminlere göre, Covid-19 nedeniyle hayatını kaybedenlerin yaklaşık yarısını bakımevlerinde kalanlar oluşturuyor. Bu, tahayyül edilemeyecek boyutta bir insanlık trajedisi" dedi.
WHO, bazı ülkelerin uygulamayı düşündüğü antikor test sonuçlarına bağlı hareket etme serbestisi konusunda da bu testlerin henüz güvenilir düzeylerde sonuçlar vermediğini belirterek, bu strateji konusunda dikkatli hareket edilmesi çağrısı yaptı.
Sınırların ne zaman açılmaya başlanabileceğine ilişkin bir soru üzerine ise Kluge, turizmin bu durumdan en fazla etkilenen sektörler arasında olduğunu ifade ederek, ülkelerin böyle bir adım atmadan önce sağlık sisteminin kapasitesi, toplumun salgının döngüsel hareket edeceği ve kısıtlamaların bir kaldırıp, bir hafifletilebileceği konusunda hazırlanmış olması ve virüsün dışarıdan gelenler tarafından yayılmasını engelleyecek önlemlerin alınması gibi bir dizi kriteri gözetmesi gerektiğini vurguladı.
Dünyada koronavirüs vakalarının toplam sayısı 2,6 milyonu aştı. Can kaybı da 183 binin üzerinde seyrediyor.
</doc>
<doc docid='bbc_haberler-dunya-51837046' lang='tur' type='mono' source_url='https://www.bbc.co.uk/turkce/haberler-dunya-51837046' term='COVID'>
Koronavirüs (Covid-19): Salgına karşı ülkeler hangi önlemleri alıyor?
Dünya genelinde koronavirüs (Covid-19) salgınına karşı farklı ülkelerde farklı önlemler alınıyor.
Dünya genelinde koronavirüs (Covid-19) salgınına karşı farklı ülkelerde farklı önlemler alınıyor.
Şimdiye kadar en çok vaka Çin'de görüldü, diğer ülkeler virüsün farklı aşamalarıyla mücadele ediyor.
Ülkeler ne gibi önlemler aldı?
Bazı ülkeler havaalanlarında ve diğer toplu ulaşım araçlarında bir takım önlemler aldı. Bazı ülkeler ise bu konuda herhangi bir adım atmadı.
İngiltere Sağlık Bakanlığı'na bağlı Kamu Sağlığı birimi Çin, Japonya ve Malezya gibi ülkelerden gelen yolcular için 'geliştirilmiş gözetim' sistemini devreye soktu. Ama vücut ısısını ölçmüyor.
Kamu Sağlığı biriminin açıklamasında, "Uzmanlar, (ateş ölçümü gibi) klinik taramalarının çok etkili olmayacağını yalnızca çok az sayıda vakanın tespit edilmesini sağlayabileceğini söylüyor. Bunun nedeni, belirtilerin beş ila yedi gün arasında bazı durumlarda ise 14 güne kadar ortaya çıkmaması" dendi.
'Geliştirilmiş gözetim' sistemi de havaalanlarında sağlık personeli bulundurulması ve virüsün etkili olduğu ülkelerden gelenlerle belirtiler hakkında bilgi verilmesi ve belirtileri gösterenlerin, kendilerini iyi hissetmeyenlerin de yetkililere durumlarını bildirmelerinin sağlanmasını kapsıyor.
Akademik araştırmaların yaptığı simülasyonlar, havaalanlarındaki vücut ısısı ölümlerinin koronavirüs bulaşan hastaların yalnızca yarısını tespit edebildiğini gösterdi.
İtalya'daki havaalanları, Şubat başından itibaren yolculara vücut ısısı kontrolleri yapıyor. Tren istasyonlarında da testler yapılıyor. Asya'daki havaalanlarında da termometre bulundurulması yaygın bir uygulama.
ABD, son 14 gün içinde İran veya Çin'de bulunan yabancı ülke vatandaşlarının ülkeye girişine izin vermiyor.
Çin'den ABD'nin 11 havaalanına uçan yolcular ateş, öksürük ve nefes darlığı taramalarından geçiriliyor.
ABD Salgın Kontrol Merkezleri, sağlık sorunları olanların ülkeler arası gemi seyahatlerine çıkmamaları uyarısında bulundu.
Birleşmiş Milletler'in (BM), eğitim, bilim ve kültür örgütü Unesco, 14 ülkede okulların ülke genelinde bütün okulların kapatıldığını, 13 ülkede ise bazı okulların kapatıldığını duyurdu.
Okullar farkı zaman dilimlerinde kapatıldı. Örneğin Japonya, tüm okulların bu yıl eğitim döneminin sonuna kadar, yani Mart sonuna kadar kapatılması çağrısında bulundu.
Japonya, ülkede 186 koronavirüs vakasının teyit edilmesiyle 27 Şubat'ta bu kararı aldı.
İtalya'da okullar 3 Nisan'a kadar kapatıldı. Açıklama, İtalya'da 2500 vakanın teyit edildiği 4 Mart'ta yapıldı.
İspanya, Madrid bölgesindeki tüm okul ve üniversiteleri kapattı.
İngiltere ve Almanya'da az sayıda okul geçici olarak kapatıldı. Gerekçeleri ise görevli eğitmen ya da öğrencilerin bazılarının pozitif çıkması veya bazılarının da virüsün etkili olduğu bölgelerden seyahat etmeleri.
Fransa, virüsün en çok etkili olduğu Bretonya bölgesi ve Paris'in kuzeyindeki Oise bölgesinde okulları ve kreşleri 9 Mart'tan itibaren kapattı.
Birçok spor müsabakası da iptal edildi ve ya seyircisiz oynandı.
14 Mart'ta oynanması planlanan İtalya ile İngiltere arasındaki ve Fransa ile İrlanda arasındaki Six Nations rugby maçları ertelendi.
California'daki Indian Wells tenis turnuvası, Coechella Vadisi'nde kamu sağlığı acil durumu ilan edildiği için iptal edildi.
Turnuva, eleme maçlarının başlaması planlanan 9 Mart'tan kısa bir süre önce iptal edildi. Asıl turnuvanın da 11 Mart Çarşamba günü başlaması planlanıyordu.
Yunanistan'da hükümet gelecek iki hafta düzenlenmesi planlanan tüm profesyonel spor etkinliklerinin seyircisiz oynanması kararı aldı.
Barselona Marataonu 15 Mart'tan 25 Ekim'e ertelendi.
İtalyan futbol liginde tüm maçlar 3 Nisan'a kadar askıya alındı. İsviçre futbol ligi de 23 Mart'a kadar durduruldu. Diğer futbol maçları da özellikle yabancı ülkelerle yapılan maçlar da kapalı kapılar ardında oynandı.
Diğer yandan Japonya Olimpiyat Bakanı Seiko Hashimoto ise olimpiyat oyunlarının 24 Temmuz'da başlayabilmesi için mümkün olan her türlü önlemin alındığını söyledi.
Bakan, ihtiyaç duyulması halinde ise Uluslararası Olimpiyat Komitesi ile yapılan sözleşme uyarınca oyunların yılsonuna ertelenebileceğini ifade etti.
Dünya genelinde en çok turist çeken etkinlikler iptal edildi, girişler kısıtlandı veya ziyaretçilere birbirleriyle mümkün olan en az temasta bulunmaları uyarısında bulunuldu.
Şangay'daki devasa Disney oteli, bir aydan uzun bir süre kapalı kaldıktan sonra Pazartesi günü yalnızca kısa bir süreliğine açıldı.
Hong Kong Disneyland'ı ile Japonya'daki Disney oyun parkı da hala kapalı.
Asya ülkelerinde müzeler kapatıldı ve etkinlikler durduruldu.
İtalya'da hükümetin aldığı önlemler kapsamında turistik alanlar da geçici olarak kapatıldı. Roma'da Coliseum ve diğer etkinlikler 3 Nisan'a kadar kapalı.
Fransa'nın başkenti Paris'te Louvre Müzesi de çalışanların virüs salgınından duydukları kaygılar nedeniyle Mart başında kapatıldı. Müze şimdi ise açık, ama ziyaretçilere kendilerini iyi hissetmiyorlarsa veya virüsün etkili olduğu bölgelerden seyahat ediyorlarsa müzeye gelmemeleri çağrısında bulunuluyor.
Eyfel Kulesi'nde ziyaretçilere ödeme için yalnızca banka kartı kullanmaları veya biletlerini internetten almaları söyleniyor. Disneyland Paris ise bazı çalışanların hafta sonu testlerinin pozitif çıkmasına rağmen hala açık.
Suudi Arabistan, umre ziyaretlerini askıya aldı ve dini merkezlere girişleri durdurdu.  Irak da dini merkezlere girişlere kısıtlama getirdi.
Bazı ülkeler, Çin örneğinden yola çıkarak insanların hareketlerine de kısıtlama getiriyor.
İtalya Başbakanı Giuseppe Conte halka evlerinde kalmaları ve zaruri seyahatleri için izin talebinde bulunmaları talimatı verdi.
Yollarda, havaalanlarında ve tren istasyonlarında kontroller yapılacak.
Bu önlemler salgın yayıldıktan sonra getirildi, dolayısıyla ne kadar etkili olacaklarına dair soru işaretleri var.
İran, büyük şehirlere seyahatlere kısıtlama getirdi, o bölgelerde yaşamayanların ise girişleri engelleniyor. Ama İran hükümeti, virüsün en etkili olduğu Kum şehrini karantinaya almadı.
Hükümetin bu kararı ise eleştiriliyor. Kendisi de doktor olan İran Meclis Başkanı Yardımcısı Mesud Pezeşkian "Ben Sağlık Bakanı olsaydım, Kum'u ilk günden karantinaya alırdım" dedi.
İran, Salı günü yaptığı açıklamada son 24 saat içinde 54 kişinin öldüğü haberini verdi. Bu rakam, koronavirüs salgının başlamasından bu yana bir günde kaydedilen en yüksek ölü sayısı oldu.
Güney Kore'de yetkililer, Daegu şehrindeki iki binayı karantinaya aldı. Şehir ülkedeki koronavirüs vakalarının üçte ikisinin görüldüğü yer. Salgının kaynağı olarak gösterilen Şincheonji Kilisesi mensuplarının çoğu bu iki binadaki apartmanlarda yaşıyor.
Kuzey Kore'de hükümet çoğu diplomat 380 yabancı ülke vatandaşını, başkent Pyongyang'da bir aydan uzun süredir karantina altında tutuyor.
</doc>
<doc docid='bbc_haberler-turkiye-51576487' lang='tur' type='mono' source_url='https://www.bbc.co.uk/turkce/haberler-turkiye-51576487' term='COVID'>
Koronavirüs (Covid-19): Türkiye'de son durum ne, hangi önlemler alındı?
Aralık ayında Çin'in Vuhan kentinde ortaya çıkan koronavirüs, bugüne kadar 170'ten fazla ülkeye yayıldı. Koronavirüsün tespit edildiği kişilerin sayısı 220 bini, virüsün yol açtığı Covid-19 hastalığı yüzünden ölenlerin sayısı 9 bini aştı. 18 Mart itibariyle Türkiye'de tespit edilen koronavirüs vakası 191 olarak açıklandı.
Aralık ayında Çin'in Vuhan kentinde ortaya çıkan koronavirüs, bugüne kadar 170'ten fazla ülkeye yayıldı. Koronavirüsün tespit edildiği kişilerin sayısı 220 bini, virüsün yol açtığı Covid-19 hastalığı yüzünden ölenlerin sayısı 9 bini aştı. 18 Mart itibariyle Türkiye'de tespit edilen koronavirüs vakası 191 olarak açıklandı.
Sağlık Bakanı Fahrettin Koca, Çarşamba günü bir önceki güne nazaran 93 yeni vaka olduğunu açıkladı.
61 YAŞINDA erkek bir hastamızı kaybettik. Kendisine Allah’tan rahmet diliyorum. Bugün sonuçlanan testler, tedbirlerin çok zorunlu olduğunu gösteriyor. Tanı konup tedavilerine başlanan 93 YENİ VAKAMIZ var. Hasta sayımız 191’e ulaştı. Riskin önünü birlikte keselim.
@drfahrettinkoca tarafından yapılan  numaralı Twitter paylaşımının sonu
Türkiye'de virüsle ilgili son durumu, bugüne kadar hangi önlemler alındığını ve yurttaşların korunmak için ne yapması gerektiğini araştırdık.
Türkiye'de ilk, ortaokullar ile liseler 16 Mart-23 Mart tarihleri arasında tatil edildi. Böylece ara tatil öne çekilmiş oldu. Öğrenciler ara tatil sonrası uzaktan eğitim almaya devam edecek.
Ayrıca İçişleri Bakanlığı'nın talimatıyla 16 Mart Pazartasi saat 10.00 itibariyle de 81 ilde pavyon, diskotek, bar, gece kulüpleri geçici süreyle faaliyetlerini durdurdu.
Umre'den dönenlerin bir kısmı da Ankara ve Konya'daki öğrenci yurtlarında karantina altına alınıp ayrı odalara yerleştirildi. Sağlık Bakanı Koca, Umre'den dönen herkesin sağlık taramasından geçirildiğini, şüphelilerin hastaneye kaldırılıp testlerinin yapıldığını bildirdi.
Halka ülke dışına seyahat etmemeleri uyarısı yapıldı.
Diyanet İşleri Başkanı Ali Erbaş, yeni koronavirüs tehlikesi ortadan kalkıncaya kadar cami ve mescitlerde cemaatle namazlara ara verildiğini açıkladı.
Münferit namaz kılmak isteyenler için camiler bazı istisnalarla açık olacak.
Diyanet İşleri Başkanlığı 19 Mart'ta, Cuma günü ile kandil gecesi cami ve mescitlerin kapalı tutulacağını ve Cuma namazı için sala da okunmayacağını açıkladı.
Virüsle mücadele kapsamında ilk olarak Sağlık Bakanlığı bünyesinde Yeni Koronavirüs Bilim Kurulu oluşturuldu.
Konunun, tüm taraflarının katıldığı toplantılar yapılıyor.
Halk Sağlığı Genel Müdürlüğü bünyesindeki Halk Sağlığı Acilleri Operasyon Merkezi'nde 7/24 esasına göre çalışan ekipler oluşturuldu.
Sağlık Bakanlığı İletişim Merkezi de "Korona Danışma Hattı" kurdu ve "Alo 184" üzerinden hizmet vermeye başladı.
Önlemler kapsamında; hastalığa yönelik tanı, olası vakada uygulanacak prosedürler, korunma ve kontrol önlemleri ile ilgili bir rehber de hazırlandı.
Bu rehbere ve rehberle ilgili sunumlara, sık sorulan soruların cevaplarına, afiş ve broşürlere Halk Sağlığı Genel Müdürlüğü'nün web sitesinden ulaşılabiliyor.
Sağlık Bakanlığı 10 Mart gecesi yaptığı yazılı açıklamayla, tüm personelin izinlerinin ikinci bir emre kadar iptal edildiğini duyurdu.
Açıklamada, "Covid-19 salgını sebebiyle Genel Müdürlüğümüz, merkez ve taşra teşkilatında çalışan tüm personelin ikinci bir emre kadar yıllık izinleri iptal edilmiştir" denildi.
Sağlık Bakanı Fahrettin Koca, 8 Mart'ta yaptığı açıklamada, koronavirüs için alınan tedbirler kapsamında, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söyledi.
Koca, Twitter hesabından yaptığı açıklamada, "Sorumluluk büyük, tedbirler çok basit. Lütfen uyalım" dedi.
Sorumluluk büyük, tedbirler çok basit. Lütfen uyalım. Detaylı bilgi için: https://t.co/7XVW4X8s2t pic.twitter.com/Fjkg9XDjL4
@drfahrettinkoca tarafından yapılan 2 numaralı Twitter paylaşımının sonu
Sağlık Bakanlığı, Türkiye'de ilk koronavirüs vakasının tespit edilmesinin ardından Twitter hesabından yaptığı açıklamada vatandaşlara çeşitli uyarılarda bulundu:
14 Gün Kuralı'nı uygularken evinizde dikkat etmeniz gerekenler 👇 pic.twitter.com/nk8Hqq8gk8
@saglikbakanligi tarafından yapılan  numaralı Twitter paylaşımının sonu
Akut solunum yolu enfeksiyonlarının genel bulaşma riskini azaltmak için önerilen temel ilkeler, koronavirüs için de geçerli.
Sağlık Bakanlığı bu konuda şunları öneriyor:
</doc>
<doc docid='bbc_haberler-dunya-52376213' lang='tur' type='mono' source_url='https://www.bbc.co.uk/turkce/haberler-dunya-52376213' term='COVID'>
Koronavirüs: 103 yaşındaki Belçikalı kadın iki dünya savaşı ve üç salgından sağ çıktı
Belçika'nın Flaman kesimindeki Oostende kentinde yaşayan 103 yaşındaki Octavie De Truck, yaklaşık iki hafta önce yakalandığı koronavirüs enfeksiyonunu yenerek sağlığına kavuştu.
Belçika'nın Flaman kesimindeki Oostende kentinde yaşayan 103 yaşındaki Octavie De Truck, yaklaşık iki hafta önce yakalandığı koronavirüs enfeksiyonunu yenerek sağlığına kavuştu.
Yakınlarına göre, 100 yıllık yaşamı boyunca iki büyük savaş ve iki salgın gören De Truck'ı koronavirüs de, yenemedi. Birinci Dünya Savaşı sırasında doğan De Truck, İkinci Dünya Savaşı'ndan sağ çıkmayı başardı.
Octavie De Truck, yüzyıl içinde yaşanan İspanyol ve Meksika gribi salgınlarını da sağlıklı biçimde atlattı.
Bir süre önce evde düşme sonucu dizinden ameliyat olan ve ortopedik rehabilitasyon için hastaneye başvuran Belçikalı kadın, Kraliçe Elizabeth Enstitüsü'nde (KEI) tedaviye alındı. Nisan ayı başında solunum sıkıntısı yaşayan De Truck'ın yapılan testlerinde, koronavirüse yakalandığı belirlendi.
Özel bakım bölümünde koronavirüs tedavisine alınan Belçikalı kadın, sık sık etrafında dolaşan "penguen ya da astronata benzettiği" sağlık çalışanlarını tuhaf bulduğunu dile getirse de, onların çabaları sonucunda kısa sürede toparlandı.
Yaklaşık iki hafta içinde rahatsızlıkları büyük ölçüde iyileşen Octavie De Truck, 3. haftanın sonunda tamamen iyileşerek, normal servise alındı ve bacağındaki tedaviye yeniden başlandı.
KEI Müdürü Gerd Callewaert, Belçika medyasına yaptığı açıklamada, hayatı mücadeleyle geçen De Truck'un, koronavirüsüyle de başa çıktığını vurgulayarak, "Onun iyileşmesi, tüm personelimize büyük moral oldu" dedi.
Yakınlarına göre, Uzun yıllar bakım sektöründe çalışan Belçikalı kadın, bebek sağlığı konusunda gönüllü çalışmalar yaptı. Yakınları, Octavie De Truck'un, 100'den fazla kan verdiğini ve sağlığına her zaman özen gösterdiğini söyledi.
</doc>
<doc docid='bbc_haberler-dunya-51921963' lang='tur' type='mono' source_url='https://www.bbc.co.uk/turkce/haberler-dunya-51921963' term='COVID'>
Koronavirüs: Amazon, ABD'de karantina sebebiyle artan alışveriş taleplerini karşılamak için 100 bin yeni eleman alıyor
İnternet üzerinden satış yapan perakende devi Amazon, koronavirüs sebebiyle internetten yapılan alışverişlerin büyük oranda artması sonucu ABD'de 100 bin yeni eleman alacağını açıkladı.
İnternet üzerinden satış yapan perakende devi Amazon, koronavirüs sebebiyle internetten yapılan alışverişlerin büyük oranda artması sonucu ABD'de 100 bin yeni eleman alacağını açıkladı.
Karantinada ürün bulamama kaygısıyla rafları boşaltan müşteriler, koronavirüs salgınında evlerinde daha çok internet üzerinden alışveriş yapıyor ve satın aldıkları ürünler adreslerine teslim ediliyor.
Özellikle hijyen ürünlerinin mağazada düzenlenmesi ve evlere teslim için çok sayıda elemana ihtiyaç duyan Amazon'un yanı sıra Albertsons, Kroger ve Raley's gibi firmalar, yeni eleman alımı için ilan vereceklerini duyurdu.
Bu şirketler, salgına kadar restoran, bar ve kafelerde çalışan, çoğu evlere servis yapan ancak tüm bu mekanların geçici süre kapatılması sebebiyle işsiz kalan elemanlara yöneldi.
Amazon, eleman alımı yapacağını duyurduğu açıklamasında "Bu elemanların hayat normale dönene kadar ve eski iş yerleri açıldığında kendilerini tekrar çağırana kadar bizimle çalışabileceklerini bilmelerini istiyoruz" ifadelerini kullandı.
Amazon'un eleman sayısı dönem dönem değişiyor. Tatil zamanlarında 798 bin tam zamanlı ve yarı zamanlı çalışanı oluyor.
Yeni elemanlar için 15 dolar olan saatlik ücretini Nisan ayında 2 dolar artıracağını duyuran Amazon'un 100 bin yeni eleman alması, 350 milyon dolardan daha büyük bir paraya mal olacak.
</doc>
<doc docid='bbc_haberler-dunya-51654701' lang='tur' type='mono' source_url='https://www.bbc.co.uk/turkce/haberler-dunya-51654701' term='COVID'>
Koronavirüs (Covid-19) - Trump: ABD için koronavirüs riski düşük ama hazırlıklıyız
ABD Başkanı Donald Trump, koronavirüs (Covid-19) salgınına karşı Washington'un alacağı önlemleri koordine etmesi için Başkan Yardımcısı Mike Pence'i görevlendirdi.
ABD Başkanı Donald Trump, koronavirüs (Covid-19) salgınına karşı Washington'un alacağı önlemleri koordine etmesi için Başkan Yardımcısı Mike Pence'i görevlendirdi.
Trump ile Pence, Beyaz Saray'da düzenledikleri basın toplantısında virüsün bulaşma riskinin Amerikalılar için çok düşük olduğunu söylediler.
ABD'de şüpheli koronavirüs vakasının sayısı 60. Son olarak Çarşamba günü bir hastaya koronavirüs teşhisi kondu.
Trump, şüpheli vakalardan 15'ine teşhis konduğunu söyledi. Trump ayrıca, koronavirüsle mücadelede kullanılmak üzere 2.5 milyar dolarlık fon sağlanması için Kongre ile yakın temas halinde olduğunu ifade etti.
Trump, ABD'nin koronavirüsle mücadelede gerekli önlemleri aldığını söyledi ve "Çok hem çok hazırız" dedi. Trump ayrıca koronavirüse karşı aşının yakında geliştirileceğinden emin olduğunu söyledi.
ABD Ulusal Alerji ve Enfeksiyon Hastalıkları Enstitüsü Başkanı Anthony Fauci ise aşının en erken bir yıl ya da bir buçuk yıl içinde geliştirilebileceğini ifade etti.
Trump daha önce attığı bir tweette medyayı 'koronavirüsle ilgili gereksiz panik yaratmakla' eleştirmişti. Attığı tweette Trump "ABD formunda" dedi.
Beyaz Saray'daki basın toplantısında ise Trump, ABD'nin virüsün yayılma riskine karşı hazırlıklı olması gerektiğini söyledi.
ABD Sağlık Bakanı Alex Azar da Beyaz Saray'ın koronavirüsle mücadele için geliştirdiği planda beş konuya öncelik verildiğini ifade etti. Azar, bu önlemlerin arasında şunları saydı: Hastalığın iyi gözlemlenmesi, yerel yönetimlerin koordinasyonu, tedavinin geliştirilmesi ve maske gibi kişisel sağlık malzemelerinin üretiminin artırılması.
Azar, ABD'deki koronavirüs vakalarının artmasını beklediklerini söyledi.
</doc>
<doc docid='bbc_haberler-dunya-52442474' lang='tur' type='mono' source_url='https://www.bbc.co.uk/turkce/haberler-dunya-52442474' term='COVID'>
İngiltere'de doktorlara koronavirüs uyarısı: Çocuklar arasında virüsle bağlantılı yeni bir hastalık görülüyor olabilir
İngiltere'de doktorlara 'acil' koduyla gönderilen bir uyarıda çocuklar arasında son üç haftada koronavirüsle bağlantılı, yoğun bakımda tedavi gerektiren yeni bir hastalığın görülmeye başlamış olabileceği belirtildi.
İngiltere'de doktorlara 'acil' koduyla gönderilen bir uyarıda çocuklar arasında son üç haftada koronavirüsle bağlantılı, yoğun bakımda tedavi gerektiren yeni bir hastalığın görülmeye başlamış olabileceği belirtildi.
İngiltere Ulusal Sağlık Sistemi NHS'in uyarısında "İngiltere'de çocuklar arasında Covid-19'la bağlantılı bir inflamatuar sendromu ya da henüz ne olduğu tespit edilemeyen yeni bir bulaşıcı patojenin görülmeye başlaması kaygı yaratmıştır" denildi.
Uyarıda bu hastalığın hem koronavirüs testleri pozitif çıkan hem de bu virüse yakalanmayan çocuklarda görüldüğü belirtildi.
Açıklamaya göre bu yeni hastalıkta ağır Covid-19'un yanı sıra toksik şok sendromu ve atipik Kawasaki Hastalığı belirtileri görülüyor. (Kawasaki Hastalığı'nda orta büyüklükteki damarlarda inflamasyon gelişiyor ve damarlar şişiyor.)
Uyarıda çocuklarda karın ağrısı, mide-bağırsak sorunlarıyla kardiyak inflamasyonu görüldüğüne dikkat çekilerek bu belirtileri gösterenlerin derhal hastaneye sevk edilmesi istendi.
Çocuklarda görülen yeni rahatsızlığın İngiltere genelinde ne kadar yaygın olduğuna dair bir veri bulunmuyor.
Ancak vakaların başta başkent Londra olmak üzere ülkenin çeşitli kentlerinde gözlendiği ifade edildi.
</doc>
<doc docid='bbc_haberler-dunya-52527944' lang='tur' type='mono' source_url='https://www.bbc.co.uk/turkce/haberler-dunya-52527944' term='COVID'>
Normalleşme: İtalya koronavirüs sonrası kısıtlayıcı tedbirlerin kaldırılmasında ikinci aşamaya geçiyor
Avrupa'da koronavirüs salgınından ilk ve en ağır etkilenen ülke olan İtalya'da 10 Mart'tan bu yana uygulanan kısıtlayıcı tedbirler bugünden itibaren kademeli olarak gevşetiliyor. "Virüsle birlikte yaşama evresi" denilen "ikinci aşamada" 4 milyon kişi işbaşı yapacak, insanların dolaşım özgürlüğü kısmen artacak.
Avrupa'da koronavirüs salgınından ilk ve en ağır etkilenen ülke olan İtalya'da 10 Mart'tan bu yana uygulanan kısıtlayıcı tedbirler bugünden itibaren kademeli olarak gevşetiliyor. "Virüsle birlikte yaşama evresi" denilen "ikinci aşamada" 4 milyon kişi işbaşı yapacak, insanların dolaşım özgürlüğü kısmen artacak.
İlk koronavirüs vakasının 20 Şubat'ta, ilk ölümün de 21 Şubat'ta kayıtlara geçtiği İtalya'da bugün itibariyle 28 bin 884 ölüm ve 210 bin 717 vaka bulunuyor. Salgının en ağır evresinde günlük can kaybı sayısının 900'ü aştığı ülkede son olarak dün açıklanan veriler, günlük ölüm sayısının 174'e düştüğünü gösteriyor.
Koronavirüs salgını nedeniyle ülke çapında karantina tedbirlerinin uygulandığı ilk ülke olan İtalya'da sekiz haftadır, ekonomik faaliyetler ve vatandaşların dolaşım özgürlüğü büyük ölçüde sınırlandırılmıştı.
Bugünden itibaren ise üretim, inşaat ve toptan satış sektörleri başta olmak üzere bazı işletmeler yeniden açılacak, 4 milyondan fazla çalışan işbaşı yapacak.
Restoranlar, kafeler bu aşamada henüz yalnızca paket servis için açılabilecek ve sınırlı sayıda müşteriye, güvenli mesafe ve maske kurallarına uyarak hizmet verebilecek.
Restoranların 1 Haziran'da tam olarak açılması planlanıyor ancak hükümet kaynakları, salgın eğrisinde olumlu gelişmeler görülürse bu tarihin öne çekilebileceğini belirtiyor.
21 Mart'tan bu yana kapalı olan parklar ve bahçeler de bugünden itibaren halkın erişimine açılacak. Bugüne kadar insanların yalnızca evlerinin yakınında açık havada spor yapmasına izin veriliyordu.
Bölge içindeki seyahatlere getirilen kısıtlamalar da kısmen hafifletiliyor.
Bugüne kadar yalnızca iş, sağlık ya da zorunlu ihtiyaç hallerinde seyahate izin veriliyordu. Bugünden itibarense akraba ziyaretlerine de belli kurallar dahilinde izin verilecek. İkinci aşama kuralları içinde en çok tartışılan bu madde oldu.
Hükümet, gruplar halinde olmamak kaydıyla "altıncı göbeğe kadar akrabaları" ziyarete onay verdi. "Sabit duygusal ilişki" içinde olanlar da bu kapsama dahil edildi.
Ancak arkadaşların ya da "sabit olmayan" ilişki yaşayanların görüşmesine izin verilmemesi büyük bir tartışma konusu haline geldi.
Kilise ayinleri gibi dini törenlere hala izin verilmezken cenaze törenleri en fazla 15 aile üyesinin katılımıyla yapılabilecek. Cenaze törenlerinin mümkünse açık havada, güvenli mesafe ve maske kurallarına uyarak yapılması öngörülüyor.
Okullarsa Eylül'e kadar açılmayacak.
Sporcuların antrenmanlara dönmelerine izin verilirken, futbol ligleri gibi şampiyonaların yeniden başlayıp başlamayacağı henüz kararlaştırılmadı.
Bu kurallarla girilen 2. aşamada, ekonomi ve hareketliliğin limitli de olsa canlanması bekleniyor. Başbakan Giuseppe Conte, bu dönemde virüsün yayılması için daha fazla fırsat çıkacağını vurgulayarak halktan "daha da fazla sorumluluk duygusuyla" hareket etmelerini istedi. Conte, dün akşam Facebook'a yazdığı mesajda "Ülkenin geleceği, daha önce hiç olmadığı kadar bizim ellerimizde" dedi. Başbakan halktan maske, hijyen ve insanlar arası mesafe gibi kurallara riayet etmelerini istedi.
Bugünkü gazeteler de Conte'nin bu sorumluluk çağrısına ve 2. aşamada salgının yayılmayı hızlandırması halinde tedbirlerin tekrar sıkılaştırılabileceği uyarılarına yer verdi. Haber ve yorumlarda, 2. aşamanın "normale dönüş" anlamına gelmediği vurgulandı.
Corriere della Sera, "Sorumluluk vakti" manşetiyle çıktı.
La Repubblica, hükümete danışmanlık eden teknik heyetin "Virüs dönerse, kapatırız" sözlerini başlığa taşırken, Il Messaggero "İtalya testte" ve Il Giorno gazetesi de "İtalyanlar çıkın ama kafanızı kullanın" başlıklarını attı.
</doc>
<doc docid='bbc_haberler-dunya-52557247' lang='tur' type='mono' source_url='https://www.bbc.co.uk/turkce/haberler-dunya-52557247' term='COVID'>
Koronavirüs: ABD'de salgın nedeniyle et sıkıntısı yaşanıyor
ABD'de koronavirüs salgını nedeniyle mezbahaların ve et fabrikalarının kapanması üzerine tedarikte çıkan sorunlar, bazı fast-food zincirlerinin hamburger servisini durdurmasına, marketlerin de et satışına sınırlama getirmesine neden oldu.
ABD'de koronavirüs salgını nedeniyle mezbahaların ve et fabrikalarının kapanması üzerine tedarikte çıkan sorunlar, bazı fast-food zincirlerinin hamburger servisini durdurmasına, marketlerin de et satışına sınırlama getirmesine neden oldu.
Ülkedeki en büyük supermarket zinciri Kroger, müşterilerin satın alabileceği dana ve domuz kıyma ürünlerine sınır koydu. Toptan satış yapan Costco da taze kırmızı et, tavuk ve domuz eti satışlarına üç paket sınırı getirdi.
ABD'de birçok mezabaha ve et üretim tesislerinde çalışan işçiler arasında çok sayıda Covid-19 vakaları çıkmış, bazıları geçtiğimiz haftalarda kapanmıştı.
Ağır çalışma koşulları ve yakın temas nedeniyle, buralarda çalışan işçiler arasında virüsün geniş kümeler halinde yayıldığı belirtiliyor.
ABD'nin en büyük et şirketi Tyson Foods'un CEO'su John Tyson geçen hafta, New York Times, Washington Post da dahil bazı gazetelere gıda tedarik zincirinin kırıldığına dikkat çeken tam sayfa ilan vermişti.
ABD Başkanı Donald Trump, gıda tedarik zincirini korumak amacıyla et fabrikalarının üretime devam etmesi emri verdi.
Bu adım, işçilerin salgından korunması için daha fazla önlem alınmasını talep eden sendikalar tarafından eleştirildi.
Tyson Foods'un Iowa eyaletindeki Perry bölgesindeki fabrikada 700'ü aşkın işçinin koronavirüs testleri pozitif çıktı.
Iowa Halk Sağlığı Departmanı'nın Salı günü yayınladığı raporda, fabrikadaki işçilerin yüzde 58'inin testlerinin pozitif çıktığı belirtildi.
Yetkililer, şirketin Indiana eyaletindeki bir fabrikada da geçen hafta 900'e yakın işçinin test sonucunun pozitif olduğunu açıkladı.
Tyson Foods'dan yapılan açıklamada, salgın nedeniyle üretimin yavaşlatıldığı ve bazı fabrikaların kapatıldığı belirtildi.
Güney Dakota eyaletinde Sioux Falls kentinde de Smithfield Foods şirketine ait bir et fabrikası, 783 işçinin Covid pozitif çıkmadı ve iki işçinin ölmesi üzerine Nisan ayında kapatılmıştı.
Analistler, taze et sıkıntısının artacağını, ancak donmuş ette stokunda sıkıntı olmadığını söylüyor.
ABD'de dört haftadır mezbahalarda kesilen büyük baş hayvan sayısı 500 binin altına düştü. Bu yüzde 35'lik bir düşüşe karşılık geliyor.
Et sektörü analisti Cassandra Fish, marketlerin et stokundaki sıkıntıyı henüz açıktan ifade etmediğini, ancak bu sıkıntının tüketicilerin et stoklamasından değil, tedarikteki sınırlılıktan kaynaklandığını belirtiyor.
Fish, sektördeki herkesin "hazırlıksız yakalandığını" söylüyor.
Ülkedeki en yaygın fast-food zincirlerinden Wendy's şubelerinin beşte birinde (1000'i aşkın şube) Pazartesi günü hamburger de dahil olmak üzere et ürünlerinin tükendiği görüldü.
Şirket sözcüsü Salı günü yaptığı açıklamada, "Kuzey Amerika'daki sığır eti tedarikçilerinin üretim sıkıntıları olduğu herkes tarafından biliniyor. Bu nedenle menümüzdeki bazı ürünler bazı restoranlarda geçici olarak sınırlı durumda" dedi.
McDonald's CEO'su Chris Kempczinski ise geçen hafta yaptığı bir açıklamada, "tedarik zincirinde hiçbir sorun olmadığını" ve et sıkıntısı çekmediklerini belirtmişti.
2013 verilerine göre ABD, Avustralya ile birlikte dünyanın en fazla et tüketen ülkesi konumunda.
</doc>
<doc docid='bbc_haberler-turkiye-52431065' lang='tur' type='mono' source_url='https://www.bbc.co.uk/turkce/haberler-turkiye-52431065' term='COVID'>
Kargo çalışanları: 'Bir günde 100-150 kişiye kargo taşınıyor, müşteriler de risk altında'
Koronavirüs salgını nedeniyle dünya çapında yüz milyonlarca insanın evinde karantinaya girmesiyle birlikte internet üzerinden alışverişlerde artış yaşanıyor.
Koronavirüs salgını nedeniyle dünya çapında yüz milyonlarca insanın evinde karantinaya girmesiyle birlikte internet üzerinden alışverişlerde artış yaşanıyor.
Paketleri evlere taşıyan kargo çalışanlarıysa iş yüklerinin arttığını, ancak virüsten korunmaları için gereken önlemlerin yeterince alınmadığını söylüyor.
Kargo çalışanlarına göre bu nedenle hem kendileri, hem aileleri hem de müşteriler risk altında.
Salgın döneminde yaşadıkları zorlukları da, sosyal medya üzerinden dile getiriyorlar.
Türkiye'de faaliyet gösteren büyük kargo şirketlerinin temsilcisi Kargo, Kurye ve Lojistik İşletmecileri Derneği (KARİD) ise, bu iddiaların "gerçeği yansıtmadığını" söylüyor.
Yurtiçi Kargo çalışanları önce şikayet ve taleplerini duyurmak için kendi aralarında örgütlenmeye başladı, şimdi ise "Patronların Ensesindeyiz" dayanışma ağı üzerinden tüm ülkedeki farklı firmalardan kargo çalışanlarını bir araya getirmeye çalışıyor.
Yurtiçi Kargo'da 1.5 senedir dağıtımda çalışan Ateş (gerçek ismi değil), 'Evde Kal' çağrıları yapılmaya başlandığından beri iş yüklerinin arttığını söylüyor.
"Bir kurye günde 100-150 kişiye kargo taşıyor. Bu anlamda bir süper taşıyıcı faktörü oynama riski var" diyor.
Kargo çalışanlarının hem paketi teslim aldıkları, hem de teslim ettikleri yerde virüsü kapma ya da bulaştırma ihtimalleri var.
Tüm Taşıma İşçileri Sendikası (TÜMTİS) Başkanı Kenan Öztürk bu nedenle "sağlık sektöründen sonra en büyük risk grubunda olanların taşıma sektörü" olduğunu söylüyor.
KARİD'e göre sektörün Türkiye çapında 10 bin sabit merkezi ve yaklaşık 100-110 bin çalışanı var.
Çalışanlar Covid-19'a yakalanma riskini azaltmak için çalışma saatlerinin azaltılmasını istiyor.
BBC Türkçe'ye konuşan KARİD Başkanı Aslan Kut ve Yurtiçi Kargo, iş yükünün arttığı ve çalışma saatlerinin uzadığının "doğru olmadığını" kaydediyor.
Kut, "Bu dönemde şirketten şirkete giden gönderiler yüzde 50-60 azaldı. Şirketlerden şahıslara giden gönderiler eski seviyesini koruyor. Toplam iş hacmi artmadı" diyor.
Kargo çalışanlarının koronavirüse yakalanma risklerinin azaltılması için taleplerinden bir diğeri, salgın süresince "tıbbi gereçler, temizlik ürünleri ve gıda ürünleri" hariç kargo alımının durdurulması.
Acil ihtiyaç haricindeki alışverişlerin durması halinde iş yüklerinin de azalacağını vurgulayan Ateş, çoğunlukla tişört ve pantalon gibi "gereksiz şeylerin" sipariş edildiğini söylüyor:
"Bir siparişte şarap soğutma kovası taşıdım. Böyle bir şey olduğunu ilk orada öğrendim. Salgın sürecinde böyle lüzumsuz şeyleri taşımak bizim zorumuza gidiyor."
Ancak KARİD kargo sektörünün "kamu hizmeti" olarak görüldüğüne dikkat çekti. Yurtiçi Kargo da kargo alımını durdurmanın "yasal olarak mümkün olmadığını" belirtti.
Kargo çalışanlarının bir diğer talebi de maske ve eldiven gibi koruma ekipmanlarının sağlanması ve şubeler ile araçların haftada bir kez dezenfekte edilmesi.
Bir diğer Yurtiçi Kargo çalışanı olan Çağdaş Takmaz, sedef romatizması olan eski bir kargo aktarma yeri çalışanı.
Yöneticisinden maske, eldiven ve dezenfektan istediğinde, "Bunu kendiniz karşılayın" yanıtını aldığını söylüyor.
Bağışıklık sistemini zayıflatan hastalığı nedeniyle işe gitmediğini anlatan Takmaz, sağlık merkezlerinden Covid-19 hastası olmaması nedeniyle rapor için gelmemesinin istendiğini ve 3 gün işe gitmemesi sonucunda rapor götüremediği için işten çıkarıldığını anlatıyor.
"Ücretli ya da ücretsiz izin talebinde de bulundum ama bununla ilgili herhangi bir geri dönüş yapılmadı" diyor.
Aile, Çalışma ve Sosyal Hizmetler Bakanlığı'nın iş yerlerinde alınacak önlemelere ilişkin kılavuzunda, çalışanların kullanımı için yeterli temizlik malzemesinin bulundurulması ve risk gruplarındaki çalışanların mümkünse evden çalışmalarının sağlanması gerektiği kaydediliyor.
Astım hastası olan Ateş de çalıştığı şubenin şimdiye kadar bir kez dezenfekte edildiğini söylüyor, "Filtresiz bir bez maske verildi. Maske demeye bin şahit lazım. Onu yıkayıp yıkayıp kullanıyoruz. Eldiven de çok inceydi. Ben kendi imkanlarımla eldiven aldım" diyor.
KARİD Başkanı Kut ise yaptığı açıklamada, salgın başlar başlamaz kargo şirketlerinin acil eylem planı oluşturduğunu, şube ve araçlara maske ve dezenfektan temin ettiğini ve buraların periyodik olarak dezenfekte edilmesi için eğitim çalışmaları düzenlediğini kaydetti.
Yurtiçi Kargo Takmaz'ın durumu ile ilgili yorum yapmadı, ancak "Bireysel yaşanan problemler ile ilgili de iç denetim mekanizmalarımız çalışıyor ve insan hatası tespit edildiğinde gerekli uyarı ve önlemler alınıyor" dedi.
Açıklamada, "Rapor getiremeyen birinin kronik rahatsızlık sebebi ile işe devam etmemesinin kanuni bir gerekçesi bulunmamaktadır" denildi.
İlaçlama ve koruyucu ekipmanla ilgili çalışanların iddialarını reddeden şirket, "İl ve ilçe sağlık müdürlükleri tarafından denetleniyoruz. Şu ana kadar hiçbir denetimde en ufak bir problem yaşamadık" dedi.
TÜMTİS Başkanı Kenan Öztürk ise, kargo çalışanlarının "ekmek parası ile ölüm riski arasında bir tercih" yapmaya zorlandıklarını söylüyor:
"Gerçekten her gün bu tedirginlikle işe gidip geliyorlar. Kendiliğinden tazminatını da geride bırakarak işi bırakan işçiler var."
TÜMTİS Başkanı Öztürk BBC Türkçe'ye yaptığı açıklamada, sendikanın örgütlü olduğu kargo şirketlerinde çalışanların taleplerinin görüşmeler neticesinde çoğunlukla karşılandığını, ancak özellikle sendikanın olmadığı iş yerlerinden çok sayıda şikayet aldıklarını anlatıyor:
"Çok sayıda işçi bizi arıyor, 'Maske bulamıyoruz, eldiven bulamıyoruz. 12 saat çalışıyoruz, fazla mesai ücreti alamıyoruz. Bari salgın döneminde 8 saat çalışalım diyoruz, bize kapıyı gösteriyorlar' diyorlar."
Öztürk, "Pozitif vakalar çıktı, teste dahi gönderilmiyoruz" şeklinde şikayetler olduğunu da kaydediyor.
Kargo sektöründe şu ana kadar "ciddi hiçbir vakaya rastlanmadığını" söyleyen Kut ise, "Pozitif çıktı çalışanlardan, tedavi edildiler" diyor. Pozitif çıkanların "çoğunun" da evlerine gönderildiklerini söylüyor.
Yurtiçi Kargo soru üzerine İstanbul-Maltepe/Dragos şubesinde pozitif vakanın olduğunu doğruladı, virüs tespiti sonrası ilgili şahsın ve şubedeki tüm çalışanların karantinaya alındığını, şubenin 1 gün kapatılarak dezenfekte edildiğini ve ardından başka bir ekip ile çalışmaya başlandığını aktardı.
Kut, Türkiye çapında kaç kargo çalışanında ve nerelerde Covid-19 görüldüğüne dair bilgi vermedi.
Ancak çalışanlara ve müşterilere virüs bulaşması ihtimalinin azaltılması için teslimatta sosyal mesafelenme önlemleri alındığını anlattı:
"Adresinize geliyorlar. Sizden kimlik istemiyorlar. Cep telefonunuza önceden bir mesaj gönderiyorlar. Siz uzaktan mesajdaki kodu söylüyorsunuz, kargonuzu bırakıp gidiyorlar. Dolayısyla sosyal izolasyonu olabildiğince sağlamış durumdayız."
Kut, şubede alınan önlemler arasında ateş ölçümünü ve aynı anda üçten fazla müşterinin içeriye alınmamasını sıralıyor.
Annesi ve kronik solunum yolu hastalığı bulunan babasıyla yaşayan Ateş, evde kendisini karantinaya aldığını anlatıyor:
"Eve yaklaşırken telefonla arayıp annemden yemeği odama koymasını istiyorum. Eve gittiğimde direkt kendimi banyoya atıyorum, elimi yüzümü yıkıyorum. Her günümü odamda geçirmeye çalışıyorum."
BBC Türkçe Yurtiçi Kargo'nun dışında; MNG, Aras, UPS ve DHL gibi Türkiye'de faaliyet gösteren büyük kargo şirketleriyle görüşmeye çalıştı, ancak sorularına yanıt alamadı.
Sorularımıza yanıt veren Sürat Kargo, iş yoğunluğunun bu dönemde arttığını doğruladı, takviye araç ve personel ile bu yoğunluğu karşıladıklarını bildirdi.
Çalışanları arasında pozitif vakaya rastlanıldığını belirten şirket, tedavi, filyasyon ve dezenfekte etme işlemlerinin uygulandığını bildirdi. Şirket ayrıca çalışanların ateşlerinin günde birkaç kez ölçüldüğünü ve sağlık takiplerinin iş yeri hekimlerince yapıldığını kaydetti.
"Tüm çalışanlara eldiven, maske ve kişisel dezenfektan dağıtıldığını" kaydeden şirket, iş yerlerinin düzenli olarak ilaçlatıldığını belirtti.
Aile, Çalışma ve Sosyal Hizmetler Bakanlığı'na iş yerlerini denetleme çağrısı yapan TÜMTİS Başkanı Öztürk, "Etkin bir denetim mekanizması olmadığı için işverenler, özellikle örgütsüz yerler çok daha pervasızca davranıyor, kölece çalıştırıyor" diyor.
Aile, Çalışma ve Sosyal Hizmetler Bakanlığı'nın açıklamalarında, Covid-19 kapsamında iş yerlerine yönelik olarak rehberlik hizmetleri ile teftişlere devam edildiği ve tedbirlere uymayan firmalara yaptırım uygulanacağı kaydediliyor.
Bakanlık, BBC Türkçe'nin şimdiye kadar kaç kargo şirketine fiziki denetim yapıldığı ve yaptırım uygulandığına dair sorularını yanıtsız bıraktı.
Ancak Rehberlik ve Teftiş Kurulu'nun eksiklik görülmesi halinde önce uyarıda bulunduğu, ardından para cezası kestiği ve iş kazasına yol açacak konularda savcılığa başvurarak ceza davası açılmasını sağlayabildiği belirtildi.
Kargo çalışanları dünyanın başka ülkelerinde de çalışma koşullarından şikayetçi.
Dünyanın en büyük e-ticaret şirketi Amazon'un yüzlerce çalışanı hafta içinde ABD'de işe gitmeme eylemi başlattı.
Fransa'da Amazon, çalışanlarını yeterince korumadığını kaydeden sendikalara karşı açtığı temyiz davasını kaybetti.
Mahkeme, şirket sağlık ve güvenlik önlemlerini alana kadar, belirlediği acil ihtiyaç kapsamına girmeyen ürünlerin taşınmasını yasakladı. Bu kuralın ihlâli halinde şirket sipariş başına 100 bin euro ceza ödemekle karşı karşıya.
Uluslararası Af Örgütü, Amazon'un kurucusu Jeff Bezos'a çalışanların çalışma koşulları ile ilgili endişelerini giderme çağrısı yaptı.
Amazon'un dünya çapında 800 binden fazla çalışanı bulunuyor. Şirket çeşitli basın kuruluşlarına yaptığı açıklamada "sağlık ve güvenliğin öncelikleri olduğunu" belirtti, maske ve dezenfektan temini, ateş ölçme, iş yerlerine sosyal mesafelenme kuralları getirme ve çalışanları ek ücretle ödüllendirme yoluna gittiklerini kaydetti.
Türkiye'de ise Ateş, insanlardan kargo siparişi verirken daha düşünceli davranmalarını istiyor:
"Sürecin bilincinde olsunlar. Kendi sağlıklarını düşündükleri kadar başkalarının sağlıklarını da düşünsünler."
</doc>
<doc docid='bbc_haberler-dunya-52332858' lang='tur' type='mono' source_url='https://www.bbc.co.uk/turkce/haberler-dunya-52332858' term='COVID'>
İsveçli kamu sağlığı yetkilisi: Sıkı sokağa çıkma kısıtlamasının fiziksel ve ruhsal sağlığa etkisinden endişeliyiz
İsveç Kamu Sağlığı Kurumu Direktörü Johan Carlson, Covid-19 salgınına karşı takındıkları tavrı savundu ve sokağa çıkmanın kısıtlandığı ülkelerdeki halkın fiziksel ve ruhsal sağlığı konusundaki kaygıları gündeme getirdi.
İsveç Kamu Sağlığı Kurumu Direktörü Johan Carlson, Covid-19 salgınına karşı takındıkları tavrı savundu ve sokağa çıkmanın kısıtlandığı ülkelerdeki halkın fiziksel ve ruhsal sağlığı konusundaki kaygıları gündeme getirdi.
Koronavirüs salgını nedeniyle çok katı önlemler alan birçok ülkenin aksine İsveç’te resmi bir sokağa çıkma kısıtlaması yok ve okullar, restoranlar ve alışveriş merkezleri de açık. Ancak İsveç'in bu nispeden daha esnek yaklaşımı tartışma yaratmıştı.
Carlson, yabancı gazetecilere düzenlediği basın toplantısında, "sosyal mesafe tavsiyeleri ve 50 kişiden fazlasının toplanmasını yasaklayan kanunların bir karışımıyla, virüsü ciddiye aldıklarını” söyledi.
Carlson ayrıca, daha sıkı sokağa çıkma kısıtlaması kurallarının fiziksel ve ruhsal sağlıkla, aile içi şiddet seviyeleri üzerindeki olumsuz etkilerinden kaygılandıklarını belirtti.
Johan Carlson, “insanların evinde oturup, onlara sokağa çıkmamalarını söyleyen radyo duyurularını dinlemesinde bir mantık göremediğini” vurguladı.
'Stratejimiz uzun vadeli'
Carlson, İsveç’in stratejisinin gerekirse 2022’ye dek gidebilecek kadar uzun vadeli  tasarlandığını, ancak mevcut kısıtlamaların da İsveç’te Haziran sonu başlayan yaz tatillerinden önce esnetilebileceğini umduğunu ifade etti.
Basın toplantısına Carlson ile birlikte katılan İsveç Dışişleri Bakanı Ann Linde de, İsveç’te hayatın normal seyrinde devam ettiği fikrinin bir “efsane” olduğunu savundu.
Linde “Birçok insan evinde kalıyor ve seyahat etmeyi durdurdu. Birçok işletme çöküyor. İşsizliğin çok artması bekleniyor” dedi.
Linde ayrıca “İsveç de Covid-19 salgınında diğer ülkelerle aynı amacı paylaşıyor; yaşam kurtarmak ve kamu sağlığını korumak. Diğer ülkelerle aynı sorunları yaşıyoruz; virüsün boyutu ve yayılma hızı, ulusal sağlık sistemi üzerined kurduğu baskı, ve çoğu ülkeyle aynı araçları kullanıyoruz” diye konuştu.
İsveç’te yarısı son 14 günde tespit edilen 12 bin 500 teyitli Covid-19 vakası bulunuyor ve şu ana dek 1300 kişi hayatını kaybetti.
</doc>
<doc docid='bbc_haberler-dunya-51887346' lang='tur' type='mono' source_url='https://www.bbc.co.uk/turkce/haberler-dunya-51887346' term='COVID'>
Koronavirüs: İtalya'da ölüm oranı neden yüksek?
Avrupa'nın en ağır koronavirüs krizini yaşayan İtalya'da gün geçtikçe ölüm oranlarının artması kafalarda soru işaretleri yaratıyor.
Avrupa'nın en ağır koronavirüs krizini yaşayan İtalya'da gün geçtikçe ölüm oranlarının artması kafalarda soru işaretleri yaratıyor.
İtalya'da dün yayımlanan son veriler, ülkede koronavirüs bağlantılı ölüm oranının yüzde 7,17 ile diğer ülkelerden yüksek olduğunu gösteriyor.
Dünya Sağlık Örgütü, dünya genelinde koronavirüse yakalananlardan yüzde 3,4'ünün hayatını kaybettiğini açıklamıştı.
İtalya'da her gün açıklanan resmi verilere göre son bir hafta içinde ölüm oranı yüzde 4,24'ten yüzde 7,17'ye yükseldi.
6 Mart Cuma günü ülke genelinde 4 bin 636 vaka tespit edilmiş ve bunların 197'si hayatını kaybetmişti.
Dün açıklanan verilere göre ise toplam vaka sayısı 17 bin 660'ya, can kaybı sayısı da 1266'ya ulaştı.
İtalya'daki ölüm oranının yüksek olması ve gittikçe artış eğilimi göstermesine uzmanların getirdiği açıklamalardan birkaçı şöyle:
Koronavirüs bağlantılı ölümleri belirlemek nispeten kolayken, virüs taşıyanların gerçek sayısını tespit etmek çok daha zor. İtalya'da koronavirüsün ilk görüldüğü günlerde belirti göstermese de riskli görülen kişilere de test yapılıyordu, ancak daha sonra yalnızca semptom gösterenlere test yapılmaya başlandı.
Milano'daki Luigi Sacco Hastanesi Bulaşıcı Hastalıklar Departmanı Müdürü Massimo Galli, yalnızca semptomları olan kişilere test yapılması nedeniyle vaka sayısının bilinmediğini ve muhtemelen belirlenenin çok üstünde olduğunu söyledi. Galli, İtalyan basınına yaptığı açıklamalarda, gerçek ölüm oranını belirlemek için gerçek vaka sayısının bilinmesinin önemine vurgu yaparak bunu şu örnekle açıkladı:
"Diyelim ki 100 vaka var, bunlardan 50'si semptomatik, diğer 50'sinin ise hafif semptomları var. Semptomatik olan 50 kişiye test yaparsanız vaka sayısı 50 çıkar, yani gerçek vaka sayısının yarısı kadar. Bu durumda, 2 kişi ölürse ölüm oranı yüzde 4 olur, oysa ki 100 kişinin tamamına test yapılırsa ölüm oranı yarıya iner."
Dünya Bulaşıcı Hastalıklar ve İmmünolojik Bozukluklar Derneği (Waidid) Başkanı Susanna Esposito da, hafif belirtilere sahip olanların ya da hiç olmayanların da pozitif olabileceğini vurguladı.
Esposito, hastalarla yakın teması olanlara semptom göstermeseler de test yapılması gerektiğini söyledi ve bu şekilde gerçek vaka sayısının daha net ortaya çıkabileceğini belirtti.
Esposito, bunun virüsün yayılmasıyla mücadele için de önemli olduğuna dikkat çekti.
İtalya'da 13 Mart'ta açıklanan verilere göre ülke genelindeki 17 bin 660 vakadan 9 bin 820'si ve 1.266 can kaybından 890'ı Lombardiya bölgesinden. Ülke genelinde 1328 kişi yoğun bakımda ve bunların 650'si de yine Lombardiya bölgesindeki hastanelerde.
Lombardiya başta olmak üzere virüsün en yaygın görüldüğü bölgelerdeki hastanelerin özellikle yoğun bakım ünitelerinin kapasitelerinin zorlandığı haberleri geliyor. Bu bölgelerde yatak ve yoğun bakım ünitesi sayıları artırılmaya çalışılıyor.
İtalyan basınında son günlerde sıklıkla yer alan haberlerde, sağlık görevlilerinin hastanelerdeki durumu "savaş gibi", "tsunami yaşanıyor" şeklinde tarif ettiği belirtiliyor.
İtalyan Anestezi, Analjezi, Resüsitasyon ve Yoğun Bakım Koleji, koronavirüs krizi nedeniyle bir "etik tavsiyeler" kılavuzu yayımlayarak, hastanelerin kapasitesinin talebe yetmemesi halinde "felaket tıbbı" tedbirleri alınması gerekeceğini belirtti.
Bu tedbirler arasında, yoğun bakıma alınacak hastalar arasında seçim yapmak gerekirse "hayatta kalma şansı daha yüksek olanların" seçilmesi de sayıldı. Yoğun bakıma kabul için gerekirse bir yaş limiti koyulabileceği belirtildi.
İtalya'da Sağlık Yüksek Enstitüsü tarafından dün açıklanan verilere göre koronavirüs bağlantılı ölümlerin yaş ortalaması 79,4.
İtalya'da koronavirüs bağlantılı ölüm oranının yüksek olması, nüfusunun yaşlı olmasına da bağlanıyor.
İtalya, Japonya'dan sonra yaşlı nüfus oranının en yüksek olduğu ikinci ülke.
Ülkede ortalama yaşam süresi kadınlarda 85,3 yıl, erkeklerde 81 yıl. Nüfusun yaş ortalaması da 45,7.
İtalya'da 65 yaş üzerindekiler, toplam nüfusun yüzde 23,1'ini oluşturuyor.
</doc>
<doc docid='bbc_haberler-dunya-52298494' lang='tur' type='mono' source_url='https://www.bbc.co.uk/turkce/haberler-dunya-52298494' term='COVID'>
İlk koronavirüsü keşfeden kadın: June Almeida
İnsana bulaşan ilk koronavirüsü keşfeden kişi, okulu 16 yaşında bırakan İskoç bir otobüs şoförün kızı June Almeida'ydı.
İnsana bulaşan ilk koronavirüsü keşfeden kişi, okulu 16 yaşında bırakan İskoç bir otobüs şoförün kızı June Almeida'ydı.
İlk buluşundan sonra June Almeida, virüs görüntülemenin öncüsü olmaya devam etti. Almeida'nın koronavirüs çalışmaları yeni koronavirüsün ortaya çıkmasıyla beraber yürütülen araştırmaların da yeniden odak noktası haline geldi.
Covid-19 yeni bir hastalık, ancak Dr Almeida'nın 1964 yılında Londra'da St Thomas Hastane laboratuvarında saptadığı koronavirüsün yeni bir çeşidi.
Virolog June, evlenmeden önce Hart soyadını kullanıyordu, 1930'da doğdu ve Glasgow'un kuzeydoğusunda Alexandra Park yakınında eski binada büyüdü.
Okuldan çok kısıtlı bir eğitimle ayrıldı ancak Glasgow Kraliyet Reviri'nde histopatoloji bölümünde laboratuvar teknisyeni olarak iş buldu.
Daha sonra kariyerini ilerletmek için Londra'ya taşındı ve 1954 yılında Venezuelalı ressam Enriques Almeida ile evlendi.
Çift ve genç kızları Kanada, Toronto'ya taşındılar ve medikal yazar George Winter'a göre, Dr. Almeida'nın elektron mikroskopuyla muazzam yeteneklerini geliştirdiği yer Ontario Kanser Enstitüsü'ydü.
Virüsleri antikor kullanıp kümeler halinde daha iyi görselleştiren için bir yönteme öncülük etti.
BBC Radyo İskoçya'dan Drivetime'a konuşan George Winter'a göre June Almeida'nın yetenekleri Birleşik Krallık'ta tanınmış ve 1964'te St Thomas Tıp Okulu'nda çalışmaya geri çağrılmıştı. Burası aynı zamanda Başbakan Boris Johnson Covid-19'a yakalanınca tedavi gördüğü yer.
Dönüşünde Salisbury'de soğuk algınlığı ünitesinde araştırma yapan Dr. David Tyrrell ile çalışmaya başladı.
Bay Winter, Dr.Tyrrell'in gönüllülerden gelen burun yıkamalarını incelediğini ve ekibinin, soğuk algınlığı ile ilişkili birkaç ortak virüsü çıkarabildiklerini ancak hepsinde olmadığını keşfettiğini söyledi.
Özellikle B814 olarak bilinen bir örnek, 1960 yılında Surrey'deki bir yatılı okuldaki bir öğrencinin burun yıkamalarından alınmıştı.
Gönüllülere soğuk algınlığı semptomlarını iletebildiklerini ancak rutin hücre kültüründe büyütemediklerini keşfettiler.
Bununla birlikte gönüllü çalışmaları belirtilerin büyümesinin organ kültüründe olduğu gösterdi ve Dr.Tyrrell bunun elektron mikroskopundan görülüp görülemeyeceğini merak etti.
Virüs partiküllerini numune şeklinde alan June Almeida'ya örnek gönderdiler, o da bunları tam aynısı olmamakla birlikte grip virüsü gibi niteledi.
Almeida, 'ilk insan koronavirüsü' olarak tanınan virüsü de tespit etmiş oldu.
Winter, Dr. Almeida'nın daha önce fare hepatitlerini ve tavukların bulaşıcı bronşitini incelerken böyle partiküller gördüğünü söylüyor.
Ancak Winter, Almeida'nın makalesin akademik meslektaşlarının incelemesinden geçen bir dergi tarafından reddedildiğini anlattı, çünkü inceleme yapan meslektaşları, ürettikleri görüntülerin yalnızca grip virüsü parçacıklarının kötü birer resimleri olduklarını söyledi.
B814 buluşunun yeni keşfi 1965 yılında British Medical Journal'da yazıldı ve gördüklerinin ilk fotoğrafları iki yıl sonra General Virology Journal'da yayınlandı.
Winter'a göre, bunu koronavirüs olarak adlandıranlar St Thomas'ta başta olan Profesör Tony Waterson ile birlikte Dr. Tyrrell ve Dr. Almedia idi. Bu ismin nedeni virüse ait görüntünün tepesinde bir taç veya hale imgesiydi.
Dr. Almeida daha sonra doktorasını aldığı yer olan Londra'daki Lisansüstü Tıp Fakültesi'nde çalıştı.
Kariyerini, görüntüleme virüsleri alanında ismini çeşitli patentlerle süsleyen Wellcome Enstitüsü'nde bitirdi.
Wellcome'dan ayrıldıktan sonra Dr.Almeida yoga öğretmeni oldu ancak HIV virüsünün yeni fotoğraflarını çekmeye yardımcı olduğu 1980'lerin sonunda danışma rolünde virolojiye geri döndü
June Almeida 2007 yılında 77 yaşında öldü.
Şimdi ölümünden 13 yıl sonra, bugünün dünyasında hızla yayılan virüs hakkındaki öncü çalışmaları ile hak ettiği değeri görüyor.
</doc>
<doc docid='bbc_haberler-dunya-51883295' lang='tur' type='mono' source_url='https://www.bbc.co.uk/turkce/haberler-dunya-51883295' term='COVID'>
Belçikalı bilim insanları koronavirüse karşı tedavi arayışında ilerleme sağladıklarını açıkladı
Belçika'daki Gent Üniversitesi Flaman Biyoteknoloji Enstitüsü (VIB), koronavirüse (Covid - 19) karşı koruma sağlayan bir ilacın araştırmasında önemli aşama kaydedildiğini açıkladı.
Belçika'daki Gent Üniversitesi Flaman Biyoteknoloji Enstitüsü (VIB), koronavirüse (Covid - 19) karşı koruma sağlayan bir ilacın araştırmasında önemli aşama kaydedildiğini açıkladı.
Flaman Biyoteknoloji Enstitüsü uzmanlarından Prof. Dr. Xavier Saelens, laboratuvar ortamında Covid - 19 virüsünü etkisiz hale getirdiklerini belirterek, bunun ileriye doğru atılmış önemli bir adım olduğunu söyledi.
Flaman Hükümeti Başbakan Yardımcısı, Bilim ve Ekonomi Bakanı Hilde Crevits, kişisel Twitter hesabından bu açıklamayı paylaşarak, "Zekice ve çığır açan bir adım" olarak değerlendirdi. Ancak bu konuda kat edilecek daha uzun yol bulunduğunu söyledi.
VIB'nin Twitter hesabından yapılan açıklamada, Xavier Saelens ve Gent Üniversitesi Tıbbi Biyoteknoloji Merkezi araştırma ekibi tarafından, potansiyel Covid - 19 virüsünün tedavisi konusunda çığır açan bir bilimsel çalışma gerçekleştirildiği duyuruldu.
Xavier Saelens ve ekibi, geçen ay SARS Cov - 2 ve Covid - 19 virüsü ile savaşabilen eşsiz bir antikor bulduklarını açıklamıştı.
Prof. Dr.  Saelens, HLN gazetesine yaptığı açıklamada, laboratuvar testleri sonucunda,  buldukları antikorun koronavirüsü etkisiz hale getirebileceğine ilişkin önemli bir adım atıldığını söyledi.
Saelens'in verdiği bilgiye göre, Belçikalı araştırma ekibi, ABD'deki Texas Üniversitesi'nden Jason McLellan ile Alman Leibinz Primat Araştırma Merkezi'nden Markus Hoffman ve Stefan Pöhlmann ile birlikte çalışıyor.
Belçikalı profesör, laboratuvar testleri sonunda, keşfettikleri antikorun, yeni koronavirüse karşı koruyabildiğini kanıtladıklarını söyledi. Bunu, "fantastik bir ekip çalışmasının zaferi" diye tanımlayan Saelens, bu önemli adım sayesinde virüsün insan hücrelerine bulaşmasının önlenebileceğini belirtti.
Prof. Dr. Xavier Saelens, aşılardan farklı olarak, antikorun daha kısa ömürlü olmasına rağmen, hemen koruma sağladığını belirtti.
Saelens'e göre, elde ettikleri buluş sayesinde hastanın, kendi antikorlarını üretmesine gerek kalmayacak. Sağlık çalışanları ya da hastalar, virüse karşı hemen korunabilecek.
Bu nedenle elde ettikleri ilacın, mevcut pandemi ile mücadelede önemli bir araç olabileceğini dile getiren Belçikalı profesör, aşının aksine, bu ilacın yaşlılar ve savunmasız insanlarda da kullanılabileceğini söyledi.
Saelens'in araştırma ekibinde  yer alan Bert Schepens de, kendi uzman ekipleri dışındaki akademik uzmanlarla da çalışmaya devam edeceklerini belirterek, "İyi bir ekip çalışması önemli. Bu yüzden deneyler sonucu virüsü yenebildiğimizi gördüğümde   kollektif bir zafer hissettim" dedi.
Belçikalı uzmanlar, elde edilen sonuçlarla çok önemli bir mesafe kat etmelerine rağmen, daha yapacak çok işlerinin bulunduğunu söyledi. Laboratuvar çalışmalarının hala devam ettiğini belirten araştırmacılar, ilacın birkaç aşamadan daha geçmesi,  hastalar üzerinde güvenliği ve etkinliğinin test edilmesi gerektiğini vurguladı.
Flaman Başbakan Yardımcısı, Bilim ve Ekonomi Bakanı Hilde Crevits, "Kriz zamanlarında serinkanlı olmak önemli. VIB araştırmacıları bunu yaptı. SARS virüsü ile ilgili yıllar süren biyomedikal araştırmaları, mevcut koronavirüsle olan benzerlikleri nispeten hızlı bir şekilde tespit etmelerini sağladı" diye konuştu.
Flaman bakan, "Tabii ki daha fazla araştırma ve geliştirmeye ihtiyaç var. Henüz orada değiliz. Ancak bakan olarak, Flamanların koronavirüse karşı biyoteknolojik savaşta liderlerden bir olduğunu görmekten memnunum" dedi.
</doc>
<doc docid='bbc_haberler-dunya-52416155' lang='tur' type='mono' source_url='https://www.bbc.co.uk/turkce/haberler-dunya-52416155' term='COVID'>
Koronavirüs: İsveç'in 'sürü bağışıklığı stratejisi' işe yarıyor mu?
İsveç hükümeti, koronavirüsle mücadelede hemen hemen tüm Avrupa ülkelerinden farklı bir strateji izliyor.  Ülkede sokağa çıkma kısıtlaması uygulanmıyor; restoranların ve barların gerekli hijyen kurallarına uymaları koşuluyla açık kalabileceklerini açıklanırken, okullar da tatil edilmedi. Hükümet tam olarak adlandırmasa da İsveç'in 'sürü bağışıklığı' stratejisi izlediğini düşünenlerin sayısı oldukça fazla.
BBC News Türkçe tarafından yapılan  numaralı Youtube paylaşımının sonu
İsveç hükümeti, koronavirüsle mücadelede hemen hemen tüm Avrupa ülkelerinden farklı bir strateji izliyor.  Ülkede sokağa çıkma kısıtlaması uygulanmıyor; restoranların ve barların gerekli hijyen kurallarına uymaları koşuluyla açık kalabileceklerini açıklanırken, okullar da tatil edilmedi. Hükümet tam olarak adlandırmasa da İsveç'in 'sürü bağışıklığı' stratejisi izlediğini düşünenlerin sayısı oldukça fazla.
Ülkedeki can kayıpları artarken, 22 İsveçli bilim insanı hükümete bir mektupla çağrıda bulunarak, stratejisini gözden geçirmesini istedi.
Stratejinin mimarı Epidemiyolojist Anders Tegnell ise ölümlerin yarısının yaşlıların kaldığı bakımevlerinde gerçekleştiğini, bir yıl sonra ülkesindeki ölüm oranının diğer ülkelerle aynı seviyede olacağını savunuyor.
BBC'nin uluslararası muhabiri Gabriel Gatehouse, Newsnight programı için İsveç'e gitti ve ülkenin koronavirüs stratejisinin işe yarayıp yaramadığını araştırdı.
</doc>
<doc docid='bbc_haberler-dunya-52011383' lang='tur' type='mono' source_url='https://www.bbc.co.uk/turkce/haberler-dunya-52011383' term='COVID'>
Koronavirüs: Covid-19 nedir, salgının önlenmesi için neler yapılmalı?

2019'un Aralık ayında Dünya Sağlık Örgütü, Çin'in Vuhan şehrinde koronavirus ailesinden yeni bir virüs tespit edildiğini duyurdu.
İlerleyen günlerde virüs, başta komşu ülkelerde olmak üzere katlanan vakalar halinde yayıldı.
Virüsü bir şehir ya da ülke ile ilişkilendirmek istemeyen DSÖ, salgının adını 11 Şubat'ta COVID - 19 olarak duyurdu.
Peki Covid-19 Nasıl bulaşır?  Vücuda etkileri nelerdir? Salgınlarla nasıl mücadele ediliyor?
Haber-Grafik: Mesut Ersöz
</doc>
<doc docid='bbc_haberler-dunya-52423893' lang='tur' type='mono' source_url='https://www.bbc.co.uk/turkce/haberler-dunya-52423893' term='COVID'>
Koronavirüs: ABD'de üç eyalette bazı dükkanlar açıldı, ülkede ölü sayısı 51 bini aştı
ABD'nin Georgia, Oklahoma ve Alaska eyaletlerinde ekonomik yaşama yönelik bazı kısıtlamalar kaldırıldı. Üç eyaletin valilileri de "acele ettikleri" gerekçesiyle eleştirildi. ABD'de koronavirüsten ölenlerin sayısı 51 bini geçti.
ABD'nin Georgia, Oklahoma ve Alaska eyaletlerinde ekonomik yaşama yönelik bazı kısıtlamalar kaldırıldı. Üç eyaletin valilileri de "acele ettikleri" gerekçesiyle eleştirildi. ABD'de koronavirüsten ölenlerin sayısı 51 bini geçti.
Georgia ve Oklahoma eyaletlerinde berberler ve kuaförlerle kaplıcaların sahiplerine dükkanlarını açabilecekleri söylendi.
Ekonomik faaliyetlerin yeniden açılmasına yönelik en hızlı takvimi açıklayan Georgia'da bowling salonlarına ve dövme yapılan dükkanlara da açılış izni verildi.
Georgia'da Pazartesi günü restoranlar ve tiyatrolar da yeniden açılacak.
Alaska eyaletinde ise restoranaların yeniden açılmasına izin verildi.
Ancak üç eyalette de sıkı sosyal mesafe kuralları uygulanıyor.
Georgia Valisi Brian Kemp, ABD Başkanı Donald Trump tarafından eleştirilmesinin ardından restoranlara yönelik sıkı hijyen ve  sosyal mesafe kuralları açıkladı.
ABD'de sağlık uzmanları ise tüm bu eyaletlerde ekonomik faaliyetlerin erken başlamış olabileceği uyarısında bulunuyor ve ikinci salgın dalgasından çekiniyor.
ABD Başkanı Donald Trump son koronavirüs brifingini kısa tuttu ve gazetecilerin sorularını yanıtlamadı.
Donald Trump'ın koronavirüse karşı "vücuda dezenfektan enjekte edilmesini" önermesi tepki çekmişti.
Yaklaşık 330 milyon nüfuslu ABD'de Mart ayı ortasından bu yana 26 milyon kişi işsizlik maaşı başvurusu yapmıştı.
ABD, hem koronavirüs vakalarının hem de virüsün neden olduğu Covid-19 hastalığından hayatını kaybedenlerin sayısında dünyada açık farkla ilk sırada.
Ülkede açıklanan son verilere göre vaka sayısı 905 bini, ölü sayısı da 51 bini aştı.
</doc>
<doc docid='bbc_haberler-dunya-51462347' lang='tur' type='mono' source_url='https://www.bbc.co.uk/turkce/haberler-dunya-51462347' term='COVID'>
Covid-19: Koronavirüsü çok sayıda kişiye bulaştıranlar salgının yayılmasında nasıl bir rol oynuyor?
Enfeksiyonu çok sayıda insana bulaştıran hastalar neredeyse her salgında görülüyor.
Enfeksiyonu çok sayıda insana bulaştıran hastalar neredeyse her salgında görülüyor.
Bu onların suçu değil; ancak hastalığın hızla yayılmasında etkileri büyük olabilir.
Çin'in Vuhan kentinde ortaya çıkan ve Birleşmiş Milletler'e bağlı Dünya Sağlık Örgütü'nün Covid-19 adını verdiği koronavirüsü de çok sayıda insana bulaştıran hastaların olduğu ortaya çıktı.
Singapur'a seyahat eden İngiliz Steve Walsh'un virüsü, İngiltere'de dört, Fransa'da beş ve İspanya'da bir kişiye bulaştırdığı düşünülüyor.
Biraz muğlak bir terim, kesin bilimsel bir tanımı yok.
Bu terim, bir hasta normalden daha fazla kişiye virüs bulaştırdığı zamanlar kullanılıyor.
Ortalamada, yeni tip koronavirüsten etkilenen her bir kişi, virüsü iki ya da üç kişiye bulaştırıyor.
Ancak bu tamamen ortalama bir sayı. Bazı kişiler virüsü kimseye bulaştırmazken, bazıları çok daha fazla kişiye bulaştırabiliyor.
Çok büyük olabiliyor; bir salgında büyük rol oynayabiliyorlar.
2015 yılındaki bir hızla yayma vakasında, başka bir koronavirüsten kaynaklanan Ortadoğu Solunum Sendromu (Mers) hastası bir kişi, 82 kişiye bulaştırdı.
Batı Afrika'daki Ebola salgınında da vakaların büyük çoğunluğu (yüzde 61'i) az sayıdaki hastadan (hastaların yüzde 3'ü) kaynaklandı.
King's College Üniversitesi'nden Doktor Nathalie MacDermott, "Virüs, Haziran 2014'teki bir cenazede 100'den fazla kişiye bulaştı" diyor.
Bazı kişiler sadece daha fazla insanla temas halinde oluyor - bu bazen işlerinden, bazen de yaşadıkları yerden kaynaklanyor. Bu da kendileri belirtileri göstermese bile, hastalığı daha fazla bulaştırabildikleri anlamına geliyor.
Londra Hijyen ve Tropik Hastalıklar Okulu'ndan Doktor John Edmunds, "Çocuklar bu konuda etkili. Okulları tatil etmek bu nedenle iyi bir önlem olabilir" diyor.
Edinburgh Üniversitesi'nden Profesör Mark Woolhouse, "Seks işçileri HIV virüsünün yayılmasında oldukça etkiliydi" diye konuşuyor.
Şiddetli Akut Solunum Yolu Sendromu'ndan (SARS) muzdarip insanları tedavi eden hastaneler, aynı zamanda hastalığın yayılma merkezlerinden birine dönüştü.
Çünkü en kötü durumdaki hastalar aynı zamanda en fazla bulaştırıcı özellik taşıyan kişiler haline geldi ve pek çok sağlık çalışanıyla temas halindeydiler.
BBC'ye konuşan Doktor Edmunds, "Herhangi bir salgının başında, ki bu virüsün yayılmaya çalıştığı bir dönem oluyor, büyük rol oynuyorlar" diyor.
Koronavirüs de dahil olmak üzere yeni salgınların çoğu hayvanlardan kaynaklanıyor.
Virüs ilk hastaya bulaştığında, hastalık yaygın bir salgına dönüşmeden önce sönümlenebilir.
Ancak virüsü hızlı yayan bir kişiye bulaşırsa, salgının artmasına yol açıyor. Vakalar diğer ülkelere yayıldığında da aynı şeyler yaşanıyor.
Doktor MacDermott, "Virüsü hızla başkalarına bulaştıran kişiler birbirlerine yakın bulunuyorlar salgını kontrol altına almanız zorlaşacaktır" diyor.
Yeni koronavirüste bu tür kişilerin ortaya çıkması sürpriz olmayacaktır ve hastalığın kontrol altına alınmasına ilişkin önlemleri büyük ölçüde değiştirmeyecektir.
Şu anda belirtileri gösteren vakalara ve onların öncelikli olarak iletişim kurdukları kişilere bağımlı durumdayız.
Geçmişte, virüsü hızla yayan kişiyi şeytanlaştırma eğilimi vardı.
"Tifo Mary" olarak bilinen İrlandalı aşçı Mary Mallon (1869-1938), herhangi bir belirti göstermeden ve bilmeden tifoyu başkalarına bulaştırdı, ömrünün çok önemli bir bölümünü sürgünde geçirdi ve karantinaya zorlandı.
Gerçekte, bu hastanın hatası değil.
Doktor MacDermott, "Kullandığımız dile dikkat etmeliyiz" diyor ve ekliyor:
"Yanlış hiçbir şey yapmadılar, bu kendi hataları olmadan kaptıkları bir enfeksiyon.
"Muhtemelen çok korkuyorlar, sevgiye ve şefkate ihtiyaçları var."
</doc>
<doc docid='bbc_haberler-dunya-51970490' lang='tur' type='mono' source_url='https://www.bbc.co.uk/turkce/haberler-dunya-51970490' term='COVID'>
Koronavirüs: Tarihin akışını değiştiren beş salgın
Koronavirüs salgını dünya çapında milyonlarca insanın yaşam şeklini önemli ölçüde değiştiriyor ve bu değişimlerin çoğu kalıcı olacak. Tarih boyunca hastalıkların, hanedanlıkların çöküşlerinden sömürgeciliğin artışına ve hatta iklimin soğumasına kadar uzun süreli büyük etkileri oldu.
Koronavirüs salgını dünya çapında milyonlarca insanın yaşam şeklini önemli ölçüde değiştiriyor ve bu değişimlerin çoğu kalıcı olacak. Tarih boyunca hastalıkların, hanedanlıkların çöküşlerinden sömürgeciliğin artışına ve hatta iklimin soğumasına kadar uzun süreli büyük etkileri oldu.
1350'lerde Avrupa'yı vuran veba, nüfusun yüzde 3'ünü öldüren çok büyük bir salgındı.
Ancak milyonlarca insanın ölümü sonrası, salgından etkilenen ülkeler büyük bir hızla büyüdü ve bugün dünyanın en zengin ülkeleri haline geldi.
Yüksek oranda insanın ölümüne sebep olduğu düşünülen hıyarcıklı veba (bubonik veba) çoğunlukla köylülerin hayatına mal oldu. Bu da toprak sahiplerinin işgücü sıkıntısı yaşamasına yol açtı. Geride kalan sağlıklı tarım işçileri, daha fazla pazarlık gücüne sahip oldu.
Yani işçilerin, toprak sahiplerinin borçlarını ödemek adına çalıştırıldığı eski feodal sistem parçalanmaya başladı. Bu parçalanma Batı Avrupa'yı daha modern, ticaret odaklı ve nakit bazlı bir sisteme itti.
İşlerini yaptırmak için insanları çalıştırmak daha pahalı hale geldiğinden, iş sahipleri işçilerin yerine geçecek iş gücü tasarruflu teknolojilere yatırım yapmaya başladı. Sanayileşmenin, insanın yerini makinelerin almasının önü böylece açılmış oldu. Bu sebeple salgının Avrupa emperyalizmini cesaretlendiği görüşü hâkim.
Deniz yolculukları ve keşifler o döneme kadar son derecede tehlikeli görülmüştü. Ancak vebanın neden olduğu yüksek ölüm oranları, insanları salgından kaçmak için uzun deniz yolculuklarına çıkmaya daha istekli hale getirdi. Bu da Avrupa sömürgeciliğinin yayılmasına yardımcı oldu.
Ekonomiyi modernize etmenin, teknolojiye yatırım yapmanın ve dışa açılmayı teşvik etmenin etkisiyle Batı Avrupa, zaman içinde dünyadaki en güçlü bölgelerden biri oldu.
Amerika kıtasının 15. yüzyılda sömürge haline getirilmesi pek çok insanın ölümüyle sonuçlanıp dünyanın iklimini değiştirmiş olabilir.
University College London'daki bilim insanlarının yaptığı araştırma, yalnızca o yüzyıl içinde, o dönem dünya nüfusunun yüzde 10'una denk gelen bölge nüfusunun 60 milyondan 5-6 milyona düştüğünü gördü.
Bu ölümlerin çoğuna, sömürgeciler tarafından getirilen hastalıklar neden oldu.
Çiçek hastalığı aralarında en fazla can kaybına yol açan etkendi. Diğer ölümcül hastalıklar arasında ise hıyarcıklı veba (bubonik veba), sıtma, humma ve kolera vardı.
Bunların bölgedeki yıkıcı etkisinin yanı sıra tüm dünyada da bazı sonuçları oldu.
Hayatta kalan az sayıda insan, elde kalan arazileri yeterince işleyemediği için çok büyük alanlar ormana veya çayıra dönüştü.
Tahmini 560 bin kilometre kare alan, yani neredeyse Kenya büyüklüğünde bir yer bu yönde değişti.
Bitki ve ağaçlardaki bu muazzam büyüme, karbondioksit seviyesinde azalma sağlayıp dünyanın geniş bölgelerinde sıcaklığın düşmesine sebep oldu.
Bilim insanları, volkanik patlamalar ve güneş aktivitelerinin azalmasıyla beraber bu olayın da, dünyanın pek çok yerinde sıcaklığın düştüğü ''Küçük Buz Çağı'' adı verilen dönemin başlamasına neden olduğuna inanıyor.
İronik olan ise, bu olaydan en çok etkilenen alanlardan biri, düşük oranda mahsul ve kıtlıklarla mücadele eden Avrupa'ydı.
Haiti'de meydana gelen bir salgın, Fransa'nın Kuzey Amerika'dan çıkmasına yardımcı oldu. Bunu da ABD'nin kıtada büyümesi ve hızla güçlenmesi izledi.
1801'de Avrupalı sömürge güçlerine karşı çıkan bazı isyanların ardından, Fransa'nın işbirliğiyle Haiti'yi Toussaint Louverture yönetti.
Ancak Fransız lider Napoleon Bonaparte kendisini hayat boyu yönetici olarak açıklayınca, adanın da tüm kontrolünü ele geçirmek için on binlerce askeri Haiti'ye yolladı.
Savaş meydanında oldukça başarılılardı.
Ancak sarıhummanın etkisi savaşın seyrini değiştirdi. Salgın sebebiyle Fransa'dan gelen yaklaşık 50 bin asker, subay, doktor ve denizcinin öldüğüne ve sadece 3000 kişinin Fransa'ya geri dönebildiğine inanılıyor.
Afrika kökenli hastalığa Avrupalı güçlerin hiçbir doğal bağışıklıkları yoktu. Askeri güçleri bozguna uğrayan ve demoralize olan Napolyon, sadece Haiti'yi terk etmedi; Fransa'nın Kuzey Amerika'daki tüm hedeflerinden de vazgeçti.
Askeri güçlerinin Haiti'deki isyanı durdurmak için başlattığı ancak başarısız olan operasyondan sadece 2 yıl sonra Fransa lideri 2 milyon kilometre kareden daha büyük bir araziyi ('Louisiana Alışverişi' olarak da biliniyor) ABD yönetimine satıp, genç ülkenin boyutunu ikiye katladı.
Hayvanları öldüren bir hastalık da, Avrupa'nın Afrika'yı sömürgeleştirmesini hızlandırdı.
1888-1897 yılları arasında sığır vebası virüsü (rinderpest), Afrika'nın sığırlarının yüzde 90'ını öldürüp Afrika Boynuzu, Batı Afrika ve Güneybatı Afrika bölgelerindeki toplulukları harap etti.
Büyük baş hayvanların yitirilmesi açlığa, toplumda bir çöküşe ve sığınmacıların salgından etkilenen bölgelerden kaçmalarına yol açtı. Mahsul yetişen yerler de etkilendi. İnsanların birçoğu toprağı sürmek için öküze güvendiğinden ekin yetiştirme alanları da etkilendi.
Hastalığın neden olduğu kaos, Avrupa ülkelerinin 19. yüzyılın sonlarında Afrika'nın büyük alanlarını sömürgeleştirmesini kolaylaştırdı.
Planları sığır vebası salgını başlamadan sadece birkaç yıl önce başlamıştı
1884-1885'te Berlin'deki bir konferansta, aralarında Birleşik Krallık, Fransa, Almanya, Portekiz, Belçika ve İtalya'nın da olduğu Avrupa'dan 14 ülke, Afrika üzerindeki emellerini görüştü. Planlar bu konferansın sonrasında resmileşti.
Bu planlar kıtada çok büyük bir etki yarattı. 1870'lerde Afrika'nın yalnızca yüzde 10'u Avrupa kontrolü altındayken 1900'lere gelindiğinde bu oran yüzde 90'a çıkmıştı. Haksız toprak alımı, sığır vebası salgınından oluşan kaos ile desteklendi.
İtalya, nüfusun neredeyse üçte birini öldüren Etiyopya'daki kıtlık nedeniyle başka bir Afrika ülkesi olan Eritre'ye 1890'ların başında yola çıktı.
Ming hanedanlığı, Doğu Asya'nın geniş kısmında büyük bir siyasi ve kültürel etki kullanarak Çin'i neredeyse 300 yıl boyunca yönetti. Ama bu yönetim, korkunç bir salgın hastalık sonrası son buldu.
Salgın, Çin'in kuzeyine 164 yılında, muazzam can kayıplarıyla birlikte geldi. Bazı bölgelerde nüfusun yüzde 20'si, bazılarında yüzde 40'ı öldü. Veba, kıtlık ve çekirgelerle aynı zamanda ortaya çıktı.
Tarlalarda mahsul bulamayan insanların yiyecekleri yoktu ve bazıları salgın kurbanlarının cansız bedenlerini yemeye başladı.
Kriz büyük olasılıkla hıyarcıklı veba (bubonik veba) ve sıtmanın bir birleşimiydi. Kuzeyden gelip hanedanlığı tahtından edecek olan istilacılar tarafından getirilmiş olabilir.
Kaosla artan haydut saldırılarını, Ming hanedanlığının yerine geçip yüzyıllar boyu sürecek kendi imparatorluklarını kuran Qing Hanedanlığı'nın istilası takip etti.
O ara hasta olan Ming liderinin karşı karşıya kaldığı, aralarında yolsuzluk ve kıtlığın da bulunduğu pek çok sorun vardı ancak ülke çapında yayılan ölümcül salgın hastalık, yönetimlerinin çok daha hızlı şekilde son bulmasına yol açtı.
</doc>
<doc docid='bbc_52436480' lang='tur' type='mono' source_url='https://www.bbc.co.uk/turkce/52436480' term='COVID'>
Emrullah Gülüşken: Cumhurbaşkanı Erdoğan, İsveç'te tedavi edilmediğini söyleyen ve Türkiye'ye getirilen Covid-19 hastasının kızını aradı
İsveç'te Covid-19 testi pozitif çıktığı halde 'tedavi edilmeyerek evine gönderildiğini' söyleyen Emrullah Gülüşken ve üç çocuğunu taşıyan uçak Pazar günü Ankara Esenboğa Havalimanı'na indi.
İsveç'te Covid-19 testi pozitif çıktığı halde 'tedavi edilmeyerek evine gönderildiğini' söyleyen Emrullah Gülüşken ve üç çocuğunu taşıyan uçak Pazar günü Ankara Esenboğa Havalimanı'na indi.
Sağlık görevlileri tarafından basınçlı sedyeyle uçaktan alınan Gülüşken, ambulansla Ankara Şehir Hastanesi'ne götürüldü. Gülüşken'in tedaviye alındığı ve çocuklarının 14 gün karantinada tutulacağı belirtildi.
Cumhurbaşkanı Recep Tayyip Erdoğan, Emrullah Gülüşken ve kızı Leyla ile telefonda görüştü.
Cumhurbaşkanı Erdoğan'ın Twitter hesabından paylaştı.
Erdoğan Twitter mesajında şunları söyledi: "Bugün İsveç'ten uçak ambulans ile ülkemize getirdiğimiz Emrullah Bey'in kızı Leyla kardeşimle telefonda görüştüm. Yaşadığı mutluluğu paylaşmayı bizlere nasip eden Allah'a şükürler olsun. Bu devlet, Milletinin mecnunudur. Sevdiği gurbet elde olsa da onu asla yalnız bırakmaz."
Erdoğan, Gülüşken'in kızı Leyla'ya telefonda "İnşallah bundan sonraki süreçte de arkadaşlarımız yakın takipte olacaklar... Dünyada artık Türkiye sayılı ülkelerden birkaç tanesinden bir tanesi. Hiç endişe etmeyin, biz tıbben üzerimize ne düşerse bunları harfiyen yerine getireceğiz" dedi.
İsveç'te yayımlanan Aftenbladet gazetesinin haberine göre, Gülüşken'in alınmadığını söylediği hastanenin bulunduğu güneydeki Skane bölgesi basın sözcüsü Jimmy Gottfridsson, Covid-19 hastalarının tedavisi için belirlenen bir rutin olduğunu ve tıbbi müdahalelerin vakaya özel uygulandığını söyledi. Gottfridsson, çoğu Covid-19 hastasının da hastanede tedavi görmediğinin de altının çizilmesi gerektiğini söyledi.
İsveç kamu yayın kuruluşu SVT de İsveç Sağlık Dışişleri Bakanlığı'nın konuyla ilgili yorum yapmak istemediğini yazdı.
</doc>
<doc docid='bbc_haberler-dunya-51672463' lang='tur' type='mono' source_url='https://www.bbc.co.uk/turkce/haberler-dunya-51672463' term='COVID'>
DSÖ koronavirüs (Covid-19) riskini “çok yüksek” seviyesine çıkardı, İran’da Meclis oturumları askıya alındı
Birleşmiş Milletler'e bağlı Dünya Sağlık Örgütü (WHO), koronavirüs riskiyle ilgili derecelendirmesini "yüksek"ten "çok yüksek" seviyesine çıkardı. WHO Başkanı Tedros Adhanom Ghebreyesus, buna rağmen virüsün hala kontrol altına alınma şansının olduğunu söyledi.
Birleşmiş Milletler'e bağlı Dünya Sağlık Örgütü (WHO), koronavirüs riskiyle ilgili derecelendirmesini "yüksek"ten "çok yüksek" seviyesine çıkardı. WHO Başkanı Tedros Adhanom Ghebreyesus, buna rağmen virüsün hala kontrol altına alınma şansının olduğunu söyledi.
Koronavirüsün hızla yayıldığını ve artık hemen tüm ülkelerin salgına hazırlıklı olması gerektiğini belirten Ghebreyesus, tüm ülkelere ciddi önlemler almaları yönünde çağrıda bulundu.
Çin dışında hastalığın en yaygın olduğu ülkelerden biri olan İran'da, yeni bir açıklamaya kadar Meclis oturumlarının askıya alındığı açıklandı.
BBC Farsça Servisi, koronavirüsten ölenlerin sayısının en az 210'u bulduğunu belirtiyor. Resmi rakamlara göre ise bu sayı sadece 34.
Koronavirüs nedeniyle dünya genelinde borsalarda da son beş gündür art arda düşüş kaydedildi. Bu hafta birçok finansal göstergenin 2008 krizinden bu yana en kötü verilere işaret ettiği belirtiliyor.
Toplam 55 ülkede koronavirüs vakaları tespit edildiği açıklandı.
Avrupa'da hastalığın yayılışının en vahim boyutlarda olduğu İtalya'da ise ölü sayısının 21'e, vaka sayısının da 821'e yükseldiği kaydedildi.
Bugün Nijerya, Estonya, Danimarka, Hollanda ve Litvanya da ilk koronavirüs vakalarının görüldüğünü açıklarken Avrupa'da Almanya ve İsviçre'deki vakalarda artış gözleniyor. En çok yeni vaka tanısı bildiren ülke ise Güney Kore.
Çin ise ilk kez tedavi görüp iyileşen, taburcu olanların sayısının 10 gündür üstüste yeni hastalananların sayısını geçtiğini bildiriyor.
Cenevre'de bir açıklama yapan WHO Sözcüsü Christian Lindmeier salgının boyutlarının büyüdüğünü söyleyerek bir süredir koronavirüsün bütün ülkelere değilse bile hemen hemen tüm ülkelere yayılacağı senaryosu üzerinde çalıştıklarını ve hükümetleri önlem almaya çağırdıklarını söyledi.
Dünya Sağlık Örgütü'nün verilerine göre Çin'de Hubeyi eyaletindeki Vuhan kentinde ilk vakaların ortaya çıkışından bu yana geçen iki ay içinde yaklaşık 80 bin kişinin virüsten etkilendi. Bunların yüzde 10'u hastalığı ağır geçirdi ve toplam 2 bin 791 kişi yaşamını yitirdi.
Çin dışındaki 49 ülkede hastalanan 4 bin 351 kişiden 67 kişi öldü. Şimdi bu ülkelerin sayısı 55'e ulaşmış bulunuyor.
WHO Sözcüsü Christian Lindmeier, bir kez koronavirüs bulaşan ve Covid-19 hastası olan bir kişinin bir süre virüse bağışıklığı olacağının varsayıldığını ama bunu kesin olarak da bilemediklerini kaydetti.
İran bugün ülkenin tamamında okulların üç gün kapanacağını ilan ederken birçok bölgede Cuma namazları iptal edildi.
Dünya Sağlık Örgütü'nün gelecek hafta bir uzman heyet göndermeye hazırlandığı İran'da Sağlık Bakanlığı sözcüsü Kianuş Cahanpur'un yaptığı son açıklamaya göre 388 vaka tespit edildi ve şu ana kadar 34 kişinin yaşamını yitirdiğini bildiriyor. İran haber ajansı İRNA'ya göre Tahran 128 vaka ile başı çekiyor onu 88 ve 65 vaka ile Kum ve Gilan izliyor.
İran Devlet Televizyonu ülkenin 31 eyaletinden 23'ünde Cuma namazlarının Koronavirüs tehlikesi nedeniyle iptal edildiğini duyurdu. Cuma namazının iptal edildiği yerler arasında başkent Tahran ve kutsal sayılan Şii kentleri Kum ve Meşhed de var.
Hastalananlar arasında Sağlık Bakan Yardımcısı Irac Harirci ve Kadın ve Aileden Sorumlu Cumhurbaşkanı Yardımcısı Masume Ebtekâr da bulunuyor.
İran şu anda Körfez bölgesinde Koronavirüs nedeniyle ölüm vakası yaşanan tek ülke fakat komşusu Afganistan, Pakistan, Irak, Kuveyt, Bahreyn, Birleşik Arap Emirlikleri ve Umman'da da hastalık görüldü.
Şu ana kadar herhangi bir vakanın görülmediği Suudi Arabistan, seyahat sınırlamaları koydu.
Hastalığın ortaya çıktığı ilk Sahra altı Afrika ülkesi Nijerya oldu. Nijerya yetkilileri kamuoyuna itidal çağrısı yaptı.
Güney Afrika daha önce hastalığın ortaya çıktığı Diamond Princess lüks yolcu gemisinde mürettebat olarak çalışan iki vatandaşında Koronavirüs çıktığını bildirdi.
Yeni Zelanda yetkilileri, İran'dan dönen bir kişide koronavirüs tespit edildiğini açıkladı.
Güney Kore'de ortaya çıkan 256 yeni vakayla toplam hasta sayısı 2 bine çıktı.
Çin'de ise hastalığın yayılma hızı yavaşlamışa benziyor.
Yetkililer Çin'de çoğu Hubei eyaletinde olmak üzere 327 yeni vaka açıkladı. Bu son bir ay içinde görülen en düşük günlük yeni vaka sayısı oldu. Bir gün içinde hastalıktan ölenlerin sayısı ise 44 olarak bildirildi.
Avrupa'da ise virüsün en çok görüldüğü ve yayıldığı ülke hâlâ İtalya ama bugün Belarus, Hollanda ve Litvanya da birer vaka saptandığını açıklayarak virüsün yayıldığı Avrupa ülkelerine katıldılar. Hollanda daha sonra ikinci bir vaka bildirdi.
Hastaların yakında İtalya'ya seyahat ettikleri açıklandı.
İtalya'nın komşusu İsviçre'de de vakalarda artış gözleniyor.
15 vaka tespit edilen ve 100 kişinin karantinaya alındığı İsviçre'de konserler, spor yarışmaları gibi 1000 kişinin üzerinde katılımlı kamusal faaliyetler iptal ediliyor.
Halen Japonya'da Yokohama'da karantinada tutulan Diamond Princess adlı lüks yolcu gemisindeki bir İngiliz yolcunun bugün Covid-19 hastalığı nedeniyle yaşamını yitirdiği bildirildi.
Aynı gemideki 30 İngiliz ve 2 İrlanda vatandaşı geçen Cumartesi Japonya'dan İngiltere'ye tahliye edilmiş ve iki haftalık bir karantinaya alınmıştı.
İngiltere'deki vakalara ise bugün üç kişi daha eklendi ve toplam hasta sayısı 19'a çıktı.
İngiltere'de Pazartesi günü Başbakan Boris Johnson salgınla ilgili önlemleri görüşmek üzere olağanüstü bir toplantı çağrısı yaptı.
Koronavirüsün hızla farklı ülkelere yayılması yatırımcıları huzursuz etti ve hisse senetleri piyasaları 2008 mali krizinden bu yana kötü haftasını yaşıyor.
Dün ABD ve Avrupa hisse senetleri piyasalarında yaşanan düşüşler yaşanmış, Dow Jones endeksi önceki güne göre 1200 puan gerilemişti.
Bu bu sabah açılan Asya piyasalarını da sarstı ve Japonya, Avustralya, Kore, Çin ve Hindistan piyasalarında büyük düşüşler yaşandı.
Japonya'da Nikkei 225 endeksi bugün 3,7 puan düştü, bir hafta içindeki kaybı ise yüzde 9'u buldu.
Avustralya borsası günü yüzde 3,3'lük bir düşüşle kapattı, ve ASX200 endeksi bir hafta içinde yüzde on değer kaybetti. Bu 2008 mali krizinden bu yana Avustralya borsasında yaşanan en büyük kayıp oldu.
Hindistan'da Nifty 50 endeksi yüzde 3 düşüş gösterdi. Çin'deki Şanghay Birleşik Endeksi yüzde 3,7 düştü.
İngiltere'de de piyasa güne düşüşle başladı ve düşüş sürüyor.
Açılıştan kısa süre sonra FTSE-100 endeksi 224 puan ya da yüzde 3,3'lük düşüşle 6,572'ye gerilemişti.
Uzmanlar İtalya'da ve diğer bazı ülkelerde ortaya çıkan yeni Koronavirüs vakalarının sayısının beklenmedik derecede yüksek oluşunun yarattığı kaygıların piyasalar üzerinde etkili olduğunu söylüyorlar.
Çin uzmanı ekonomist Iris Pang, Asya piyasalarının koronavirüse ilk tepkilerinin yavaş olduğunu, bunun Çin'le sınırlı bir sorun olduğunu düşündüklerini, fakat Güney Kore ve Japonya'daki vakaların artmasının endişeleri birden bire tırmandırdığını söylüyor.
</doc>
<doc docid='bbc_haberler-dunya-52559497' lang='tur' type='mono' source_url='https://www.bbc.co.uk/turkce/haberler-dunya-52559497' term='COVID'>
Koronavirüs: İtalya'da 'salgın nedeniyle cezaevinden çıkan mafya üyeleri yeniden organize olabilir' endişesi
İtalya'da koronavirüs salgını nedeniyle cezaevinden çıkarılarak ev hapsine alınanlar arasında mafya üyelerinin de yer alması, örgütleriyle tekrar iletişime geçmeleri ihtimali nedeniyle endişe yaratıyor.
İtalya'da koronavirüs salgını nedeniyle cezaevinden çıkarılarak ev hapsine alınanlar arasında mafya üyelerinin de yer alması, örgütleriyle tekrar iletişime geçmeleri ihtimali nedeniyle endişe yaratıyor.
La Repubblica gazetesinin bugün manşetten yayımladığı habere göre Covid-19 riski nedeniyle cezaevinden çıkarılarak ev hapsine alınanlar arasında 376 mafya üyesi ya da uyuşturucu kaçakçısı da bulunuyor. Bunlardan en az dördü, ciddi nüfuza sahip mafyababaları.
Son 1,5 ay içinde salgın dolayısıyla cezaevinden çıkarak evlerine dönen mafya üyelerinin büyük kısmı ülkenin güney bölgelerinden.
Camorra mafyasının merkezi Campania bölgesinde yer alan Napoli'de 67 kişi bu şekilde cezaevinden çıktı.
Cosa Nostra örgütünün merkezi olan Sicilya adasının başkenti Palermo'da bu sayı 61; 'Ndrangheta mafyasının bulunduğu Calabria bölgesindeki Catanzaro'da ise 41 oldu.
Başkent Roma'da 44, Floransa'da 42, Milano'da ise 38 mafya ya da uyuşturucu kaçakçısı salgın nedeniyle evlerine döndü.
La Repubblica'ya göre mafya üyelerinin ev hapsine alınması, mafyayla mücadele yetkililerini kaygılandırıyor. Bu kişilerin yüksek güvenlikli cezaevleri yerine evlerinde tutuldukları süre boyunca örgütleriyle yeniden iletişime geçmeleri riskinin yüksek olduğu belirtiliyor.
Mafyayla mücadele savcıları, tutuklu ve hükümlülerin sağlıklarının garanti altına alınmasının şart olduğunu teslim ediyor ancak bu kişilerin oluşturdukları risk nedeniyle ev ortamı yerine hapishane hastanesi gibi kontrolü daha kolay tesislere transfer edilmesini istiyor.
La Repubblica, ev hapsine alınan mafya üyelerinin kontrolünü sağlamanın "zorlu bir iş" olduğunu vurguladı ve kolluk kuvvetlerinin geceleri bile kontrol yapmak zorunda kaldığını yazdı. Gazeteye göre bu kişilerin keşfedilmemiş maddi varlıkları ve ilişki ağları gibi "sırlarıyla" birlikte evlerinde dönmesinin, mafya örgütlerinin yeniden organize olması için verimli toprak oluşturmasından endişe ediliyor.
İtalya'da koronavirüs salgınının mafya örgütlerinin "işine yarayabileceği" uyarıları daha önce de yapılmıştı. Aralarında gazeteci-yazar Roberto Saviano ve savcıların da yer aldığı çok sayıda yetkin isim, mafyanın nüfuzunu artırmak için salgın ortamından faydalandığını söylemişti.
Ülkenin güneyinden kuzeyine, özellikle kenar mahallelerde ihtiyaç sahiplerine ulaşmak için mafya yapılanmalarının gıda yardımı ya da tefecilik yaptığı belirtiliyor.
Roberto Saviano mafya örgütlerinin faizsiz tefeciliğe de başladığını söylemiş ve bunun gerekçesini şöyle açıklamıştı:
"Buradaki strateji şu: Sonrasında bu insanlardan karşılık istemek, insanlara sahip olmak... Bu karşılık birçok farklı şekilde olabilir: Kaçaklara yardım etmek, bir şeyleri saklamak, oy vermek, paravan şirketlere aracılık etmek..."
Koronavirüs salgını nedeniyle hapisten çıkan mafya üyeleri arasında, öldürülerek cesedi asitle yok edilen bir çocuğu esir tutan isimlerden Cosa Nostra üyesi Cataldo Franco da bulunuyor.
Cosa Nostra üyesiyken itirafçı olan Santino Di Matteo'nun oğlu Giuseppe Di Matteo 1993 yılında 12 yaşındayken kaçırılmış, 2 yıldan uzun süre esir tutulduktan sonra öldürülerek cesedi nitrik asitte eritilmişti.
İtalyan basınındaki haberlere göre Giuseppe Di Matteo'yu esir tutanlar arasında yer alan Cataldo Franco, ilerleyen yaşı ve hastalığı nedeniyle koronavirüs riski altında olduğu gerekçesiyle cezaevinden çıkarılarak ev hapsine alındı.
</doc>
<doc docid='bbc_haberler-dunya-52488782' lang='tur' type='mono' source_url='https://www.bbc.co.uk/turkce/haberler-dunya-52488782' term='COVID'>
Remdesivir nedir, Koronavirüsle mücadelede işe yarar mı?
ABD Ulusal Alerji ve Bulaşıcı Hastalıklar Enstitüsü (NIAID) , Ebola'ya karşı geliştirilen Remdesivir adlı antiviral ilacın koronavirüsle mücadelede işe yaradığını açıkladı.
ABD Ulusal Alerji ve Bulaşıcı Hastalıklar Enstitüsü (NIAID) , Ebola'ya karşı geliştirilen Remdesivir adlı antiviral ilacın koronavirüsle mücadelede işe yaradığını açıkladı.
Çeşitli ülkelerdeki hastanelerde yapılan deneylerde ilacın semptom süresini 15 günden 11 güne düşürdüğü bulundu.
Araştırmanın tüm detayları henüz yayınlanmadı. Uzmanlar bunun doğrulanması durumunda önemli bir gelişme olacağını, fakat tüm bulguları bir anda iyileştiren "sihirli bir ilaç" da olmadığını söylüyor.
Beş gün önce tıp dergisi Lancet'te yayımlanan bir diğer araştırma ise ilacın işe yaramadığını bulmuştu.
Çin'de yürütülen deneyin verilerinden yola çıkarak yayımlanan makalede, Vuhan'daki kapsamlı sokağa çıkma yasağı nedeniyle doktorların bir süre sonra hasta bulamadığı ve deneyin yarım kaldığı da aktarılıyordu.
Gilead tarafından üretilen ilaç, virüsün hücrelerin içinde üremek için ihtiyaç duyduğu bir enzimi hedef alarak virüsün çoğalma yeteneğini sekteye uğratıyor.
Öte yandan üretici şirket, ilacın dünyanın hiçbir yerinde herhangi bir tedavi için onay almadığını vurguluyor.
Şirketin internet sitesindeki bilgilere göre ilaçla ilgili devam eden altı deney var.
NIAID'in düzenlediği ve 1.063 kişinin katıldığı deneyde bazı hastalara Remdesivir, bazılarına da plasebo verildi. NIAID yöneticisi Dr. Anthony Fauci, "Veriler iyileşme süresini azaltmada ilacın net, önemli ve pozitif bir etkiye sahip olduğunu gösteriyor" diyor.
Fauci ilaç sayesinde virüsün vücuttaki üremesinin durduğunu ve bu sürede doktorların hastayı daha kolay iyileştirebildiğini belirtiyor.
Fakat ilacın ölüm oranları üzerindeki etkisi net değil. Remdesivir alanlarda ölüm oranı yüzde 8, plasebo alanlarda yüzde 11,6 olsa da bilim insanları bu farkın söz konusu deneye özgü olup olmadığı konusunda emin değil.
İlacın etkisine dair henüz cevaplanmamış çok soru var:
Zaten iyileşmekte olan insanların sürecini mi hızlandırıyor? Yoksa insanların yoğun bakıma girmemesini mi sağlıyor? Gençlerde mi yaşlılarda mı daha etkili? Başka hastalıkları olanlarda daha mı iyi sonuç veriyor? İlacın uygulanması için en iyi zaman viral aktivitenin tepe noktasına ulaştığı an mı?
Bunlar önemli sorular ve detayları araştırmanın tamamı yayınlandığında belli olacak.
AB'deki Remdesivir deneyini yürüten University College London'dan Prof. Mahesh Parmar, "Bu ilaç herkes tarafından kullanılmadan önce olması gereken birkaç şey daha var: Veriler ve sonuçları düzenleyici kurumlar ve ülkelerin sağlık yetkilileri tarafından incelenmeli" diyor ve ekliyor:
"Bu olurken biz de hem bu deneyden hem de diğer deneylerden daha uzun vadeli bilgiler edineceğiz."
İlaç insanların yoğun bakıma girmesini engelliyorsa hastanelerin kapasitesinin dolmasının önüne geçilebilir, böylece daha az sosyal mesafe önlemine ihtiyaç olur.
Oxford Üniversitesi'nde dünyanın en büyük Covid-19 ilaç deneyini yürüten Prof. Peter Horby de "Detaylı sonuçları görmemiz lazım ama eğer söylenenler doğruysa Covid-19'la mücadele için fantastik bir haber" diyor.
Cambridge Üniversitesi Hastaneleri'nde bulaşıcı hastalıklar konusunda danışmanlık yapan Prof. Babak Javid, Remdesivir'in hayatta kalma ihtimalini yüzde 30 artırdığını belirtiyor.
Öte yandan ilacın geliştiricisi Gilead'ın yaptığı bir deneyde ilacı kullananların yüzde 10'unda bulantı ve akut solunum yetmezliği yan etkileri görüldü.
Covid-19'a karşı denenen diğer ilaçlar arasında sıtma ve HIV ilaçları da var. Virüsü hedef alan ilaçların yanı sıra bağışıklık sisteminin tepkilerini azaltan ilaçlar da deneniyor.
Antiviral ilaçların hastalığın başlangıcında, bağışıklık sistemine dair ilaçların ise hastalığın ileriki aşamalarında daha çok işe yaradığı düşünülüyor.
</doc>
<doc docid='bbc_haberler-turkiye-52446429' lang='tur' type='mono' source_url='https://www.bbc.co.uk/turkce/haberler-turkiye-52446429' term='COVID'>
Koronavirüs: Financial Times'a göre virüsten ölenlerin sayısı açıklanandan yüzde 60 fazla olabilir
İngiltere'de yayımlanan Financial Times (FT) gazetesi 14 ülkedeki ölüm verilerini inceledi ve bu örneklemeden çıkan sonuçları dünyaya yansıtarak, ölümlerin gerçek boyutunun açıklanandan çok daha yüksek olabileceği sonucuna vardı.
İngiltere'de yayımlanan Financial Times (FT) gazetesi 14 ülkedeki ölüm verilerini inceledi ve bu örneklemeden çıkan sonuçları dünyaya yansıtarak, ölümlerin gerçek boyutunun açıklanandan çok daha yüksek olabileceği sonucuna vardı.
Gazetenin incelemeye aldığı 14 ülkede salgın döneminde toplam 77 bin kişinin Covid-19'dan öldüğü açıklanmış. Ancak FT bu ülkelerde salgın döneminde, geçen yılların aynı dönemine kıyasla 122 bin daha fazla ölüm olduğunu belirledi. Bu da koronavirüs ölümlerinin açıklanandan yüzde 60 civarında yüksek olabileceğini gösteriyor.
FT aynı oranı dünya çapında açıklanan koronavirüs ölümlerine yansıttığında salgında ölenlerin resmi rakam olan 201 bin değil 318 bin olabileceği sonucuna varıyor.
Financial Times fazla ölümleri hesaplamak için, seçilen 14 ülkenin her birinde bu yılın Mart ve Nisan aylarında salgın görüldükten sonra meydana gelen tüm ölümlerin kaydını aldı ve bu sayıları 2015 ile 2019 yıllarında aynı aylardaki ölüm sayılarının ortalamasıyla karşılaştırdı.
Ortaya çıkan 122 bin rakamı bu ülkelerde aynı dönemlerde meydana gelen ortalama ölüm sayılarının yüzde 50 kadar üzerinde.
Danimarka hariç bütün incelenen ülkelerde, tarihi ortalamanın üzerindeki ölü sayılarının, açıklanan koronavirüs ölümü sayılarının çok üzerinde olduğu görüldü.
Dolayısıyla virüsle ilgili resmi ölüm rakamlarının ne kadar güvenilir olduğunun o ülkede koronavirüs testlerinin ne kadar etkili bir şekilde yapıldığına bağlı olarak değiştiği kaydedildi.
Çin de dahil bazı ülkeler açıkladıkları rakamlarda geriye yönelik olarak düzeltmeler yaptılar ve ölümlerin ilk açıkladıklarından daha yüksek olduğunu bildirdiler.
Financial Times'ın yaptığı analize göre, bu yılın Mart ve Nisan aylarında meydana gelen ölümler, ondan önceki beş yılın ortalamasına göre Belçika'da yüzde 60, İspanya'da yüzde 51, Hollanda'da yüzde 42 ve Fransa'da yüzde 34 daha yüksek.
Kuşkusuz bu ortalamanın üzerindeki bütün ölümlerin Covid-19'dan olduğu anlamına gelmiyor. Başka rahatsızlıkları olan insanların salgın yüzünden hastanelere gitmekten kaçınması da ölümlerin artmasına yol açmış olabilir.
Fakat sayılar, ortalamanın üzerindeki ölümlerin Covid-19 salgınının en hızlı yayıldığı yerlerde en çok arttığını ortaya koyuyor. Bu da bu fazla ölümlerin çoğunun Covid-19'dan dolayı olma ihtimalini artırıyor.
Cambridge Üniversitesi'nden Profesör David Spiegelhalter, İngiltere örneğine bakıldığında açıklanan sayıların gerçek ölümlerden çok daha düşük olduğunu, çünkü sadece hastanelerde meydana gelen ölümlerin sayıldığını hatırlatıyor.
"Ülkeler arasında objektif bir karşılaştırma yapabilmenin tek yolu her türlü sebepten meydana gelmiş olan ölüm sayılarına bakmak. Ölümlerdeki artışlar, ölüm raporunda Covid yazmasa da çok kuşkulu ve ister istemez salgınla bir şekilde ilgili olduğunu düşündürüyor."
Son beş yılın ortalamasının üzerindeki ölümler aynı zamanda virüsün en yaygın görüldüğü kentsel bölgelerde görülüyor ve yer yer ölümlerin ve ölüm sebeplerinin doğru düzgün kaydedilmesine yetişilemediği anlaşılıyor.
Bu durum FT'ye göre özellikle gelişmekte olan ekonomiler için çok kaygı verici bir durum. Ekvador'un Guayas bölgesinde 1 Mart ile 15 Nisan arasında sadece 245 Covid bağlantılı ölüm bildirilmiş. Ama bu süre içinde, geçen beş yılın ortalamasından 10 bin 200 daha fazla insanın hayatını kaybettiği görülüyor. Bu yüzde 350'lik bir artışa tekabül ediyor.
Avrupa'da salgının merkezlerinden İtalya'nın kuzeyindeki Lombardiya bölgesinde bu dönem içinde geçmiş ortalamasından 13 bin fazla ölüm meydana gelmiş. Bu, açıklanan 4 bin 348 Covid ölümünün yüzde 150 üzerinde.
Dünya çapında bakıldığında bu yıl Mart ve Nisan aylarındaki ölümlerin geçen beş yıla göre en fazla arttığı yer yüzde 464 ile İtalya'nın Bergamo kenti. Onu yüzde 200 artışla New York City, yüzde 161 artışla İspanya'nın başkenti Madrid izliyor.
Endonezya'nın başkenti Cakarta'da kayda geçen ölümler aynı dönem için geçmiş ortalamanın 1400 üzerinde. Bu aynı dönem için hükümetin Covid ölümü olarak açıkladığı 90 sayısının 15 katı.
Sonuçta salgınla ilgili güçlüklerin yalnızca gelişmekte olan ülkelerde yaşanmadığı da görülüyor. 10 Nisan'da biten hafta içinde İngiltere ve Galler'de kayda geçen -her sebepten- ölüm sayısı bu yüzyılın en yüksek ölüm sayısıydı ve geçen beş yılın ortalama ölümlerinin yüzde 76, açıklanan Covid ölümlerinin ise yüzde 58 üzerindeydi.
Uzmanlar bakım evlerinde yaşayan ve hastalığa karşı en korumasız grup olan yaşlılar arasında görülen Covid-19 vakalarının çoğunun bildirilmemesinin de önemli bir sorun olduğuna dikkat çekiyorlar.
Londra'daki prestijli iktisat ve siyaset fakültesi London School of Economics'deki Bakım Politikaları ve Değerlendirmeleri Merkezi'nde araştırma görevlisi  Adelina Comas-Herrera çok az ülkede bakımevlerinde kalan ve çalışanlara sistemli şekilde koronavirüs testi yapıldığını söylüyor.
Financial Times, sokağa çıkma yasakları yüzünden bir çok ülkede geçen yıllara göre çok daha az sayıda iş kazası, trafik kazası ölümü meydana geldiğinden, gerçek koronavirüs ölümü sayılarının, salgın dönemindeki sayıları geçen yıllarla karşılaştırarak buldukları rakamın bile çok üzerinde olabileceğini yazıyor.
</doc>
<doc docid='bbc_haberler-dunya-52323834' lang='tur' type='mono' source_url='https://www.bbc.co.uk/turkce/haberler-dunya-52323834' term='COVID'>
Koronavirüs: 'Tedaviye cevap vermeyen hastaların solunum cihazlarını kapatıp, huzur içinde ölmesine yardımcı oluyorum'
Covid-19 hastalarının hayatla ölüm arasındaki çizgisi, çoğunlukla solunum cihazları oluyor.
Covid-19 hastalarının hayatla ölüm arasındaki çizgisi, çoğunlukla solunum cihazları oluyor.
Bu cihazlar sayesinde akciğerlerine oksijen gidiyor ve karbondioksit dışarı atılıyor. Çünkü koronavirüs sebebiyle, bu işlemi artık kendi kendilerine yapamıyorlar.
Ancak bu işlem her zaman hayat kurtarmıyor.
Böyle durumlarda, yani hastaların durumu daha da ağırlaşırsa ve kurtulma ihtimali olmadığına kanaat getirilirse, solunum cihazının fişini çekmek ve tedaviyi sonlandırmak gibi zor bir kararı da, bu hastalara bakan sağlık ekipleri veriyor.
Fişi çekme görevi de, hemşireye düşüyor.
"Solunum cihazının fişini çekmek, duygusal anlamda son derece travmatik ve acı verici. Bazen bir şekilde bir insanın ölümünden sorumlu olduğumu düşünüyorum."
Londra'daki Royal Free Hastanesi'nin yoğun bakım ünitesinde çalışan başhemşire Juanita Nittla, görevi böyle tanımlıyor.
Hindistan'ın güneyinde doğan Nittla, İngiltere'de 16 yıldır Ulusal Sağlık Servisi'ne (NHS) bağlı yoğun bakım hemşiresi olarak çalışıyor.
42 yaşındaki hemşireyle, izin gününde bir araya geldik. "Solunum cihazlarını kapatmak da işimin bir parçası." diyerek süreci anlattı.
Nisan ayının ikinci haftasında bir gün Nittla işe başlamak üzere hastaneye henüz gitmişti ki, yoğun bakımda girişleri yapan kişi, o günkü ilk görevini söyledi: Bir Covid-19 hastasının tedavisini sonlandırması gerekiyordu.
Üstelik bu hasta meslektaşıydı. 50'li yaşlarında bir kamu sağlığı hemşiresi olan bu kadın, tedaviye yanıt vermiyordu.
Tedaviyi sonlandırmadan önce, hemşirenin kızıyla konuştu:
"Annesinin hiç acı çekmeyeceği, huzurla uyuyacağı konusunda ona söz verdim. Annesinin ölmeden önce yerine getirilmesini istediği bir son arzusu ya da dini gereklilikler olup olmadığını sordum."
Yoğun bakım ünitesinde yataklar yan yana duruyor. Tedavisine son vermek üzere olduğu hastasının iki yanında da bilinci kapalı diğer hastalar yatıyordu:
"8 yataklı bir odadaydı. Diğer tüm hastaların durumu da çok ağırdı. Perdeleri çektim ve alarmı kapattım."
O anda tüm sağlık ekibi bir an için sessizce durdu:
"Hemşireler sustu. Hastamızın onuru ve rahatlığı, önceliğimizdi."
Sonra telefonu hastasının kulağına tuttu ve telefonun diğer ucundaki kızının, annesine son sözlerini söylemesini bekledi:
"Ben sadece bir telefon açmıştım ama bu ailesi için çok büyük önemdeydi. Aslında görüntülü konuşmak istemişlerdi ama maalesef yoğun bakımda cep telefonuna izin verilmiyor."
Ailesinin talebi üzerine Nittla, önce bilgisayarda onların istediği bir müziği açtı. Müzik çalmaya başladığında solunum cihazını kapattı:
"Yatağına oturup o son nefesini verirken ellerini tuttum."
Nefes almaya yardımcı olan aletleri kapatmak ve tedaviye son vermek, sağlık ekiplerinin çok ciddi bir süreçten geçirdikten sonra verdikleri bir karar. Hastanın yaşı, kronik hastalıkları, tedaviye verdiği yanıt ve iyileşme ihtimali dikkatle incelenip değerlendiriliyor.
50 yaşındaki bu hemşire de, Nittla solunum cihazının fişini çektikten 5 dakika sonra hayatını kaybetmişti:
"Ekrandaki yanıp sönen ışığa bakarken kalp atış sayısının sıfıra indiğini, ardından çizginin dümdüz olduğunu gördüm."
Tedavi artık sonlanmıştı. Hastaya anestezi sağlayan ilaçların verildiği boruları da çıkardı.
Orada ne olduğundan habersiz olan kızı ise hâlâ telefonda annesiyle konuşuyor, bir yandan da dua ediyordu. O zaman Nittla, büyük bir zorlukla telefonu kendi kulağına götürüp, kızına her şeyin bittiğini ve annesinin hayatını kaybettiğini söyledi.
Bir hemşire olarak Nittla'nın görevi, hastası son nefesini verdiğinde bitmiyor:
"Bir başka hemşire arkadaşımın yardımıyla onu yatağında yıkadık ve beyaz bir kefenle sardık. Ardından bedenini cenaze torbasına yerleştirdik. Kapatmadan önce alnına bir haç işareti yaptım."
Koronavirüs salgını öncesinde hasta yakınları, bu karar verilirken doktorlarla yüz yüze konuşabiliyordu.
Karar verildikten sonra hastanın ailesi yoğun bakım ünitesine alınıyor ve sevdikleriyle vedaşalabiliyordu. Ancak şu an bu dünyanın neredeyse hiçbir yerinde mümkün değil:
"Bir insanın böyle yalnız öldüğünü görmek çok üzücü."
Nittla, bu şekilde hayatını kaybeden hastaların yanında olarak, onların daha fazla acı çekmediklerinden de emin olarak bu süreci atlatmaya çalışıyor.
Nefes almaya çalışan, biraz oksijen için mücadele eden ve nefesi kesilen hastaları izlemenin "çok stresli olduğunu" söylüyor.
Hastaneye başvurular çok büyük oranda arttığı için, hastanenin yoğun bakım ünitesinde 34 olan yatak sayısı 60'a çıkarıldı. Yatakların tümü şu an dolu.
Yoğun bakım ünitesinde çalışan 175 hemşire var:
"Normalde yoğun bakımda her bir hastaya bir hemşire düşecek şekilde çalışırız. Şu an üç hastaya bir hemşire düşüyor. Eğer durum daha da kötüye giderse, 6 hastaya bir hemşire bakabilecek."
Servisteki bazı hemşireler semptom gösterdiği için evlerinde karantinada. Hastane, diğer birimlerde çalışan hemşireleri eğitimden geçirip yoğun bakıma alıyor:
"Her gün mesaiye başlamadan önce bir araya gelip el ele tutuşuyoruz ve "güvende olun" diyoruz. Her birimiz birbirimizin gözlerinin içine bakıyoruz. Herkesin eldiven giydiğinden, maske taktığından ve koruyucu ekipmanı düzgün şekilde kullandığımızdan emin oluyoruz."
Hastanede solunum cihazı, insülin pompası, oksijen tüpü ve birçok ilaç yetersiz, bunlara erişimde sıkıntı yaşanıyor. Ancak Nittla'nın hastanesinde her çalışana yetecek kadar koruyucu ekipman bulmak mümkün.
Hastanenin yoğun bakım ünitesinde her gün bir hasta hayatını kaybetti. Bu sayı, pandemi öncesine göre bir hayli yüksek. Nittla, bu oranın "çok korkutucu" olduğunu söylüyor.
Ve bir hemşire olarak, kendisiyle ilgili korkularını da bastırmak zorunda kalıyor:
"Sürekli kabus görüyorum. Uyuyamıyorum. Virüsün bana da bulaşmasından çok endişe ediyorum. Meslektaşlarımla konuştuğumda görüyorum ki herkes çok korkuyor."
Geçen yıl Nittla tüberküloza yakalandı ve aylarca çalışamadı. Bu sebeple akciğer kapasitesinin kısıtlı olduğunu da biliyor:
"Bana herkes 'sen çalışmamalısın' diyor. Ama bu bir pandemi, her şeyi bir kenara koyup  görevimi yapıyorum.
"Her gün mesaim bittiğinde hayatını kaybeden hastalarım aklımdan çıkmıyor. Ama hastaneden dışarı çıktığımda beynimi durdurup daha fazla düşünmemeye çalışıyorum."
</doc>
<doc docid='bbc_haberler-dunya-52420431' lang='tur' type='mono' source_url='https://www.bbc.co.uk/turkce/haberler-dunya-52420431' term='COVID'>
Guardian: İngiltere'de bakanlar olası bir koronavirüs salgınına karşı geçen yıl uyarıldı
İngiliz Guardian gazetesi, İngiltere'de bakanların geçen yıl bir bilgilendirme metniyle, büyük sosyal ve ekonomik sonuçlara yol açacak dirençli bir virüs salgınına karşı hazırlıklı olmaları konusunda uyarıldıklarını ortaya koydu.
İngiliz Guardian gazetesi, İngiltere'de bakanların geçen yıl bir bilgilendirme metniyle, büyük sosyal ve ekonomik sonuçlara yol açacak dirençli bir virüs salgınına karşı hazırlıklı olmaları konusunda uyarıldıklarını ortaya koydu.
Gazeteye sızdırılan gizli belgede, hafif seyreden bir salgında bile on binlerce kişinin hayatını kaybedebileceği belirtiliyor ve hükümetin salgın ihtimaline karşı alması gereken önlemler ile bu önlemleri almaması halinde olabilecekler sıralanıyor.
İngiltere'de Covid-19 nedeniyle hayatını kaybedenlerin sayısı 20.000'e yaklaştı. İngiltere Sağlık Hizmetleri (NHS) Medikal Direktörü Prof. Stephen Powis, "Eğer ölü sayısını 20.000'in altında tutabilirsek, bu salgında çok iyi bir sınav vermiş olacağız" demişti.
Belgede yer alan hükümete yönelik öneriler arasında koruyucu ekipman stoklanması, diğer temel araç gereçleri satın alma anlaşmaları yapması, filyasyon prosedürlerini hazır hale getirmesi ve ölüm sayısında aşırı artış yaşanması durumunda atacağı adımlara yönelik bir plan hazırlaması tavsiye ediliyor.
Yurt dışındaki İngilizlere yardım etme ve onları ülkeye geri getirmeye yönelik planlar yapılması da öncelikler arasında sıralanıyor.
İngiltere'de hükümet salgına hazırlıksız yakalandığı, özellikle de sağlık çalışanları için yeterli koruyucu ekipman olmadığı gerekçesiyle yoğun eleştiri altında.
600 sayfadan fazla olan belgede, sadece bulaşıcı bir grip salgınının olası etkileri değil, spesifik olarak bir koronavirüs salgınının (yakın zamanda görülen SARS ve MERS de koronavirüstü) olası etkileri de inceleniyor.
Geçmişteki güvenlik ve sağlık riski kayıtlarından yola çıkılan belgede, "Yeni bir virüs salgını hem yüksek oranda bulaşıcı hem de yüksek oranda öldürücü olabilir" deniyor.
Guardian gazetesi hükümetin salgın öncesindeki dönemde yaptıkları hazırlıklara ilişkin detaylı bilgi vermediğini yazdı. Ancak habere göre hükümet, 'sıfırdan başladıklarını söylemenin de haksızlık olacağını' ifade etti ve son yıllarda tatbikat planlamaları yaptıklarını belirtti.
Bir hükümet sözcüsü, "Bu beklenmedik küresel bir salgın ve onunla mücadele için, en iyi bilimsel tavsiyeler eşliğinde, doğru adımları doğru zamanda attık" dedi.
Sözcü, hükümetin gerekli yasaları geçirmek, emekli sağlık çalışanlarını ve gönüllülerini görevlendirmek ve aşırı can kaybı durumunda atılacak adımları planlamak gibi önlemleri hayata geçirdiğini söyledi.
Ancak Kabine'ye gönderilen belgeyle ilgili bilgisi olan bir kişi gazeteye, İngiltere'nin pandemi tehdidine gerektiği gibi odaklanmadığını ve gafil avlandığını söyledi:
"En sinir bozucu olan şu ki, halihazırda planlar vardı. Ancak son birkaç yılda acil planlama siyasi etmenler üzerine odaklandı, Brexit ve sel baskınları gibi."
Nick Hopkins imzalı habere göre belgede şu öngörüler yer aldı:
Hükümet sözcüsü, hükümetin acil durum yanıtının insan hayatını ve işletmeleri korumak olduğunu söyledi:
"Yanıt, ihtiyacı olan herkese tedavi sağlayabilmesi için NHS'in gerekli tüm desteği aldığından ve işletmelerin korunduğundan, işçilere güvence verildiğinden emin olmayı içerdi" denildi.
Ancak İngiltere'de hükümet üzerindeki baskı artıyor.
Ana muhalefetteki İşçi Partisi'nin gölge kabinesinden Rachel Reeves, ifşaların "endişe verici olduğunu ve hükümetin koronavirüs kaynaklı bir pandemiye karşı planlama ve hazırlık konularında soru işareti yarattığını" söyledi.
Reeves, kabine işlerinden sorumlu Bakan Michael Gove'dan Pazartesi günü Parlamento'da "bu belgenin okunup okunmadığına ve hangi hazırlıkların yapıldığına dair" bir açıklama yapmasını talep etti.
Çarşamba günü İşçi Partisi lideri Keir Starmer, bakanların "sokağa çıkma sınırlandırmaları ilan etme, test yapma ve koruyucu ekipman sağlamada neden yavaş kalındığını" açıklamalarını istedi.
Hükümet için domuz gribi konusunda rapor hazırlayan ve Perşembe günü BBC'ye konuşan Dame Deirdre Hine, hükümeti salgın konusunda yavaş davranmakla suçladı, "Bence kayıtsız kaldık" dedi.
</doc>
<doc docid='bbc_haberler-dunya-51781717' lang='tur' type='mono' source_url='https://www.bbc.co.uk/turkce/haberler-dunya-51781717' term='COVID'>
İtalya'da koronavirüs için 'Paniğe gerek yok' diyen iktidarın ortağı lider Zingaretti koronavirüse yakanlandı
İtalya'da iktidardaki koalisyonun ortaklarından Demokratik Parti lideri Nicola Zingaretti, koronavirüs (Covid-19) kaptığını açıkladı.
İtalya'da iktidardaki koalisyonun ortaklarından Demokratik Parti lideri Nicola Zingaretti, koronavirüs (Covid-19) kaptığını açıkladı.
Merkez soldaki Demokratik Parti'nin Genel Sekreteri ve Roma'nın da içinde yer aldığı Lazio bölgesinin başkanı olan Nicola Zingaretti, haberi Facebook'ta yayımladığı video ile duyurdu. 54 yaşındaki Zingaretti, "Ben de koronavirüs kaptım" dedi ve doktorların tavsiyesi doğrultusunda evde tecrit altında tutulacağını söyledi.
I medici mi hanno detto che sono positivo al Covid19. Sto bene ma dovrò rimanere a casa per i prossimi giorni. Da qui continuerò a seguire il lavoro che c’è da fare. Coraggio a tutti e a presto!
Nicola Zingaretti tarafından yapılan  numaralı Facebook paylaşımının sonu
Zingaretti, son günlerde görüştüğü kişilerin de sağlık yetkilileri tarafından takip edildiğini belirtti.
Zingaretti, "Ben her zaman paniğe yer olmadığını söyledim, mücadele edeceğiz. Tıbbın ve hekimlerin tavsiyelerini harfiyen uygulayarak iyi örnek olmaya çalışacağım" diye konuştu.
Zingaretti, 24 Şubat'ta gazetecilere yaptığı bir açıklamada, panik ve alarm yaratmak için bir sebep olmadığını söylemiş ve "Lazio bölgesinde şu anda normal mevsimsel grip vakası 85 binken, koronavirüs vakası sadece 2 tane" demişti.
Bu akşam açıklanan resmi verilere göre Lazio bölgesinde şu anda toplam koronavirüs vakası 76'ya ulaşmış durumda
Zingaretti, 27 Şubat'ta da koronavirüsün İtalya'da en yaygın görüldüğü Lombardia bölgesinde yer alan Milano kentinde, "panik karşıtı" mesaj vermek için düzenlenen bir buluşmaya katılmıştı. Zingaretti sosyal medyada bu etkinlikte çekilen bir fotoğrafı da paylaşmış ve "Alışkanlıklarımızı kaybetmeyelim, Milano'yu ve İtalya'yı durduramayız. Ekonomimiz korkudan daha güçlü: Dışarı çıkıp bir aperitif, bir kahve içelim" diye yazmıştı.
Koronavirüsün ülkede yayılmayı ve ölümlere yol açmayı sürdürmesi üzerine ise hükümet bu hafta içinde ülke genelinde sıkı tedbirler alarak okulları 15 Mart'a kadar tatil etmiş, spor müsabakalarının seyircisiz oynanmasına karar vermiş ve vatandaşlara da toplu etkinliklerden kaçınmaları, diğer insanlarla aralarına en az 1 metre mesafe koymaları ve fiziksel temas kurmadan selamlaşmaları gibi tavsiyelerde bulunmuştu.
Un aperitivo a Milano, ho raccolto l’appello lanciato dal sindaco @beppesala dal Pd Milano.  Non perdiamo le nostre abitudini, non possiamo fermare Milano e l’Italia.  La nostra economia è più forte della paura: usciamo a bere un aperitivo, un caffè o per mangiare una pizza. Coraggio, reagiamo e uniti ce la faremo! 🇮🇹
A post shared by  Nicola Zingaretti (@nicolazingaretti) on Feb 27, 2020 at 11:45am PST
nicolazingaretti tarafından yapılan  numaralı Instagram paylaşımının sonu
Ana muhalefet konumundaki aşırı sağcı Lig partisinin lideri Matteo Salvini'nin korumalarından birine de koronavirüs teşhisi koyuldu. Salvini, polis memuru olan bu korumasıyla doğrudan teması olmadığını ancak sağlık yetkilileri gerekli görürse kendisinin de test yaptıracağını söyledi.
İtalya'da her akşam güncellenen koronavirüs verilerine göre cumartesi akşamı itibarıyla ülkede ölümler 233'e, vaka sayısı da 5 bin 883'e ulaşmış durumda.
Çin'den sonra İtalya ile birlikte koronavirüsten en çok etkilenen ülkeler arasında yer alan İran'da da virüsten etkilenen ve hayatını kaybedenler arasında siyasetçiler ve hükümet yetkilileri bulunuyor.
AFP haber ajansı, İran'da 2'si milletvekili olmak üzere 7 siyasetçi ve hükümet görevlisinin hayatını kaybettiğini belirtti.
İran'da parlamentonun yüzde 8'inin koronavirüs kaptığı haberleri de gelmişti.
Öte yandan, ilk koronavirüs vakasının dün doğrulandığı Vatikan'da da sıra dışı önlemler alınmaya başlandı. Papa'nın her Pazar günü Vatikan'daki San Pietro Meydanı'na bakan bir pencereden yaptığı Angelus duasını, bu hafta pencereden değil internetten canlı video bağlantısıyla yapacağı açıklandı.
Vatikan Basın Ofisi'nin bugün yaptığı açıklamaya göre, Papa'nın duası ve konuşması Vatikan'ın haber sitesi Vatican News üzerinden ve San Pietro Meydanı'ndaki ekranlardan yayımlanacak.
Papa'nın her Çarşamba yaptığı genel kabul töreni de aynı şekilde düzenlenecek.
Vatikan bu kararın, meydana girişler sırasında kalabalık arasında Covid-19 virüsünün yayılmasını önlemek amacıyla alındığını belirtti.
</doc>
<doc docid='bbc_haberler-dunya-52531299' lang='tur' type='mono' source_url='https://www.bbc.co.uk/turkce/haberler-dunya-52531299' term='COVID'>
Koronavirüs: Salgın hastalıklara karşı nasıl şehirler inşa edilebilir?
Koronavirüs salgını evimizin kapısının önünden başlayarak bütün dünyayı tehlikelerle dolu bir doğal alana dönüştürdü.
Koronavirüs salgını evimizin kapısının önünden başlayarak bütün dünyayı tehlikelerle dolu bir doğal alana dönüştürdü.
Kamusal alanlar artık mecbur kalmadıkça, kritik görevlerde çalışanlar hariç kimsenin çıkmaması gereken yerler haline geldi. Çoğumuzun dünyası şu anda evimizin sınırlarıyla belirleniyor.
ABD'de New York'daki The Cooper Union'da mimarlık dersi veren Lydia Kallipoliti, yaşadığımız şehirlerin bir salgınla başedebilmeye göre tasarlanmadığı için  bu koşullarda, düzensiz, birbirinden kopuk bir yatak odaları ve çalışma köşeleri serisine dönüştürdüğünü söylüyor.
21nci yüzyıl daha ilk yirmi yılında Sars, Mers, Ebola, kuş gribi ve domuz gribi salgınlarını yaşamıştı, şimdi bunlara bir de Covid-19 eklendi.
O halde kritik soru şu: Gerçekten bir salgınlar çağına girdiysek, kentlerimizi gelecekte nasıl tasarlamalıyız ki evimizin dışı yasaklı alan haline gelmesin, güvenli ve yaşanabilir alanlar olarak kalsın?
Kentlerimiz aslında tarihi gelişim süreçleri içinde salgın hastalıklara karşı önemli değişikliklerden geçti.
The Fever and Pandemic (Ateş ve Pandemi) adlı kitabın yazarı bilim muhabiri Sonia Shah "Şehirde yaşamanın ömrünüzü kısalttığı bir dönem vardı. Kentler birer ölüm tuzağıydı" diyor.
Sanayi Devrimi döneminde kentlerin hızla büyümesi salgınların yayılmasında büyük rol oynayan kirli sokakların çoğalmasını getirdi. Londra ve New York gibi şehirler büyüdükçe tifo, kolera gibi salgınlar öyle büyük sağlık sorunlarına yol açtı ki tamamen yeni bir hijyen sistemi, kanalizasyonların inşa edilmesi gerekti. Kanalizasyonların inşası bir çok kentte salgın hastalıklardan ölümleri büyük ölçüde azalttı.
Zaman içinde şehirlerde inşa edilen binalarda ışık ve havalandırma koşulları iyileşti ve bir konutta yaşayan insanların sayısı azalmaya başladı.
Son yıllarda kent planlamasında sağlığa odaklanma çağrıları ve bunların pratikteki etkileri de artıyor.
Sonuçta evet, bazı gelişmeler oldu ama kalabalık kent merkezleri hala salgınların yayılması açısından sorunun büyük bir parçasını oluşturuyor.
Hızlı ve etkili sağlık önlemleri alınmadığı takdirde, virüs, en büyük ve bağlantıları en gelişkin şehirlerde en hızlı yayılıyor.
2050 yılında dünya nüfusunun yüzde 68'inin şehirlerde yaşayacağı öngörüldüğüne göre, kentlerin biran önce büyük salgınlara uygun bir şekilde tasarlanmasının aciliyeti ortaya çıkıyor.
Virüs karşısında her şehir aynı zaafları taşımıyor.
Kopenhag gibi yeşil alanlarla dolu, bisikletle seyahatin teşvik edildiği varlıklı şehirler dünya çapında sağlıklı yaşam örnekleri oluşturuyor.
Fakat Kenya'da Nairobi ya da Bangladeş'te Dakka gibi ekonomik olarak daha az gelişmiş kentlerin gecekondu semtlerine gittiğinizde bambaşka bir durumla karşılaşıyorsunuz.
Kamu sağlığı uzmanı ve Harvard Graduate School of Design'da (Harvard Tasarım Fakültesi) öğretim üyesi olan Elvis Garcia temizlik koşullarına riayet edilmeyen ve temiz su sıkıntısı çekilen yerlerin bir salgının baş gösterme ve yayılma ihtimali en yüksek yerler olduğuna dikkat çekiyor.
"Bundan 10 yıl sonra dünya nüfusunun tahminen yüzde 20'si temiz su, sağlık ve hijyen-temizlik altyapılarına erişimin sınırlı olduğu kent ortamlarında yaşıyor olacak" diyor.
Temel hijyen ve temizlik koşullarının geliştirilmesi daha sağlıklı şehirler için atılacak ilk adım.
Elvis Garcia "Bu doğru dürüst temiz su, sıhhi tesisat ve kaliteli konut demek" diyor.
Kalabalık yani nüfus yoğunluğu bulaşıcı hastalıkların yayılmasında rol oynayabilen en önemli faktörlerden biri.
Bunun çok basit bir sebebi var. Kalabalıkta bulaşıcılık katsayısı artabilir.
Çin'de Covid-19 salgınının başladığı Vuhan kenti, 11 milyonluk nüfusuyla ülkenin orta bölgesinde nüfusun en yoğun olduğu kentti.
Aynı şekilde ABD'de salgının etkisinin en kötü hissedildiği kent New York da bu ülkenin nüfus yoğunluğu en yüksek kenti.
Bugün salgın karşısında alınan önlemler ve kamusal alanların kullanımı konusunda yapılan ilk değişiklikler bize yarının salgına dayanıklı kentleri konusunda ipuçları veriyor.
Dünya çapında bir çok kentte insanlara daha geniş alan verebilmek amacıyla bazı sokaklar trafiğe kapatılıyor.
California'da Oakland'da kentin yaklaşık 100 kilometrelik sokak ve caddesi sadece yaya ve bisiklet trafiğine tahsis edilip motorlu araçlara kapatıldı.
Salgın sırasında kent sakinlerinin zihin ve beden sağlığı açısından erişilebilir geniş yeşil alanların ne kadar önemli olduğu görüldü.
Amsterdam'daki UNStudio'dan mimar Marianthi Tatari günde 20 dakika 'yeşil zamanın' yaşadığımız ortama daha sağlıklı ve insani bir yaklaşım sunduğunu söylüyor.
Fakat hijyenin bu kadar önemli olduğu bir tehlike karşısında bir parkta ellerinizi ne kadar temiz tutabileceğiniz önemli.
Kent Tasarını ve Zihin Sağlığı Merkezi'nin yöneticisi Layla McCay, şehirlerde çok sayıda el yıkama üniteleri kurulmasını öneriyor.
"Herkes ellerini titizlikle yıkasa bu tür hastalıklarda önemli bir azalma meydana gelecektir" diyor.
ARUP adlı mühendislik firmasından küresel sürdürülebilir gelişme müdürü Jo da Silva yaşadığımız ve çalıştığımız binaların içinde de değişikliklere gitmemiz gerekebileceğini söylüyor.
Paylaşılan binalar yani apartmanlarda daha fazla asansör ve çok sayıda merdiven seçeneklerinin faydalı olacağını, böylelikle bir çok kişinin aynı anda aynı ortamda bulunmasına sebep olan "düğüm" noktalarının açılabileceğini düşünüyor.
Evler ve işyerlerinde enerjinin daha etkin kullanımı amacıyla son yıllarda inşa edilen ofis ve konutların önemli bir kısmında pencereler açılmıyor.
Ama evlerde daha çok zaman geçirilecekse ABD'den mimarlık hocası Lydia Kallipoliti, buraların daha havadar ve aydınlık olmasının sağlanması gerektiğini söylüyor.
Kallipoliti, enerji tasarrufu amacıyla tamamen izole edilen ve bu nedenle zararlı organizmaların iç mekanda dolaştığı yapılara "hasta binalar" diyor ve bundan kaçınılması gerektiğini vurguluyor.
Londra'daki Westminster Üniversitesi Mimarlık ve Kentler bölümü öğretim üyesi Johan Woltier eğer salgın hastalıklar artık hayatımızın birer parçası haline gelecekse kentlerimizin daha uyarlanabilir olması gerektiğini söylüyor.
"Şu anda yaşadığımıza benzer bir kriz sürecinde bu, kolayca geçici konut ve sağlık merkezleri kapasitesi yaratabilmek ve bunları yapabilecek alan ve mekanlara sahip olmak anlamına geliyor" diyor.
Bunun bir örneği Londra'da geçici olarak bu salgın sürecinde kurulan Nightingale Hastanesi oldu. Bir konferans merkezi dokuz gün içinde 4 bin hastayı alabilecek bir hastaneye dönüştürüldü. Çin'de Vuhan kentinde de benzeri bir şekilde 10 gün içinde hiç yoktan 1000 yataklı bir hastane kurulmuştu.
Geçici ihtiyaçlara cevap verebilecek bu tür mekanları hızla kurabilmek bir kentin salgına karşı güçlü olabilmesinin vazgeçilmez bir unsuru.
Fakat mimarlık hocası Johan Woltier kentlerin bunun da ötesinde "temel ihtiyaç maddelerinin temininden, alışverişe ve gerektiğinde tahliye güzergahları açılması gibi konularda da hızla uyum sağlayabilir olması" gerektiğini söylüyor.
Öyleyse şu anda yaşayıp çalıştığımız alanları farklı şekilde kullanmak, kamusal alanda hijyen imkanlarını artırmak ve yayalara ayrılan alanları genişletmek geleceğin salgına dayanıklı kentlerinin önemli özellikleri arasında olacak.
Fakat tasarım uzmanı ve (Data Cities: How satellites are transforming architecture and design) uyduların mimari ve tasarımı nasıl değiştirdiğine ilişkin Veri Kentleri kitabının yazarı Davina Jackson kentlerimizdeki en büyük değişikliklerden birinin, harika bir bina ya da yeni bir park gibi görünür bir şey olmayacağını söylüyor.
"Geleceğin kentleri küresel virüs salgınları gibi tamamen görünmez akımlarla başetmek üzere tasarlanmak zorunda. Ve bu da veri haritalandırmasını gerektiriyor" diyor.
Bunun bir örneği olarak da Massachusetts Teknik Üniversitesi MIT bünyesindeki Senseable City Lab laboratuvarındaki araştırma grubunu gösteriyor.
Burada uzmanlar kanalizasyonlara yerleştirdikleri cihazlarla hangi bölgelerde yasadışı uyuşturucu maddelerin ya da zararlı bakterilerin yoğunlaştığını belirleyebiliyor.
Pandemilere hazır bir kentin muhtemelen hastalıkların yayılışını da haritalandırabilecek bu tür gizli ölçüm cihazlarıyla donatılmış olması gerekecek.
Salgınlara dayanıklı bir şehrin önemli bir özelliğinin de gıda güvenliğini sağlayabilmesi yani gıdaya erişimi sağlayabilmesi gerekiyor.
Küreselleşen dünyamızda şu anda dört bir yandan gelen ürünler beraberlerinde taşıyabilecekleri virüslerle birlikte bir kaç gün hatta bazen bir kaç saat içerisinde kent merkezlerinde soframızda olabiliyor.
Gazeteci ve yazar Sonia Shah "Kentlerimiz korunaklı birer kale değil" diyor.
Covid-19'un ortaya çıktığı Vuhan kentinin kenti Çin'in diğer bütün bölgelerine ve işlek bir uluslararası havaalanına bağlayan büyük bir tren istasyonu var.
Sonia Şah, Vuhan'da hastalığın ortaya çıkışından karantina konulana kadar 5 milyon kişinin kentten ayrıldığını ve farklı istikametlere seyahat ettiğini hatırlatıyor ve gelecekte riski azaltmak için kentlerin daha yerel ve daha kendine yeterli olması gerekeceğini söylüyor.
"Her kent bir ada olsun anlamında söylemiyorum ama içinde yaşadığınız yerleşimin bir tür dengesi ve sürdürülebilirliği olması lazım" diyor.
Başka çare bulunmadığı durumlarda kent tarımı yapılmasının ve bunun sağladığı faydaların tarihi ve güncel örnekleri var. Örneğin İkinci Dünya Savaşı sırasında ABD'de 20 milyon ev, kendi sebzelerini yetiştirmiş ve toplam toplam yıllık Amerikan tarım hasadının yüzde 44'üne varan miktarda ürün elde etmiş.
Bir başka örnek olarak ABD ambargosu karşısında Küba'nın şehirlerinde gıda ihtiyacının önemli bir kısmının şehir tarımıyla sağlanması verilebilir.
Yine de kendine yeterli bir şehir tasarlamak çok büyük bir iş.
Harvard Üniversitesi'nden Elvis Garcia gelecekte şehirlerin sadece gıda temini değil ama temel hizmetlere erişim bakımından da daha "yerel" olması gerektiğine katılıyor.
"Belki mega şehirler içinde küçük çekirdekler yaratmanız gerekecek" diyor.
Koronavirüs öncesinde Avustralya'nın Melbourne şehrinde bu tür bir "20 dakikalık şehir" fikri denendi.
20 dakikalık şehir, vatandaşların alışverişten egzersize ve sağlık hizmetlerine kadar ihtiyaçları olan herşeye bisikletle ya da yürüyerek 20 dakikada ulaşabilmesi anlamına geliyor.
Yerelleşmenin ayrıca hastalıkların bulaşması bakımından sorunlu bir başka konuda da faydası büyük: Kitlesel kamu taşımacılığı.
Bireysel motorlu araçlara karşı çevre koruma bakımından bir çözüm olarak sunulmuş olsa da kitlesel kamu taşımacılığı salgın koşullarında pek sağlıklı değil.
Mimarlık hocası Johan Woltier'e göre bu nedenle şehirlerin bisikletle seyahat imkanlarını daha da artırması, insanların alternatif olarak kullanabilecekleri daha çok sayıda küçük sokak ve patikalar sunması gerekiyor ki hepimiz aynı sokakta, aynı metro treni ya da otobüste sıkışıp kalmayalım.
Fakat dünya mevcut krizin acımasız gerçekliğiyle baş etmeye çalışırken mimari ve tasarımsal değişiklikleri kolayca yapıp kurtulmak da kolay değil.
Şu anda İtalya'nın Milano kentindeki evinde kendini karantinaya almış olan mimar Roberto Palomba yarının şehirleri konusuna yaklaşırken her şeyden önce düşünme biçiminin değişmesi gerektiğini söylüyor.
Palomba yeni şehirleri tasarlamaya geçmeden önce yeni salgın hastalıkların ortaya çıkmasını daha baştan nasıl engelleyebileceğimize odaklanmamız gerektiğini düşünüyor.
O yüzden belki de salgına dayanıklı şehir derken belki de  gözümüzün önüne öncelikle yeni pırıl pırıl ve sağlıklı kent merkezi planları gelmemeli.
Eğer salgına hazırlık kısmını başarırsak, kentlerimiz yine bugünkülere daha çok benzeyebilir. Sadece biraz daha az kalabalık, biraz daha fazla yerel açık alan ve biraz daha kendine yeterlilik bile kentleri daha dayanıklı kılabilir.
</doc>
<doc docid='bbc_haberler-dunya-51863412' lang='tur' type='mono' source_url='https://www.bbc.co.uk/turkce/haberler-dunya-51863412' term='COVID'>
Koronavirüs: Merkez bankaları ne tür önlemler alıyor?
Koronavirüs'ün yarattığı panik dalgası yayıldıkça merkez bankalarının da buna seyirci kalamadıklarını gözlemliyoruz.
Koronavirüs'ün yarattığı panik dalgası yayıldıkça merkez bankalarının da buna seyirci kalamadıklarını gözlemliyoruz.
Geçtiğimiz hafta Amerikan Merkez Bankası'nın (Fed) piyasaları sakinleştirmeye yönelik 50 baz puanlık acil faiz indirimi piyasalardaki yangını söndüremedi.
Geçen haftaki faiz indirimi gelmeseydi durum daha mı kötü olurdu? Muhtemelen öyle. En azından Fed öyle düşünüp hareket etti.  Bu tür durumlarda beklemenin maliyeti çok daha büyük olabiliyor.
Ancak panik dalgası artarak devam edince dün tekrar sahneye çıktı ve piyasalara 1.5 trilyon dolar likidite süreceğini açıkladı. Bu ne anlama geliyor?
Para politikasının elindeki silah para arzıdır. Merkez Bankası piyasadaki para arzını artırmak ya da azaltmak sureti ile politika faizini belirler.
Faizler de borçlanma iştahını ve dolayısı ile toplam harcamaları etkiler. Merkez bankasının ekonomik değerlendirmesine göre kısa vadeli ya da uzun vadeli olarak para arzı ve faizler değiştirilebilir.
Koronavirüsün ekonomiyi farklı kanallardan etkilemesini bekleyebiliriz.
Birinci kanal izolasyon tedbirleri ile tetiklenen ekonomik yavaşlama olarak düşünülebilir. Şöyle ki:
1) Virüsün tespit edilmesi --> İzolasyon önlemleri --> Üretimde yavaşlama --> İhracat ve ithaltta yavaşlama
Bu şekilde virüs görülen ülkenin diğer ülkelerden daha az ithalat yapması ile ekonomik etkilerin global olarak yayıldığını görüyoruz.
Ayrıca Çin gibi ara malı ihracatçısı bir ülkenin ihracatının azalması diğer ülkelerdeki üretimi de doğrudan yavaşlatıyor.
Yukarıdaki kanal sadece fiziksel izolasyon ile tüketici ve üreticilerin evlere kapanmasının yarattığı üretim yavaşlamasını tasvir ediyor. Ancak olay bununla sınırlı kalmıyor.
Çünkü böylesine büyük bir salgın aynı zamanda moralleri bozuyor, paniğe sebep oluyor. Bu da piyasaların satış moduna girmesine, varlık fiyatlarının düşmesine, daha az tütekime ve nihayetinde şirket iflaslarına kadar giden bir zinciri başlatıyor. Yani:
2) Virüsün tespit edilmesi --> Karamsarlık ve paniğin tetiklediği varlık satışları --> Varlık fiyatlarındaki sert düşüş --> Nakit ihtiyacının artması --> Piyasa faizlerinin yükselmesi -->Üretimin yavaşlaması
İşte bu noktada merkez bankaları devreye girip faiz indirimine giderek borçlanma maliyetini düşürüp piyasaları düzlüğe çıkarmayı hedefliyorlar.
Fed geçtiğimiz haftadan beri iki şey yaptı. Birincisi politika faizindeki indirimdi. Burada amaç (2) numaralı kanalla gelecek yavaşlamanın önüne geçmek yani "rüzgâra karşı dik durup" ekonomiyi koruma altına almaktı. İkinci yaptığı ise dün gelen kısa vadeli para arzıydı.
Dünkü hareket uzun soluklu, ekonomiyi canlandırma amacı güden bir adım değil. Zira piyasaya sürülen 1.5 trilyon dolar üç ay içinde geri çekilecek şekilde dizayn edildi. Dünkü hareketin amacı tamamen paniğin yarattığı likidite ihtiyacını gidermek.
Nasıl ki virüs nedeni ile marketlere koşan vatandaşlar ne bulursa alıp rafları boşaltıyorsa paniğe kapılan piyasa oyuncuları da ellerindeki hisse senetlerini ve hazine tahvillerini satıp nakit tutmak isteyince piyasalarda likidite bir anda azaldı.
Hazine kağıtlarını elinden çıkarmak isteyenler artınca bu kağıtların fiyatı düştü, faizi yükseldi. Çarşamba günü bir taraftan ABD borsaları düşerken bir taraftan tahvil faizi yükselmeye başladı.
Fed bu durumda derhal devreye girdi ve "Eğer amacınız hazine kağıtlarını satmaksa bana getirin, sizden 1.5 trilyon dolar tahvil almaya hazırım" dedi.
Gerekirse daha da çok tahvil alır ve piyasaları likiditeye doyurur. Zira bir merkez bankası istediği kadar parayı saniyeler içinde elektronik olarak basıp piyasaya sürebilir.  Marifet bunu makroekonomik dengeleri bozmadan, enflasyon ve riskleri artırmadan yapabilmektir.
Fed işte tam da bu nedenle parayı geçici olarak piyasalara sürdü. Devamı gelir mi, bu parayı kalıcı olarak piyasaya sürmesi gerekir mi bunu şimdiden kestirebilmek imkânsız.
2007-2009 krizi sırasında Fed'in piyasaya yaklaşık 3.5 trilyon dolar ilave para enjekte etmesi gerekmişti. Eğer şartlar gerektirir ve Fed talebin uzunca bir süre toparlanamayacağına kani olursa o zaman önce politika faizi sıfıra iner, faiz silahı tükenince bu sefer geçmişte olduğu gibi bilanço genişlemesi (QE) başlar.
Şunu aklımızdan çıkarmayalım: Fed'in her faiz indirimi Türkiye için iyi haber değil.
Risk iştahının çok azaldığı ve ABD tahvillerine olan güvenin bile azalıp piyasların nakide geçmek istedikleri bir ortamda Fed'in piyasalara sürdüğü paranın gelişmekte olan ülkelere gelmesini beklememek lazım.
O nedenle TC Merkez Bankası'nın Fed'e güvenip önümüzdeki hafta bir faiz indirimine gitmesi sakıncalı olur.
Uzun vadede panik yatışıp yeni bir bol para dönemine girdiğimizde bu durum Türkiye lehine olabilir. Ama bu dalgadan tam anlamıyla yararlanabilmek için önce kendi risk ve kırılganlıklarımızı azaltmamız lazım.
</doc>
<doc docid='bbc_haberler-turkiye-52105320' lang='tur' type='mono' source_url='https://www.bbc.co.uk/turkce/haberler-turkiye-52105320' term='COVID'>
Koronavirüs testi: Türkiye'deki COVID-19 testleri ile ilgili neler biliniyor?
Tüm dünyada olduğu gibi Türkiye'de de test, koronavirüsle mücadelede çok önemli bir yer tutuyor.
Tüm dünyada olduğu gibi Türkiye'de de test, koronavirüsle mücadelede çok önemli bir yer tutuyor.
Sosyal medyada, testlerin nerede ve nasıl yapıldığından, türlerine kadar bazı çelişen bilgiler yer alıyor.
Türkiye'deki test süreciyle ilgili merak edilenleri, resmi veriler ve Bilim Kurulu üyesi Prof. Dr. Alpay Azap'ın aktardıkları üzerinden derledik.
BBC Türkçe'ye konuşan Bilim Kurulu üyesi Prof. Dr. Alpay Azap, koronavirüse karşı iki ana tür test bulunduğunu, bunlardan ilk grubun cihaz gerektiren PCR testleri olduğunu, ikinci grubun ise kamuoyunda hızlı tanı testi olarak da bilinen kart testleri olduğunu söylüyor.
Azap öncelikle, Sağlık Bakanlığı'nın, salgının en başından beri yapmakta olduğu PCR testlerini açıklıyor:
"Virüsün RNA'sını göstermeye dayanan PCR testleri özel cihazlar gerektiren ve mutlaka çok iyi yetişmiş, bilgili mikrobiyolog ve laborant gerektiren testler. Bu cihaz ve testleri, tıpta pek çok alanda kullanıyoruz aslında.
"Bugün için iki tür PCR testi var. Biri, real time (gerçek zamanlı) dediğimiz, yaklaşık üç saat kadar süren bir test. Hazırlığı ve değerlendirmesiyle beraber yaklaşık dört saati bulan bir test. Diğer, hızlı olan PCR ise yaklaşık bir buçuk saatte sonuç veriyor. Buna hızlı PCR diyoruz.
"Türkiye'de en baştan beri real time dediğimiz dört saatlik PCR'ı kullanıyorduk. O bizim zaten standart tanı testimiz demiştim. Şimdi artık o hızlı PCR da birkaç büyük merkezde devreye girdi."
PCR testlerinde, burun ve boğazdan sürüntü yöntemiyle örnek alınıyor.
Azap, kart testi ya da hızlı tanı testi olarak tanımlanan ikinci grup testleri ise şu sözlerle açıklıyor:
"Şimdi geliyorum ikinci grup testlere. İşte bunlar, 'Her yere dağıtacağız' denilen, hızlı tanı testleri diye geçen testler. Bunlara doğru tanımlama ile kart testi demek lazım. Bunlarda herhangi bir cihaza ihtiyaç yok. Yetişmiş elemana da çok ihtiyaç yok. 15 dakika içerisinde sonuç veren testler bunlar.
"Bunların da iki türü var. Bir tanesi antijen, bir tanesi antikor bakıyor. Türkiye'ye önce antijen ölçenler alındı. Fakat teknik sorunlar nedeniyle bu testin çok iyi çalışmadığı anlaşıldı ve bunlar geri iade edildi. Bu testler, teknik sorunlar nedeniyle tüm dünyada da pek kullanılamadı.
"Şu an Türkiye'de yaygın olarak dağıtılacak olan ise antikor testleri.  Burada hastanın serum veya kanında, virüse karşı oluşmuş bağışıklık protokolleri yani antikorlar var mı diye bakıyorsunuz. Bu test iyi çalışıyor."
Alpay Azap şu an kullanılan PCR testlerinin ve kart testlerinin (antikor testleri) avantaj ve dezavantajları olduğunu, bunların birbirlerinin açıklarını kapattığını söylüyor:
"Antikor testinin şöyle bir dezavantajı var: Erken dönemde, henüz vücut virüse karşı antikor üretmediği için (antikor üretmesi zaman alan bir süreç) antikor üretene kadar genellikle ilk beş gün, negatif sonuç buluyorsunuz. Antikor testinin en önemli avantajı ise hızı. 10-15 dakika içerisinde, herhangi bir cihaza gerek kalmadan, her yerde yapılabiliyor.
"PCR testlerinin ise şöyle bir sıkıntısı var: Hastalar, virüsü aralıklı olarak saçıyor. Bu, hastalığın çok kötü bir özelliği. O yüzden aslında hasta kişi virüsü taşıdığı halde PCR testi negatif olabiliyor. Antikor testinin böyle bir şeyi yok. Antikor oluştuktan sonra onu hep yakalıyorsunuz ama o da biraz geç oluşuyor.
"Dolayısıyla birini hastalığın başında bir iki kere tekrarlayıp sonra da belirtilerin üzerinden zaman geçtikten sonra gelen hastada ise antikora bakıp tanı koymak mümkün. Bu iki testi de aslında farklı şekillerde kullanmak mümkün. Bunlar birbirlerinin alternatifi değil birbirlerinin açığını kapatan testler."
Azap, antikor testlerinin ilk partilerinin yurtdışından getirilip kullanılmaya başlandığını, önümüzdeki günlerde daha da yaygınlaşacağını söylüyor.
Sağlık Bakanlığı 30 Mart itibariyle Türkiye'de toplam 76 bin 981 kişiye test yapıldığını, toplam vaka sayısının 10 bin 827 olduğunu ve 168 kişinin hayatını kaybettiğini açıkladı.
Sağlık Bakanı Fahrettin Koca, 11 Mart tarihinde Türkiye'de ilk vakanın görüldüğü açıklamasını yaptı.
Koca, devam eden günlerdeki koronavirüsle ilgili açıklamalarında ise 19 Mart'tan itibaren test sayılarına yer vermeye başladı.
19 Mart'ta 1981, 20 Mart'ta 3 bin 656, 21 Mart'ta 2 bin 953 test yapıldığı açıklandı.
22 Mart'ta, o güne kadar toplam 20 bin 345 test yapıldığı belirtildi.
23 Mart'tan itibaren ise açıklamalardaki günlük test sayısı bilgisi devam etti.
23 Mart'tan bu yana açıklanan test sayıları şöyle oldu:
Prof. Dr. Alpay Azap, antikor testlerinin henüz yaygın kullanıma girmediğini, bakanlığın açıkladığı test sayılarının şu an için PCR testlerini kapsadığını belirtiyor.
Kamuoyunun bir bölümündeki yanlış kanaatin aksine koronavirüs testleri, isteyen herkesin yaptırabileceği testler değil.
Bunun için bazı hastalık belirtilerine bakılıyor.
Bilim Kurulu üyesi Prof. Dr. Azap, hangi şartlarla test yapıldığını anlatırken sözlerine, "Bir kere koronavirüsten şüphelenmemiz gerekiyor" diye başlıyor ve devam ediyor:
"Kişide koronavirüs belirtilerinin olması ve bir de bu belirtileri başka bir nedenle açıklayamıyor olmamız lazım. Çünkü ateş ve öksürük birçok durumda olabilir ya da mesela tek başına öksürük bir sürü alerjide bile olur, reflüde olur, farenjitte olur vs.
"O yüzden şu an için, başka bir nedene bağlayamayacağımız, koronavirüs enfeksiyonu belirtileri olan kişilerden örnek alınıyor. Bir de bu kişilerin yakın temas ettiği kişiler varsa, herhangi bir solunum şikayetinde yine örnek alınıyor.
"Hasta, son 14 gün içinde yurtdışından geldiyse ve ateş ile buna eşlik eden öksürük veya solunum sıkıntısı varsa yine örnek alınıyor. Eğer bir hastada hastaneye yatmayı gerektirecek kadar ağır bir zatürre varsa ve yine bu zatürre başka bir nedenle açıklamadıysa da örnek alınıyor. Şu an epey bir geniş hasta profilinden örnek alınıyor."
Sağlık Bakanlığı'nın internet sitesinde, "Tanı testi sadece Halk Sağlığı Genel Müdürlüğü Ulusal Viroloji Referans Laboratuvarında ve belirlenmiş Halk Sağlığı Laboratuvarlarında yapılmaktadır" ifadesi yer alıyor.
Salgınla mücadelenin en başında, bu merkezler İstanbul ve Ankara gibi büyükşehirlerde bulunuyordu.
Merkezler daha sonra artırıldı ve diğer kentlere yayıldı.
Son olarak Sağlık Bakanlığı bünyesindeki Halk Sağlığı Genel Müdürlüğü (HSGM) 31 Mart'ta, 81 ilin valiliğine gönderdiği resmi yazıyla, merkezlerin sayısının 44 ilde toplam 73'e çıkarıldığını duyurdu.
Sağlık Bakanlığı'nın internet sitesinde de güncellenen bu yeni listede, bazı özel ve vakıf üniversitesi hastanelerinin birimlerinin de yer aldığı görülüyor.
Örneğin, İstanbul'daki Şişli Florence Nightingale Hastanesi Enfeksiyon Hastalıkları ve Klinik Mikrobiyoloji Laboratuvarı, Acıbadem Labmed Laboratuvarları, Bezmialem Vakıf Üniversitesi Tıp Fakültesi Tıbbi Mikrobiyoloji Laboratuvarı, Medipol Üniversitesi Genetik Hastalıkları Tanı Merkezi, bu merkezler arasında yer alıyor.
Özel kurumlar ancak Sağlık Bakanlığı tarafından yetkilendirilmişlerse test yapabiliyor.
Bu testler de yine ücretsiz olarak yapılmak zorunda.
Yetkilendirilmemiş bazı kurumların test yaptığı ve bundan ücret aldığı da basına ve sosyal medyaya yansımış durumda.
Halk Sağlığı Genel Müdürlüğü 31 Mart'taki açıklamasında bu merkezlerle ilgili inceleme başlatılacağını duyurdu:
"HSGM tarafından resmi olarak yetkilendirilmemiş kamu, üniversite hastaneleri ve özel laboratuvarların Kovid-19 tanısına yönelik herhangi bir test yapma yetkileri bulunmamaktadır. Yetki verilmediği halde Kovid-19 tanı testlerini çalıştığı tespit edilen merkezler hakkında yasal inceleme ve akabinde cezai işlem başlatılacaktır."
Geçtiğimiz günlerde BBC Türkçe'ye konuşan Özel Hastaneler ve Sağlık Kuruluşları Derneği Başkanı Reşat Bahat ise test sürecinde kontrolün devlette olması gerektiğini belirtmişti:
"Devlet diyor ki, 'Bu testi her yer yapmaya kalkarsa ve etrafımdaki pozitif çıkan vakadan haberim olmazsa ben salgını engelleyemem'. Burada kamu disiplininin yanında durmamız gerekiyor. Dünyanın her yerinde pandemileri devlet yönetir, buna itiraz edilmemeli."
Geçen hafta, MT Holding Yönetim Kurulu Başkanı Murat Sancak'ın elinde koronavirüs testlerinin olduğu görüntülerin sosyal medyada paylaşılması tartışma yaratmıştı.
Sağlık Bakanı Koca, basın toplantısında bu olayla ilgili soruyu yanıtlarken, "Şahısların veya özel kuruluşun kendi başına dışarıdan veya içeriden kit alarak numuneleri test ediyor olması asla kabul ettiğimiz bir durum değil" demişti.
Test için test merkezine mi gidiliyor?
Yine kamuoyunun bir bölümündeki yanlış inanışın aksine, test için test yapılan hastanelere gitme zorunluluğu yok.
Testler, başvurulan sağlık merkezinde teste gerek görülmesi halinde örneklerin alınıp bunların yetkili test merkezlerine gönderilmesi ve sonra sonucun geri gelmesi sistemiyle işliyor.
Prof. Dr. Alpay Azap bu konuda şunları söylüyor:
"Aile hekimi dahil olmak üzere her yere gidilebilir ama aile hekimlerinden örnek alınması beklenmiyor. O hastanın acil tanısını yapıp Covid-19 düşünülüyorsa aile hekimleri, en yakın ikinci, üçüncü basamak hastaneye sevk ediyor. Daha sonra örnekler oradan alınıp test yapılan en yakın referans laboratuvara gönderiliyor."
</doc>
<doc docid='bbc_haberler-dunya-52559737' lang='tur' type='mono' source_url='https://www.bbc.co.uk/turkce/haberler-dunya-52559737' term='COVID'>
Koronavirüs: Avrupa Birliği'nden 'tarihinin en derin resesyonuna girdik' itirafı
Avrupa Komisyonu'nun ekonomi ve maliyeden sorumlu üyesi Paolo Gentiloni, Covid-19 salgını nedeniyle  AB'nin tarihinin en derin resesyonuna girdiğini söyledi.
Avrupa Komisyonu'nun ekonomi ve maliyeden sorumlu üyesi Paolo Gentiloni, Covid-19 salgını nedeniyle  AB'nin tarihinin en derin resesyonuna girdiğini söyledi.
Brüksel'de bir basın toplantısı düzenleyen Gentiloni, resesyonun 11 yıl önceki mali krizden çok daha ağır olduğunu vurguladı.
Paolo Gentiloni, "AB ekonomisinin bu yıl yüzde 7,4 oranında ve rekor seviyede dküçülmesi bekleniyor. Bu oran Euro Bölgesi'nde 7,7 olacak. Bu 2009'u aşan bir rakam. 2009 mali krizinin yol açtığı küçülme yüzde 4,5'tu."
Gentiloni, Covid-19 salgını yüzünden yaşanan daralmada enflasyonun hemen hemen sıfıra ineceğini, kamu borçlanmasının ve bütçe açıklarının şişeceğini de söyledi.
Avrupa Komisyonu, AB'nin yürütme organı.
Böyle bir ekonomik şokun örneğinin "(1929'da başlayan ve 1930'lu yıllar boyunca devam eden) Büyük Bunalım'dan bu yana yaşanmadığını" söyleyen Gentiloni, ekonomik gerilemeden çıkış ve iyileşmenin AB'nin her yerinde aynı olmayacağını;  sokağa çıkma sınırlamalarının kaldırılabilme hızına, turizm gibi hizmet sektörlerinin ekonomideki ağırlığına ve her bir ülkenin mali kaynaklarına bağlı olarak farklılıklar göstereceğini kaydetti.
Avrupa Komisyon bu yıl ekonomiler küçülürken tüketici fiyatlarının da hemen tamamen aynı düzeyde kalacağını, enflasyon oranının bu yıl yüzde 0,2 civarında kalacağını, gelecek yıl ise Euro Bölgesi büyümeye geçerken bir miktar artarak yüzde 1,1'e çıkacağını öngörüyor.
Avrupa Komisyonu'na göre bu yıl AB ülkelerinde yatırımlar da yüzde 13,3 azalacak.
Ekonomileri ayakta tutma çabasıyla büyük bütçe açıkları verileceği ve Euro Bölgesi'nde geçen yıl yüzde 0,6 olan bütçe açığının Gayrisafi Yurtiçi Hasıla'ya (GSYH) oranının bu yıl yüzde 8,5'lara çıkacağı, gelecek yıl ise ancak yüzde 3,5'lara inebileceği öngörülüyor.
Buna karşılık AB kamu borçlanmasındaki dev artışın daha uzun sürede normale dönebileceğini tahmin ediyor.
Tahminlere göre Euro Bölgesi'nde kamu borçlarının Gayrisafi Yurtiçi Hasıla'ya oranı geçen yıl yüzde 86'yken, bu yıl yüzde 102,7'lere çıkacak ve gelecek yıl da ancak yüzde 98,8'e inebilecek.
Bu arada AB'de ekonomik daralmadan en çok İtalya, Yunanistan, İspanya ve Portekiz'in zarar göreceği tahmin ediliyor.
Lüksemburg, Malta ve Avusturya'nın ise daha az etkileneceği öngörülüyor.
Yüzde 9,7 ile Yunanistan'ın AB içinde GSYH'sı en çok küçülen ülke olacağı tahmin ediliyor. Onu yüzde 9,5 küçülme ile koronavirüsten en çok etkilenen Avrupa ülkelerinden İtalya'nın ve yüzde 9,4 küçülme ile İspanya'nın izleyeceği düşünülüyor.
En büyük bütçe açığını yüzde 11,1 ile İtalya'nın vermesi bekleniyor. Bu ülkenin geçen yılki bütçe açığı yalnızca yüzde 1,6 idi. Fakat İtalya'nın 2021'de biraz toparlanarak bütçe açığını bu yılın yarısına düşürebileceği tahmin ediliyor.
İspanya bütçesinin yüzde 10, Fransa bütçesinin de bu yıl yüzde 9,9 açık vereceği, Komisyon'un tahminleri arasında.
</doc>
<doc docid='bbc_haberler-dunya-52558818' lang='tur' type='mono' source_url='https://www.bbc.co.uk/turkce/haberler-dunya-52558818' term='COVID'>
Koronavirüs: ABD'li uzmanlar 'Virüsün baskın hale gelen mutasyonu ilk halinden daha bulaşıcı olabilir' diyor
Amerika Birleşik Devletleri'nde Los Alamos Ulusal Laboratuvarı'nda çalışan uzmanlar şu anda dünya çapında koronavirüsün değişikliğe uğramış yeni bir versiyonunun hakim olduğunu ve bunun Covid-19 salgınının ilk günlerinde yayılan çeşitlerinden daha bulaşıcı göründüğünü söylüyor.
Amerika Birleşik Devletleri'nde Los Alamos Ulusal Laboratuvarı'nda çalışan uzmanlar şu anda dünya çapında koronavirüsün değişikliğe uğramış yeni bir versiyonunun hakim olduğunu ve bunun Covid-19 salgınının ilk günlerinde yayılan çeşitlerinden daha bulaşıcı göründüğünü söylüyor.
Los Angeles Times gazetesindeki Ralph Vartabedian imzalı haberde, Los Alamos'taki uzmanların yürüttüğü araştırmanın sonuçları aktarılıyor.
Çalışmaya göre koronavirüsün bu yeni türü ilk olarak Şubat ayında Avrupa'da ortaya çıktı, hızla ABD'nin doğu sahillerine ulaştı ve Mart ayı ortalarından bu yana dünyada en yaygın olan koronavirüs versiyonu haline geldi.
Uzmanlar tarafından hazırlanan raporda koronavirüsün değişime uğramış bu halinin daha hızlı bulaşmasının yanısıra, insanların hastalığa ikinci kez yakalanma ihtimalini de artırıyor olabilir.
Bilim insanları 33 sayfalık raporlarını, Covid-19 aşı ve tedavileri üzerinde çalışan farklı gruplar arasında işbirliğini hızlandırmak amacıyla oluşturulan ve araştırma bulgularının yayınlanmadan önce paylaşıldığı BioRxiv internet sitesine yolladılar.
Uzmanların bulguları, virüsün ilk ortaya çıkan türünün genetik yapısı temel alınarak yapılan aşı ve tedavi çalışmalarının yeni türe karşı etkili olmayabileceğini düşündürüyor.
Kapsamlı aşı ve tedavi çalışmalarına katılan bilim insanları Los Ageles Times'a, virüsün her yıl yeni bir aşı gerektiren grip virüsünde olduğu gibi mutasyona uğramamasını umduklarını söylediler. Fakat Los Alamos'ta yapılan çalışma bu varsayıma gölge düşürebilir.
Los Alamos raporuna göre belirlenen koronavirüs mutasyonu artık fotoğraflardan tanıdığımız, virüsün insan hücrelerine girebilmesine yarayan, yüzeyindeki dikensi çıkıntıları etkiliyor.
Uzmanlar dünyanın dört bir yanında geliştirilen aşı ve tedavilerin mutasyona uğramış yeni koronavirüs türü üzerinde etkili olmasını amaçladıkları için "erken uyarı" yapmak ihtiyacı hissettiklerini söylüyorlar.
Raporda koronavirüsün yeni türünün, ortaya çıktığı yerlerde insanlara Çin'in Vuhan kentinden çıkan daha önceki türlerinden çok daha hızlı yayıldığı ve yalnızca bir kaç hafta içinde bazı ülkelerde hakim virüs türü haline geldiği kaydediliyor.
Yeni virüsün ortaya çıktığı yerlerde hakim damar haline gelmesi, diğerlerinden daha bulaşıcı olduğu şeklinde yorumlanıyor ama bu özelliğin sebebi henüz açıklanamıyor.
Bilim insanları tarafından SARS-CoV-2 adıyla tanımlanan koronavirüs geçen yılın sonlarında ortaya çıktığından beri dünya çapında 3,5 milyondan fazla insana bulaştı ve 250 bini aşkın insanın ölümüne sebep oldu.
Los Alamos araştırması Almanya merkezli bir kamu-özel sektör ortaklığı olan Global Initiative for Sharing All Influenza Data (Tüm Grip Verilerinin Paylaşılması Küresel İnisiyatifi) adlı kurumun dünyanın farklı yerlerinden aldığı 6 bini aşkın koronavirüs genetik verisinin bilgisayarda analizine dayanıyor. Analiz, tekrar tekrar denendi ve her seferinde yeni koronavirüsünün daha baskın hale gelmeye başladığı sonucu çıktı.
İngiltere'de Sheffield Üniversitesi'nin de desteğini alan Los Alamos'daki uzmanlar koronavirüsün 14 mutasyonunu belirlediler.
Bu mutasyonlar koronavirüs gen haritasını oluşturan yaklaşık 30 bin RNA çiftinde meydana geldi.
Çalışmayı yürüten uzmanlar virüsün yüzeyindeki dikensi oluşumları etkileyen son mutasyona D614G adını verdiler.
Los Alamos araştırması koronavirüsün yeni damarının ilk nerelerde ortaya çıktığı ve nasıl yayıldığı konusunda bölge bölge detaylandırma da yapmış.
İtalya virüsün bu mutasyonunun Şubat'ın son haftasında, neredeyse virüsün ilk versiyonuyla eş zamanlı olarak ilk ortaya çıktığı ülkelerden biri gibi görünüyor. Şubat'ın son günlerinde virüsün yeni türü Washington eyaletinde ilk kez görülüyor. Ama Mart ayının 15'ine gelindiğinde burada, hakim yani en çok görülen tür haline geliyor. New York'ta virüsün ilk türü Mart ortalarında ortaya çıkmış ama yeni mutasyon bir kaç gün içinde hakim olmuş.
Eğer salgın sıcaklıkların artmasından etkilenmez ve sönümlenmezse, Los Alamos araştırmasına göre ardarda değişiklik geçirmeye devam edebilir ve bu iyi izlenmez ise aşıların etkisi sınırlı olabilir.
Çalışmanın paylaşılmasından sonra bilim dünyasından farklı yönlerde tepkiler geldi.
Iowa Üniversitesi'nden, hücrelerin kendilerini virüslerden nasıl koruduğu konusunda bir araştırma yürüten biokimya profesörü Charles Brenner Los Alamos araştırmasının faydalı olduğunu söylüyor ve dünyanın farklı yerlerinde aşı çalışması yapan grupların bu tür araştırmaları dikkatle takip etmesi gerektiğini düşünüyor.
Brenner Los Alamos araştırmasına göre bu virüsü alan hastalananlarda daha fazla miktarda virüs bulunduğunu  ama hastalığın daha ağırlaştığına ya da daha öldürücü olduğuna dair bir bulgusu olmadığını vurguluyor.
Teksas'daki Aşı Araştırmaları Çocuk Hastanesi'nin başhekimi Peter Hotez de araştırmanın dikkate değer olduğunu ama sonuçların doğrulanabilmesi için biraz daha çalışılması gerektiğini düşünüyor.
Hotez "Çok fazla spekülasyon var. Veriler deneylerle çek edilmemiş" diyor.
Duke Üniversitesi'nden David Montefiori ise bunun, koronavirüsün daha bulaşıcı bir mutasyonunu belgeleyen ilk çalışma olduğunu söylüyor.
Araştırmacılar henüz yeni mutasyonun insan bedeninde daha öncekilerden farklı nasıl etkiler yarattığını bilmiyor ama daha hızlı yayılıyor olması diğer versiyonlara göre "evrildiğini" gösteriyor. Bir bilim insanı bunu "Darwinci evrime tipik bir örnek" diye tanımladı.
Yanıtı bilinmeyen bir başka soru da virüsteki mutasyonun dünyanın farklı yerlerinde hastalığın farklı hızlarda yayılması ve farklı etkilerde bulunmasında etkisinin olup olmadığı.
San Francisco Genel Hastanesi'ndeki kimya ve toksikoloji laboratuvarlarının başında bulunan Profesör Alan Wu, ABD'de doktorların, virüsün farklı mutasyonlarının insanların hastalığı ne kadar ağır geçirdiği ve hastalığın ne kadar öldürücü olduğu üzerinde etkisi olup olmadığını sorgulamaya başladıklarını söylüyor.
Alan Wu, doktorların son haftalarda ABD'de virüsün biri ülkenin Doğu kıyılarında diğeri ise Batı kıyılarında yaygın olmak üzere en az iki türünden söz ettiklerini ekliyor.
Los Alamos çalışması virüsün yeni türünün ilk halinden daha öldürücü olduğuna dair bir bulguya ulaşmadı. Araştırmayı destekleyen Sheffield Üniversitesi'nin yaptığı bir çalışma virüsün orijinal haliyle mutasyonunu alan hastalarda hastaneye kaldırılma oranının aşağı yukarı aynı olduğunu gösteriyor.
Fakat mutasyonun daha bulaşıcı olması, virüsün ilk halinden daha tehlikeli olmasa bile salgının kontrol altına alınması çabalarını etkileyebilir.
Araştırmaya göre, Covid-19 geçirmiş ve bağışıklık kazanmış kişilerin virüsün yeni mutasyonuna da bağışıklığı olup olmayacağı bu konuda büyük önem taşıyor. Eğer virüsün yeni versiyonu öncekilerden çok farklı ise,  bu, salgının yeni dalgalara dönüşmesine yol açabilir.
</doc>
<doc docid='bbc_haberler-dunya-52535362' lang='tur' type='mono' source_url='https://www.bbc.co.uk/turkce/haberler-dunya-52535362' term='COVID'>
Koronavirüs: Fransa'da güvenlik kameralarıyla maske ve sosyal mesafe denetimi
Fransa'da gelecek hafta koronavirüs nedeniyle konulan sokağa çıkma kısıtlamaları gevşetilirken, insanların maske takıp takmadığı, sosyal mesafe kurallarına uyup uymadığı güvenlik kameralarıyla izlenecek.
Fransa'da gelecek hafta koronavirüs nedeniyle konulan sokağa çıkma kısıtlamaları gevşetilirken, insanların maske takıp takmadığı, sosyal mesafe kurallarına uyup uymadığı güvenlik kameralarıyla izlenecek.
Yeni izleme uygulaması kıyı şehri Cannes'da gıda marketleri ve belediye otobüslerine yerleştirilen kameralarla denendi.
Ancak henüz kaç şehirde bu dijital izleme uygulamasının hayata geçirileceği belli değil.
Güvenlik kameralarına yerleştirilen yeni yazılımı geliştiren Fransız şirketi Datakalab yazılımın Avrupa Birliği'nin özel bilgilerin korunmasına ilişkin yasalarını ihlal etmediğini söylüyor.
Datakalab 11 Mayıs'da Fransa'da uygulanan sıkı önlemlerin bir kısmının kaldırılması öncesinde Cannes belediyesi ile işbirliği içinde denemeye başladığı yazılımla ilgili açıklamasında "Kişisel bilgilerin korunmasını güvence altına almak için görüntüler hiç bir şekilde saklanmıyor ve yayınlanmıyor" dedi.
Dünya çapında Covid-19'un yayılmasını durdurmak amacıyla bir çok yapay zeka icadı deneniyor ve hükümetlere verilen Olağanüstü Hal yetkileri çerçevesinde kullanılabilen bu uygulamalar, kişisel bilgilerin mahremiyetinin ihlali konusunda endişeler yaratıyor.
Fransa'da denenen izleme sistemi, kameralar maske giyme ya da mesafeli durma konularında kurallara uyulmadığını algıladığında kent yetkilileri ve polisi uyarıyor.
Fakat 2017'de kurulan bir şirket olan Datakalab, kamera sistemi insanların kimliğini belirleyen verileri saklamadığı için bunun bir "yüz tanıma" programı olmadığında ısrar ediyor. Program bu bakımdan Çin'de yaygın olarak kullanılan yüksek teknolojili izleme sisteminden farklı görünüyor.
Datakalab maske ve mesafeyi izlemek için gerekli algoritmaların hastaneler, istasyonlar, havaalanları ya da alışveriş merkezleri gibi kamusal alanlarda mevcut güvenlik kameralarına yerleştirilebileceğini söylüyor.
Fransa, İngiltere, İtalya ve İspanya ile birlikte Avrupa'da Covid-19'dan en çok insanın hayatını kaybettiği ülkeler arasında. Şu ana kadar ülkede hastalıktan 24 bin 895 kişinin yaşamını yitirdiği açıklandı.
11 Mayıs'ta önlemleri gevşetecek olan Fransa'da okullarda ve orta-lise düzeyindeki okullarda maske takmak zorunlu olacak.
Dükkanlar ve marketler de müşterilerinden maske takmalarını talep edebilecek ve Fransa hükümeti dükkanlarda insanlar arasında 1 metre mesafenin sağlanmasını şart koşuyor.
Cannes'da bir dükkanda müşterilerin yüzde 70'i şimdiden maske takıyordu. Şehrin yerel yönetimi bütün kent sakinlerine bedava maske dağıtmayı planlıyor.
Cannes Belediye Başkanı David Lisnard "Bu teknoloji insanların kimliğini saptamıyor, sadece bize insanların ihtiyaçlarını karşılayabilmemiz için matematiksel bir analiz sağlıyor" diye konuştu.
Fransa'da 17 Mart'tan bu yana uygulanan sıkı sokağa çıkma uygulamaları kapsamında, evden çıkanların çıkış gerekçelerini açıklayan bir form taşımaları gerekiyor.
Bu formlar olmadan dışarı çıktığı belirlenen kişilere polis 135 euro ceza yazabiliyor.
11 Mayıs tarihinden itibaren uygulanacak yeni kurallara göre insanlardan hala sokağa gerekmedikçe çıkmamaları istenecek ama artık örneğin yakındaki bir dükkana giderken izin formu doldurmalarına gerek olmayacak.
</doc>
<doc docid='bbc_haberler-dunya-52357958' lang='tur' type='mono' source_url='https://www.bbc.co.uk/turkce/haberler-dunya-52357958' term='COVID'>
Koronavirüs: ABD'de 'Benim bedenim benim tercihim' diyenler sokağa çıkma kısıtlamalarına karşı protesto gösterileri düzenliyor
Hafta sonunda Amerika Birleşik Devletleri'nin dört bir yanında sokağa çıkma kısıtlamalarını protesto gösterileri düzenlendi. Binlerce gösterici eyalet yetkililerinden, koronavirüs salgınına karşı konulan kısıtlamalarını kaldırmalarını ve ekonomik faaliyetleri yeniden başlatmalarını istedi.
Hafta sonunda Amerika Birleşik Devletleri'nin dört bir yanında sokağa çıkma kısıtlamalarını protesto gösterileri düzenlendi. Binlerce gösterici eyalet yetkililerinden, koronavirüs salgınına karşı konulan kısıtlamalarını kaldırmalarını ve ekonomik faaliyetleri yeniden başlatmalarını istedi.
Arizona, Colorado, Montana ve Washington'da Pazar günü yapılan gösterilerden önce 10'dan fazla eyalette daha gösteriler yapılmıştı.
Covid-19 salgınının yeni bir dalga halinde büyümesi riskine rağmen sınırlamaların kaldırılması konusundaki öfkeli talepler büyüyor.
ABD Başkanı Donald Trump, son açıklamalarında göstericilere hak verdiğini belli eden cümleler sarf etti.
ABD şu anda 735 bin vaka ve 40 bin ölümle Covid-19 salgınının açık arayla en çok etkilediği ülke. Fakat salgının alınan önlemlerle zirve noktasını gördüğü ve bazı eyaletlerde yayılma hızının düştüğüne dair işaretler geliyor.
ABD'de hastalığın ilk yayıldığı yerlerden biri olan Washington eyaletinin başkenti Olympia'da bir araya gelen yüzlerce kişi validen ekonomiyi etkileyen sınırlamaları kaldırmasını istedi.
Polisin tahminlerine göre kalabalık 2 bin 500 kişiyi buluyordu ve Reuters haber ajansına göre bu ABD eyaletlerinde sokağa çıkma sınırlamalarına karşı son bir hafta içinde yapılan en büyük gösterilerden biriydi.
Göstericilerden birçoğunun tavsiye edilen sosyal mesafe kurallarına uymadığı ve gösteriyi düzenleyenlerin maske takmaları uyarılarına rağmen yüzlerini kapatmadıkları görülüyordu.
Montana'da, Helena'daki gösteriye Associated Press haber ajansına göre birkaç yüz kişi katıldı.
Colorado'da Denver'de de benzer boyutta bir gösteri yapıldı. Burada göstericiler sosyal mesafe önlemlerini protesto amacıyla eyalet parlamentosuna aktılar.
Göstericiler otomobilleriyle trafiği tıkarken, koruyucu giysileri maskeleriyle sokağa çıkan sağlık çalışanları da onlara karşı bir gösteri yaptı.
Arizona'da da göstericiler tahminen 100 kadar otomobille Phoenix'teki eyalet meclisi çevresinde tur attılar ve trafiği kapattılar.
Cumartesi günü de Maryland Indiana, Teksas ve New York eyaletlerinde de benzer gösteriler yapılmıştı.
Bütün bunlar olurken ABD'deki birçok eyaletin valisi hastalığın yayılma hızının kesildiğine yönelik belirtiler üzerine önlemlerin gevşetilmesini değerlendiriyor. Ancak bazı bölgelerde sıkı önlemlerin devam edeceği anlaşılıyor.
ABD'nin en büyük nüfuslu eyaleti California'nın Valisi Gavin Newsom 19 Mart tarihinde, ilk sokağa çıkma sınırlamalarını ilan eden yetkili olmuştu. ABD'nin batı sahilindeki komşu eyaletler Washington ve Oregon da bir kaç gün içinde onu izlemiş böylece 23 Mart'tan itibaren toplam 11,5 milyon Amerikalı'ya evde kalmaları gerektiği bildirilmişti.
New York Valisi Andrew Cuomo dünkü günlük koronavirüs konulu basın toplantısında, eyaletteki sokağa çıkma önlemlerinin 15 Mayıs'a kadar uzatıldığını açıkladı ve eyalet sakinlerinden "kapalı kalma fobisi"ne kapılarak önlemlerin kaldırılmasını istemekten kaçınmaya çağırdı.
"Hepimiz normal hayata geri dönmek ve devam etmek istiyoruz ama bu belayı kontrol altında tuttuğumuzdan emin olmamız lazım" diyen Cuomo, "Henüz bu maçın devre arasındayız" diye de uyardı.
ABD'nin Cumhuriyetçi Başkanı Donald Trump son açıklamalarında sıkı sokağa çıkma önlemlerine karşı gösteri yapanları onaylıyor göründü. Trump Cuma günü Minnesota, Michigan ve Virginia'daki önlemlerin gereğinden fazla sıkı tutulduğunu söyledi.
Washington Valisi Jay Inslee ise Başkan Trump'ın göstericilere desteğini "tehlikeli" diye tanımladı ve bunun insanları yasalara itaatsizliğe teşvik anlamına geldiğini söyledi.
Vali Inslee, Pazar günü ABD televizyonunda "Bir Amerikan başkanının insanları yasaları ihlale teşvik ettiğini, hayatımda hiç görmemiştim. Amerika benim yaşadığım dönemde böyle bir şey görmedi" diye konuştu.
ABD Kongresi Temsilciler Meclisi'nde Demokratların lideri olan Nancy Pelosi de Trump'ı göstericileri onaylayarak "dikkatleri dağıtmak" ile suçladı.
Pelosi ABC televizyonuna, "Başkan bunları onaylayarak, dikkatleri, test, tedavi, temas takibi ve karantina gibi adımları gereği gibi atmadığı gerçeğinden uzaklaştırıyor" diye konuştu.
</doc>
<doc docid='bbc_haberler-dunya-52542897' lang='tur' type='mono' source_url='https://www.bbc.co.uk/turkce/haberler-dunya-52542897' term='COVID'>
Koronavirüs: ABD yılın ikinci çeyreğinde 3 trilyon dolarlık rekor borçlanmaya gidiyor
ABD Hazinesi koronavirüs salgını sonrası açıklanan ekonomi paketleri nedeniyle yılın ikinci çeyreğinde 3 trilyon dolar borçlanmayı planladığını açıkladı.
ABD Hazinesi koronavirüs salgını sonrası açıklanan ekonomi paketleri nedeniyle yılın ikinci çeyreğinde 3 trilyon dolar borçlanmayı planladığını açıkladı.
Ülke 2019'un tamamında 1 trilyon 290 milyar dolar borçlanmıştı.
Açıklanan son rakam ise 2008'deki mali kriz döneminde yapılan rekor borçlanmanın beş katı.
ABD'nin halen toplam kamu borcu yaklaşık 25 trilyon dolar ve bu ülkenin milli gelirinin üzerinde bir rakam.
Koronavirüs paketi sonrası açıklanan ekonomi paketlerinin tutarı, ABD'nin milli gelirinin yaklaşık yüzde 14'üne eş.
Yılın ilk çeyreğinde yüzde 4,8 küçülen ABD ekonomisi, koronavirüs salgınının etkilerini azaltabilmek için ilave kaynağa ihtiyaç duyuyor.
İşsizlik maaşı ödemeleri, kurtarma paketleri ve sektörlere yönelik yardım programları açıklayan ABD hükümeti tüm destek programlarını finanse edebilmek için yüklü bir borçlanmaya ihtiyaç duyuyor.
ABD Kongre Bütçe Ofisi geçen ay bu yıl bütçe açığının 3 trilyon 700 milyon dolar olacağını hesaplamıştı.
Amerikan Johns Hopkins Üniversitesi'nin son verilerine göre ABD'de koronavirüs vakalarının sayısı 1 milyon 180 bini aştı.
Koronavirüsün neden olduğu Covid-19 hastalığı sonucu hayatını kaybedenlerin sayısı ise 69 bine yaklaştı.
</doc>
<doc docid='bbc_haberler-dunya-52534917' lang='tur' type='mono' source_url='https://www.bbc.co.uk/turkce/haberler-dunya-52534917' term='COVID'>
Roma'da koronavirüs karantinası sonrası '2. aşamanın' ilk günü: Özlem ve memnuniyetsizlik
Yaklaşık iki ayı koronavirüs karantinasında geçiren İtalya'da, tedbirlerin hafifletilmeye başladığı ilk gün, değişimi ve İtalyanların salgının "ikinci aşamasını" nasıl yaşadığını görmek için dışarı çıkıyorum.
Yaklaşık iki ayı koronavirüs karantinasında geçiren İtalya'da, tedbirlerin hafifletilmeye başladığı ilk gün, değişimi ve İtalyanların salgının "ikinci aşamasını" nasıl yaşadığını görmek için dışarı çıkıyorum.
Daha ilk dakikalarda, hem gündelik yaşamın basit zevklerine duyulan özlem, hem bu "yeni normalden" duyulan memnuniyetsizlik hem de ekonomik kaygıların belirtileri göze çarpıyor.
Evimin az ötesindeki pastane-kafeterya, 12 Mart'tan sonra ilk kez kapılarını açmış. Restoran ve kafeler şimdilik yalnızca paket servisi yapabiliyor. İçeriye sınırlı sayıda müşterinin girmesine izin veriliyor, maske ve güvenli mesafe şartı da zorunlu.
'Bunlarla cappuccino içmeye alışık değiliz'
Kafenin önünde birkaç kişi içeri girmek için sıra bekliyor. O sırada kafeden, ellerinde plastik kapaklı bir karton bardakla yaşlıca bir çift çıkıyor. Tedbirlerin hafifletildiği ilk günün sabahında yaptıkları ilk iş kafeye gitmek olduğuna göre belli ki en çok özledikleri şeylerden biri sabah cappuccinosu.
Maskemi takıp birkaç metre öteden selam veriyorum. Haftalardır ilk kez cappuccino içtiklerini söyleyen kadın, "Sonunda bu imkana kavuşmak güzel" diyor ama şikayeti de var. Kafeler eskiden olduğu gibi porselen ya da cam fincanlarda servis yapamıyor. Kahve ritüeline verdikleri önem klişe esprilere varacak şekilde meşhur olan İtalyanların karton bardak ve plastik kapaktan hoşlanmadığı belli. Kadın memnuniyetsiz bir ifadeyle az ilerideki kocasını göstererek "Bunlarla içmeye alışık değiliz. Eşim cappuccino'yu üzerine döktü, üstünü değiştirmesi için eve dönüyoruz" diyor.
Çifte iyi günler dileyip kent merkezine gitmek için bir taksiye biniyorum. Takside ön koltuklarla arka koltuklar arasına şeffaf plastik bir bölme gerilmiş. Bölmenin ortasında kapaklı küçük bir delik var, buradan ödeme yapılıyor. Ben de taksi şoförü de maskeliyiz.
47 yaşındaki taksici Massimo, kendisinin ve meslektaşlarının son 2 ayı nasıl geçirdiklerini anlatıyor:
"Şanslıysanız normalde yaptığınız işin en fazla yarısını yapabiliyorsunuz. Bazense hiç iş olmuyor."
Hükümetin salgın tedbirlerinden etkilenen vatandaşlar için hazırladığı destek paketinden faydalanıp faydalanmadığını soruyorum. O da memnun değil:
"Yalnızca bir kere Mart ayında 600 euro alabildik. Nisan ve Mayıs için de ödeme yapmaları gerekiyor ama henüz ortada birşey yok."
Massimo, hükümetin verdiği paranın uğradıkları zararı karşılamaktan çok uzak olduğunu söylüyor ve araçların hijyeni, güvenlik ekipmanları ve benzin gibi masrafları kendi ceplerinden karşıladıklarını anlatıyor.
Massimo'nun derdinin tekil bir vaka olmadığını anlamak için birkaç kişiyle sohbet etmek ya da gazetelere bakmak yeterli. Bugünkü haberler İtalyanların karşı karşıya kaldığı ekonomik sıkıntının boyutlarını net biçimde gösteriyor.
La Repubblica gazetesinin bugünkü yerel eklerinde, salgın ve tedbirler nedeniyle ülkenin farklı bölgelerindeki yoksulluk artışına ayna tutuluyor. Gazetenin Roma eki "Yoksulların sayısı 3 katına çıktı", Floransa eki "Toskana'da 250 bin yeni yoksul", Cenova eki "Yeni yoksulların sayısı 2 katına çıktı" manşetlerini taşıyor.
Maske takmayanlar uyarılıyor
Kent merkezine varınca gördüğüm en büyük değişiklik sokakların şantiyeye dönmüş olması. Sokakların boş olmasını fırsat bilen belediye, yol ve altyapı çalışmalarına başlamış. Roma'nın 2 ay öncesine kadar en canlı mahallelerinden olan Trastevere'de kaldırım taşlarını yenileyen bir grup işçi kendi aralarında, maskeyle sohbet ediyor. İyi günler diyerek yanlarından geçiyorum, onlar da 2. aşamada sokakların kalabalıklaşması ve işlerinin zorlaşması ihtimalinden şikayetçi:
"Şimdi insanlar kendilerini dışarı atacak!"
Bugün itibariyle açılan işletmeler arasında Roma'nın meşhur dondurmacıları da var. Kimisi haftalar sonra ilk kez kepenk kaldırmış, kimisi hala hijyen çalışması yapıyor, kimisinde ise henüz bir geri açma belirtisi yok. Açık olan dondurmacılardan birinin çalışanıyla, yine maske ve mesafeye dikkat ederek sohbet ediyorum. O da taksici gibi 2 aydır yalnızca bir kez 600 euro destek alabildiğini anlatıyor.
Sabah saatlerinde açtığı dükkana, öğlene doğru konuştuğumuzda henüz hiç müşteri girmemiş. Hem saat erken olduğu için bunun normal olduğunu, hem de insanların henüz kendilerini tamamen özgür hissetmediğini düşündüğünü söylüyor.
İnsanlar maske ve mesafe kuralına epey alışmış gibi. Açık havada maske takmak zorunlu olmasa da, yolda sohbet eden iki kişiyi gören bir adam, aralarında mesafe olmasına rağmen maske takmaları uyarısı yapıyor.
Trastevere'den, Roma'yı ikiye bölen Tiber Nehri'ne doğru yol alıyorum. Nehrin kenarındaki koşu ve bisiklet yolları da, parklar gibi haftalardır kapalı kaldıktan sonra bugün yeniden spor yapmak isteyenlere açıldı. Birkaç bisikletli ve koşucu, Mart ayında bu hat kapandığında yapraksız olan şimdiyse yemyeşil ağaçların gölgesinde spor yapıyor.
Kentin birkaç ay öncesine kadar turist dolu meydanları ise ağırlıkla çocuklara kalmış. Okulların Eylül'e kadar açılmaması birçok çocuğun dersleri, arkadaşları ve alıştıkları atmosferden uzak kalmaları anlamına gelse de Roma'nın görkemli meydanlarında bisikletleriyle turlayan çocuklar hallerinden memnun görünüyor.
Normalde turistlerle dolu kafelerin-restoranların bulunduğu meydanlar, turist yokluğu nedeniyle bugün hala boş. Roma'nın turistler arasında en popüler olan meydanlarından Piazza Navona'daki restoranlar bu öğlen saatlerinde hala kapalı. Meydanda eskiden dip dibe dizili olan sokak sanatçıları da henüz ortada yok.
Meydanı kaplayan taşların arasından, muhtemelen son haftalarda ayaklar altında ezilmedikleri için çimenler fışkırmaya başlamış. Meydanın ortasındaki Bernini'nin Dört Nehir Çeşmesi'nin etrafında bisikletli çocuklar dönüp duruyor.
Santa Maria in Trastevere Meydanı'nda da, tarihi 4. yüzyıla dayanan bazilika saat 12.00'yi vurduğunda çanlarını sanki ikinci aşamaya geçişi kutlar gibi coşkulu bir melodiyle çalıyor. Neredeyse bomboş meydandan geçen birkaç kişi dönüp hem bazilikaya hem de çan sesinde dans eden bir çocuğa bakıyor.
</doc>
<doc docid='bbc_haberler-dunya-52095490' lang='tur' type='mono' source_url='https://www.bbc.co.uk/turkce/haberler-dunya-52095490' term='COVID'>
Koronavirüs: Covid-19 aşısı zengin ve yoksul ülkeler arasında “bağışıklık uçurumu” mu yaratacak?
Moleküler genetikçi Kate Broderick dünya çapında Covid-19 aşısı geliştirmeye uğraşan 44 projeden birinde çalışıyor.
Moleküler genetikçi Kate Broderick dünya çapında Covid-19 aşısı geliştirmeye uğraşan 44 projeden birinde çalışıyor.
Broderick'in içinde yer aldığı Inovio adlı ABD merkezli bio-teknoloji şirketi bünyesindeki ekip Aralık ayı itibariyle bir milyon doz aşı üretebilmeyi hedefliyor. Fakat bu ilk bir milyon aşı kimlere gidecek?
Aslen İskoçyalı bir bilim kadını olan ve kardeşi de İngiltere Ulusal Sağlık Hizmetleri'nde hemşire olarak çalışan Broderick'in zihnini sık sık meşgul eden bir soru bu.
"Kardeşim her gün bu hastalığa yakalanmış insanlara yardım etmeye çalışıyor. Evet bu aşının herkese ulaşması beni yakından ilgilendiriyor. Aşıyı biraz önce hazır etmeliyiz" diyor.
Fakat Inovio'nun çalışmaları da dahil bulunan aşıların daha zengin ülkeler tarafından kendi vatandaşları için depolanması ihtimali daha şimdiden kaygı uyandırıyor.
Bunun ülkeler arasında yol açabileceği  "bağışıklık uçurumu" tehlikesine dikkat çekenlerden biri de epidemioloji uzmanı Seth Berkley.
Berkley, kısa adı GAVI olan Uluslararası Aşı İttifakı adlı bir kuruluşun CEO'su. Bu, dünyanın en yoksul 73 ülkesinde aşıya erişimi artırma amacıyla oluşturulmuş bir kamu ve özel sektör örgütlenmeleri ittifakı. İttifakın üyeleri arasında Dünya Sağlık Örgütü (WHO) de var.
BBC'ye konuşan Berkley, "Aşı henüz bulunmuş değil ama bu konuyu şimdiden konuşmamız lazım" diyor.
"Burada önemli olan hem zengin ülkeler hem de yoksul ülkelerde ihtiyacı olan herkese aşının erişimini sağlamak olacak" diyen Berkley şöyle sürdürüyor:
"Tabi kaygılıyım. Az bulunan bir şey söz konusu olduğunda daima birileri yanlış şeyler yapar. Burada doğrusunu yapmamız gerekiyor."
Berkley'in kaygıları yersiz değil. Eşitsiz erişim daha önceki aşılarda da sorun olmuştu.
Yakınlarda Alman Welt Am Sontag gazetesi üst düzey hükümet kaynaklarına dayandırdığı haberinde, ABD Başkanı Donald Trump'ın, Alman bio-teknoloji şirketi CureVac tarafından geliştirilmekte olan aşının sadece Amerikalılara satılmasını sağlamaya uğraştığını ama başaramadığını  yazdı.
Hepatit B uçurumu
Bu konuda önemli ipuçları veren bir örnek, Hepatit B aşısı konusunda yaşanan uçurum. Hepatit B karaciğer kanserine yol açabilen ve Dünya Sağlık Örgütü'ne göre HIV'den 50 kere taha bulaşıcı bir virüs. 2015 yılında dünya çapında Hepatit B virüsü taşıyan 257 milyon insan bulunduğu tahmin ediliyordu.
1982 yılında Hepatit B aşısı daha varlıklı ülkelerde piyasaya sürüldü fakat 2000 yılına gelindiğinde bile dünyanın en yoksul ülkelerinden sadece yüzde 10'u aşıya erişebiliyordu.
2000 yılında Bill ve Milenda Gates'in girişimiyle oluşturulan Uluslararası Aşı İttifakı (GAVI), hükümetlerle ecza şirketleri arasında anlaşmalar sağlamak suretiyle bir çok farklı aşıda bu uçurumu önemli ölçüde azaltmayı başardı.
Bu konuda önemli bir aktör de Norveç merkezli bir kuruluş. Kısa adı CEPI olan Epidemik Hazırlık Araştırmaları Koalisyonu 2017 yılında kamu ve özel sektörden gelen bağışlarla aşı geliştirme çalışmalarına fon sağlamak amacıyla kuruldu.
CEPI açık ve net bir şekilde aşıya eşit erişim ilkesini savunuyor.
Kuruluş tarafından yapılan bir açıklamada "Covid-19'un gösterdiği gibi bulaşıcı hastalıklar ülke sınırı tanımıyor. Küresel salgın hastalıkları aşıyı adil bir şekilde dağıtmadan engelleyemeyiz" deniyor.
Hayaller ve gerçekler farklı
Ne var ki gerçek hayatta adaletsizlik sürüyor.
2007 yılında Amerikan Merck laboratuvarları tarafından üretilen HPV (İnsan Papillom Virüsü) aşırı Gardasil buna iyi bir örnek. Aşının kullanımı, Amerikan makamları tarafından 2014 yılında onaylandı.
HPV dünya çapında rahim ağzı kanserlerinin çoğuna sebep olan virüs. Fakat 2019 yılın agelindiğinde yoksul ülkeler içinde sadece 13'ünde bulunabiliyordu.
Peki bunun sebebi ne? İlk bakışta artan talep karşısında üretimin yetersizliği. Oysa dünyada rahim ağzı kanseri nedeniyle meydana gelen ölümlerin yüzde 85'i gelişmekte olan ülkelerde gerçekleşiyor.
Bu sıkıntının nereden kaynaklandığını anlayabilmek için ilaç sektörüne biraz daha yakından bakmamız gerekiyor.
Aşılar ilaç sektörünün en çok sattığı şeyler değil. Şöyle ki, küresel ilaç piyasasının hacmi 1 trilyon 200 milyar dolarken, 2018 rakamlarına göre aşılar bunun yalnızca 40 milyar dolarlık dilimini oluşturuyor.
Bu durum şirketlerin aşı üretmeye yönelmesinin, diğer ilaçları üretmekten çok daha riskli olduğunun da bir göstergesi.
Herşeyden önce aşı için çok daha fazla araştırma yapılması ve geliştirilmesine çok daha büyük para harcanması gerekiyor. Buna ek olarak aşılarla ve aşıların denenmesiyle ilgili yasalar da diğer ilaçlara göre çok daha karmaşık.
Ayrıca kamu sağlığı ile uğraşan kurumlar özel hastalara göre aşırı daha ucuz fiyatlara temin ediyor.
Bütün bunlar aşıların diğer bir çok ilaca göre neden daha az karlı olduğunu ortaya koyuyor. Bu hayatta bir kez yapılan aşılar için daha da geçerli bir durum.
Karlılık hesapları nedeniyle şirketler artık giderek önleyici aşılar yerine tedavi edici ilaçlara yönelmeyi tercih ediyor. Amerika Birleşik Devletleri'nde aşı üreten şirketlerin sayısı 1967 yılında 26 iken bu sayı 2004 yılına gelindiğinde yalnızca 5'e düşmüştü.
Ne var ki bazı şeyler değişiyor. Gates çiftinin oluşturduğu Uluslararası Aşı İttifakı gibi kuruluşların yaptığı milyarlarca dolarlık bağışlar sayesinde son yıllarda aşı geliştirme ve üretimi kapasitesi yeniden yükselmeye başladı.
İlaç sanayi çocukları ve yetişkinleri zatürreye yol açan bakteriden koruyan Prevenar gibi aşılarla büyük karlar da elde etmeyi başardı.
2019 yılında Prevenar dünya çapında en çok satan 10 ilaç arasındaydı ve Nature adlı bilim dergisine göre 5 milyar 800 bin dolar gelir getirdi.
Pfizer şirketi tarafından üretilen bu aşı aynı şirketin belki de en çok bilinen ürünü olan Viagra'dan bile çok sattı.
GAVI gibi uluslararası kuruluşlar yoksul ülkelere aşının gönderilmesini sağladı ve toplu alımlara verilen indirimler sayesinde Prevenar'ı bir dozunun fiyatı 3 dolara kadar inebildi ama ABD içinde bir dozun fiyatı 180 dolara kadar çıktı.
İngiltere'de sağlık sisteminin sadece 12 ve 13 yaşlarındaki kız ve erkek çocuklarına bedava sağladığı iki dozluk HPV aşısının özel olarak alındığında fiyatı 351 dolara kadar çıkabiliyor. Uluslararası Aşı İttifakı GAVI'nin fiyatı ise 5 doların altında.
Bu nedenlerle aşıları zengin ülke piyasalarında satmak çok daha karlı görünüyor. Şirketler bu yolla aşının geliştirilmesinin maliyetini daha kısa sürede çıkarabiliyorlar
Sritanya İlaç Sektörü Birliği yeni bir aşı geliştirmenin 1 milyar 800 milyon dolara malolabileceğini tahmin ediyor.
Londra'daki Hiyjen ve Tropik Hastalıklar Fakültesinden Profesör Mark Jit "Eğer fiyata piyasanın karar vermesine izin verirsek Covid-19 aşısına sadece zengin ülkelerin insanları erişebilir" diyor ve şöyle sürdürüyor:
"Geçmişte bir çok aşıda bun ugördük. Fakat bu kez bu tekrarlanırsa çok daha büyük bir trajedi yaşanacak."
Ayrıca kar oranları düşük olmasına rağmen Pfizer ve Merck gibi büyük ilaç şirketleri Dünya Sağlık Örgütü rakamlarına göre dünyada satılan aşıların yüzde 80'ini üretiyorlar. Dolayısıyla Covid-19 aşısında da büyük şirketlerin önemli rol oynaması ihtimali yüksek.
Economist İstihbarat Birimi (Economist Intelligence Unit) adlı düşünce kuruluşunun ilaç sektörü uzmanı Ana Nicholls "Belki ilk buluşu yapan onlar olmaz ama aşının üretimini yapabilecek mali güce sahip kuruluşlar bunlar" diyor.
Inovio gibi araştırmaya odaklı kurumların bu nedenle aşıyı bir kez geliştirdikten sonra, yüzlerce milyon doz üretilebilmesi için büyük bir ilaç şirketiyle ortaklık oluşturması gerekecek.
Büyük şirketler son yıllarda aşıların bütün dünyaya adil bir şekilde dağılımına uğraşacakları konusunda vaadler veriyorlar.
Dünyanın büyük ilaç şirketlerinden İngiltere'deki GlaxoSmithKline (GSK) da Covid-19 aşısı üzerinde çalışan bir dizi araştırmacı şirketle ortaklıklar oluşturdu.
Şirketin CEO'su Emma Walmsley yazılı bir açıklamayla "Covid-19'u geriletmek için sağlık alanında çalışan herkesin kolektif bir çaba göstermesi gerekiyor. Bilim insanları, ilaç sektörü, yetkili makamlar, hükümetler, ve sağlık çalışanlarının bu pandemiye karşı insanları korumak ve küresel çözümler geliştirmek için işbirliği yapması gerektiğine kuvvetle inanıyoruz" dedi.
Uluslararası Aşı İttifakı GAVI'den Seth Berkley "aşı uçurumu"na düşülmemesi için bu konsensüsün hayati önem taşıdığını söylüyor ama şu notu da düşüyor:
"Tabi ki aşıya derhal dünyanın her yerinde birden erişilemeyecek. Fakat sadece parası olanların aşı edinebileceği bir durum yaşanmaması lazım. En çok ihtiyacı olan yerlere iletemezsek salgın devam edip gider."
</doc>
<doc docid='bbc_haberler-dunya-52494948' lang='tur' type='mono' source_url='https://www.bbc.co.uk/turkce/haberler-dunya-52494948' term='COVID'>
Trump, koronavirüsün kökeninin Çin'deki bir enstitü olduğunu iddia etti
ABD Başkanı Donald Trump, bir gazetecinin, "Koronavirüsün kökeninin Vuhan Viroloji Enstitüsü olduğundan emin olmanızı sağlayan herhangi bir şey gördünüz mü?" sorusuna, "Evet, gördüm" dedi.
ABD Başkanı Donald Trump, bir gazetecinin, "Koronavirüsün kökeninin Vuhan Viroloji Enstitüsü olduğundan emin olmanızı sağlayan herhangi bir şey gördünüz mü?" sorusuna, "Evet, gördüm" dedi.
Beyaz Saray'da düzenlediği basın toplantısında Trump, Çin'i yeni gümrük vergileri uygulamakla tehdit etti. Dünya Sağlık Örgütü'nü de "Çin'in halkla ilişkiler ajansı gibi çalışmakla" suçladı.
Trump'ın bu sözleri ABD istihbarat yetkililerinin koronavirüsün insan yapımı olmadığı bulgusuna ulaştıkları açıklamasıyla çelişiyor.
Trump aynı zamanda koronavirüsün nereden, kimden, nasıl geldiğine dair araştırma yaptıklarını, bu araştırmayı bilimsel olarak yürüttüklerini de ekledi.
Covid-19 riskine rağmen Çin'i insanların seyahat etmesine izin vermekle suçlayan Trump, "Çin ya virüsün yayılmasını durdurmadı ya da yayılmasına izin verdi" dedi.
Çin'in kasıtlı olarak virüsün yayılmasına izin verdiğini mi kastettiğine dair bir soruya da, "Nerede olduğunu göreceğiz. Nereden geldiğini göreceğiz" yanıtını verdi.
Trump, Çin Devlet Başkanı Şi Cinping'i yaşananlardan sorumlu tutup tutmadığına ilişkin olarak ise yorum yapmadı.
Trump, Dünya Sağlık Örgütü'nü (WHO) de "Çin'in halkla ilişkiler ajansı gibi çalışmakla suçladı.
Trump, "WHO kendinden utanmalı. Çin'in halkla ilişkiler ajansı gibi çalışıyor. Biz WHO'ya 500 milyon dolara yakın para ödüyoruz, Çin ise 38 milyon dolar ödüyor…  İnsanlar korkunç hatalar yaparken bahane bulmamaları lazım." diye konuştu.
ABD Ulusal İstihbarat Direktörlüğü ise daha önce koronavirüsün insan yapımı olmadığı ya da Çin'de laboratuvar ortamında geliştirilmediği sonucuna varmıştı.
Ancak Amerikan istihbaratı hala virüsün kökenini araştırıyor.
BBC ABD Dışişleri Bakanlığı Muhabiri Barbara Plett, Amerikan istihbaratının ilk kez konuyla ilgili olarak net bir açıklama yaptığını aktardı.
Barbara Plett'e göre ABD istihbarat servisleri böylece koronavirüs salgınının kökenine yönelik en aşırı komplo teorilerini reddetmiş oldu.
Bu teorilere göre Çin, koronavirüsü geliştirmiş ve biyolojik silah olarak kullanmıştı.
Amerikan istihbarat servisleri buna karşın virüsün Çin'in Vuhan kentinde bulaşıcı hastalıklarla ilgili bir laboratuvardan yanlışlıkla sızdırıldığı ihtimalini dışlamıyor.
ABD Dışişleri Bakanı Mike Pompeo daha önce koronavirüsü Çin'in geliştirmiş olabileceğini söylemiş ve Pekin yönetimine uzmanların şüphelenilen laboratuvara girmelerine izin vermelerini istemişti.
Çin hükümeti ise koronavirüsün Vuhan'daki laboratuvarda üretildiği suçlamalarını reddediyor.
New York Times gazetesi, Trump yönetiminde ve eski yönetimlerde yer alan bazı kaynaklara dayandırdığı bir haberinde, üst düzey Trump yönetiminin, Vuhan'daki bir laboratuvarın koronavirüs salgınının kaynağı olduğu yönündeki iddiayı destekleyecek deliller bulmaları için Amerikan istihbaratına baskı yaptığı iddia ediliyor.
Haberde, bazı istihbarat uzmanlarının, yönetimden gelen baskının virüsle ilgili değerlendirmelerin çarpıtılmasına ve Çin'e karşı siyasi silah olarak kullanılmasına yol açacağına dair endişelerini dile getirdikleri belirtiliyor.
</doc>
<doc docid='bbc_haberler-dunya-51412099' lang='tur' type='mono' source_url='https://www.bbc.co.uk/turkce/haberler-dunya-51412099' term='COVID'>
Covid-19: Koronavirüs, Çin ve dünya ekonomisini nasıl etkileyecek?
Koronavirüsün Çin ve ötesindeki insani etkisi artarken buna paralel olarak ekonomik etkisi de artıyor.
Koronavirüsün Çin ve ötesindeki insani etkisi artarken buna paralel olarak ekonomik etkisi de artıyor.
Etkinin büyük bir kısmı virüsün kendisinden değil, yayılmasını önlemek için alınan önlemlerden kaynaklanıyor.
Virüsün ilk kez görüldüğü 11 milyon nüfuslu Vuhan kentinde seyahat üzerinde sert kısıtlamalar var.
Vuhan'ın içinde bulunduğu Hubei eyaletinde de benzer önlemler alınıyor.
Bu önlemler yalnızca iş seyahatlerini engellemekle kalmıyor, aynı zamanda işçilerin, malların ve tüketicilerin hareketini de kısıtlıyor.
Salgın nedeniyle çok sayıda insan, virüsü kapabileceklerini düşündükleri mekanlardan ve etkinliklerden kaçınıyor.
Bu yüzden restoranlar, sinemalar, ulaştırma hizmetleri, oteller ve mağazalar bu etkiyi hızlı bir şekilde hissetti.
Krizin Çin Yeni Yılı'na denk gelmesi de, özellikle o dönemde para kazanan şirketlerin bu gelirden mahrum kalmasına yol açtı.
Merkezi hükümet yetkilileri yeni yıl tatilini birkaç gün uzatırken bazı yerel yönetimler bu karara birkaç gün daha ekledi.
Bu durum, işçilerin iş başına dönüşünü geciktirdi.
Üretim ve satış süreçlerinin aksaması nakit akışını da etkiliyor. Bu özellikle küçük şirketler için sorun  yaratabilir.
Çoğu şirketin yapması gereken ödemeler devam ediyor. Bunlara işçilerin maaşları da dahil.
İhracat yapan şirketler ise, diğer ülkelerdeki alıcıların Çin dışındaki ülkelerden tedarik yolunu tercih etmesi bu ülkelerdeki Çin pazarlarını etkileyebilir.
BBC'ye konuşan, Guangdong'da saç düzleştirici ve saç kurutma makinası gibi ürünler satan Wing Sang Electrical'ın sahibi Herbert Wun, halihazırda ABD - Çin ticaret savaşından etkilenmekte olan şirketlerin böylesi bir sonucu kaldıramayabileceğini söyledi.
Wun, "Salgın, Çin'i tedarik zincirlerinden çıkarmaya çalışan müşterilerin üzerindeki baskıyı artıracak" dedi.
Virüsün ekonomi üzerindeki etkisi sadece Çin'de hissedilmiyor.
Çin'de dükkanları olan IKEA ve Starbucks gibi uluslararası zincirler mağazalarını kapattı.
Bazı havayolu şirketleri Çin'e uçuşlarını sonlandırdı.
Oteller rezervasyon yapmış müşterilerine paralarını geri ödemeye başladı.
Bunun ötesinde küresel entegre tedarik zincirlerine dair endişeler var.
Benzer bir salgınla en son 17 yıl önce SARS virüsüyle karşılaşan Çin bu ağlarda büyük bir öneme sahip ve o dönemden bu yana Çin'in bu ağlardaki rolü çok arttı.
Güney Koreli Hyundai, Çin'den parça tedarik etmekte zorlandığı için araba üretimini durdurdu. Bu, önümüzdeki süreçte artacak benzer sorunların ilk sinyali olabilir.
Çin küresel motor ve elektronik sektörlerinde önemli bir tedarikçi.
Pek çok cep telefonu da ya Çin'de üretiliyor ya da içinde Çin'de üretilmiş parçalar kullanılıyor.
Finansal pazarlar da krizin etkilerini hissetti.
Dünya çapında borsalar iki hafta öncesinin gerisinde puanlara sahip. Çin'de ise tatilin ardından ilk iş gününde borsa yüzde 8 düştü.
Çin'in önemli alıcılar arasında yer aldığı endüstriyel ürünlerin fiyatları da düştü.
Ham petrol fiyatı son bir yılın en düşük seviyesinde. Son iki haftadaki düşüş yüzde 15.
Bazı petrol üreticisi ülkeler fiyatların artması için üretimi kısmayı düşünüyor.
Bakır fiyatları da iki haftada yüzde 13 düştü.
İnşaat sektörü için önemli bir malzeme olan bakırdaki düşüş de, Çin'deki inşaatların salgın kapsamında alınan önlemlerden etkilenecek olmasıyla bağdaştırılıyor.
Bu malların üreticilerinin büyük bir kısmı gelişmekte olan ülkeler.
Salgının ekonomik etkilerini ölçmek için henüz erken bir dönemdeyiz.
Etkilerin boyutu, Çin'in virüse karşı ne kadar etkili önlem alabileceğine göre şekillenecek.
Fakat bazı uzmanlar şimdiden, farazi tahminler yapmaya başladı.
Oxford Economics Çin'in, 2020'nin ilk çeyreğinde bir önceki yılın aynı çeyreğine göre büyümesinin yüzde 4'e düşeceğini tahmin ediyor.
Yıl sonu büyüme tahmin ise yüzde 5,6'ya çekildi.
Salgın öncesinde hem ilk çeyrek hem de yıl sonu büyüme tahmini yüzde 6 olarak öngörülüyordu.
Oxford Economics küresel büyümenin de yüzde 0,2 azalacağını tahmin ediyor ve bu tahminlerin "en kötü senaryonun gerçekleşmeyeceği" varsayımıyla yapıldığını vurguluyor.
Bu nedenle koronavirüsün ekonomiye etkisinin artması mümkün.
</doc>
<doc docid='bbc_spor-51865696' lang='tur' type='mono' source_url='https://www.bbc.co.uk/turkce/spor-51865696' term='COVID'>
Koronavirüs: İngiltere'de Premier Lig dahil profesyonel futbol 4 Nisan'a dek ertelendi
İngiltere'de Premier Lig de dahil, tüm profesyonel liglerdeki bütün karşılaşmalar en az 3 Nisan'a dek ertelendi.
İngiltere'de Premier Lig de dahil, tüm profesyonel liglerdeki bütün karşılaşmalar en az 3 Nisan'a dek ertelendi.
Premier Lig'den yapılan açıklamada, "tıbbi tavsiyeler ve günün koşullarına bağlı olarak" maçların 4 Nisan'da yeniden başlayacağı belirtildi.
Alt klasman liglerini kapsayan EFL ise 3 Nisan tarihinde ligleri başlatmayı umuyor.
Yapılan açıklamada, Arsenal teknik direktörü Mikel Arteta ve Chelsea futbolcusu Callum Hudson-Odoi'nin virüs kapmış olmasına da atıf yapıldı, iki isme de hızlı bir iyileşme süreci dilendi.
Arsenal Menajeri Mikel Arteta'nın koronavirüs testinin pozitif çıkmasından sonra, Arsenal'in İngiltere Premier Ligi'nde Cumartesi günü Brighton'la oynayacağı karşılaşma ertelenmişti.
37 yaşındaki Arteta, Perşembe gecesi yaptığı açıklamada kendisini kötü hissetmesinin ardından koronavirus testi yaptırdığını, çıkan sonucun kendisini hayal kırıklığına uğrattığını söyledi.
Arteta, "Çalışmama izin verildiğinde görevime döneceğim" dedi.
Arsenal antrenman tesislerini kapattı. Yakın geçmişte Mikel Arteta'yla temas kuranlardan kendilerini karantinaya almaları istendi.
Chelsea de, günün ilk saatlerinde yaptığı açıklamada, futbolcularından Callum Hudson-Odoi'nin de koronavirüs testinin pozitif çıktığını duyurdu.
Bu gelişme sonrası Chelsea takımı ve teknik heyeti karantinaya alındı.
Chelsea de Cumartesi günü İngiltere Premier Ligi'nde Aston Villa'yla karşılaşacaktı.
Daha önce Premier Lig'de hafta sonu karşılaşmaların oynanacağı ancak İngiltere hükümetinin gelecekte maçları süresiz ertelemeyi de değerlendirdiği bildirilmişti.
Premier Lig'de Çarşamba günü oynanması gereken Manchester City-Arsenal maçı da koronavirüs nedeniyle ertelenmişti.
Manchester City'nin savunma oyuncusu Benjamin Mendy'nin, ailesinden bir kişinin koronavirüs belirtileri göstermesi üzerine kendisini tedbir amaçlı karantinaya aldığı açıklandı.
Leicester City'nin üç oyuncusu da halen karantina altında.
Koronavirüs nedeniyle Avrupa Futbol Federasyonları Birliği (UEFA), üyesi 55 federasyonun yetkililerini günü video konferansa çağırdı.
Avrupa'da son olarak Fransa Futbol Federasyonu da ülkedeki tüm karşılaşmaları süresiz erteledi.
ABD'de Amerikan Profesyonel Basketbol Ligi'nden (NBA) sonra Ulusal Hokey Ligi (NFL) de tüm maçları süresiz erteleme kararı aldı. Ulusal Beyzbol Ligi (MBL) maçları da ilk etapta iki hafta ertelendi.
Formula 1'de yeni sezonun ilk yarışı olan Australya Grand Prix'si için de erteleme kararı çıktı.
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs, Antarktika hariç tüm kıtalara ve Türkiye dahil 120'den fazla ülkeye yayıldı.
11 Mart'ta Birleşmiş Milletler'e bağlı Dünya Sağlık Örgütü koronavirüsü "pandemi" (salgın) olarak sınıflandırdı.
İstatistik sitesi Worldometers'a göre 13 Mart Cuma günü itibarıyla dünya çapında koronavirüs görülenlerin sayısı 134 bini aştı, virüsün yol açtığı Covid-19 hastalığı yüzünden ölenlerin sayısı 5 bine yaklaştı.
İngiltere'de şu ana kadar Covid-19 hastalığı sonucu 10 kişi hayatını kaybetti. Ülkede bilinen vaka sayısı ise 590.
</doc>
<doc docid='bbc_haberler-dunya-52307942' lang='tur' type='mono' source_url='https://www.bbc.co.uk/turkce/haberler-dunya-52307942' term='COVID'>
CNN: ABD istihbaratı koronavirüsün Vuhan'daki viroloji laboratuvarında üretildiği iddialarını araştırıyor
Amerikan CNN Televizyonu, ABD istihbaratının, dünya genelinde yüz binlerce insanın ölümüne yol açan Covid-19 virüsünün Çin'de salgının başladığı Vuhan kentinde yarasa virüslerinde araştırmalar yapan bir viroloji laboratuvarından yayıldığı iddialarını araştırdığını öne sürdü.
Amerikan CNN Televizyonu, ABD istihbaratının, dünya genelinde yüz binlerce insanın ölümüne yol açan Covid-19 virüsünün Çin'de salgının başladığı Vuhan kentinde yarasa virüslerinde araştırmalar yapan bir viroloji laboratuvarından yayıldığı iddialarını araştırdığını öne sürdü.
Uzun bir süredir komplo teorilerine konu olan bu iddia, önceki gün Washington Post gazetesinin yayımladığı bir haberle yeniden gündeme taşındı.
Gazete, Vuhan Viroloji Enstitüsü laboratuvarını ziyaret eden iki elçilik görevlisinin Ocak 2018'de Dışişleri Bakanlığı'nı laboratuvarın güvenlik önlemlerinin yetersiz olduğu ve burada yapılan çalışmaların SARS benzeri bir salgının başlamasına neden olabileceği konusunda uyardığını yazdı.
ABD'nin teknolojik ve mali desteğiyle kurulduğu belirtilen laboratuvarın internet sitesinin geçen hafta Amerikalı yetkililerin ziyaretiyle ilgili haberi kaldırdığı belirtiliyor.
Sitede, laboratuvarda çalışan ve virüsün ilk görüldüğü kişi olduğu öne sürülen yeni mezun bir öğrencinin de profilini kaldırdığı söyleniyor.
Laboratuvar, salgının çıkış noktası olduğuna inanılan vahşi hayvanların da satıldığı balık pazarına birkaç kilometre mesafede.
CNN istihbarat kaynaklarına dayanarak Amerikalı yetkililerin virüsün bir biyolojik silah olarak geliştirildiğine inanmadığı ancak Covid-19'un buradan kazayla yayıldığı ya da burada çalışan bir kişinin hastalığı başkalarına da bulaştırmış olabileceği ihtimalini araştırıyor.
ABD Genelkurmay Başkanı Orgeneral Mark Milley'e dün bu iddialar soruldu.
Org. Milley, "İstihbarat bu iddiaları ciddi bir şekilde inceledi. (Virüsün) doğal yollarla ortaya çıktığına dair önemli ölçüde kanıt olmasına rağmen bir sonuca ulaşılamadı. Ama yine de tam emin olamayız" dedi.
CNN, virüsün Vuhan'daki laboratuvardan kaynaklandığı teorisinin Trump'ın destekçileri ve Kongre'deki Cumhuriyetçiler tarafından gündemde tutulduğunu öne sürdü.
CNN bu grupların dikkatleri krizi yönetim biçimi eleştirilere hedef olan Trump'tan uzaklaştırmaya çalıştığını savundu.
ABD Başkanı Trump, dünya çapında ölümlerin önemli bir kısmının neden ABD'de gerçekleştiğiyle ilgili bir soruya, diğer ülkelerin ölü sayılarının gerçeği yansıtmadığını söyleyerek yanıt verdi.
Çin'in adını veren Trump, "Bu ülkelerden gelen sayılara inanan var mı?" diye sordu.
</doc>
<doc docid='bbc_haberler-turkiye-52557241' lang='tur' type='mono' source_url='https://www.bbc.co.uk/turkce/haberler-turkiye-52557241' term='COVID'>
YKS 2020: Sınav tarihinde yapılan değişiklik öğrencileri nasıl etkileyecek?
Koronavirüs salgını sebebiyle 25-26 Temmuz tarihine ertelenen Yükseköğretim Kurumları Sınavı'nın (YKS) tarihi bir kez daha değişti. Cumhurbaşkanı Recep Tayyip Erdoğan, YKS'nin bir ay öne alınarak 27-28 Haziran'da gerçekleşeceğini duyurdu. Liseye Geçiş Sınavı'nın (LGS) tarihi ise 20 Haziran olarak açıklandı.
Koronavirüs salgını sebebiyle 25-26 Temmuz tarihine ertelenen Yükseköğretim Kurumları Sınavı'nın (YKS) tarihi bir kez daha değişti. Cumhurbaşkanı Recep Tayyip Erdoğan, YKS'nin bir ay öne alınarak 27-28 Haziran'da gerçekleşeceğini duyurdu. Liseye Geçiş Sınavı'nın (LGS) tarihi ise 20 Haziran olarak açıklandı.
YKS tarihinin değiştirileceğine dair iddiaların ortaya atıldığı son bir haftadır aday öğrenciler, Twitter üzerinden yaptıkları çokça paylaşım ile sınav tarihinin değiştirilmemesi talebinde bulunmuştu.
Twitter'da açılan #ykstarihinedokunma başlığında 1 milyonun üzerinde paylaşım yer almıştı.
Hem LGS hem de YKS tarihinde yapılan bu değişiklik hem eğitimciler hem de adaylar tarafından çokça eleştiriye uğradı.
BBC Türkçe'ye konuşan eğitimciler, koronavirüs salgını ile birlikte hali hazırda çok stresli bir süreçte sınava hazırlanan gençlerin çalışma takvimlerini etkileyecek her türlü değişimden son derece olumsuz etkileneceğini söylüyor.
Öğrencilerin kaygı bozukluğu, çalışmalarını yetiştiremeyecek olma endişesi ve koronavirüs salgını ile birleşen bir 'hiçlik duygusuna" kapılarak çalışmaya dair motivasyonlarını kaybedecekleri değerlendiriliyor.
Veli Der Başkanı İlknur Kaya, velilerin ve öğrencilerin bu karar sonrasında ciddi bir moral bozukluğu yaşamakta olduğunu ve asıl olarak sınav esnasında koronavirüs bulaşması kaygısı içerisinde olduklarını söylüyor.
Veliler, öğrenciler ve eğitim çevrelerinde bu değişikliğin bilimsel ve pedagojik bir karar olmaktan öte, turizmi canlandırmak için atılan "ticari" bir adım olduğu fikri öne çıkıyor.
Milli Eğitim Bakanı Ziya Selçuk dün LGS hakkında açıklamalarda bulundu ve sınavlara ilişkin kararların birçok kurum tarafından istişare edilerek alındığını belirtti.
YKS ile ilgili kararların YÖK tarafından alındığını hatırlatan Selçuk, LGS hakkındaki eleştirilerle ilgili yorum yapmazken sınava dair şu bilgileri paylaştı:
"LGS sınavına her öğrencimiz kendi okulunda girecek. Sınav bilgileri e-okul üzerinden açıklanacak. Sınav merkezleri dezenfekte edilecek. Öğrencilere maske temin edilecek. Fotoğraflı kimlik şartı aramayacağız."
"Sınav 2 oturumda olacak. Buradaki boşlukta da öğrencilerimiz okul bahçesine çıkacak. Fakat veliler ile öğrenciler birlikte olamayacak, öğrencilerimizin yanında rehber öğretmenler olacak."
YKS tarihinin açıklanmasını ardından gelen tepkiler üzerine Twitter hesabından bir açıklama yapan YÖK Başkanı Yekta Saraç ise bu değişikliğin "adayların lehine" olduğunu söyledi.
Her anlamda normalleşme sürecinin başladığını belirten Saraç, "öğrencilerin üniversite tercihleri, bu tercihler için ayrılacak vakit, kayıt, yerleşme ve eğitim öğretim için ayrılması gereken süre dikkate alındığında" adaylar için en uygun tarihin Haziran sonu olduğunu ifade etti.
Saraç ek olarak, bu yıl sınava girecek öğrencilerin geçtiğimiz yıllara nazaran lise son sınıf ikinci dönemin tüm derslerinden muaf olacaklarını, sınav süresinin 30 dakika artırıldığını ve baraj puanın 180'den 170'e çekildiğini duyurdu.
Cumhurbaşkanı Erdoğan da benzer bir şekilde Twitter hesabından yaptığı açıklamasında "#yks2020, ilk açıklandığı tarihten 1 hafta sonrasına ertelendi. Ancak bu sınavda müfredattaki önemli bir kısımdan muaf olacaksınız. Ayrıca sınav süresini de artırdık. Bunun yanında barajı 10 puan düşürerek 170'e çektik. Bu yılki maraton inşallah çok daha rahat geçecek" dedi.
Saraç, "Görüldüğü üzere bu yılki sınav, bu yılki aday öğrencilerimiz için geçtiğimiz yıla ve gelecek yıla oranla oldukça avantajlı bir sınav olarak formüle edilmiştir" dese de eğitim çevreleri ve öğrenciler aynı fikirde değil.
Kararın öğrenciler arasında büyük bir motivasyon kaybı ve güvensizlik hissine yol açtığını söyleyen Veli Der Başkanı İlknur Kaya Bahadır, bu kararda bilimsel göstergelerin dikkate alınmadığına dair ortak bir kanı olduğunu söylüyor:
"Sınav tarihlerinin sürekli değiştiriliyor olması çocukların konsantrasyonlarını ve dengesini bozuyor. Bu kararla birlikte herkesin çok morali bozulmuş durumda. Veliler kendilerini de çocuklarını da güvende hissetmiyorlar. Bilim Kurulu kararlarının kamuoyu ile paylaşılmıyor olması kaygı yaratıyor."
Barajın 170 puana indirilmesi ve sınav süresinin yarım saat uzatılmasının kısmi bir rahatlama sağladığını söyleyen Bahadır, ailelerdeki esas kaygının çocuklarının güvenliği olduğunu ifade ediyor:
"Velilerin ve öğrencilerin moral ve konsantrasyonları bozuldu, ancak birinci kaygı bu değil. Veliler esas olarak çocuklarına sınav esnasında virüs bulaşmasından endişe ediyor. Ortada hala salgın tehlikesinin ortadan kalktığına dair bilimsel bir veri ya da açıklama olmadığını düşünen aileler, çocuklarının bu ortamda kalabalık sınıflarda sınava girecek olmasından kaygılanıyor."
Bahadır'ın ifade ettiği bir diğer memnuniyetsizlik ise bu kararın eğitim adına değil "ticaret" adına alınmış bir karar olduğuna inanılması:
"Veliler arasında sınavın öne alınma sebebinin Turizm Bakanının baskısından kaynaklandığı düşünülüyor, kendi aralarında çok yoğun bir şekilde bu konuşuluyor. 'Çocuklarımız üç kuruşa feda ediliyor' diyorlar. Sınavın yapılabildiğini, dolayısıyla normalleşme sürecinin ilerlediğini gösterebilmek için çocuklarının propaganda aracı olarak kullandığına inanıyorlar."
Türk Psikolojik Danışma ve Rehberlik Derneği Başkanı Oğuz Özat, birçok öğrencinin çalışmayı bırakacak ölçüde motivasyonunu kaybettiğini düşünüyor.
Sınav tarihlerinde yapılan değişikliklerin öğrencinin kaygısını yükselteceğini ve psikolojisini olumsuz etkileyeceğini ifade eden Özat, özellikle bu yaş grubundaki öğrencilerin bu karardan travma düzeyinde etkilendiğini kaydediyor:
"Programda yapılan değişiklikler stres yaratır, kaygıyı yükseltir. Yapılacak işten vazgeçme, sönme davranışları da gözlenebilir, daha farklı yönelimler de ortaya çıkabilir. Her insanda farklı semptomlarda olumsuz davranışlar ortaya çıkabilir."
"Süreç içerisinde üç farklı sınav tarihi belirlendi. Bu, öğrenci açısından güdülenme eksikliği ve motivasyon sönmesi gibi davranışları ortaya çıkaracaktır, stresi arttıracaktır. Konuları tekrar etmeye başlamış üst başarı düzeyindeki öğrencilerin planlarının bozulmasına neden olacaktır."
Özat da bu kararın "pedagojik bir gerekçesi olmadığı" fikrini savunuyor:
"YÖK de MEB de pedagojik nedenlerle öne çekildiğini söylemiyor. Hatta Milli Eğitim Bakanı 'Konu bizimle alakalı değildir' diyerek geçiştirdi. Dolayısıyla eğitimle ilgili sebeplerle ilgili değil, ticari sebeplerle değişikliğe gidildiği görülüyor. Yani bu öğrenciler sınava hazırlandıkları için aileleri ile otellere mi gitmeyeceklerdi? Turizme katkı mı sağlamayacaklardı? Bu mu düşünülmüştür?"
"En küçük okulda 300 aday sınava girecek, velilerle birlikte yaklaşık bin kişi olacak" diyen Özat, "Okullarda sosyal mesafeyi kim ayarlayacak?" diye soruyor ve salgın riski tamamen bitmeden sınav tarihinin değiştirilmemesi gerektiğini savunuyor.
Rehber Öğretmeni Zehra Kulalı Gezici de "Öğrenciler sınav esnasında maske takmak zorunda kalacaklar. Aileler sürekli 'Sosyal mesafeyi koru' diye uyarılarda bulunacaklar. O stres altında çocukların pandemiyle ilgili uyarıları dikkate alabileceğini asla düşünmüyorum" diyor.
Gezici, öğrencilerin hali hazırda çok stresli bir süreçte sınava hazırlanmakta olduğunu hatırlatırken ek olarak sınavı erken tarihe almanın öğrencilerde kaygıyı artırdığını ifade ediyor:
"Çocukların ergenlik sürecine girdiği hem kendisiyle hem çevreyle çatışma yaşadığı zor bir dönemdir. Okul çağında panik atakla ilgili ya da psikolojik destek alma gerekliliği hissedilen sınıf düzeyi maalesef sekizinci sınıfa inmiş durumda. Bu süreç korona salgınıyla da birleştikten sonra tüm öğrenciler için daha büyük bir kaygıya dönüştü."
"Pandemi süreci maalesef herkeste bir hiçlik duygusu yaratıyor. Motive olmanın, yaşama bağlanmanın ve umut etmenin zaten güçleştiği bu dönemde, duygu durumları hali hazırda zaten inişli çıkışlı olan gençler planlarındaki değişikliklerden daha çok etkilenirler ve depresyona girebilirler. Yaptığı planlamada bir anda elinden bir aylık süre alınan öğrencilerde çalışmalarını yetiştirememe kaygısı çok daha yoğun şekilde yaşanır."
Eğitim Sen Genel Başkanı Feray Aytekin Aydoğan, salgın tehlikesinin geçtiği bilim insanlarınca açıklanmadan herhangi bir sınav yapılmasının kabul edilemez olduğunu ve kamuoyunda bu kararın bilimsel veriler neticesinde alınmış bir karar olmadığına dair ciddi kaygılar görüldüğünü söylüyor.
Aydoğan bu tartışmanın günlerdir kamuoyunu ve özellikle sınava hazırlanan öğrencileri meşgul ettiğini hatırlatarak bu kararın, öğrencilerin itirazlarına rağmen alındığını ve öğrencilerin taleplerinin göz ardı edildiğini belirtiyor:
"Turizm şirketlerinin kârı üzerinden alınmış bir karar olduğunu görüyoruz. Öğrencilerimizin geleceği turizm şirketlerinin kârının üzerindedir. Böyle bir karşılaştırılmaya gidilmesi bile akıl almaz bir durumdur."
Sınav kararının 'salgın tehlikesinin geçtiği bilim insanlarınca açıklanana dek' ertelenmesi gerektiğini savunan Aydoğan, MEB'in bir kurul oluşturarak tekrar sınava ilişkin yeni bir planlama yapması gerektiğini ve uzaktan eğitimin öğrenciler arasında yarattığı eşitsizliklerin de dikkate alınması gerektiğini kaydediyor.
Uzaktan eğitim sürecinde özel okullar ve kamu okulları arasında, kamu okullarının olanak farklılıkları nedeniyle kendi arasında, kırsal kesimde yaşayan öğrencilerle kentlerde yaşayan öğrenciler arasında eğitime erişimde çok ciddi farklar olduğunu ifade ediyor.
</doc>
<doc docid='bbc_haberler-dunya-52571443' lang='tur' type='mono' source_url='https://www.bbc.co.uk/turkce/haberler-dunya-52571443' term='COVID'>
ABD'de yasağa rağmen salonunu açan kuaför, mahkemede özür dilemeyi reddedince bir hafta hapis cezası aldı
ABD'nin Texas eyaletinde, koronavirüs salgınında yasağa rağmen salonunu açan bir kuaför, mahkemede "Bencil davrandığınızı kabul ederseniz, hapse girmeyeceksiniz" diyen yargıca, "Kusura bakmayın ama çocuklarımın karnını doyurmak bencillik değil" yanıtını verdi ve bir hafta hapis cezası aldı.
ABD'nin Texas eyaletinde, koronavirüs salgınında yasağa rağmen salonunu açan bir kuaför, mahkemede "Bencil davrandığınızı kabul ederseniz, hapse girmeyeceksiniz" diyen yargıca, "Kusura bakmayın ama çocuklarımın karnını doyurmak bencillik değil" yanıtını verdi ve bir hafta hapis cezası aldı.
Shelley Luther adlı kadının serbest bırakılması için sosyal medyada kampanya başlatılırken internette 400 bin dolar yardım toplandı.
Luther mahkemeden salonunu kapatması için gelen uyarı yazısını 25 Nisan'da yaklaşık 100 kişinin katıldığı bir protesto gösterisinde yırtınca Salıgünü yargıç önüne çıktı.
'Yasalar, çocukların karnını doyurmaktan daha önemli diyorsanız, durmayın'
Yargıç Eric V. Moye duruşmada Luther'a "Yaptığınız şeyin; kendi çıkarlarınızı toplumun çıkarlarının üstünde görmenin bencilce olduğunu kabul ederseniz ve eyalet yetkililerinden özür dilerseniz, sadece para cezası alacaksınız" dedi.
Luther yargıca şu cevabı verdi:
"Mahkemenize ve yasalara çok saygım var. Daha önce böyle bir yerde bulunmadım. Bulunmak da istemezdim. Ama size katılmıyorum, efendim. Bana çocuklarımın karnını doyurduğum için bencil diyorsanız bu bencillik değil. Çocukları olan kuaförlerim var. Efendim, yasaların çocukların karnını doyurmaktan daha önemli olduğunu düşünüyorsanız durmayın. Ama salonumu kapatmayacağım."
Bunun üzerine yargıç, Luther'e bir hafta hapis ve yedi bin dolar para cezası verdi. Luther ayrıca salonunun açık kaldığı her gün için 500 dolar ceza ödeyecek.
Texas Valiliği aynı gün kuaför salonlarının yarından itibaren açılmasına karar verdi. Mahkeme binası önünde küçük bir grup Luther'ın serbest bırakılması için gösteri yaparken Texas Başsavcısı Ken Paxton, mahkemeye gönderdiği mektupta kararı "Takdir yetkisinin utanç verici bir istismarı" dedi ve Luther'ın serbest bırakılmasını istedi.
Paxton, "Yargıcın Shelley Luther'ı hapse atması gerekmiyordu. Bu salgın döneminde azılı mahkumları Covid-19 korkusuyla serbest bırakan bir hâkim, çocuklarının önüne yemek koymak için salonunu açan bir anneyi hapse gönderiyor" dedi.
</doc>
<doc docid='bbc_haberler-dunya-52155925' lang='tur' type='mono' source_url='https://www.bbc.co.uk/turkce/haberler-dunya-52155925' term='COVID'>
Koronavirüs: Google Covid-19 salgınında bireylerin kurallara ne kadar uyduğunu gözlemeye başladı
Google, koronavirüs salgını dönemi boyunca 130 ülkede, hatta aynı ülkenin farklı bölgelerinde insanların hareketlerini izleyerek farklı eğilimleri belgelemeye ve bunları yayınlamaya başladı.
Google, koronavirüs salgını dönemi boyunca 130 ülkede, hatta aynı ülkenin farklı bölgelerinde insanların hareketlerini izleyerek farklı eğilimleri belgelemeye ve bunları yayınlamaya başladı.
Bu bilgileri sürekli güncellemeyi planlayan Google'ın amacı rakamların ve kalıpların iki ya da üç gün öncesine göre nasıl değiştiğini de ortaya koymak.
Şirket bunu yaparken bireylerin özel yaşamlarının gizliliğinin korunacağına söz verdi.
Analizler Google Maps ya da şirketin diğer cep telefonu uygulamalarından biri üzerinden gelen yerel verilerin kullanılmasıyla oluşturuluyor.
Google zaten daha önce de benzer bir şekilde belli müzeler, dükkanlar ve diğer bazı mekanların en kalabalık olduğu zamanları gösteriyor, farklı yolların trafik yoğunluğunu güncellemek suretiyle motorlu araç sürücülerine destek sağlıyordu.
Şimdi aynı veriler, aşağıda sayılan yerlerdeki insan yoğunluğunu, salgın nedeniyle konulan sokağa çıkma sınırlamaları öncesi dönemle karşılaştırmak için kullanılacak.
Google bu bilgilerin sağlık yetkilileri ve diğer uzmanlara salgınla mücadele amaçlı planlamalarında yardımcı olmasını ve umuyor.
Şirketin blogunda "Bu bilgiler yetkililerin, insanların hareket kalıplarını anlamalarına ve çalışma saatleri, ya da evlere yapılacak servislerin saatleri gibi konulardaki tavsiyelerini şekillendirmelerine yardımcı olabilir" deniyor.
Aynı şekilde bu bilgilerin, örneğin ek otobüs ya da tren seferi koymak gibi kalabalıkları engelleyici önlemlere de veri  oluşturabileceği düşünülüyor.
Şirket, bireylere ait bilgilerin korunması için kullanıcılara ait kayıtların anonim bir şekilde tutulacağını ve rastgele oluşturulan başka verilerin içine gizleneceğini, ayrıca istemeyenlerin bilgi vermeyi reddedebileceğini söylüyor.
Sonuçta Google tarafından toplanan veriler en genel düzeyde bir bölgede evde kalma tavsiyesine ya da yasağına 48 saat öncesine göre ne ölçüde uyulduğunu sergileyecek.
Ancak bu verilerin kendisi de, insanların hareketlerini değiştirme potansiyeline sahip. Verileri görerek kalabalık yerlerden kaçınabilecekleri gibi, çok sayıda insan dışarıda diye düşünerek kendileri de çıkmaya karar verebilirler.
İlk veriler 29 Mart gününe ait ve o günkü insan hareketlerini 3 Ocak ve 6 Şubat arasındaki beş haftalık dönemle karşılaştırıyor. Örnek olarak İngiltere ve Fransa'daki sınırlamalar ve yarattığı farklı sonuçlar görülebiliyor.
İngiltere'de bu karşılaştırmanın sonuçları şöyle:
Aynı veriler Fransa için ise daha farklı sonuç veriyor:
Google'ın yeni veri toplama ve analiz açıklaması Avrupa Birliği Adalet Bakanı Vera Jourova'nın teknoloji devi şirketlere yaptığı çağrıdan bir gün sonra geldi.
Jourova şirketlerden virüsle mücadele amacıyla topladıkları bilgileri bilim insanlarıyla paylaşmalarını istemişti.
AB Adalet Bakanı ayrıca büyük teknoloji şirketlerini sahte haber ve bilgilere engel olmak için yeterli çabayı göstermedikleri gerekçesiyle de eleştirmişti.
</doc>
<doc docid='bbc_haberler-turkiye-52517467' lang='tur' type='mono' source_url='https://www.bbc.co.uk/turkce/haberler-turkiye-52517467' term='COVID'>
Mevsimlik tarım işçileri: Kalkınma Atölyesi'ne göre işçilerin konaklama alanları koronavirüs riskini artırıyor
Kalkınma Atölyesi, mevsimlik gezici tarım işçileri ve çocuklarının koronavirüs salgını karşısında maruz kaldıkları ve kalabilecekleri risklerle ilgili raporunu kamuoyuna açıkladı. Raporda, "Konaklanan geçici çadır alanları salgın karşısında riski artırıyor" denildi. Atölye, acilen önleyici tedbirler alınması gerektiğini vurguladı; düzenli sağlık kontrolleri ile işçilerin ve çocuklarının, salgın ve semptomları hakkında bilgilendirilmelerini istedi.
Kalkınma Atölyesi, mevsimlik gezici tarım işçileri ve çocuklarının koronavirüs salgını karşısında maruz kaldıkları ve kalabilecekleri risklerle ilgili raporunu kamuoyuna açıkladı. Raporda, "Konaklanan geçici çadır alanları salgın karşısında riski artırıyor" denildi. Atölye, acilen önleyici tedbirler alınması gerektiğini vurguladı; düzenli sağlık kontrolleri ile işçilerin ve çocuklarının, salgın ve semptomları hakkında bilgilendirilmelerini istedi.
"Virüs mü, Yolsulluk mu?" başlıklı raporda, 25 Mart-15 Nisan 2020 tarihleri arasında Türkiye'de salgına karşı alınan tedbir kararlarının mevsimlik gezici tarım işçilerinin istihdamına nasıl yansıdığı incelendi.
Kalkınma Atölyesi'ne göre salgın döneminde mevsimlik gezici tarım işçileri için alınan tedbirlerden sokağa çıkma yasağı, seyahat kısıtlılığı ve konaklama ile hijyen koşullarıyla ilgili olanların bitkisel üretimi önemli ölçüde olumsuz etkileyecek. Uygulamalar konusundaki belirsizlikler de bu etkiyi güçlendirecek.
Atölye'nin raporundan bazı satırlar şöyle:
"Örneklem olarak seçilen il/ilçelerde kurumlarla yapılan görüşmelerde de bu gecikmeler ve ulaşımla ilgili belirsizler sıkça ifade edilmiştir.
"Söz gelimi, Eskişehir'de Mart 2020 ortasından itibaren beklenen gelişlerin henüz gerçekleşmediği ve mevcut ihtiyacın Eskişehir'e yerleşik Suriyeliler tarafından karşılandığı belirtilmiştir. Hatay'da görüşülen bir çiftçi ise 10 gündür işçileri beklediğini söylemiştir."
Raporda seyahat kapsamında alınan tedbirlerin işçilerin ulaşım maliyetlerini artırdığı, beklenmeyen bu maliyetin karşılanması için kamu kurumlarının ve özel sektör firmalarının gerekli tedbirleri alması gerektiği belirtiliyor. Ayrıca işçilerin sağlıklı ulaşım olanaklarını artırıcı finansal desteğin sağlanması gerektiğine de dikkat çekiliyor.
'10 bin tarım işçisi 5 ay boyunca 20 ilde hareketlilik içinde olacak'
Araştırma kapsamında görüşülen 70 tarım aracısının bu yılki çalışma planlarına bakıldığında, temsil ettikleri yaklaşık 10 bin tarım işçisinin Nisan 2020 ayı itibarıyla 5 ay boyunca 20 ili kapsayacak bir hareketlilik içinde olacağı belirtiliyor.
Türkiye'de bitkisel üretime katılan yüz binlerce işçi düşünüldüğünde, üretimin devamı için gerekli olan bu kitlesel hareketliliğin hem işçiler ve çocukları hem de seyahat edecekleri il/ilçelerdeki nüfusun sağlığı açısından bir tehdit oluşturacağının göz önünde bulundurulması gerektiğinin kaydedildiği raporda şu uyarı da yapılıyor:
"Halihazırda uygulanacağı söylenen özellikle seyahatlerde kişisel mesafenin korunmasına ilişkin tedbirlerin ulaşım maliyetlerini artıracağı ve bunun kim tarafından karşılanacağının belli olmaması çocukların işgücü olarak kullanılması yönünde ek bir baskı oluşturacaktır."
Kalkınma Atölyesi'ne göre, 20 yaş altı ve 65 yaş üstü kişilerin seyahatine ilişkin getirilen kısıtlamalara mevsimlik gezici tarım işçileri konusunda belirli muafiyetler getirilmiş olmasına karşın, seyahat ve konaklama alanlarında bu tedbirlerin nasıl uygulanacağı konusunda halen büyük bir belirsizlik var.
'Uygulamalar konusunda belirsizlik var'
Raporda; salgına karşı alınan tedbirlerden sokağa çıkma yasağı, seyahat kısıtlılığı, konaklama ve hijyen koşullarıyla ilgili olanların tarımsal üretime önemli etkisinin olacağı, uygulamalar konusundaki belirsizliklerin ise bu etkiyi güçlendireceğini belirtiliyor. Bu aşamada yeni bir kurumsal yapının oluşturması isteniyor:
"Bu etkinin kontrol edilebilmesi için tarımsal üretim alanında merkezi karar alma mekanizmalarıyla farklı illerdeki üretim süreçlerinin gerektireceği özgün ihtiyaçları eşgüdüm içinde değerlendirecek bir kurumsal yapı oluşturulması gereklidir.
"Bu kurumsal yapının, tarımsal üretimin gerçekleştirilmesinde önemli role sahip tarım aracısı ve onun yardımcısı konumundaki çavuş ve muhtarların, bu alanda çalışan meslek örgütleri ve sivil toplum kuruluşları gibi farklı aktörlerle verimli bir iletişim içinde olabilmesi sağlanmalıdır."
150 sayfalık raporun 96. ve 97. sayfalarında da mevsimlik gezici tarım işçilerinin çalışma takvimine de yer veriliyor
</doc>
<doc docid='bbc_haberler-dunya-51634622' lang='tur' type='mono' source_url='https://www.bbc.co.uk/turkce/haberler-dunya-51634622' term='COVID'>
Koronavirüs (Covid-19): Görevimiz Tehlike filminin İtalya'daki çekimleri durduruldu
Görevimiz Tehlike (Mission Impossible) serisinin son filminin İtalya'daki çekimleri, ülkedeki Covid-19 koronavirüs salgını nedeniyle durduruldu.
Görevimiz Tehlike (Mission Impossible) serisinin son filminin İtalya'daki çekimleri, ülkedeki Covid-19 koronavirüs salgını nedeniyle durduruldu.
Çekimler önümüzdeki haftalarda Venedik'te gerçekleşecekti. Seri
Fakat film yapım ve dağıtım şirketi Paramount Pictures, İtalya'nın Avrupa'da en fazla koronavirüs vakası görülen ülkeye dönüşmesinden sonra prodüksiyonu durdurma kararı aldı.
Ülkedeki vaka sayısı 25 Şubat itibarıyla Çin ve Güney Kore'nin ardından dünyada üçüncü sırada yer alıyor.
Hollywood Reporter'a göre Tom Cruise henüz İtalya'ya gitmemişti.
Bu kararın ardından prodüksiyon ekibi de İtalya'dan ayrıldı.
Paramount'tan yapılan açıklamada "Yerel Venedik yönetiminin kamusal alanlarda toplanmama yönündeki çağrısının ardından oyuncularımız ve çalışanlarımızın sağlığı ve güvenliği için Venedik'te üç hafta sürmesi planlanan çekimlerimizi erteliyoruz" ifadeleri yer aldı.
Açıklama şöyle devam etti:
"Bu süreçte çalışanlarımızın çekincelerine yanıt olarak onların evlerine dönmelerine izin verdik. Prodüksiyon yeniden başladığında geri dönebilirler. Yerel yönetim ve sağlık yetkilileriyle birlikte durumu sürekli takip edeceğiz."
Bu Görevimiz Tehlike serisinde yaşanan ilk gecikme değil.
</doc>
<doc docid='bbc_haberler-dunya-51864424' lang='tur' type='mono' source_url='https://www.bbc.co.uk/turkce/haberler-dunya-51864424' term='COVID'>
Koronavirüs (Covid-19): Salgına karşı hangi ülke, ne tür önlemler aldı?
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs, Antarktika hariç tüm kıtalara ve Türkiye dahil 120'den fazla ülkeye yayıldı.
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs, Antarktika hariç tüm kıtalara ve Türkiye dahil 120'den fazla ülkeye yayıldı.
11 Mart'ta Birleşmiş Milletler'e bağlı Dünya Sağlık Örgütü koronavirüsü "pandemi" (salgın) olarak sınıflandırdı.
İstatistik sitesi Worldometers'a göre 13 Mart Cuma günü itibarıyla dünya çapında koronavirüs görülenlerin sayısı 134 bini aştı, virüsün yol açtığı Covid-19 hastalığı yüzünden ölenlerin sayısı 5 bine yaklaştı.
Koronavirüsün dünyanın dört bir yanında yayılmaya devam etmesi, çok sayıda ülkeyi çeşitli önlemler almaya itti. Bu önlemlerin bir kısmı günlük hayatın akışını sekteye uğratacak seviyede. Virüsten en fazla etkilenen ülkelerin aldıkları önlemleri inceledik:
Koronavirüsün ortaya çıktığı ve açık ara farkla en fazla sayıda bulaştığı ülke olan Çin, başlangıçta yeterli önlemi almayarak hastalığın dünyaya yayılmasına yol açmakla suçlanıyordu.
Ocak ayından itibaren önlemler almaya başlayan Çin, Şubat'tan itibaren salgının yayılma hızını azaltmayı başardı.
Fakat bunun için ülkedeki günlük yaşamı büyük oranda değiştirmesi gerekti:
Virüsün ortaya çıktığı Hubei eyaletinde 60 milyon kişi karantinaya alındı.
İş yerleri, okullar, ibadethaneler, toplu taşıma sistemleri ve çok sayıda kurum kapatıldı.
Spor müsabakalarının da aralarında bulunduğu toplu etkinlikler iptal edildi.
Vuhan kentinde stadyumlar kitlesel karantina merkezlerine dönüştürüldü ve hızlıca çok sayıda hastane inşa edildi.
Her haneden belirli sayıda insanın yalnızca hayati ihtiyaçlarını satın alması için evlerini terk etmesine izin verildi.
Başkent Pekin'e dışardan gelenler bir süre karantina altında tutulmaya başlandı. 6 Mart itibarıyla bu sayının 827 bin olduğu açıklandı.
Şinhua ajansı, Çin'in karantina önlemlerini ihlal edenlerin üç ile yedi yıl arasında hapisle cezalandırılacağını bildirdi.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
İnsanların hayatları bu önlemlerden etkilense de ülkedeki günlük yeni vaka ve ölüm sayıları önemli ölçüde azaldı.
Şubat başında günlük 4 bine yaklaşan vaka sayısı Mart'ta 100'ün altını gördü. Şubat ortasında günlük 100-150 arasında seyreden günlük ölüm sayısı da yüzde 90 düştü.
Dünya Sağlık Örgütü (WHO) Genel Sekreteri Dr. Tedros Adhanom Ghebreyesus, Çin'deki sert önlemlerin işe yaradığını söylüyor:
"Bu, salgının azaltılabileceğini gösterdi. Ama yalnızca devlet mekanizmasının tamamının dahil olduğu kolektif, koordine edilmiş ve kapsamlı bir yaklaşımla."
Amerikan New York Times gazetesine konuşan Vanderbilt Üniversitesi'nden Dr. William Schaffner ise Çin'in yönteminin "dünyadaki en büyük kamu sağlığı deneyi" olduğunu düşünüyor. Schaffner'a göre Çin bu önlemlerle virüsün yayılmasını durduramayacak fakat yavaşlatması bile dünyaya önemli bir vakit kazandırıyor.
Bilim dergisi Science'a konuşan Georgetown Üniversitesi'nden küresel sağlık hukukçusu Lawrence Gostin ise pek çok ülkenin bu kadar sert önlemler almaktan çekinmek için geçerli nedenler olduğunu söylüyor.
12 Mart itibarıyla Çin dışında en fazla koronavirüs vakasının görüldüğü ülke olan İtalya, kademeli bir şekilde koronavirüse karşı aldığı önlemleri artırdı.
Önce 11 kasabaya giriş çıkış yasaklandı ve bazı festivaller ertelendi, ardından 16 milyon kişinin yaşadığı İtalya'nın kuzey bölgeleri karantinaya alındı. Spor müsabakaları ertelendi ve karantina önlemleri bütün ülkeye yayıldı.
Seyahatler büyük oranda kısıtlandı.
Önlemlere rağmen İtalya'da vaka ve ölüm sayılarında artış sürüyor.
3 Mart tarihinde tüm ülkedeki vaka sayısı 2 bin 500 civarındaydı. 11 Mart'ta ise yalnızca o gün teşhis koyulan kişilerin sayısı 2 bin 300, toplam vaka sayısı 12 bin 400 oldu.
Hayatını kaybedenlerin sayısı da benzer bir hızla arttı.
Bunun üzerine 11 Mart Çarşamba akşamı Başbakan Giuseppe Conte tarafından açıklanan yeni tedbirlerle, o güne kadar kısıtlamalarla da olsa açık kalan mağazalar, restoran, bar, kafe gibi mekanların kapatılacağı duyuruldu.
Ancak temel kamu hizmeti veren kurum ve işletmeler açık kalabilecek. Bankalar, postaneler, fabrikalar ve toplu taşıma servisi işlemeye devam edecek.
Halktan, sağlık ve iş gerekçesiyle gerekli olmadıkça evlerinden çıkmamaları isteniyor.
Hükümet koronavirüsle mücadele amacıyla 25 milyar euro tahsis edildiğini açıkladı. 25 milyar euro'luk fonun bu tedbirlerden zarar gören ailelere, işletmelere ve sağlık sistemine destek amacıyla kullanılması öngörülüyor.
İş, sağlık, ya da gıda gibi temel ihtiyaçlar gerekçesiyle evden çıkanların, polis kontrolüyle karşılaşırlarsa bu gerekçelerini yazılı olarak bildirmeleri gerekiyor.
Gerekçesiz olarak ya da temel ihtiyaç sayılmayan nedenlerle dışarıda "yakalanan" kişilere cezalar kesilmeye başlandı.
İran, İtalya ile birlikte virüsün uzak doğu dışında en hızlı yayıldığı ülkeler arasında yer aldı.
12 Mart itibarıyla hem ölüm hem de vaka sayısı açısından İtalya'nın ardından dünyada üçüncü sırada yer alıyor.
Ülkede vakaların artış hızında belirgin bir azalma trendi henüz görülmedi. Günlük ölüm sayılarındaki artış da 11 Mart itibarıyla sürüyor.
İran da Çin gibi gerekli önlemleri almakta geç kalmakla eleştirilmişti. Türkiye, İran'dan virüsün yayıldığı Kum şehrini karantina almasını talep etmiş, bu gerçekleşmeyince de sınırlarını kapamıştı.
Şiiler için kutsal kentlerden olan Kum'daki dini yapıları görmek için her yıl çok sayıda kişi bölgeye gidiyordu.
Bahreyn, Afganistan, Gürcistan, Irak, Kuveyt, Lübnan ve Umman, ülkelerindeki ilk vakaların İran'dan gelen kişilerden kaynaklandığını açıkladı.
İran Sağlık Bakan Yardımcısı İraj Harirçi, insanların evlerinde karantinaya girmeye zorlanmasını "Dünya Savaşı öncesi türden bir strateji" olarak adlandırdı.
Bundan kısa bir süre kendisi de koronavirüse yakalandı. Virüs ülkenin cumhurbaşkanı yardımcılarından birine ve Meclis'in yüzde 10'una yakınına denk gelen 24 milletvekiline de sıçradı. Milletvekillerden ikisi hayatını kaybetti. Meclis kapatıldı.
Ülkede yeterli sayıda koronavirüs test kitinin bulunmadığı, bu yüzden doktorların her şüpheli vakayı test edemediği belirtiliyor.
Hükümet virüsün yayılmasının önüne geçmek için okulları kapattı, insanlardan seyahat etmemelerini talep etti.
Cuma namazları iptal edildi, bazı bölgelere girenlerin vücut sıcaklıkları ölçülmeye başlandı.
Metanol içmenin koronavirüsü engellediği söylentileri üzerine bunu yapan 16 İranlı hayatını kaybetti.
İran'ın dini lideri Ayetullah Ali Hamaney, Nevruz kutlamaları kapsamında yapacağı konuşmayı iptal ettiğini duyurdu.
Futbol müsabakalarının da iptal edildiği ülkede yaklaşan Nevruz'da insanların ailelerini ziyaret etmemesi tavsiye edildi.
Çok sayıda vakanın görüldüğü diğer ülkelerden Güney Kore, Şubat ayında parlamentosunu ve mahkemelerini kapattı.
Güney Kore genelinde şüpheli vakaların test edilebilmesi için yüz civarında laboratuvarı kullanıyor.
Ülkede şoförlerin arabalarından inmeden ve kimseye temas etmeden virüs testi yapmalarını sağlayan merkezler de var.
WHO, dünya genelinde koronavirüse yakalananlardan yüzde 3,4'ünün hayatını kaybettiğini açıklamıştı.
Güney Kore'de bu oran yüzde 0,7 seviyesinde kaldı. Bu farka neden olarak ülkenin 2000'li yılların başındaki SARS virüsü nedeniyle bu tür salgınlara daha hazırlıklı olmasını gösterenler var.
Başka bir görüşe göre ise dünya çapında hastalanan herkesin test yaptırmamasına karşın, Güney Kore'de test yaptıran çok sayıda kişi var. Bu da çoğu hastanın tespit edilmesi yüzünden ölüm oranının düşmesini beraberinde getiriyor.
BBC Seul Muhabiri Laura Bicker, doktorların başlangıçta virüs tespit edilen herkesi hastane yatağında karantinaya almaya başladığını ve bu yüzden bazı hastaların hastane koridorlarında öldüğünü; bunun ardından yetkililerin uygulamayı değiştirerek semptomları hafif olanları başka merkezlerde karantina altına almaya başladığını ve böylece hastane yataklarının acil hastalara ayrılabildiğini aktarıyor.
Ülkede konserler ve çok sayıda etkinlik iptal edildi.
Güney Kore, diğer ülkelerin henüz uygulamadığı sıra dışı bir yöntem izleyerek virüs tespit edilen herkese bir GPS çipi taktı ve koronavirüslü insanların nerede olduğunu internetten canlı harita ile yayımlamaya başladı.
Haritada hastaların isimleri yer almıyor. Harita ile halka hastalardan uzak durma imkanı tanınıyor.
Havalimanlarında ise ülkeden çıkmak isteyenlerin üç aşamalı bir kontrolden çıkması hedefleniyor.
Ülke virüsle mücadeleye 25 milyar dolarlık kaynak ayırdı.
Alınan önlemlerin ardından ülkedeki günlük vaka sayıları Mart sonundan itibaren azalmaya başladı, ölüm sayılarında ise artış durdu.
Fransa, hem günlük yeni vaka hem de günlük yeni ölüm sayılarındaki artışın devam ettiği ülkelerden.
1 Mart'ta 100 olan vaka sayısı 11 Mart'ta 2 bin 281'e çıktı.
Ülkede bazı milletvekillerinin yanı sıra Kültür Bakanı Franck Riester da virüse yakalandı.
1000'den fazla kişinin bir araya geleceği türden toplumsal etkinlikler yasaklandı.
Disneyland Paris'te çalışan üç kişide virüs tespit edildi.
Önce bazı okullar kapatıldı, 12 Mart günü ise ülke genelinde tüm okulların kapatılacağı açıklandı.
Toplu taşıma işçilerinin bir kısmı iş bıraktı. Başkent Paris'te Louvre Müzesi bir süreliğine kapandı. Tekrar açılan müze, 12 Mart itibarıyla yalnızca önceden internetten alınan biletlere sahip kişileri kabul ediyor.
Paris'te Eyfel Kulesi ise nakit para kullanımına son verdi.
Fransa'da bazı spor ve kültür sanat etkinlikleri de iptal edildi.
Ülkedeki Müslüman örgütleri, namazların cami yerine evde kılınma çağrısında bulundu.
Akdeniz'deki komşusu İtalya'nın akıbetine uğramak istemeyen İspanya, parlamentodaki bazı oturumları erteledi, İtalya'ya uçuşları sonlandırdı ve kitlesel toplanmaları yasakladı.
Karardan iki gün önce başkent Madrid'de 375 bin civarında kişi, 8 Mart Emekçi Kadınlar Günü için buluşmuştu.
Ülkede son günlerde görülen vaka sayısı artmaya devam etti. 8 Mart'ta 149 yeni vaka görülürken bir gün sonra 557 kişide koronavirüs görüldü. 11 Mart itibarıyla bu sayı 582'ye çıktı.
Madrid, İspanya'da virüsün en fazla yayıldığı kent oldu.
12 Mart'ta açıklanan bir karar ile İspanya'da futbol müsabakaları iki hafta ertelendi.
Bazı bölgelerde tüm okullar ve üniversiteler kapılarını kapattı.
150 bin kişinin katılması beklenen Malaga Film Festivali dahil pek çok etkinlik iptal edildi.
İspanya Parlamentosu da bir haftalığına kapatıldı.
Ülkenin turizm sektörünün de olumsuz anlamda etkilenmesi bekleniyor.
Almanya da yeni vaka sayısının artmaya devam ettiği ülkelerden.
4 Mart'ta 59, 8 Mart'ta 240 olan günlük yeni vaka sayısı 11 Mart'ta 400'e çıktı.
2 bin 512 vakanın yaşandığı ülkede 11 Mart itibarıyla yalnızca 5 kişi yaşamını yitirdi.
Almanya Başbakan Angela Merkel, Almanya'nın yüzde 60'ına koronavirüs bulaşma ihtimali olduğunu söyledi.
Aralarında Bayern Münih'in Chelsea ile Şampiyonlar Ligi maçı ve Bundesliga maçlarının da bulunduğu çok sayıda futbol karşılaşmasının seyircisiz oynanmasına karar verildi.
Lufthansa, 29 Mart - 24 Nisan arası uçuşlarından 23 binini iptal ettiğini açıkladı.
Ülkede Güney Kore'dekine benzer, insanların arabalarıyla gelip inmeden test yaptırabilecekleri laboratuvarlar kuruldu.
Almanya Sağlık Bakanı Jens Spahn, 1000'den fazla katılımcısı olan etkinliklerin iptal edilmesi tavsiyesinde bulundu.
Başbakan Merkel, bütün çabalarının salgının yayılmasını erteleyerek hastaneler üzerinde daha az baskı oluşmasını sağlamayı hedeflediğini söyledi.
Virüse karşı doktorların kullandığı maskelerin de aralarında olduğu ekipmanların yurtdışına satışı izne bağlandı.
11 Mart itibarıyla en fazla koronavirüs vakasının görüldüğü 11. ülke olan Japonya, Reuters'a göre virüse karşı 4,1 milyar dolarlık bir paket hazırladı.
Hükümet, 10 Mart günü bir acil durum taslağı hazırladı. 12 Mart itibarıyla uygulamaya geçmemiş olan taslakta insanların evlerinde tutulması gibi planlar var.
Japonya, yaz aylarında Olimpiyat Oyunları'na lara ev sahipliği yapacak. Açılışın 24 Temmuz'da yapılması planlanıyordu. Fakat salgının büyümesi, oyunları tehlikeye atıyor.
Japonya, dünyanın en fazla yaşlı nüfusuna sahip ülkelerinden biri. Bu nedenle acil durum önlemlerinin kapsamı geniş tutuluyor.
Taslakta yer alan önlemler arasında eğitime ara verilmesi ve çok sayıda kişinin bir araya gelebileceği türden mekanların kapatılması da var.
Plan, hükümete ihtiyaç duyulan bina veya arsaları geçici bir süreliğine hastaneye dönüştürme izni de veriyor.
Fakat hükümetin bu taslağı ne zaman hayata geçireceği belli değil.
ABD'de koronavirüs vakalarının sayısı katlanarak artıyor. 8 Mart'ta 106 yeni vaka tespit edilirken bu sayı 11 Mart'ta 307'ye çıktı. Günlük ölüm sayılarındaki artış da sürüyor.
Virüs neredeyse her eyalete yayılmış durumda.
Ülke çapındaki büyük şirketler, çalışanlarını evden çalışmaya sevk ediyor.
Bazı eyaletlerde okullar kapatılırken bazılarında da üniversiteler internet üzerinden ders vermeye başladı.
Pazartesi günü Orlando'da ABD Başkanı Donald Trump'ın katılması planlanan küresel sağlık konferansı iptal edildi.
Ülke genelinde basketbol, beyzbol, futbol ve hokey ligleri maçlarını erteledi.
İngiltere'de 11 Mart Çarşamba, o güne kadar en çok yeni vaka ve ölümün gerçekleştiği gün oldu.
12 Mart'ta bir açıklama yapan Başbakan Boris Johnson, virüse karşı eylem planlarında değişikliğe gideceklerini, bugüne kadar yürütülen virüsün bulaşmasını engelleme aşamasından virüsün yayılmasını geciktirme aşamasına geçtiklerini duyurdu.
Johnson, hastalık belirtileri gösterenlerin 7 gün boyunca evlerinden çıkmamalarını istedi.
Hükümetin planına göre hedef, çok sayıda kişinin hastalanmasının kaçınılmaz olduğu bu noktada hastalığı zamana yayarak sağlık sistemi üzerindeki baskıyı azaltmak ve halihazırda kış hastalıkları nedeniyle yoğun olan hastaneleri rahatlatmak.
Başbakan Johnson, okulları henüz kapatmayacaklarını, bu aşamada kapatmanın daha fazla zarar verebileceğini söyledi. Johnson, spor etkinliklerine de şimdilik seyircilerin gidebileceğini söyledi.
Ülke genelinde okulların yurt dışı tatillerini iptal edilmesi tavsiye edildi, hasta ve yaşlıların da yolcu gemileriyle tatile çıkmaması önerildi.
İngiltere'de 12 Mart'a kadar 596 teyitli vaka bulunuyor. Fakat virüs taşıyan herkesin hastaneye gidecek kadar kötü hissetmediği hesaba katılınca ülke genelinde 5-10 bin kişide virüs bulunabileceği düşünülüyor.
Başbakan Johnson, 12 Mart'taki konuşmasında İngiltere'de pek çok ailenin sevdiklerini zamanından önce kaybedeceğini söyledi.
Belçika'daki Leuven Katolik, Antweğen (Anvers) ve Gent üniversiteleri, Perşembe gününden itibaren dersler ağırlıklı olarak internet üzerinden verilecek. Thomas More Uygulamalı Bilimleri Üniversitesi de, gelecek haftaya kadar eğitime ara verdi.
Koronavirüs salgınına önlem amacıyla, 50'den fazal olan gruplar, çevrimiçi uzaktan eğitim alacak. Küçük gruplar ise mümkün olduğunca büyük salonlarda, birbirine uzak mesafelerde bulunmak koşuluyla ders alabilecek. Gent Üniversitesi Rektörü Rick Van de Walle, önümüzdeki günlerde mümkün olduğunca çok sayıda dijital öğretim yöntemi uygulanacağını söyledi. Üç üniversite de, personelinin mümkün olduğunca evden çalışmasını istiyor.
Koronavirüs salgını nedeniyle aile hekimleri için mevzuat değişikliğine gidildi. Telefon görüşmelerinde soğuk algınlığı şikayetini dile getiren herkes, seyahat geçmişine bakılmaksızın doğrudan 7 günlük hastalık iznine ayrılacak. 7 gün boyunca evden çıkmaması istenen hastada bu süre sonunda semptomların devam etmesi halinde hastaneye sevk edilecek.
</doc>
<doc docid='bbc_haberler-52378756' lang='tur' type='mono' source_url='https://www.bbc.co.uk/turkce/haberler-52378756' term='COVID'>
Koronavirüs ve karantina psikolojisi: Ruh sağlığımızı korumak için öneriler
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
BBC News Türkçe tarafından yapılan  numaralı Youtube paylaşımının sonu
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Salgın ve karantinaya nasıl ruhsal tepkiler vermemiz olası? Virüs çocuklara nasıl anlatılır? Bu dönemde aile içi ilişkilerimizi nasıl düzenleyebiliriz? Haberleri izlemeli mi yoksa uzak mı durmalıyız? Toplumsal kriz yönetimi nasıl olmalı? Ve ruh sağlığımızı ilgilendiren birçok soru daha... Uzman psikolog ve psikiyatristler cevaplıyor.
Serinin 3. bölümünde salgın ve karantina sürecinde ruh sağlığımızı nasıl koruyabileceğimize bakıyoruz... Ruhen sağlıklı olabilmenin ilk adımı ne? Günlük rutinler önemli mi? Uzman Psikolojik Danışman Seyhan Sevinçler anlatıyor.
</doc>
<doc docid='bbc_haberler-dunya-51521308' lang='tur' type='mono' source_url='https://www.bbc.co.uk/turkce/haberler-dunya-51521308' term='COVID'>
Koronavirüs: Çin, yeni vakaların görülme hızının düştüğünü açıkladı
Çin, son üç gündür yeni görülen koronavirüs vakalarında azalma olduğunu açıkladı. Bugün yapılan açıklamada, 2009 yeni vakanın tespit edildiği ve koronavirüsün yol açtığı Covid-19 hastalığı nedeniyle ülke genelinde 142 kişinin daha hayatını kaybettiği belirtildi.
Çin, son üç gündür yeni görülen koronavirüs vakalarında azalma olduğunu açıkladı. Bugün yapılan açıklamada, 2009 yeni vakanın tespit edildiği ve koronavirüsün yol açtığı Covid-19 hastalığı nedeniyle ülke genelinde 142 kişinin daha hayatını kaybettiği belirtildi.
Hastalığın teşhis yönteminde yapılan değişiklikler nedeniyle hafta başında açıklanan yeni vaka sayısında ciddi bir artış görülmüştü. Ancak daha sonra yeni vaka sayısındaki artış hızı düşmeye başladı.
Çin'de şu ana kadar 68 bin kişide virüs tespit edildi, 1665 kişi de hayatını kaybetti.
Virüs, Çin dışında da 30'a yakın ülkede 500'den fazla kişide görüldü. Tayvan, Covid-19 hastalığı nedeniyle ilk can kaybının yaşandığını açıkladı.
Böylece Çin dışında; Tayvan, Fransa, Hong Kong, Filipinler ve Japonya'da olmak üzere hayatını kaybedenlerin sayısı beşe yükseldi.
Ulusal Sağlık Komisyonu Sözcüsü Mi Feng, Çin'in virüsün yayılmasını engellemek için aldığı önlemlerin etki etmeye başladığını söyledi.
Çin hükümeti, hastalığın yayılmasını engellemek için gündelik hayatı etkileyen bir dizi ciddi kısıtlama devreye soktu.
Alınan önlemler ağırlıklı olarak virüsün ortaya çıktığı Hubei ve başkenti Vuhan'ı kapsıyor. Dış dünya ile bağlantısı kesilen Vuhan'a giriş ve çıkışlar halen yasak.
Son olarak, başka şehirlerden başkent Pekin'e gelenlerin 14 gün karantinaya alınması zorunlu hale getirildi.
Çin Merkez Bankası da dolaşımda olan tüm banknotları toplayıp dezenfekte ettikten sonra yeniden piyasaya süreceğini açıkladı.
Dünya Sağlık Örgütü (WHO) Başkanı Tedros Adhanom Ghebreyesus, dün yaptığı açıklamada, Çin hükümetinin aldığı önlemleri övdü.
</doc>
<doc docid='bbc_haberler-dunya-51921024' lang='tur' type='mono' source_url='https://www.bbc.co.uk/turkce/haberler-dunya-51921024' term='COVID'>
Koronavirüs tedbirleri: İspanya ve Fransa'da ordu devreye giriyor
Çin'den sonra vaka sayısının en hızlı arttığı ve ölüm oranlarının en yüksek olduğu İtalya, Fransa gibi Avrupa ülkelerinde, koronavirüse karşı alınan önlemler sertleşiyor. Fransa ve İsviçre'de ordu devreye giriyor, İngiltere de daha sert önlemler almaya başlıyor.
Çin'den sonra vaka sayısının en hızlı arttığı ve ölüm oranlarının en yüksek olduğu İtalya, Fransa gibi Avrupa ülkelerinde, koronavirüse karşı alınan önlemler sertleşiyor. Fransa ve İsviçre'de ordu devreye giriyor, İngiltere de daha sert önlemler almaya başlıyor.
Fransa Cumhurbaşkanı Emmanuel Macron, Pazartesi günü yaptığı açıklamada koronavirüsün yayılmasını engellemek için evden çıkmama çağrısı yaptı ve sert seyahat yasakları getirildiğini duyurdu. Hasta insanların hastanelere götürülmesi için ordunun devreye girebileceğini söyledi.
Salı günü yerel saatle 12'den itibaren evden acil market alışverişi ve sağlık hizmetlerinden yararlanmak ve işe gitmek dışında hiçbir sebeple çıkılmaması gerektiğini söyleyen Macron, bu önlemlerin en az iki hafta süreyle devam edeceğini açıkladı. Buna göre yasaklara uymayanlar cezalandırılacak.
Macron, "Sizden istediğim şeyin eşi görülmemiş olduğunun farkındayım, ama durum bunu gerektiriyor. Savaştayız. Başka bir orduya ya da ulusa karşı savaşta değiliz. Ama düşman tam burada, görünmez, yakalanması zor ancak ilerleme kaydediyor" dedi.
Virüsten etkilenenlerin sayısının ülkede her üç günde bir ikiye katlandığını belirten Macron, virüsün etkisini en fazla gönderdiği Almanya sınırındaki bir askeri hastanenin kullanılacağını söyledi.
Fransa'da çoktan bar ve restoranlar, okullar ve kayak merkezleri kapatılmış durumda.
İçişleri Bakanı Christophe Castaner de 100 bin polisin karantinayı uygulayabilmek için görevlendirileceğini, ülke genelinde kontrol noktaları oluşturulacağını, hem araçlı yolcuların hem yayaların bu kontrol noktalarında seyahatlerinin amacını bakanlıktan alınan bir belgeyle kanıtlaması gerektiğini söyledi.
Daha önce yapılan uyarılara uyulmadığı için bu kadar sert önlemler alındığı belirtiliyor.
Fransa'da 16 Mart itibarıyla 6633 kişi koronavirüse yakalandı, 148 kişi de hayatını kaybetti.
Pazar günü yapılacak olan yerel seçimin ikinci turu da ertelendi. Macron, "Şu an odaklanmamız gereken tek şey salgın hastalıkla mücadele olmalı. Hükümet gerektiğinde bu konuda önlem almak için kararname çıkarabilir" dedi.
Büyük ya da küçük ölçekli iş yerlerinin etkilenmemesi için toplamda 300 milyar euro değerinde kredi verileceğinin duyurulduğu açıklamada Macron, hiçbir Fransız şirketi iflas riskiyle karşı karşıya kalmayacak" dedi.
İngiltere'de koronavirüse karşı yeterli önlemi almamakla eleştirilen ve virüsün yayılmasıyla "toplumsal bağışıklık" kazanılması politikasını izleyen Başbakan Boris Johnson, Pazartesi günü bir açıklama yaparak risk grubundakilerin 12 hafta boyunca evden çıkmaması çağrısı yaptı.
Dünyanın en büyük beşinci ekonomisine sahip ülkede danışmanı olan bilim insanları ve doktorlarla birlikte basına konuşan Johnson, sosyal hayatın kısıtlanması, kafe, restoran ve bar gibi kalabalık ortamlara girilmemesi, mümkün olanların evden çalışması, 70 yaş üstündekiler, hamileler ve hastalığı bulunanların 12 hafta evde kalması çağrısı yaptı:
"Bugün yaptığımız duyuruda, hayatım boyunca benzerini hatırlamadığım şekilde halkımızın yaşam tarzında büyük bir değişiklik öngörüyoruz."
Ancak bu mekanların kapanmasıyla ilgili bir adım henüz atılmadı. Johnson, çağrısının ardından "halkın ve mekanların duyarlı davranacağını umduğunu" söyledi.
Maliye Bakanı Rishi Sunak'ın da Salı günü, finansal bir krize grime riskiyle karşı karşıya olan şirketlere destek planı açıklaması bekleniyor.
'Sosyal mesafe' kuralına aylar boyunca uyulması gerektiğini belirten sağlık görevlileri de, mecbur olmayan ameliyatların ertelenmesini ve hastanelerin tamamen koronavirüse odaklanması gerektiği görüşünde.
İngiltere'de koronavirüs şüphesi duyulan her hastaya test yapılmıyor. Johnson, belirtileri gösterenlerin ve aynı evde yaşadığı kişilerin 14 gün boyunca evde kendi kendilerini karantinaya almalarını söyledi.
İngiltere'deki koronavirüs vakalarının sayısı Pazartesi günü 152 artarak 1543'e yükseldi. Pazar günü ölenlerin toplam sayısı 55'ken Pazartesi günü bu sayıya 20 kişi daha eklendi.
Johnson, "Şu an vakaların hızla arttığı döneme giriyoruz ve sert önlem almazsak vaka sayısı 5 ya da 6 günde bir ikiye katlanabilir" dedi.
Hükümetin en üst düzey bilim kurulu danışmanı Patrick Vallance, okulların da bir noktada kapatılmasının gerekeceğini ancak bunun "doğru zamanda, salgının doğru bir aşamasında ve doğru bir şekilde" yapılması gerektiğini söyledi.
Son dönemde koronavirüs vakalarında hızlı bir artış yaşayan İspanya'da Sağlık Bakanı Salvador Illa özel hastanelerin ülkedeki genel sağlık sisteminin kontrolüne gireceğini açıkladı.
İspanyol El Pais gazetesi, İspanyol hükümetinin Pazar günü koronavirüsle mücadelede "şimdiye kadar görülmemiş" önlemler alma kararı verdiğini yazdı.
Bakan Salvador Illa Pazar gecesi düzenlediği basın toplantısında, yetkililerin pandemiyle mücadelede özel sağlık hizmetinden gerekli hallerde her açıdan faydalanacağını kaydetti.
Hükümet Pazar günü ayrıca maske, eldiven, tıbbi ya da farmasötik ürünlere ya da bu ürünleri üretme kapasitesine sahip şirketlerin 48 saat içinde yetkililere haber vermelerini istedi, aksi takdirde cezalarla karşılacağı bildirildi.
İspanya'da 9 bin 942 vakanın 2 bine yakını pazartesi günü tespit edildi. 342 de ölüm var.
Avrupa Birliği (AB) Komisyonu Başkanı Ursula von der Leyen, AB'nin mecburi olmayan tüm seyahatleri 30 günlüğüne askıya alma önerisi getirdiğini duyurdu.
Von der Leyen Twitter mesajında, AB Komisyonu'nun sınırlarda bazı önlemleri gündeme getirdiğini, AB'ye mecburi olmayan seyahatlerin 30 günlüğüne geçici olarak sınırlandırılmasının öngörüldüğünü belirtti.
İsviçre hükümeti bugüne kadarki uygulamalarının koronavirüsün yayılımını engellemekte başarısız olduğunu açıklayarak olağanüstü hal ilan etti.
İsviçre komşularıyla sınır kontrolüne de başlayacağını duyurdu.
Ülkeye yalnızca İsviçre vatandaşları, oturma izni olanlar ve iş seyahatlerine gelenler alınacak.
Olağanüstü hâl önlemleri kapsamında restoranlar kapatılacak, kamusal etkinlikler iptal edilecek, 8 bin ordu mensubu koronavirüsle mücadele çalışmalarına yardım edecek.
Hastaneler ve kliniklerde yalnızca acil vakalar kabul edilecek.
Hollanda Başbakanı Mark Rutte, koronavirüs salgınına karşı eşi görülmemiş önlemler alınacağını belirterek, bu kapsamda ülkede 1 yıl boyunca hayatın tamamen durabileceğini söyledi.
Rutte, Pazartesi akşamı televizyon aracılığıyla halka seslendi. Rutte, 1970'lerdeki petrol krizinden bu yana ulusa seslenen ilk başbakan oldu.
Hollanda Başbakanı, yakın gelecekte 17 milyonluk ülke nüfusunun büyük bölümünün enfekte olacağını söyledi.
Hollanda'da grup bağışıklığının oluşturulmasının aylar alabileceğini vurgulayan Rutte, "O zamana kadar, en savunmasız insanları korumak için elimizden geleni yapmalıyız" dedi.
Rutte, virüsün maksimum düzeyde kontrol edilmesi için çaba harcadıklarını belirterek, bir başka senaryoya göre de, virüsü alt etmenin 1 yıl sürebileceğini söyledi. Rutte'ye göre bu senaryonun gerçekleşmesi halinde ülkede 1 yıl boyunca hayatın durabileceğini dile getirdi.
"Tek mantıklı yol bilimsel bilgi ve gerçekleri kullanmak"' diyen Rutte, şunlar söyledi:
"Şirketlerin iflas etmemesi ve insanların işlerini kaybetmemelerini sağlamak için elimizden gelen her şeyi yapıyoruz. Her iki durumda da zor bir zaman olacak, ama sizi hayal kırıklığına uğratmayacağız."
</doc>
<doc docid='bbc_haberler-dunya-51861400' lang='tur' type='mono' source_url='https://www.bbc.co.uk/turkce/haberler-dunya-51861400' term='COVID'>
Koronavirüs: Türkiye'de ve dünyada neler oldu?
Türkiye'de ilk koronavirüs vakasının 11 Mart'ta açıklanmasının ardından alınan önlemler genişletildi.
Türkiye'de ilk koronavirüs vakasının 11 Mart'ta açıklanmasının ardından alınan önlemler genişletildi.
Çarşamba günü erken saatlerde Sağlık Bakanı Fahrettin Koca tarafından yapılan açıklamada, hastanın tedavi altında ve durumunun iyi olduğu belirtildi, ancak kimliği ve hangi kentte olduğuyla ilgili bilgi verilmedi.
Aynı gün Dünya Sağlık Örgütü de Çin'de ortaya çıkan ve pek çok ülkeye yayılan koronavirüsü pandemi ilan etti.
John Hopkins Üniversitesi'nin verilerine göre, 12 Mart Perşembe günü itibarıyla dünya çapında koronavirüs vakalarının sayısı 127 bini, virüs sonucu hayatını kaybedenlerin sayısı 4 bin 700'ü aştı.
Türkiye'de ne oldu?
Perşembe günü Türkiye'de alınan önlemler kapsamında okullar 16 Mart'tan itibaren 1 hafta tatil edilecek, daha sonra uzaktan eğitime tabi tutulacak. Üniversiteler ise 3 hafta süreyle tatil olacak.
Spor karşılaşmaları Nisan sonuna dek seyircisiz oynanacak.
Türkiye'de ilk koronavirüs tespitinin ardından test yapma kriterleri de genişletildi. Böylece hangi ülke olduğuna bakılmaksızın, son 14 gün içinde yurtdışından gelmiş ve Covid-19 belirtileri gösteren herkes ve onlarla teması olmuş kişiler teste tabi tutulacak.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
Koronavirüsle mücadele amacıyla tamamı karantinaya alınan ilk ülke olan İtalya'da ölenlerin sayısı 1000'i, yeni vaka sayısı 2000'i aştı. Böylece toplam koronavirüs vakaları 15 bine ulaştı. Ülkede eczane ve banka gibi yerler dışında bütün işletmeler kapatılıyor.
İngiltere'de toplam vaka sayısı bir günde 456'dan 590'a çıktı. Perşembe günü iki kişinin daha ölümüyle ölenlerin sayısı 10'a yükseldi.
Hükümetin yaptığı acil değerlendirme toplantısında, ateşi ve öksürüğü olanların  7 gün süreyle evden dışarı çıkmamaları tavsiyesi geldi. Okulların yurt dışı gezilerini iptal etmeleri önerildi.
Ancak birçok üniversite bu ay derslikte ders vermek yerine uzaktan eğitim uygulamasına geçileceğini açıkladı.
Fransa'da ise önümüzdeki haftadan itibaren tüm okulların tatil edilmesi kararlaştırıldı. Fransa Cumhurbaşkanı Emmanuel Macron, işverenlere çalışanlarını evden çalışmaya teşvik etmeleri çağrısı yaptı. Macron bu hafta sonu düzenlenecek yerel seçim takviminde değişiklik olmadığını söyledi. Fransa Futbol Federasyonu tüm maçların ertelendiğini duyurdu.
İskoçya'da ise 500'den fazla kişinin toplandığı etkinliklerin gelecek haftadan itibaren iptal edilmesi tavsiye edildi.
İrlanda'da tüm okul ve kreşlerin yarından itibaren kapatılması kararı alındı.
Belçika'da Ulusal Güvenlik Kurulu toplantısında okullardaki tüm derslerin askıya alınması kararlaştırıldı. Kafe, bar ve restoranlar 3 Nisan'a kadar kapalı kalacak. Çocuk bakım tesislerine üye olmayan ebeveynler için okullarda çocuk bakımı sağlanacak. Tüm eğlence ve etkinlikler iptal edilecek. Yaşlılara evde kalmaları tavsiye edilirken, market ve eczaneler açık kalacak, diğer mağazalar hafta sonları kapanacak. Toplu taşıma devam etse de vatandaşlardan toplu taşıma tavsiye edilmiyor.
Hindistan, yarından itibaren bir ay süreyle ülkeye yabancı turist girişine izin vermeyecek.
Filipinler'de Devlet Başkanı Rodrigo Duterte başkent Manila'daki metro servisinin 15 Mart'tan itibaren bir ay durdurulacağını açıkladı.
Venezuela, Avrupa'dan ve Kolombiya'dan uçuşları iptal etti.
Kanada Başbakanı Justin Trudeau, İngiltere'den döndükten sonra grip belirtileri gösteren eşinden dolayı evde bir haftalık karantina uygulayacağını duyurdu. Kanada'daki vaka sayısı 103'e ulaştı.
Brezilya Devlet Başkanı Jair Bolsonaro'nun iletişim danışmanı Fabio Wajngarten'ın, ABD Başkanı Donald Trump ile görüşmesinden birkaç gün sonra koronavirüse yakalandığı açıklandı.
Trump ise Avrupa kıtasından ABD'ye seyahatlerin 30 gün süreyle yasaklanması kararı alındığını açıkladı.
Sinema oyuncusu Tom Hanks ve eşi Rita Wilson, Avustralya'da film çekimleri sırasında yaptırdıkları koronavirüs testinin pozitif çıktığını açıkladı.
İspanya'da eşit haklar bakanı Irene Montero'da koronavirüs çıkması üzerine tüm kabine üyelerine koronavirüs tesi yaptırılıyor.
Bu arada virüsün ilk ortaya çıktığı Çin'de bir süredir yeni vakaların sayısında azalma kaydedildi. Bugün açıklanan yeni vaka sayısı 15, ölenlerin sayısı ise 11 oldu.
Koronavirüs salgını sporda da etkisini gösterdi. Real Madrid, Juventus karantinada, İspanyol La Liga ertelendi, UEFA Euro 2020'nin akıbetini görüşecek.
ABD Başkanı Donald Trump'ın, koronavirüsün yayılmasını önlemek amacıyla Avrupa anakarasından ülkeye seyahatleri kısıtlamasından sonra, hem Avrupa hem de ABD borsalarında önemli düşüşler oldu.
Wall Street'te borslarda yüzde 7, Londra Borsası'nda yüzde 5,7 düşüş kaydedildi.
Türkiye'de ise Borsa İstanbul'da yüzde 4,3 düşüş gözlendi.
🇬🇧 Europeans not welcome in the US, Trump not welcome in Europe.
Madame Tussauds Amsterdam puts Trump on the street....
Madame Tussauds Amsterdam tarafından yapılan  numaralı Facebook paylaşımının sonu
Trump'ın Avrupa üilkelerine seyahat yasağı bazı ülkelerde tepki çekti. Hollanda'nın Amsterdam kentindeki Madame Tussauds Müzesi de tepki gösterenler arasındaydı.  Dünya çapındaki ünlülerin balmumu heykellerinin sergilendiği müze, ağzına bir maske taktıkları Trump'ın heykelini sokağa bıraktı. Heykelin üzerine, "Avrupalılar ABD'de kabul edilmiyor, Trump da Avrupa'da kabul edilmiyor " yazısı iliştirildi. Müze sözcüsü, bunun bir şaka olduğunu belirterek, "Birçok yabancıyı da çeken turistik bir yeriz. Turizmin kısa süre sonra tekrar başlayacağını umuyoruz" dedi
</doc>
<doc docid='bbc_haberler-dunya-52588409' lang='tur' type='mono' source_url='https://www.bbc.co.uk/turkce/haberler-dunya-52588409' term='COVID'>
Koronavirüs: New York, salgın travmasını atlatabilecek mi?
Karantinada dokuzuncu hafta bitiyor. Telefonlara düşen uyarılardan biri "Evden mümkün olmadıkça çıkmayın", bir diğeri "Saat 19'da Manhattan, Brooklyn, Queens ve Bronx'un üzerinden sağlık ve acil durum çalışanlarına minnet uçuşları gerçekleştirilecektir."
Karantinada dokuzuncu hafta bitiyor. Telefonlara düşen uyarılardan biri "Evden mümkün olmadıkça çıkmayın", bir diğeri "Saat 19'da Manhattan, Brooklyn, Queens ve Bronx'un üzerinden sağlık ve acil durum çalışanlarına minnet uçuşları gerçekleştirilecektir."
Şehrin tepesinden hava şartları elverdiği sürece birkaç haftadır doktorlara, hemşirelere, polislere, itfaiyecilere moral olsun diye gösteri uçakları uçuyor.
Bir gün 12 adet Thunderbird gökyüzünü Amerikan bayrağının renklerine boyuyor, başka bir gün Jet Blue uçakları "Nonstop Gratitude" (Sürekli minnettarlık) adını verdiği uçuşlar yapıyor. JFK'den kalkan uçaklar, şehrin üzerinde.
Bunun kime ne faydası var?
Bilmem. Kimse de bilmiyor zaten. Mahalle forumlarında, sosyal medyada tartışılan asıl soru, bu alçak uçuşların 2001'deki 11 Eylül saldırılarında sevdiklerini kaybeden insanların 19 yıllık travmalarını da tetikleyeceği yönünde.
Salgının ABD'yi vurduğu, New York eyaletinin krizin merkezi olduğu Mart ayının ortasından beri; içine düşülen maddi manevi karanlığı, ne kadar süreceği belirsiz ama nasıl bir hasar bırakacağı az çok tahmin edilen bu dönemi, ülkede Mayıs itibarıyla 33,5 milyon insanın işsiz kalmasını ve salgının yaklaşık 77 bin kişiyi öldürmesini hangi gösteri uçağı unutturacak? Bu travmayı bir başka travmayla atlatmak mümkün mü?
Şehrin bir daha aynı şehir olmayacağı, salgın bittiğinde karşı karşıya kalınacak tablonun hatları ortaya çıktıkça New Yorklular başka yollarla moral bulmaya çalışıyor. Yüzlerce işyeri bir daha açılmayacağını duyururken camekanlarına ufacık bir duyuru asıp kepenklerini indiriyor:
"Her şey için teşekkürler New York."
New York Times gazetesi her gün şehrin ikonik isimlerinden hayatlarını kaybedenlerin hayat öykülerini yayınlıyor. "Ölüm sebebi: Covid-19" yazıyor.
Times Meydanı'nda 44. Caddedeki Jimmy's Corner adlı barın kapısından içeri dalınca Muhammed Ali ve Raging Bull'dan sahnelerin fotoğraflarını kasanın yanına koyan, Muhammed Ali'nin boks antrenmanlarını yaptığı spor salonunun da sahibi Jimmy Glenn'in de hayatını salgın yüzünden kaybettiği duyuruluyor.
Bundan sonra zaten kimse bir daha bir dive-in bara nasıl gideceğini bilmiyor, kimbilir belki hepsi teker teker kapanacak, belki de hiçbirine bundan sonra rezervasyonsuz gidilmeyecek, parklarda kalabalık pikniklerin ne zaman yapılacağı, şehirdeki havuzların bir daha açılıp açılmayacağı belli değil.
Bir daha New Yorklular Central Park'ta yan yana bir konseri ne zaman seyredecek? Bu günleri yaşamanın en az 1,5 senesinin olduğu, şehrin Aralık ayından önce normale dönmeyeceği biliniyor.
Birbirine ulaşamayan, birbirini tanımayan, birbirine sesini duyuramayanların haberleşme yöntemi ise sokaklara, elektrik direklerine, evlerin camlarına asılan, dükkanların camlarına yapıştırılan notlar.
Notların ortak hissi, günlerin köpüğü gibi bir kenarda duruyor. Bir arabanın camında, "Sizin için çalışmaya gidiyorum. Lütfen evde kalın" yazıyor.
Bunu yazan, bir hastanenin acil servisinde görevli sağlık çalışanı. Bir başkası evinin önüne astığı çarşafa keçeli kalemlerle, göremediği bir arkadaşı için "Doğum günün kutlu olsun" yazmış.
Birisi maske takmayanları "Sizi liberal ahmaklar, sizin yüzünüzden öleceğiz" diye uyarırken, bir başka elektrik direğinde "Bugün sokakta 'Aptal' diye bağırdığım kadın, senden özür diliyorum. Eve döndükten sonra dünyanın şu anda benim gibi negatif tavrıma ihtiyacının olmadığını düşündüm. Beni affet!" yazıyor.
Bir başka evin camından aşağıya sallandırılan beyaz bez parçasına Bee Gee'in Stayin' Alive (Hayatta Kalmak) şarkısının sözleri yazılmış. Bu, şehrin iki şarkısından biri. Ya Bee Gees ya da Frank Sinatra.
Neredeyse her akşam bir evden Frank Sinatra'nın sesi sokakları dolduruyor, Sinatra'ya eşlik edenler "Her şey sana bağlı New York!" diye bağırarak şarkıya eşlik ediyor.
Wall Street, World Trade Center, Chinatown, Soho bomboş. Soho'da Louis Vuitton mağazasının kepenklerine "Senin çantalarına değil, yemeğe ihtiyacımız var" yazılmış.
New York'un her köşesinde gözlerini yalnızlık ve açlık bürümüş evsizler hayatta kalmaya çalışıyor. Manhattan'daki dükkanların kapısında bazıları özenle bilgisayarda, bazıları elle alelacele yazılmış kısacık notlar:
"Umarız bu günler bitince umarız görüşürüz, sizi özleyeceğiz!"
Çok büyük bir ihtimalle bu iş yerlerinin, restoranların, kafelerin, ufak, tatlı dükkanların çoğu geri dönemeyecek. Bunu artık herkes biliyor. Yapılan katkılar, kampanyalar, hükümetin verdiği destekler yetmeyecek.
Günde 300 bin kişinin geçtiği, New Jersey'e ve New York'un neredeyse her tren hattının durduğu müthiş bir Calatrava yapısı olan Oculus'un içinde kimseler yok.
Girişteki güvenlik elemanları, kimseler olmasa da hâlâ yerleri süpüren temizlik görevlileri dışında bir Allahın kulu yok.
Bomboş mekanın içinde Stanley Kubrick filminden bir sahne gibi, hoparlörlerden "Lütfen yürüyen merdivenlerde çocuğunuzun elini tutunuz. Lütfen yürüyen merdivenlerde basamaklara dikkat ediniz" sesi yankılanıyor.
New York metrosunun, New Jersey'e giden trenlerin ana merkezinde iki Amerikan bayrağı dalgalanıyor. Kapının önündeki bayraklar yarıya inmiş halde.
Bu arada, New York metrosu en son gece servisini kaldırdığında sene 1904'müş, şimdi metro seferleri yine durdurulmuş durumda.
Metrolar bir sonraki duyuruya kadar her gece 01:00 ile 05:00 arasında kapalı olacak. Bu saatler arasında metro istasyonları ve vagonları dezenfekte edilecek. Uygulama New York Eyaleti Valisi Andrew Cuomo'nun bunun artık gerekli olmadığı kararına kadar devam edecek.
Senenin her vakti, dünyanın içinden geçtiği her dönemde en sert, en çarpıcı, en unutulmaz fotoğrafları veren New York uzun zamandır siyah beyaz, durgun bir fotoğraf karesi gibi.  Kimsenin geleceğe dair bir tahmini yok. Belirsiz zamanlar.
Belirsizliğin içinde anlam bulmaya çalışmak, Jackson Pollock tablolarına bakarken anlamadığını bile bile "Galiba anladım" demeye benziyor.
</doc>
<doc docid='bbc_haberler-dunya-52256489' lang='tur' type='mono' source_url='https://www.bbc.co.uk/turkce/haberler-dunya-52256489' term='COVID'>
Koronavirüs: İsveç Başbakanı Lofven, ülkesinin salgına hazırlıksız yakalandığını itiraf etti
Koronavirüsle mücadelede farklı bir strateji benimseyen İsveç'in başbakanı Stefan Lofven ülkesinin salgına hazırlıksız yakalandığını itiraf etti.
Koronavirüsle mücadelede farklı bir strateji benimseyen İsveç'in başbakanı Stefan Lofven ülkesinin salgına hazırlıksız yakalandığını itiraf etti.
Ülkesinin devlet televizyonuna konuşan Stefan Lofven, "İsveç'in gerekeni yapmadığı açık" dedi.
Restoranların ve müşterilerinin, sosyal mesafa kuralına uymaları ve hijyene özen göstermeleri gerektiğini söyleyen Lofven, "Bu şartları yerine getirmeyen işletmeler kapanma riskiyle karşı karşıyadır" diye konuştu.
Lofven, İsveç halkının büyük oranda kamu sağlıyla ilgili uyarılara kulak verdiğini ancak yine de bu konuda kaygıların arttığını söyledi.
İsveç Başbakanı bu açıklamaları sonrası istifa etmeyi düşünüp düşünmediğiyle ilgili olaraksa yorum yapmadı.
İsveç hükümeti hemen hemen tüm Avrupa ülkelerinin aksine, restoranların ve barların gerekli hijyen kurallarına uymaları koşuluyla açık kalabileceklerini açıklamıştı.
Amerikan Johns Hopkins Üniversitesi'nin son verilerine göre yaklaşık 10 milyon nüfuslu İsveç'te koronavirüs vakalarının sayısı 10 bini aştı.
İsveç'te virüsün neden olduğu Covid-19 hastalığı sonucu hayatını kaybedenlerin sayısı ise 887.
</doc>
<doc docid='bbc_haberler-dunya-51697214' lang='tur' type='mono' source_url='https://www.bbc.co.uk/turkce/haberler-dunya-51697214' term='COVID'>
İtalya'da koronavirüs vaka sayısı 1700'e yaklaştı, THY İtalya uçuşlarını 10 Mart'a kadar durdurdu
Avrupa'da koronavirüsün en yaygın görüldüğü ülke olan İtalya'da vaka sayısı 1694'e yükseldi.
Avrupa'da koronavirüsün en yaygın görüldüğü ülke olan İtalya'da vaka sayısı 1694'e yükseldi.
İtalya Sağlık Bakanlığı'nın Cumartesi akşamı açıkladığı verilere göre ülkede koronavirüs bağlantılı ölü sayısı 34'e yükseldi. Halen virüs taşıdığı belirlenenlerin sayısı 1694'e ulaştı. Virüs tespit edilen 83 kişininse iyileştiği açıklandı.
İtalya'da yapılan koronavirüs testi sayısı toplamda 18 bini geçti. Koronavirüs testlerinde pozitif çıkanların yüzde 38'i hastanede tedavi altında, yüzde 10'u yoğun bakımda, yüzde 42'si de evlerinde tecrit halinde tutuluyor.
Vakaların en çok olduğu Lombardia, Veneto ve Emilia Romagna bölgelerinde okullar geçen haftanın ardından, gelecek hafta da tatil edildi.
Koronavirüs sebebiyle Türkiye-İtalya arası uçuşlar dün gece yarısından itibaren durduruldu.
Sağlık Bakanı Fahrettin Koca dün akşam sosyal medya üzerinden yaptığı açıklamada "COVID-19 ile ilgili olarak; Bilim Kurulumuzun önerileriyle, ilgili bakanlıklarımızla koordinasyon halinde yeni bir tedbiri daha uygulamaya koyduk. Bu geceden itibaren Türkiye-İtalya, Türkiye-Güney Kore, Türkiye-Irak arasında gidiş-geliş tüm yolcu uçuşları durdurulmuştur" dedi.
Türk Hava Yolları da "Yeni tip koronavirüs (Kovid-19) vakalarındaki artış nedeniyle Irak, İtalya ve Kore seferlerimiz 10 Mart'a kadar iptal edilmiştir" açıklamasını yaptı.
'Papa koronavirüs kaptı' yalan haberi
Öte yandan Katolik Kilisesi lideri Papa Francesco'nun da koronavirüse yakalandığını iddia eden bir yalan haber sosyal medyada yayılmaya başladı.
Bu yalan haberin kaynağı olarak, Çin'de kayıtlı olduğu belirtilen "MCM News" adlı bir internet sitesi gösteriliyor. Site, Papa'nın ve iki yardımcısının pozitif çıktığını ve Vatikan'ın da bunu doğruladığını yazdı. Ancak Vatikan'dan yapılmış böyle bir açıklama bulunmuyor.
Vatikan Basın Ofisi, Papa'nın geçen hafta içinde bazı programlarını "hafif bir rahatsızlık" nedeniyle iptal ettiğini duyurmuş ancak bazı görüşmelerini sürdürmeye devam etmişti. Papa bugün de geleneksel Pazar duası Angelus'u gerçekleştirdi.
Papa, Angelus sonrası yaptığı konuşmada "soğuk algınlığı" geçirdiğini söyledi ve bu nedenle bu akşamdan itibaren katılması planlanan bir haftalık "ruhani inziva" programına katılmayacağını açıkladı.
Papa bu konuşmasında ayrıca, "savaş yüzünden birçok insanın evlerinden edildiği haberlerinin kendisini üzdüğünü" söyledi ve "dünyadan sığınma ve yardım isteyen göçmenler için dua edilmesini" istedi.
</doc>
<doc docid='bbc_haberler-turkiye-52376676' lang='tur' type='mono' source_url='https://www.bbc.co.uk/turkce/haberler-turkiye-52376676' term='COVID'>
Koronavirüs: Aile hekimleri Covid-19 salgını sırasında neler yaşıyor?
Sağlık hizmetlerinin birinci basamağında yer alan aile hekimleri, koronavirüs salgını sırasında da faaliyet göstermeye devam ediyor. Peki genelde hastalara koronavirüs testi yapma imkanı olmayan ve küçük mekanlarda hizmet veren aile hekimleri bu süreçte neler yaşıyor?
Sağlık hizmetlerinin birinci basamağında yer alan aile hekimleri, koronavirüs salgını sırasında da faaliyet göstermeye devam ediyor. Peki genelde hastalara koronavirüs testi yapma imkanı olmayan ve küçük mekanlarda hizmet veren aile hekimleri bu süreçte neler yaşıyor?
BBC Türkçe'ye konuşan aile hekimleri, en büyük sorunlarının malzeme tedariğinde olduğunu söylüyor.
Adını gizli tutan İstanbul'dan bir aile hekimi, Sağlık Bakanlığı tarafından gönderilen maskelerin çok az sayıda olduğunu, kendilerine malzeme alımı için her ay verilen cari gider bütçesinin de koruyucu ekipman fiyatlarındaki artış nedeniyle yetersiz kaldığını anlatıyor:
"Bize 4 bin liralık bir cari gider bütçesi veriliyor, koruyucu ekipman dahil tüm ihtiyaçlarımızı o bütçeyle karşılıyoruz. Fakat koruyucu ekipman fiyatları arttıktan sonra bu bütçe yetmez oldu. Özellikle maskeleri piyasada da bulamaz olduk.
"Biz haftada iki kutu harcarken devlet iki hafta için bir kutu gönderdi. Siperlik yollamadılar, onu gönüllü olarak üretenlerden aldık.
"Pozitif olduğundan şüphelendiğimiz hastalarla temas ederken kullanmamız gereken N95 maskerlerinden ise iki tane gönderdiler. Bir tane tulum gönderdiler, onu da saklıyoruz çok acil bir durum olursa diye. Oysa en azından her gün yeni bir tulum giymemiz gerekir."
Sağlık Bakanlığı, bu haberde bahsedilen şikayetlerle ilgili BBC Türkçe'nin sorularını yanıtlamadı.
Fakat Sağlık Bakanı Fahrettin Koca, daha önce "Maske ve malzeme noktasında herhangi bir eksikliği oluşturmamak noktasında bir gayret içindeyiz" demişti.
Koca 27 Mart'taki açıklamasında "Sadece iki gün önce N95 dediğimiz ve bu konuda çok riskli olan hekimlerimizin kullandığı bir maske, 3 milyon 615 bin adet iki gün önce bütün kurumlarımıza dağıtıldı. Bu oranın ne kadar büyük bir oran olduğunu dikkatlerinize sunuyorum" ifadelerini kullanmıştı.
Bakanlığın kendilerine gönderdiği koruyucu ekipman sayısının yetersiz olduğunu söyleyen doktor, mahallelerinde HDP'li kadınların evlerinde cerrahi maske üretip sağlık kuruluşlarına dağıttığını, o sayede biraz maske alabildiklerini anlatıyor ve ekliyor:
"Halk dayanışması devletten daha etkili çıktı."
Öte yandan aile sağlığı merkezine gelen hastalara dağıtabilecekleri kadar maskeleri yok. Kendi çalıştığı merkezin iki doktor bulunduran küçük bir aile sağlığı merkezi olduğunu söyleyen doktor, aile sağlığı merkezlerinin fiziksel bir standardı bulunmadığını vurguluyor
Bu nedenle hastalar aile sağlığı merkezine girmeden önce şikayetlerini soruyorlar ve koronavirüs şüphesi varsa hastayı diğer hastaların yanına göndermeden inceliyorlar:
"Triyaj dediğimiz bir yöntem uyguladık. Hastanın ateşini kapıda ölçüyoruz, ateşi varsa bir paravanın arkasına alıyoruz. İçeri her hasta girdiğinde maske takıyoruz."
Duruma göre hastaneye gitmesini tavsiye ediyor veya ambulans çağırıyorlar.
Doktor, salgınla birlikte hem iş yükünün arttığını, hem de şekil değiştirdiğini söylüyor:
"Başlangıçta çok fazla hastanın geldiği bir dönem oldu. Sonrasında insanlar zorunlu haller dışında gelmeyi bıraktı. Fakat telefon üzerinden hasta takibi başladı. Her gün çok sayıda hastayı ve temaslı kişiyi aramamız gerekiyor, her gün arayıp 'Ateşin var mı, öksürüğün var mı' diye sormamız gerekiyor. Bu da saatler sürebiliyor.
"Ayrıca İçişleri Bakanlığı bir genelge göndererek bölgemizdeki 65 yaş üstü herkesi 10 günde bir aramamızı talep etti. Yalnızca bende 400'den fazla hasta var. Haftada 7 gün arasam günde 60 telefon yapıyor. Her biriyle 5 dakika konuşsak günde 5 saatimi buna ayırmam gerekecek. Bu altından kalkamayacağımız bir iş yükü."
"Diğer yandan, başka şikayeti olan hastalara zorunlu olmadıkça telefonla iletişime geçmelerini söylüyoruz. Bir de onların telefon trafiği oluyor."
Aile hekimi, sağlık çalışanlarına düzenli koronavirüs testi yapılmamasından şikayetçi.
Sağlık Bakanı Fahrettin Koca ise daha önce Türkiye'de herkese test yapılmama gerekçesini şöyle açıklamıştı:
"Herkese test yaptığınızda negatif çıkanlar, büyük bir rahatlık duygusu içine giriyorlar. Oysa bu kişilerin üç gün sonra pozitif çıkma ihtimali var. Bu durum da bulaşıcılığın yayılmasını arttırabilir. Biz şunu söylüyoruz: Herkes kendisini pozitif gibi görmeli. Ona göre önlem almalı."
Bir diğer şikayeti de hastalara dair bilgi paylaşımında sorun olması. Test yaptıran bazı hastalara sonucunun negatif çıktığının söylendiğini fakat E-Nabız sisteminde hastanın pozitif gözüktüğünü belirten doktor, bu karışıklığın işlerini zorlaştırdığını aktarıyor.
Ankara'da aile hekimliği yapan Türk Tabipleri Birliği Aile Hekimliği Kolu Başkanı Filiz Ünal, birinci basamak sağlık hizmetlerinin her zaman önemli olduğunu fakat salgın dönemlerinde öneminin bir kat arttığını söylüyor.
Dünyada koronavirüsle mücadelede başarılı olarak gösterilen ülkelerde birinci basamak sağlık hizmetleri üzerinden bir planlama yapıldığını belirten Ünal, Türkiye'nin planlama yapma konusunda eksikleri olduğunu söylüyor.
Ünal bu süreçte bakanlıkla görüşmek istediklerini fakat bakanlığın kendileriyle görüşmediğini anlatıyor ve "Biz de her hafta bakanlığa mektup yazıyoruz. Şeffaflık talep ediyoruz. İl pandemi kurullarında tabip odalarının yer alması gerektiğini söylüyoruz" diyor.
Planlama eksikliği nedeniyle aile hekimleri olarak, ikinci basamak sağlık hizmetlerine yönlendirilmesi gereken hastaları hangi hastanelere yönlendireceklerini bilemediklerini aktaran Ünal, "Şu an salgın bir miktar yönetilebiliyorsa, bu sağlık emekçilerinin özverili çalışması sayesinde oluyor" diyor.
'Pozitif vakalar diğer hastalarla birlikte rapor almaya geliyor'
Aile sağlığı merkezinde şüpheli hastaları 112'ye yönlendirmek veya örnek alınması için ekip çağırmak istediklerinde bunun iki saate kadar zaman alabildiğini anlatan Ünal, pozitif hastalarla riskli hastaları aile sağlığı merkezlerinde ayırmak için basit önlemler alınabileceğini fakat Sağlık Bakanlığı'nın önerilerini dikkate almadığını anlatıyor:
"Merkezlerimizde sabahları 8-10 saatleri arasında kan alımı yapılıyor. Biz o iki saati gebelere ve bebeklere ayırıp kan alımını 10-11 arası yapmak istiyoruz. Fakat bakanlık böyle bir düzenlemeye gitmiyor.
"En büyük sorunlarımızdan biri de raporlar. Pozitif çıkan ve 14 gün dinlenmesi gereken kişilere acildeki hekimler iki gün, işyeri hekimleri de iki gün rapor verebiliyor. Bu süreyi tamamlayanlar rapor almak için aile hekimlerine gidiyor. Sabah 8'de kapıda bebekler, gebeler ve pozitif hastalar aynı anda bekliyor. O zaman bu kişiler aile hekimliğini de enfekte ediyor. Bunun değişmesi lazım. Pozitif tanısı koyan ilk doktor 14 gün rapor verebilmeli."
Aile hekimlerinin eksik ekipmanla hizmet vermeye çabaladığını aktaran Ünal, iki hafta önce İzmir'de testleri pozitif çıkan birinci basamak sağlık çalışanlarının sayısının 80 olduğunu belirtiyor ve bu sayının artması durumunda sistemin çökebileceği uyarısında bulunuyor
İstanbul'daki bir diğer aile hekimi ise, ekipman eksikliği yaşadıkları bir dönemde koronavirüse yakalanan bir hastasıyla teması olduğunu anlatıyor:
"Koronavirüs vakaları ilk görülmeye başladığında yeterli koruyucu ekipmanımız yoktu. Hastaya ilk sorumuz 'Yurtdışından veya umreden geldiniz mi, gelenlerle temas ettiniz mi' oluyordu. Bir yurtdışı geçmişi veya teması yoksa daha rahat oluyorduk ve elimizdeki az sayıdaki ekipmanı kullanmıyorduk.
"65 yaş üstü insanlara zatürre aşısı yapılması tavsiye edilmeye başlandığında bir hastam aşıya gelmişti. Aşıyı yaptık, iki gün sonra boğaz ağrısı başladı, boğaz muayenesi yaptım. O akşam hastanın ateşi çıkmış, ateşi var diye düşünüp önemsememiş. Üç gün sonra beni aradı, 112'yi aramasını söyledim. Özel bir hastaneye gidiyor, test yapılıyor, testi negatif çıkıyor fakat akciğerli tomografide pozitif bulgusu görülüyor.
"Bu durumu bağlı olduğum kuruma bildirdim, test yaptırmak istedim fakat yapılmadı, semptom takibine alacaklarını söylediler."
Pek çok kişinin semptom göstermeden de bulaşıcı olabildiğini hatırlatan doktor, evde diyabet hastası eşine ve çocuğuna virüs bulaştırmaktan korktuğunu anlatıyor:
"Cerrahi maske takarak hastalara bakmaya devam etmemi, iki metre uzaktan muayene etmemi söylediler.
"Evde de eşimden ve çocuğumdan uzak durmamı, maske takmamı istediler. 14 gün tedirgin bir süreç geçirdim. Şu anki aklım olsa zorla test yaptırırdım kendime, özelde veya devlette."
Doktor, yaşadığı bu olayın ardından hastaların önce hikayelerini dinlediklerini, ardından duruma göre önlem alarak muayene yaptıklarını söylüyor ve "Hastaları Covid pozitif olarak varsaymamız ve ona göre önlem almamız gerekiyor" diyor.
İnternetten çok fahiş fiyatlara tek kullanımlık ekipman aldıklarını aktaran doktor, bazı siparişlerinin iptal edildiğini, ihtiyaçları olan bazı ekipmanlara ulaşamadıklarını, bağışlar sayesinde bazı malzemeleri alabildiklerini anlatıyor ve ekliyor:
"Koruyucu tulumumuz hâlâ yok. Normal önlüğümüzü giyiyoruz, eve gelince tüm kıyafetlerimi yüksek derecede bol deterjanla yıkıyorum."
Aile hekimi, sahadaki gözlemlerine bakarak hastalığın tespit edilenden daha önce Türkiye'ye girmiş olabileceğini de söylüyor:
"Ocak ayından beri hastalarımızda ilginç bir şekilde hiç geçmeyen öksürük ve ateş şikayeti oluyordu. Viral enfeksiyonlardan sonra bir ay boyunca öksürük sürebiliyor, biz de öksürüğü buna, ateşi de domuz gribine bağlıyorduk. O dönem hiç test yapılmıyordu. Belki de koronavirüs Türkiye'ye tespit edilenden çok daha önce girdi."
Beş doktor, beş hemşire, iki sağlık çalışanı ve bir temizlik personelinin bulunduğu bir aile sağlığı merkezinde çalışan doktor, görece büyük olan merkezlerinde şüpheli vakalar için ayrı bir oda yapabildiklerini söylüyor.
Aile hekimi, sahada vaka sayılarındaki en büyük artışı umreye gidenlerin dönmesinden sonra gözlemlediklerini aktarıyor.
Sağlık Bakanlığı'nın "sağlık çalışanlarının döner sermayesinin tavandan verileceği" açıklamasının ardından kendi maaşlarının da arttığını düşünenlerin olduğunu fakat aile hekimlerinin hem maaşlarının artmadığını hem de masraflarının arttığını söyleyen doktor, aile hekimlerinin daha fazla önemsenmesi gerektiğini söylüyor:
"Aile hekimlerinin daha fazla önemsenmesi gerekiyor. Çok önemli bir sağlık hizmeti veriyoruz. Covid-19 hastalarını tedavi etmiyoruz ama bebeklerin aşılarını takip ediyoruz başka salgınlar olmasın diye, bunlar çok önemli. Gebelerimizi ve kronik hastalarımızı takip ediyoruz.
"Aile hekimliği önceden de önemliydi, şimdi daha önemli."
Bursa'dan bir aile hekimi ise, koronavirüsün getirdiği iş yükü nedeniyle neredeyse hiç koruyucu hekimlik yapamadıklarını söylüyor.
Hastaları cep telefonlarından arayıp evde olup olmadıklarını sorduklarını belirten hekim, hastanın vereceği cevaba inanmaktan başka bir imkanları olmadığını, evde olmayanların tespit edilip yaptırım uygulanması kısmında eksiklikler olduğunu aktarıyor.
Sokaklarda topluca vakit geçiren gençlere de yeterince müdahale edilmediğini belirten doktor, bu durumun salgının yayılma hızını artırdığını ve bu yüzden sağlık sisteminin yükünün arttığını söylüyor.
"Ekipman konusunda ciddi bir hazırlıksızlık vardı, piyasadan çok yüksek fiyatlarla malzeme almamız gerekti.
"Bugüne kadar bize gönderilen N95 maske sayısı altı. Bunları mecburen bir eczacı arkadaşımızdaki ozon makinasında dezenfekte etmeye çalışıyorum. Bazı arkadaşlar ütüyle ısıtıp tekrar kullanıyorlarmış. Hazırlıklı bir ülkede bunlar olmamalıydı."
Doktor, bu süreçte insanların basit sağlık sorunları için sağlık merkezlerine gitmemesi çağrısında bulunuyor:
"Bir bacak ağrısı kremi almak için kendilerini ve yakınlarını riske etmesinler lütfen. Bir ağrı kesici alıp evde otursunlar. Mide ilacı almak için bize gelmek yerine yediklerine dikkat etsinler hem kendilerini hem yakınlarını korusunlar."
Bursa'daki doktorun çalıştığı aile sağlığı merkezinde de hem hastalarında hem de bir personelde koronavirüs tespit edilmiş. Test sonucu negatif çıksa da tomografide pozitif olduğu anlaşılmış.
Aile hekimi, pozitif hasta veya iş arkadaşlarıyla temas etseler de test yaptıramadıklarını söylüyor.
İstanbul'daki aile hekimi gibi Bursa'daki hekim de diğer işlerini yapmayı imkansız kılacak kadar telefon trafiği yaratması nedeniyle "65 yaş üzerini 10 günde bir arama genelgesine" uymadıklarını anlatıyor:
"Bunu yapabilmek için başka hiçbir iş yapmamak gerekir."
BBC Türkçe'ye konuşan aile hekimlerinin ortak talebi, ekipman eksikliğinin bir an önce çözülmesi. Doktorlar, hastalanan sağlık çalışanlarının artması durumunda halka yeterli sağlık hizmeti verilememesinden endişeleniyor.
</doc>
<doc docid='bbc_haberler-turkiye-52333302' lang='tur' type='mono' source_url='https://www.bbc.co.uk/turkce/haberler-turkiye-52333302' term='COVID'>
Koronavirüs: Uzay İstasyonu mürettebatı geçen yıl bıraktığından çok farklı bir dünyaya döndü
Uluslararası Uzay İstasyonu'nun üç mürettebatı bugün ayrılırken bıraktıklarından çok farklı bir dünyaya geri döndü.
Uluslararası Uzay İstasyonu'nun üç mürettebatı bugün ayrılırken bıraktıklarından çok farklı bir dünyaya geri döndü.
Aslında hiç biri izolasyona yabancı değil. Rus Oleg Skripoçka ve ABD'den Jessica Meir 2019'un Eylül ayında ayrıldıklarında Covid-19 diye bir hastalık bilinmiyordu. ABD'li Andrew Morgan daha da önce 2019 Temmuz'unda yeryüzünden ayrılmıştı.
Skripoçka ve Meir 205 gündür, Morgan da 272 gündür uzaydaydı.
Koronavirüs salgını yüzünden uzay istasyonu mürettebatının normal geri dönüş rutini tamamen değişmişti.
Jessica Meir, "Yukarıdan Yeryüzü'nde olan biteni izlemek bayağı gerçeküstü bir deneyim. Dünya oradan her zaman olduğu gibi büyüleyici görünüyor ve bıraktığımızdan bu yana bütün bu değişikliklerin yaşandığına inanmak çok zor" diyor.
Üçlü İngiltere saatiyle sabaha karşı 05.16'da Dünya'ya indi.
Uluslararası Uzay İstasyonu'nun resmi Twitter hesabından atılan bir dizi tweette mürettebatı taşıyan Soyuz gemisinin nasıl üçe ayrıldığı sonra Dünya atmosferine girdiği anlatıldı.
Mürettebatın bulunduğu kapsül daha sonra başarılı bir şekilde Kazakistan'a indi.
ABD Uzay ve Havacılık Kurumu (NASA) astronotların maskeli bir kurtarma ekibi tarafından karşılanmasını gösteren bir video yayınladı.
Uzay üssünden dönen mürettebatı karşılayan ekip sıkı bir karantinada tutuldu ve karşılamaya gitmeden hemen önce de, hastalık geçirmeyeceklerinden emin olmak için koronavirüs testinden geçirildiler.
Normal koşullarda karşılama ekibi, uzay istasyonundan gelenleri kapsülden alıp en yapın havaalanına götürür ve en kısa zamanda evlerine dönmelerini sağlardı.
Fakat Kazakistan'da olağanüstü hal ilan edildi ve havaalanlarının çoğu kapalı.
Rusya'nın Kazakistan'dan kiraladığı Baykonur uzay üssü hala faal ve Uluslararası Uzay İstasyonu'ndan dönen mürettebat uçakla oraya götürülüyor. Rus mürettebat Skripoçka buradan uçakla evine dönecek, Amerikalı iki mürettebat ise, otomobille üç saat mesafedeki Kızılordu'ya götürülerek buradan ülkelerine giden bir uçağa bindirilecekler.
Dönen iki ABD'li ve bir Rus mürettebatın yerine iki Rus ve bir ABD'li astronot, 9 Nisan'da enfeksiyonu uzaya taşıma ihtimalini ortadan kaldırmak için bir buçuk aylık uzun bir karantinadan sonra Uzay İstasyonu'na gönderilmişlerdi.
Normal olarak geri dönen astronot ve kozmonotlar haftalar süren özel rehabilitasyon programlarından geçiriliyor. Çok uzun bir süre yer çekimsiz bir alanda yaşadıkları için vücutlarının sürekli yer çekimine alışması zaman alıyor.
Fakat bu kez doktorlar mürettebatı koronavirüsten koruma sorumluluğunu da üstlendiler.
Jessica Meir Dünya'ya dönüşünden önce kaydettiği video mesajında, "Yedi ay burada yaşadıktan sonra ailemize ve arkadaşlarımıza sarılamamak zor olacak. Sanırım Dünya'da burada olduğundan daha yalnız hissedeceğim" demişti.
Meir geçen yıl NASA astronotlarından Christina Koch ile birlikte uzay yürüyüşü yapan ilk kadın ekibinde yer alarak uzay tarihine geçmişti.
Uluslararası Uzay İstasyonu 1998'den bu yana Dünya'nın yörüngesinde dönüyor. Projeyi ABD, Rusya, Japonya, Kanada ve Avrupa Uzay Kurumu ortaklaşa yürütüyorlar.
</doc>
<doc docid='bbc_haberler-dunya-52557597' lang='tur' type='mono' source_url='https://www.bbc.co.uk/turkce/haberler-dunya-52557597' term='COVID'>
Koronavirüs: Salgın grafikleri ne anlama geliyor, salgın eğrisini nasıl doğru yorumlayabiliriz?
Covid-19 hastalığına yol açan yeni tip koronavirüs salgını devam ederken, her gün açıklanan vaka ve ölüm sayılarını gösteren grafikler, günlük hayatımızın adeta bir parçası.
BBC News Türkçe tarafından yapılan  numaralı Youtube paylaşımının sonu
Covid-19 hastalığına yol açan yeni tip koronavirüs salgını devam ederken, her gün açıklanan vaka ve ölüm sayılarını gösteren grafikler, günlük hayatımızın adeta bir parçası.
Salgının yayılımıyla ilgili eğriyi düzleştirmek, zirve (pik) noktası, plato, R0 gibi kavramlar sıklıkla karşımıza çıkıyor.
Örneğin, koronavirüs tedbirlerinin sıkılaştırılıp gevşetilmesi aslında R0 değeriyle doğrudan ilişkili. Peki R0 değeri nedir ve nasıl hesaplanır biliyor muyuz?
Gelişmeleri ve grafiklerin anlattıklarını doğru anlayıp yorumlayabilmek için öne çıkan kavramları derledik.
Onlarca milyon insanın hayatına malolan İspanyol gribi salgınının ardından bilim insanları, 1920'lerde bir istatistik modeli geliştirdi.
SIR modeli adı verilen bu model, nüfusu hastalıkla olan ilişkilerine göre üç gruba ayırıyor:
Bu üç grubun zaman içindeki değişiminden yola çıkılarak, hastalığın ortalama ne kadar zamanda bulaştığı, bir kişinin ortalama kaç kisiye bulaştırdığı ve hastalık bulaşan kişilerin ortalama ne kadar zamanda iyileştiği tahmin edilmeye çalışılıyor.
Bu hesaplanan veriler arasında en kritik olanı R0 diye adlandırılan virüsün "üreme katsayısı".
Bir kişinin hastalığı kaç kişiye bulaştırdığını ifade eden R0 her hastalığa göre değişiklik gösteriyor.
Zika virüsü icin bu değer 3-4 arasında iken; Ebola için 2, kızamık için ise 12.
Örneğin Ebola virüsü bulaşmış bir kişiyi ele alalım.
Bu kişi 2 kişiye daha bu hastalığı bulaştırıyor, artık hasta olan bu iki kişi de bir diğer iki kişiye bulaştırıyor.
Böylece kısa bir süre içinde hastalık yüzlerce, binlerce kişiye yayılıyor ve aşağıdaki salgın eğrisi ortaya çıkıyor.
R0 değerindeki en ufak fark bile çok kritik.
Örneğin ebola 2 degil de 2.1 olsaydı bu fark aynı zaman diliminde enfekte olan kişi sayısıni binlerce kişi arttırabilirdi.
R0 değerinin 1'den küçük olması, her seferinde bulaşan kişi azaldığı için, salgının bir süre sonra sona ereceği anlamına geliyor.
İskoçya St. Andrews Üniversitesi'nden Enfeksiyon Hastalıkları ve Viroloji Uzmanı Dr. Müge Çevik R0 sayısının alınan önlemlerle doğrudan bağlantılı olduğunu söylüyor:
"R0 aslında ölüm oranları gibi bulunduğunuz yere özel. R0 şu anda Wuhan'da birin altında. Bu tamamen aldıkları önlemlerden kaynaklı. Eğer o önlemleri kaldırırlarsa birin üzerine çıkabilir. R0 birin üzerinde olduğunda, bir kişi birden daha fazla kişiyi enfekte ediyor demek ve bu enfeksiyonun yayıldığı anlamına geliyor."
Koronavirüs için hala kesinleşmiş bir sayı olmamakla beraber,  Dünya Sağlık Örgütü, virüsün R0'ının 2 ila 2,5 arasında olduğunu hesaplıyor.
Gördüğümüz salgın grafiklerinin çoğunda yatay eksen zamanı, dikey eksen ise vaka veya ölüm sayılarını temsil ediyor.
Sayıların en yüksek değere ulaşmasına zirve yapmak, (İngilizce "peak"ten türetilerek de "pik yapmak") deniyor.
Grafiğin, zirve değerinden sonra durağan devam etmesine ise "plato çizmek" deniyor.
Zirve noktasının önemi, o noktadayken tedaviye ihtiyaç duyan kişi sayısının mevcut sağlık sistemi kapasitesine göre ne durumda olduğunu görebilmek.
Eğer zirve noktasında tedavi gereksinimi olan hasta sayısı, ülkedeki yatak kapasitesinden daha fazla olursa bu kişilerin bir kısmı sağlık hizmetinden mahrum kalabilir ve aslında önlenebilecek can kayıpları yaşanabilir.
İşte bu yüzden, alınan önlemlerle zirve noktası aşağıya çekilmeye çalışılır.
Aynı ülkeye ait iki koronavirüs vaka sayısı grafiğini inceleyelim.
Soldaki grafik daha dik iken sağdaki daha eğik.
Bunun sebebi soldaki grafiğin doğrusal, sağdakinin logaritmik ölçek kullanması.
Dikey eksenleri karşılaştırdığımızda soldaki grafikte vaka sayılarının 10'un katları, sağdakinde ise 10'un kuvvetleri şeklinde arttığını görüyoruz.
Matematikçi Dr. Salih Durhan, bunun sebebinin doğrusal grafiklerin ilk günlerdeki vaka sayılarını görmek ve zaman içerisindeki artış hızını doğru yorumlayabilmek için kullanışlı olmamasından kaynaklı olduğunu söylüyor:
"İlk günlerde bir günde yaşanan ufak artışlar, son günlerdeki binlerce artışla karşılaştırıldığında çok küçük ve önemsiz gelebilir. Ancak artış hızlarını karşılaştırdığımızda ilk günlerdeki vaka artış hızının son günlere göre çok daha yüksek olduğunu görebiliriz. Artış hızının nasıl değiştiğini kolayca görmenin yolu logaritmik tablolara bakmaktır. Böylelikle çok büyük sayılarla küçük sayıları aynı grafik üzerinde rahatça görebiliriz."
R0 hastalığın başladığı zamandakiyle aynı değerde giderse çok kısa sürede hastalık milyonlara ulaşabilir.
Ancak alınacak tedbirlerle bu gidişat değiştirilebilir.
Salgınlarınla mücadele ederken esas amaç; R0 sayısını, yani virüsün üreme hızını azaltmaktır.
Matematikçi Dr. Salih Durhan, grafiklerin hangi önlemlerin nasıl işe yaradığına dair bize fikir vererek önlemlerin arttırılması ya da kademeli olarak esnetilmesi gibi kararlarda faydalı olabileceğini söylüyor:
"Bütün bu modelleme çalışmalarının amacı R0 sayısını doğru şekilde ölçmek, alınacak önlemlerle R0 sayısını doğal değerinden daha küçük hale getirmek ve alınan önlemlerin R0 üzerindeki etkilerini gözlemleyebilmek."
Dr. Durhan, BBC Türkçe için hazırladığı simulasyonlarda evde kalmak kadar, dışarı çıkıldığında sosyal mesafe kuralına uyulmasının da kritik önem taşıdığını ortaya koydu.
Dr. Durhan'ın çalışmaları, İstanbul'un Kadıköy ilçesindeki bir deney grubuna uyguladığı farklı kriterler sonucunda salgının nasıl farklı şekillerde yayıldığını gösteriyor.
Koronavirüs salgınının ne zaman biteceğini bilmek, şu an elimizdeki verilerle imkansız.
Bir salgının sona ermesi için ya aşısının bulunması ya da toplumun belli bir kısmının enfekte olarak bulaş zincirini yavaşlatması gerekiyor.
Bu aşamada, salgını ne zaman kontrol altına alabileceğimiz konusunda sadece tahmin yürütebiliyoruz.
Matematikçi Dr. Durhan bu konuda temkinli. "Sadece sayılara bakıp salgının neresinde olduğumuzu söylememiz mümkün değil. Sadece matematiksel değil, tıbbi boyutu da olan bir konu. Kliniklerdeki durum, halk sağlığı uzmanlarının tecrübeleri ve sayıları beraber incelemek lazım."
Enfeksiyon Hastalıkları ve Viroloji Uzmanı Dr. Müge Çevik, salgının tamamen kontrol altına alınması için toplumun %80'inin bir şekilde bağışıklık kazanması gerektiğini söylüyor ve ekliyor:
"Bu ya aşıyla yapılabilir ya da enfeksiyonu geçiren kişiler bu enfeksiyona karşı bağışıklık kazanmasıyla olabilir. Fakat şu anda elimizde hastalığı geçiren insanların tamamen bağışıklık kazandığına dair yeterli bilgi yok."
Grafikleri incelerken bir diğer aklımızda tutmamız gereken nokta da grafiklerin aslında ülkelerdeki nihai vakaları değil, tespit edilmiş vakaları gösteriyor olması.
Dünya çapında kabul gören yaklaşım, sayıların tespit edilenden daha çok olduğu yönünde.
Birçok ülkede vaka eğrisi düzleşmeye hatta düşmeye başlamış olsa bile, tedbirlerin doğru şekilde düzenlenmemesi daha önceki salgınlarda olduğu gibi ikinci bir yükselmeye sebep olabilir.
Eğride böylesi bir yükselişe "ikinci dalga" deniyor.
ABD'nin önde gelen salgın uzmanları tarafından kaleme alınan bir raporda, koronavirüs salgınının 18 ay ile iki yıl arasında bir süre daha devam edebileceği, sonbahar ya da kış mevsiminde daha büyük ikinci bir dalganın gelebileceği uyarısı yapıldı.
Tarihte böylesi bir dalga, yüzyılın başında İspanyol Gribi olarak bilinen salgınla ilişkili olarak yaşanmıştı.
Özellikle sosyal mesafe kurallarının uygulanmadığı Amerika Birleşik Devletleri'nin Denver, St. Louis ve Kansas City şehirlerinde yaşanan ikinci dalga, ilk dalgaya göre daha fazla hayata malolmuştu.
İkinci dalganın yaşanmaması için grafikler ve doğru gözlemlenen R0 sayısı, doğru zamanda doğru önlemleri alabilmemiz ve gerektiğinde gevşetebilmemiz için yardım etmeye devam edecek.
</doc>
<doc docid='bbc_haberler-dunya-51445170' lang='tur' type='mono' source_url='https://www.bbc.co.uk/turkce/haberler-dunya-51445170' term='COVID'>
Covid-19: Koronavirüse karşı aşı geliştirme çalışmaları hangi aşamada?
Çin'de Aralık ayında ortaya çıkan ve Birleşmiş Milletler'e bağlı Dünya Sağlık Örgütü'nün COVID-19 adını verdiği koronavirüs, dünyanın birçok ülkesine yayılırken aşı geliştirmek için zamana karşı verilen yarış tıp teknolojilerinin sınırlarını zorluyor.
Çin'de Aralık ayında ortaya çıkan ve Birleşmiş Milletler'e bağlı Dünya Sağlık Örgütü'nün COVID-19 adını verdiği koronavirüs, dünyanın birçok ülkesine yayılırken aşı geliştirmek için zamana karşı verilen yarış tıp teknolojilerinin sınırlarını zorluyor.
Çin'de yetkililer Salı günü yaptıkları açıklamada, koronavirüsün ortaya çıktığı Hubei eyaletinde Pazartesi günü 108 kişinin hayatını kaybettiğini açıkladı.
Böylece tek bir gün içinde koronavirüsten ölenlerin sayısında yeni bir rekor kırıldı.
Ülkede koronavirüsten ölenlerin sayısı ise 1016'ya ulaştı. Yetkililer yeni görülen vakaların sayısında ise bir azalma olduğunu kaydetti.
Çin'in Ulusal Sağlık Komisyonu'na göre ülkede toplamda 42 bin 638 kişide koronavirüs tespit edildi.
Çin dışında Hong Kong ve Filipinler'de birer kişi hayatını kaybetmişti.
Virüs, Çin haricinde şu ana kadar 24 ülkede 319 kişide görüldü.
Hükümetler, araştırma enstitüleri, ilaç sanayi ve sivil toplum kuruluşları, virüsün kontrol altına alınması için çok ciddi miktarda para ve kaynak aktarıyor.
Bu tarz durumlarda aşının geliştirilmesi genellikle yıllar sürüyor. Ancak araştırmacılar, kullanılan yeni teknikler sayesinde aşının çok daha kısa bir sürede geliştirilebileceğini düşünüyor.
Son dönemde yapılan ve aşı konusunda umut veren dört önemli gelişme şöyle:
Koronavirüse karşı etkili bir aşı geliştirme çalışmaları, Avustralya'daki Queensland Üniversitesi araştırmacıları tarafından icat edilen "moleküler kelepçe" adlı yeni teknoloji kullanılarak, "görülmemiş bir hızda" ilerliyor.
Bu teknoloji sayesinde, virüsün yüzeyinde insanların bağışıklık sisteminde tepki yaratan proteinler kopyalanabiliyor.
Queensland Üniversitesi'nin Kimya ve Moleküler Biyobilimler Bölümü Dekanı Prof. Dr. Paul Young, bu proteinlerin aşının içinde "genellikle istikrarsız olduklarını ve doğru antikorları tetikleyemeden parçalandığını ya da yapı değiştirdiğini" söylüyor.
Moleküler kelepçe ise bu proteinlerin virüsün yüzeyinde görüldüğü biçimini doğru şekilde kopyalayarak yapısını korumasını ve böylece enfeksiyon durumunda bağışıklık sisteminin de bunları tanımasını sağlıyor.
Üniversite'ye göre aşının altı ay gibi kısa bir sürede test aşamasına gelebileceği düşünülüyor.
Aşılar geleneksel olarak hastalığa yol açan virüs ya da bakterinin zayıflatılmış bir biçimi kullanılarak hazırlanıyor. Ancak, artık virüsün genetik bilgisini kullanarak DNA'sının bir bölümünü sentezleyip çok daha kısa bir sürede aşı geliştirmek mümkün.
Çin, bu bilgiyi 2019-nCoV olarak bilinen virüsün tanımlanmasından üç gün sonra 10 Ocak'ta paylaştı.
Queensland Üniversitesi'nin çalışmaları, farklı hükümet ve yardım kuruluşlarının desteğiyle kurulan Epidemik Hazırlık İnovasyonları Koalisyonu (CEPI) tarafından finanse ediliyor.
Bu grup, 2019-nCoV'ye karşı kullanılabilecek kanıtlanmış aşı teknolojilerine sahip kurumlara ödenek için başvurmaları çağrısı yapıyor.
CEPI ve dünyanın önde gelen ilaç üreticisi GSK, "güçlendirici" adı verilen ve bağışıklık sisteminin tepkisini güçlendiren bir ajanın kullanımı konusunda işbirliğine gittiklerini açıkladı. Bu ajan, bazı aşılara eklendiğinde enfeksiyonlara karşı daha güçlü ve daha uzun süreli bağışıklık sağlıyor.
Şirket, BBC'ye yaptığı açıklamada, "Güçlendirici kullanımı, yalnızca eser miktarda aşı antikoru kullanarak çok daha yüksek dozlarda üretim yapmamıza olanak tanıdığı için salgın durumlarında özellikle önem taşıyor" dedi.
Burada kullanılan ajan, daha önce domuz ve kuş gribi salgınlarında da kullanılmıştı.
ABD'de Moderna Inc ve Almanya'da da CureVac tarafından farklı bir teknoloji kullanılıyor. Bu teknoloji de vücuda kendi bağışıklık savunma sistemlerini nasıl üreteceğini söyleyen mRNA adlı RNA molekülleriyle birlikte çalışıyor.
DNA'yı, genetik bilgiyi depolayan bir USB bellek gibi düşünürseniz, RNA da bu bilgiyi deşifre eden okuyucu gibi hareket ediyor.
Hücrelerin belli proteinler üretmesi gerektiğinde bu genetik bilgi, hücrelerin içindeki "fabrikalara" mRNA ile taşınıyor.
CureVac, mRNA ile birlikte çalışarak kanser terapileri, antikor terapileri ve ender görülen bazı hastalıkların tedavisi ve aşı geliştirmeyi başardı.
Erken aşama geliştirme bölümünün Kıdemli Direktörü Dr. Tilman Roos, BBC'ye yaptığı açıklamada, bu hücrelerin vücudun savunma sistemini güçlendirmesinin yalnızca birkaç saat sürdüğünü söylüyor.
Roos, 2019-nCoV'in geliştirilen aşının "birkaç ay içerisinde" klinik testlere hazır hale gelebileceğini söylüyor.
Ancak şirketin aşıya ihtiyaç duyulan yerlere götürülebilecek taşınabilir bir "RNA Yazıcısı" geliştirme planları birçok şeyi değiştirme potansiyeline sahip. Bu teknoloji, gerektiği yerde aşı üretimi yapmak için hızlı bir şekilde mRNA sunabilecek.
mRNA teknoloji ayrıca hem CEPI hem de ABD Ulusal Alerji ve Bulaşıcı Hastalıklar Enstitüsü'nden maddi destek alan Massachusetts merkezli Moderna Inc tarafından da kullanılıyor.
ABD'de insanlar üzerindeki ilk klinik çalışmaların üç ay içerisinde başlaması beklenirken, Moderna CEO'su Stephane Bancel, "hiçbir üreticinin yaza kadar aşı geliştirmiş olamayacağı" uyarısını yapıyor.
San Diego'daki Inovio laboratuvarında çalışan bilim insanları, aşı geliştirmek için nispeten yeni bir DNA teknolojisi kullanıyor. Bu aşının da insanlardaki testlerine yaz ayları başında başlanması bekleniyor.
Inovio'nun Araştırma ve Geliştirme'den Sorumlu Kıdemli Başkan Yardımcısı Kate Broderick, BBC'ye yaptığı açıklamada, "DNA aşılarımız, patojenin belli parçalarını hedef almak için virüsün DNA serilerini kullanarak, vücudun en güçlü yanıtı geliştirmesine olanak sağlayacak kadar yeni bir teknoloji dedi" dedi.
Broderick, "Daha sonra hastanın kendi hücrelerini kullanarak aşı fabrikası oluşturuyor ve böylece vücudun kendi doğal savunma mekanizmalarını güçlendiriyoruz" diye konuştu.
Inovio, insanlar üzerindeki testlerin başarılı olması halinde ideal olarak Çin'de salgın ortamında olmak üzere, "yıl sonuna kadar" daha büyük testlerin başlayacağını belirtiyor.
Şirket, Zira virüsü salgını sırasında yedi ay gibi rekor bir süre içerisinde insanlar üzerinde test edilmeye hazır bir aşı geliştirdiğini söylüyor.
Inovio CEO'su J. Joseph Kim, "Çin'den yayılan bu koronavirüsle mücadele etmek için bu takvimi hızlandıracak şekilde iyileşme kaydedebileceğimize inanıyorum" dedi.
Bunlar, şu anda koronavirüsle mücadele için yapılan araştırmalardan sadece birkaçı. Başta Çin olmak üzere Japonya'dan İngiltere'ye birçok ülkede farklı kuruluşlar çözüm bulmak için zamana karşı yarışıyor.
Avrustralya'nın ulusal bilim kurumu CSIRO, virüsün gelişme ve kendini yineleme süresinin ne kadar olduğu, solunum sistemi üzerindeki etkileri ve nasıl bulaştığı konularında araştırmalar yürütüyor.
Fransa'daki Pastör Enstitüsü de bu yeni koronavirüsün tam olarak anlaşılması, aşı geliştirilmesi ve yeni tetkik ile tedavi yöntemlerinin bulunması için özel bir ekip kurdu.
Her ne kadar bir hastalığa karşı aşı geliştirilmesi için gereken zaman oldukça azalmış olsa da mevcut salgın, geliştirilen aşı yaygın kullanıma hazır hale gelmeden sona erebilir.
ABD merkezli Novavax laboratuvarının Araştırma Müdürü Dr. Gregory Glenn, aşı için geç kalınsa bile bunun mevcut çalışmaların çöpe gideceği anlamına gelmediğini söylüyor.
Glenn, "Koronavirüs, salgın sırasında bile dönüşüme uğrayabilir ve buna karşı etkili olan bir aşının dahi bulunmuş olması çok önem taşıyabilir" diyor.
</doc>
<doc docid='bbc_haberler-dunya-52513869' lang='tur' type='mono' source_url='https://www.bbc.co.uk/turkce/haberler-dunya-52513869' term='COVID'>
İngiltere'de toplu taşımaya binmek için ateş ölçümü zorunlu olabilir
İngiltere'de toplu taşıma kullanıcılarının ateşlerini ölçtürmesi zorunlu hâle gelebilir.
İngiltere'de toplu taşıma kullanıcılarının ateşlerini ölçtürmesi zorunlu hâle gelebilir.
BBC'nin edindiği bilgilere göre Ulaştırma İdaresi, insanların sabah işe gitmek için evden çıkmadan ateşlerini ölçmesini talep edebilir.
Başbakan Boris Johnson, Perşembe günü İngiltere'nin önlemleri nasıl gevşeteceğine ilişkin bir yol haritası açıklayacak.
Planda insanların nasıl işe gideceği ve işyerlerinde düzenin nasıl olacağı gibi kısımlar da olacak.
37,8'in üzerindeki ateş, koronavirüsün yaygın belirtilerinden biri olarak görülüyor. Beden ısısının o noktayı geçmesinden sonra üşüme, terleme veya titreme gibi belirtiler ortaya çıkıyor.
BBC'ye konuşan bir yetkili, işini evden yapabilen insanların ofise gitmemesi gerektiğini söyledi.
Başbakan Johnson ise İngiltere'nin salgında zirve noktasını geride bıraktığını fakat ikinci dalga riskini almak istemediklerini belirtti.
Johnson, önlemler kaldırılırken maske takmanın da işe yarayabileceğini söyledi.
Ülkede koronavirüsten ölenlerin sayısı 27 bin 500'ü aştı.
</doc>
<doc docid='bbc_haberler-dunya-51941827' lang='tur' type='mono' source_url='https://www.bbc.co.uk/turkce/haberler-dunya-51941827' term='COVID'>
Koronavirüs salgını ve ibuprofen: İddialar, hurafeler ve gerçekler
Hem parasetamol hem de ibuprofen, grip benzeri belirtiler gösterenlerde ateşi düşürüyor.
Hem parasetamol hem de ibuprofen, grip benzeri belirtiler gösterenlerde ateşi düşürüyor.
Fakat ibuprofen ve diğer NSAID ilaçlar (Steroid Olmayan Anti-inflamatuar İlaçlar) herkes için uygun değil ve özellikle astım, kalp ve dolaşım sorunları olan kişilerde yan etkiler ortaya çıkabiliyor.
İngiltere Ulusal Sağlık Sistemi NHS'in internet sitesinde daha önce hastalara hem parasetamol hem de ibuprofen öneriliyordu.
Fakat kurum bir süre önce bu tavsiyesini değiştirdi. NHS'in internet sitesinde şimdi "Halihazırda iboprufenin koronavirüsü daha da ağırlaştırabileceğine dair güçlü bir bulgu olmamasına rağmen, doktorunuz size aksini söylemedikçe, koronavirüs semptomları için parasetamol alın" deniyor.
Ibuprofenin koronavirüsün yol açtığı rahatsızlıkların - hem sağlıklı hem de başka sağlık sorunu olan kişiler için- şiddet ve süresini etkileyip etkilemediği bilinmiyor.
Londra Hijyen ve Tropikal Hastalıklar Fakültesi'nden Dr. Charlotte Warren-Gash risk grubundaki hastalar için "İlk tercih olarak parasetamole sadık kalmak mantıklı" diyor.
Bu iddiaların hiçbiri doğru değil.
İrlanda Enfeksiyon Hastalıkları Birliği Cork Hastanesi'ne atfedilen iddiaların doğru olmadığını açıkladı.
Toulouse Üniversitesi de sosyal medyada dolaşan iddiaları yalanladı.
Şimdiye kadar koronavirüste ibuprofen kullanımıyla ilgili yapılmış bir araştırma yok.
Ancak daha önce diğer solunum yolu hastalıklarıyla ilgili olarak yapılan araştırmalarda ibuprofen daha fazla komplikasyon ve daha ciddi hastalıklarla ilişkilendiriliyor.
Southampton Üniversitesi'nden Prof. Paul Little "Buna ibuprofenin kendisinin yol açıp açmadığını bilmiyoruz" diyor.
Bazı uzmanlar, ibuprofenin anti-inflamatuar etkisinin vücudun bağışıklık sistemi tepkisini etkileyebileceğine inanıyor.
Reading Üniversitesi'nden Prof. Parastou Donyai şunları söylüyor:
"Solunum yolu hastalıkları sırasında ibuprofen kullanımının hastalığı ağırlaştırdığı ve başka komplikasyonlara yol açtığına ilişkin pek çok çalışma var."
Fransa'daki söylentiler, Toulouse Üniversitesi Hastanesi'nde görevli Jean-Louis Montastruc adlı bir doktorun "Koronavirüsün bu aşamasında ateş ve enfeksiyon vakalarında NSAID ilaçların komplikasyon riskini unutmayın" dediği Twitter mesajından sonra başladı.
Sonrasında bir nörolog olan Fransa Sağlık Bakanı Olivier Veran, Twitter mesajında "anti-inflamatuar ilaçlar enfeksiyonu ağırlaştırabilir" dedi.
Ancak Veran 43 bin kez paylaşılan bu mesajında, hastaların doktorlarına danışmadan ilacı bırakmamalarını tavsiye etti.
Twitter'da ibuprofenin başka hastalığı olmayan genç ve orta yaşlı kişilerde bile hastalığı ağırlaştırdığına dair başka mesajlar da on binlerce kez paylaşıldı.
Uzmanlar, söylentilerin artmasında ibuprofen konusunda açık bir görüş birliği olmamasından kaynaklandığına dikkat çekiyor.
</doc>
<doc docid='bbc_haberler-dunya-51902922' lang='tur' type='mono' source_url='https://www.bbc.co.uk/turkce/haberler-dunya-51902922' term='COVID'>
Koronavirüs: New York'ta 50 binden fazla restoran, kafe, bar, tiyatro ve sinemalar kapatılıyor
Dünyanın en kalabalık şehirlerinden, 24 saat hareketin devam ettiği New York'ta koronavirüs sebebiyle restoran, bar, sinema, konser salonları, gece kulüpleri ve kafeler kapatılıyor.
Dünyanın en kalabalık şehirlerinden, 24 saat hareketin devam ettiği New York'ta koronavirüs sebebiyle restoran, bar, sinema, konser salonları, gece kulüpleri ve kafeler kapatılıyor.
New York Şehri'nin belediye başkanı Bill de Blasio, Pazar günü yaptığı açıklamada, bar, kafe ve restoranların sadece paket yiyecek satışı yapmasını ve evlere servis hizmeti vermeye devam edeceğini, bunun dışında bu mekanlarda vakit geçirilmesini yasakladığını söyledi.
De Blasio, gece kulüpleri, sinemalar, konser salonları ve küçük tiyatro salonlarının da kapatılması emrini vereceğini, yazılı bir açıklama yaparak duyurdu:
"Bu pek kolay verdiğim bir karar olmadı. Bu mekanlar şehrimizin kalbi ve ruhu. New Yorklu olmanın bir parçası… Ancak şehrimiz şu an eşi görülmemiş bir tehditle karşı karşıya ve savaş zamanı mantığıyla hareket etmeliyiz."
Belediye başkanının genelgeyi Pazartesi günü yayımlaması, New York'ta 50 binin üzerindeki restoranın Salı gününden itibaren kapanması bekleniyor. Ulusal Rostroan Birliği'ne göre New York şehrindeki restoranların yıllık geliri 51 milyar dolar ve buralarda 800 binden fazla eleman çalışıyor.
Amerika'da birçok markette raflar boşaldı, birçok eyalette okullar kapandı ve birçok iş yeri de geçici olarak çalışmadığı için büyük oranda işsizlik tehlikesi var.
New York şehrinde de bu pazartesiden itibaren okulların kapatılacağı duyuruldu. İlk aşamada virüsün yayılması için yeterli önlemi almamakla eleştirilen ABD Başkanı Donald Trump, Avrupa ülkeleriyle seyahat yasağı ve 50 kişiden kalabalık yapılacak etkinliklerin iptal edilmesi gibi adımlar attı:
"Diğer ülkeleri izleyerek öğreniyoruz. Bu çok hızla yayılan bir virus ama büyük oranda kontrol altına aldık."
Ülkenin batısındaki California eyaletinde bulunan Los Angeles şehrinde de restoran, bar, kafe, tiyatro, gece kulübü ve sinemalar geçici bir süre için kapatıldı.
Başkan Yardımcısı Mike Pence'in açıklamasına göre ülkede 2 binden fazla laboratuvar test yapılabilmesi için hazırlanıyor ve 10 eyalette Amerikalılar arabalarından inmeden örnek verip test yaptırabiliyor.
Bugüne kadarki kısıtlı imkanlarla yapılan testlere göre 3700'ün üzerinde korovanirüs vakası tespil edildi. 68 kişi hayatını kaybetti.
Pence, Pazartesi günü hükümetin çok daha geniş çaplı bir önlemler paketi açıklayacağını söyledi.
Sebze meyve satışı yapan büyük firmaların yöneticileriyle Pazar günü telefon görüşmeleri yapan Trump, "Güzel bir akşam yemeği yiyebilirsiniz, rahat olun çünkü yeterince [gıda malzemesi] var, fazla fazla satın almak zorunda değilsiniz. Çok iyi bir iş çıkarıyoruz, güzel şeyler olacak."
Trump'ın koronavirüs testi Cumartesi günü negatif çıktı. Pazartesi sabahından itibaren Beyaz Saray'a girecek herkesin ateşinin ölçüleceği duyuruldu.
</doc>
<doc docid='bbc_haberler-dunya-52500975' lang='tur' type='mono' source_url='https://www.bbc.co.uk/turkce/haberler-dunya-52500975' term='COVID'>
Koronavirüs İngiltere'de yoksulları vurdu: Çocuklarımızı doyurmak için biz aç kalıyoruz
İngiltere'nin resmi istatistik kurumunun bugün yayımladığı rakamlar koronavirüs salgınının toplumdaki sosyal ve ekonomik uçurumları nasıl sergilediğini bir kez daha gösterdi.
İngiltere'nin resmi istatistik kurumunun bugün yayımladığı rakamlar koronavirüs salgınının toplumdaki sosyal ve ekonomik uçurumları nasıl sergilediğini bir kez daha gösterdi.
Yapılan analizlerde Covid-19 ölümlerinin ülkenin en yoksul bölgelerinde 100 binde 55,1 buna karşılık en yüksek gelirli bölgelerinde 100 binde 25,3 olduğu görüldü.
Salgın iş güvenliği, düzenli iş sözleşmeleri olmayan haneleri açlıkla yüzyüze getirdi. Yiyecek yardımı sağlayan yardım kuruluşları temel gıda ve ihtiyaç maddelerine muhtaç kalan insanların sayısının korkutucu bir hızla arttığını söylüyor. İnsanlar bu durumla nasıl başa çıkıyor ve daha neler yapılabilir?
Amie Smith ve partneri Marcus koronavirüs sebebiyle ilan edilen yasaklamalar öncesinde kıtı kıtına geçinebiliyorlardı. Şimdi saat başı çalışıp ona göre ücret aldıkları işlerini kaybettikleri için işsizlik parası, gıda kuponları ve bazen çocukların okulunun gönderdiği yiyecek paketiyle yaşamlarını sürdürmeye çalışıyorlar.
Amie "Çocuklar yiyebilsin diye biz aç oturuyoruz. Acıkıp dolabı açtığınızda hiç bir şey bulamamak hoş değil" diyor.
Yaşları 2 ile 13 arasında dört çocukları var ve en büyük günlük mücadeleleri çocuklara yiyecek bulmak.
Haftalık yiyecek alışverişi bütçeleri 30 sterlin. Çocukları normal olarak gündüzleri okulda verilen ücretsiz yemekleri yiyordu ama okullar kapatılınca bunun yerine kendilerine yiyecek kuponları verilmeye başlandı. Ama bunları harcayabilecekleri dükkan bulamıyorlar.
Amie'nin elinde 200 sterlinlik gıda kuponu birikmiş fakat bunların yalnızca kendi mahallelerinde bulunmayan Waitrose, Marks and Spencer gibi pahalı süpermarket zincirlerinde harcanabildiğini söylüyor. Oysa o hayatında hiç Waitrose'dan alışveriş yapmamış.
Bir de üzerine arabaları arıza yapmış dolayısıyla ancak evlerinin yakınlarındaki küçük dükkanlardan alışveriş yapabiliyorlar. Onlar da fiyatları iyice artırmış.
Amie "Çok pahalı oldu. 30 yumurta için 5 sterlin ödedim ve bu bulabildiğim en ucuz fiyattı" diyor.
İngiltere'de ana muhalefet İşçi Partisi hükümeti, okul yemeklerine karşılık verilen gıda kuponlarının en yoksul mahallelerde bulunabilecek hangi marketlerde de kullanılabilmesini sağlamaya çağırdı.
Şu anda yürürlükte olan ve Edenred şirketine taşeron olarak verilen sistemde ücretsiz yemek hakkı olan her çocuğa haftada 15 sterlin değerinde bir kupon verilmesini öngörüyor. Okul ya da veliler bunları verilen süpermarket listesinden hangisinde kullanacaklarını seçiyorlar. Listede 8 yaygın süpermarket zinciri var.
Hükümet bazı ailelerin bu marketlere gidemeyeceğini kabul ediyor ve listeye başkalarının da eklenebilmesi üzerinde çalıştığını söylüyor. Aynı anda okullara da bir kısım öğrencinin evine paketle yemek gönderilmesini tavsiye ediyor.
Çocukları ücretsiz yemek hakkına sahip olmayan bir çok aile ise temel ihtiyaçları için gıda bankalarına gidiyor. Bu da bu yardım faaliyetini yürüten kuruluşları çok zorlamaya başladı.
Birleşik Krallık sınırları içindeki en büyük gıda bankası ağını yürüten Trussel Trust Mart ayının son iki haftasında, geçen yıla göre yüzde 80'in üzerinde daha fazla yiyecek dağıttığını bildirdi.
Kuruluş, gelenlarin çoğunlukla geliri yetmeyenler ya da sosyal yardımla geçinmeye çalışanlar olduğunu söylüyor.
Kuruluşun başkanı Emma Revie "Suların geri çekilip büyük dalga oluşturması gibi, ekonomik kriz üzerimize geliyor ama hepimizin cankurtaran teknesi yok" diyor.
Kuzey Warwickshire'da bağımsız bir gıda bankası olan Ediblelinks'i yöneten Sonya Johnson, daha önce durumu iyi olan çok sayıda ailenin şimdi yardıma muhtaç duruma geldiğini anlatıyor.
"Yeni yeni yüzler geliyor. Yardım istemeye gelmekten hoşlanmayan, daha önce hiç gıda bankasına gelmemiş ama şimdi kendilerini sıkışmış bulan insanlar bunlar" diyor.
Bu 'yeni yüzler' arasında küçük dükkan, işletme, meslek sahipleri, örneğin kafe işletmecileri ya da berberler gibi insanlar var. Hükümetin açıkladığı iş kredileri için yaptıkları başvuruların sonucunu ya da işsizlik parası bağlanmasını beklerken çaresiz kalmışlar. Gıda bankası koronavirüs salgınının yayılmaya başlamasıyla haftalık taleplerde yüzde 20 artış olduğunu söylüyor.
Zaten salgın olmadan da yoksulluk içinde yaşayan geniş kesimler var.
Christians Against Poverty adlı yoksullukla mücadele kuruluşu kendilerine başvuran her 10 kişiden birinin, üzerinde yatacak yatağı ya da şiltesi bulunmadığını söylüyor. Bu kuruluş da yoksullarla çalışan bir çok başka kurum gibi koronavirüs krizinin bu koşullarda yaşayan insanların sayısında büyük bir artışa yol açacağı kaygısını taşıyor.
Kiraların, ev borçlarının ya da bazı vergilerin ve faturaların ertelenmesi gerçek bir çözüm değil sadece bir erteleme. İnsanların borçları gelecekte baş edemeyecekleri kadar büyüyor olabilir.
Fakat bazı gerçek destekler de var. Örneğin çok düşük faizle küçük krediler öneren banker kuruluşlar var. Genel olarak bireylerden gelen bağışlarda da büyük bir artış var. Bunlardan bir kısmı gıda bir kısmı para yardımı şeklinde gelebiliyor.
Turn2us adlı yardım kuruluşu karşılıksız para yardımı başvurusu için internete form koymuş. Child Poverty Action adlı grup aynı şekilde salgın sırasında yardıma ihtiyacı olanları bulabilmek için bir uygulamak geliştirmiş.
Bu boyutta bir kriz savaş durumu dışında muhtemelen hiç bir ülkede çok uzun bir süredir yaşanmıyor. Hükümetler hazırlıksız.
Fakat Trussel Trust'ın da içinde bulunduğu bir grup yardım kuruluşu hükümetin açıkladığı yardımların yeterli olmadığını söyleyerek bir koronavirüs acil yardım fonu oluşturulmasını talep ediyor. Bir çok ailenin çaresiz olduğuna ve hemen şimdi yardıma ihtiyacı olduğunu söylüyorlar.
Bir hükümet sözcüsü krizden etkilenen herkese destek olmaya kararlı olduklarını söyledi.
"Bunun için dev bir önlemler paketi açıkladık. Bunun içinde gelirini kaybedenlere yardım ve ev borcu ertelemeleri de var. En acil ihtiyaç içindekiler için sosyal yardım sistemine 6,5 milyar sterlin ekledik. İşsizlik yardımını artırdık. Hiç kimse bu ödemeler için beş hafta beklemek zorunda olmayacak. Acil yardımı mümkün kıldık" dedi.
Amie ve partneri Marcus şimdilik dört çocuklarını doyurmayı başarıyor. Ama gelecek konusunda çok kaygılılar ve çalışamadıkları takdirde durumlarının çok zorlaşacağını söylüyorlar:
"Bazen hiç bir şey bulamayınca çocuklara ekmek üzeri kuru fasulye verdiğimiz oldu. Kendimize bunu da bulamayanlar olduğunu hatırlatıyoruz sürekli. Bunu bulduğumuza da şükretmemiz gerekiyor."
</doc>
<doc docid='bbc_haberler-dunya-52448919' lang='tur' type='mono' source_url='https://www.bbc.co.uk/turkce/haberler-dunya-52448919' term='COVID'>
Koronavirüs salgını tüketici alışkanlıklarını nasıl değiştiriyor?
Pazar araştırmaları şirketi Euromonitor International, Covid-19 salgınının ardından tüketici tercih ve alışkanlarında önemli değişimler meydana geldiğini açıkladı.
Pazar araştırmaları şirketi Euromonitor International, Covid-19 salgınının ardından tüketici tercih ve alışkanlarında önemli değişimler meydana geldiğini açıkladı.
Wall Street Journal'da (WSJ) yer alan habere göre, Euromonitor International, Ocak ayında 2020 yılına dair açıkladığı küresel tüketici eğilimleri araştırmasını koronavirüs salgının ardından güncelledi ve aradan geçen üç ay içerisinde çok ciddi değişimler olduğunu söyledi.
Euromonitor, tüketici eğiliminde meydana gelen bazı değişimlerin beklediklerinden hızlı olduğuna dikkat çekti. Beklenenden hızlı değişen eğilimler arasında evlerin iş, eğitim, eğlence ve egzersiz gibi birden fazla amaca uygun hale gelecek şekilde dönüştürülmesi başı çekiyor.
Euromonitor'un araştırmasında ortaya çıkan bir diğer bulgu da tüketicilerin kişisel bilgilerle ilgili kaygılarının ikinci plana düşmesi ve tekrar kullanılabilir ürünlere olan ilginin de azalmış olması.
Euromonitor'un yaşam tarzı araştırmaları bölümü Direktörü Alison Angus, "Hepimizin de bildiği gibi, hayatlarımız tepetaklak oldu" dedi.
Angus, evlerin ileride birden fazla işleve sahip mekanlar haline geleceği öngörüsünün "bir gecede" gerçek olduğunu söyledi.
Ocak ayındaki araştırmasında yüksek hızlı internet bağlantısına erişim arttıkça insanların daha fazla evde kalma eğilimi göstereceği tespitini yapan Euromonitor, Covid-19 salgınıyla birlikte insanların evde kalmaya zorlandığı ve işlerini daha çok internet üzerinden yapmaya başladıklarını belirtti.
Euromonitor, salgının evleri artık hem çalışma hem sosyalleşme hem eğlence hem de dinlenme ve egzersiz faaliyetlerinin tamamının bir arada yapıldığı mekanlara dönüştürdüğünü ve önemli bir eşiğin aşıldığını belirtti.
Euromonitor, evde geçirilen zamanın artmasıyla artık takım elbise gibi kıyafetlerin yerini alan gündelik giysilerin kısıtlamalar kaldırıldıktan sonra dışarıda da kullanılması ve sosyal mesafe kuralları esnetildikten sonra bile sanal ortamlarda yapılan sosyal faaliyetlerin sürmesi yönünde eğilimler belirlemeye başladığını ifade etti.
Angus, "Evlerin çok işlevsel merkezlere dönüşmesinin heyecan verici ve iddialı bir süreç olması zaten bekleniyordu. Şimdi bu oldu ve bu durum kalıcı olacak. Tüketicilerin evdeki alışkanlıkları da zaman içerisinde değişecek" diye konuştu.
Euromonitor'un araştırması, gündelik hayatın evlere taşınmasıyla birlikte iş, dinlenme, eğlence ve egzersiz gibi daha önce farklı mekanlarda yapılan aktiviteler arasındaki sınırların kaybolmaya başladığını ve bunun da tüketicilerin dikkatini daha hızlı dağıttığını belirtti.
Araştırmaya göre bu durum şirketlerin artık tüketicilerin dikkatini çekmek için mesajlarını daha hızlı ve daha derli toplu bir şekilde vermelerini gerektiriyor.
Dahası salgın nedeniyle tüketicilerin de şirketlerden beklentileri değişiyor ve özellikle kamu sağlığı konusunda çaba sarf etmeleri beklentisi artıyor.
Angus, "Tüketiciler, artık şirketlerin kamu sağlığına odaklanmalarını ve ürünlerini satmaktan çok, virüsle mücadeleye destek vermelerini bekliyor" dedi.
Tüketici davranışında görülen bir diğer değişiklik de yerel marka ve ürünlere olan talebin artması.
Angus, salgının "Bu işi birlikte atlatacağız" duygusu yarattığını ve bunun da tüketicileri yerel ürünleri tüketmeye teşvik ettiğini belirtti.
Angus'a göre yerel ürünlere olan talebin artmasında tedarik zincirinin kısa olması ve bu süreçte daha az kişinin elinden geçmesinin yarattığı güven duygusu rol oynadı.
WSJ'nin haberine göre, Angus, pazartesi günü internet üzerinden düzenlediği bilgilendirme toplantısıyla Euromonitor'ın araştırmasının sonuçlarını aktardı.
Euromonitor, ocak ayında yaptığı eğilim araştırmasında ilginin arttığını tespit ettiği Amazon'un Alexa cihazı gibi yapay zeka içeren ev aletleri ile sanal asistanlara talebin Covid-19 salgınıyla birlikte yeni bir düzeye çıktığını belirtti.
Angus, "Sesle kontrol edilen teknolojiler, yüzeylere dokunma ihtiyacını azaltıyor ve bu nedenle de çekici hale geliyor" dedi.
Angus, yine bu dönemde temassız teslimat gibi özellikleriyle virüs riskini azalttıkları için robot ve robot benzeri ürünlere olan ilginin de artmaya başladığını vurguladı.
Euromonitor, tüketicilerin Covid-19 salgınından önce gösterdikleri bazı eğilimleri bu süreçte ikinci plana ittiklerini söyledi.
Bu eğilimler arasında, atıkları azaltmak için salgın öncesinde teşvik edilen ve ilgi toplayan tekrar kullanılabilir ürünlere olan talebin azalması da yer alıyor.
Angus, tüketicilerin sağlık kaygılarıyla tek kullanımlık ürünler kullanmaya başladıklarını belirtiyor.
Değişen bir diğer eğilim de tüketicilerin şirketlerin veri kullanımıyla ilgili kaygıları gözardı etmeye başlaması olduğu belirtiliyor.
Angus, "Şu anda tüketicilerin odak noktasında virüs yer alıyor ve korkularının kaynağını da bu oluşturuyor. Özel hayata dair kaygılarını bir kenara bırakmaya ve kamu sağlığı adına kişisel verilerinin paylaşılmasına izin vermeye hazırlar" dedi.
Euromonitor, internet üzerinden alışveriş ve ödeme yapmanın öngörülebilir bir süre daha tercih değil, zorunluluk olmasıyla kişisel verilere ilişkin kaygıların da geri planda kalmayı sürdüreceğini tahmin ediyor.
</doc>
<doc docid='bbc_haberler-dunya-52064786' lang='tur' type='mono' source_url='https://www.bbc.co.uk/turkce/haberler-dunya-52064786' term='COVID'>
Koronavirüs: İtalya'da 101 yaşında Covid-19'u yenen "Signor P" umut oldu
Koronavirüs ölümlerinin 8 bini geçtiği İtalya'da 101 yaşında Covid-19 hastalığını atlatan "Signor P" (Bay P.) ülke için çok ihtiyaç duyulan bir umut sembolü haline geldi.
Koronavirüs ölümlerinin 8 bini geçtiği İtalya'da 101 yaşında Covid-19 hastalığını atlatan "Signor P" (Bay P.) ülke için çok ihtiyaç duyulan bir umut sembolü haline geldi.
Tam adı açıklanmayan Signor P geçen hafta Rimini kentindeki Infermi Hastanesi'nde tedavi gördükten sonra taburcu edildi.
Signor P, dünya genelinde milyonlarca insanın ölümüne yol açan "İspanyol gribi" döneminde, 1919 yılında doğdu.
İtalyan basını, "Savaşlar, açlık, acılar, ilerlemeler, krizler, yeniden dirilişler gören Signor P bu yeni, görünmez ve korku verici mücadelenin de üstesinden geldi" yorumunu yaptı.
Hastanede bir hafta boyunca tedavi gören Signor P, son testlerinin negatif sonuç vermesi ve durumunun yeterince iyileşmesi üzerine taburcu edildi. Signor P tedaviye bir süre daha evinde devam edecek.
Rimini Belediye Başkan Yardımcısı Gloria Lisi, Signor P'nin "herkes için bir umut teşkil ettiğini" söyledi.
İtalyan basını da Signor P'nin hikayesini "insanlığın pes etmeyişinin vücut bulmuş hali", "umut veren bir hikaye" gibi ifadelerle duyurdu.
İtalya'da koronavirüs vakalarının analiziyle yapılan araştırmalar, virüs nedenli ölümlerde yaşlı ve erkek nüfusun ağırlıkta olduğunu gösteriyor.
Rimini Belediye Başkan Yardımcısı Lisi de "Son haftalarda her gün özellikle de yaşlıları vuran bu virüsle ilgili haberlere üzülürken, 100 yaşın üzerindeki biri hepimize gelecek için umut verdi" dedi.
Lisi,  Signor P'nin "Rimini'de tedavi gördüğü hastanede doktorlar, hemşireler ve tüm sağlık görevlileri için unutulmaz bir hikaye haline geldiğini" söyledi ve ekledi:
"Bize 101 yaşında bile geleceğin önünün açık olduğunu öğretti."
</doc>
<doc docid='bbc_haberler-dunya-51829741' lang='tur' type='mono' source_url='https://www.bbc.co.uk/turkce/haberler-dunya-51829741' term='COVID'>
Koronavirüs (Covid-19): New York eyaletindeki bir kentte virüsle mücadele için 'karantina bölgesi' oluşturuldu
New York Valisi Andrew Cuomo koronavirüsle mücadele amacıyla eyaletin kuzeyindeki New Rochelle kentinde 1,6 kilometre uzunluğunda bir alanda "özel bir bölge" oluşturulduğunu açıkladı.
New York Valisi Andrew Cuomo koronavirüsle mücadele amacıyla eyaletin kuzeyindeki New Rochelle kentinde 1,6 kilometre uzunluğunda bir alanda "özel bir bölge" oluşturulduğunu açıkladı.
Yaklaşık 77 bin nüfuslu New Rochelle'de ulusal muhafız birlikleri de görev yapacak.
Ulusal muhafız birlikleri, sokakların temizlenmesine ve halka yiyecek dağıtılmasına yardımcı olacak.
New York'a yaklaşık 40 kilometre uzaklıktaki kentte okullar ve ibadethaneler de iki hafta kapalı olacak.
Vali Andrew Cuomo, "ABD'de muhtemelen en büyük koronavirüs kümesi New Rochell'de" dedi.
New Rochelle'daki "karantina bölgesi", sağlık yetkililerince yakından izlenen bir sinagogun etrafında oluşturuldu.
Kentte virüsü yayan kişinin sık sık sinagoga gittiği düşünülen 50'li yaşlardaki bir erkek olduğu sanılıyor.
Düzenli olarak sinagoga gittikleri belirtilen 1000 kadar kişi karantinaya alındı.
ABD'de koronavirüs vakalarının sayısı 981. Virüs sonucu hayatın kaybedenlerin sayısı ise 30.
En çok vakanın görüldüğü eyelet ise New York. Eyaletteki vakaların 108'i, New Rochelle'a bağlı Westchester County bölgesinde görüldü.
8 milyon nüfuslu New York kentinin merkezindeki koronavirüs vakası ise 36 olarak açıklandı.
Şehirde son olarak Birleşmiş Milletler Genel Merkezi, koronavirüs endişesi nedeniyle ziyaretçilere kapatıldı.
ABD'de Demokratların Senato'daki lideri Chuck Schumer, koronavirüs testlerinde geri kaldıkları uyarısında bulundu.
Beyaz Saray ise ABD Başkanı Donald Trump'a koronavirüs testi yapılmadığını açıklandı.
Trump düzenlediği son basın toplantısında, bu konudaki soruları yanıtsız bırakmıştı.
Yeni Beyaz Saray Özel Kalem Müdürü Mark Meadows dahil Cumhuriyetçi Parti'nin önde gelen beş ismi ise kendilerini karantinaya aldıklarını açıklamıştı.
</doc>
<doc docid='bbc_haberler-turkiye-51956750' lang='tur' type='mono' source_url='https://www.bbc.co.uk/turkce/haberler-turkiye-51956750' term='COVID'>
Koronavirüs: Çocuğunuzun diğer çocuklarla oynaması sakıncalı mı?
Okullar kapanıyor, ebeveynlerden bazıları ise işe gitmeye devam etmek zorunda. Bu durumlarda çocuğa bakacak başka kimse yoksa, çocuklar arkadaşlarının ailelerine bırakılabiliyor. Peki çocuğunuzun başka çocuklarla oyun oynaması sakıncalı mı?
Okullar kapanıyor, ebeveynlerden bazıları ise işe gitmeye devam etmek zorunda. Bu durumlarda çocuğa bakacak başka kimse yoksa, çocuklar arkadaşlarının ailelerine bırakılabiliyor. Peki çocuğunuzun başka çocuklarla oyun oynaması sakıncalı mı?
Zamanı geri alabilseydi, Katherine Wilson 2 hafta önceye gider ve komşusunun evindeki geniş aile yemeğine gitmezdi.
2 hafta önce İtalya'da Covid-19 vakaları artıyordu ancak hükümet henüz kimseye evde kalması gerektiğini söylememişti. Roma'da yaşayan iki çocuk annesi Wilson da, komşusunun birkaç aileyi davet ettiği yemeğe gitti:
"Eşim ve ben, başka birinine vinde de güvende olduğumuzu, kalabalık bir mekana girmekle aynı şey olmadığını düşünmüştük."
Amerikalı bir yazar olan Wilson, okullar tatil olduğunda İtalyan olan eşinin çalışmaya devam ettiğini, kendisinin diğer annelerle birlikte bu durumu "tatil" olarak değerlendirdiğini anlatıyor. Hep birlkte vakit geçirdiklerini, parka ya da oyun alanlarına gittiklerini söylüyor.
Ancak virüs İTalya'da çok büyük bir hızla yayıldığında, ailesi için daha korumacı olmadığına pişman oldu. Zaten birkaç gün sonra İtalya'da sokağa çıkmak zorunlu haller dışında yasaklandı:
"Aslında bu yasaklar, karar verme aşamasındaki belirsizlikleri ortadan kaldırdığı için işimi kolaylaştırdı. Çocukların ısrarı, arkadaşların davetlerine karşı verilecek yanıt netleşti. Bu salgını hafife alan insanların karar verme aşamasında işini kolaylaştırdı."
Dünyanın birçok yerinde ebeveynlerin, çocuklarının dışarı çıkma talepleri karşısında tıpkı Wilson gibi kafası karışıyor. Çünkü gençlerin arkadaşlarıyla vakit geçirmesi, çocukların diğer çocuklarla oynaması gibi konularda kural koymak çok zordu.
Uzmanlar, yasak koyulmayan ülkelerde de salgının yayılmasını engellemek için sosyal mesafe koymanın önemli olduğunu söylüyor.
Örneğin tenis oynamak, çocuk oyun parkında vakit geçirmek ya da çocukların arkadaşlarının evlerine gitmesi sakıncalı mı?
Maryland, Baltimore'daki Johns Hopkins Bloomberg Kamu Sağlığı Okulu'ndan Doktor Keri Althoff, sosyal mesafenin sadece yetişkinler için değil çocuklar için de faydalı olduğunu söylüyor.
Çocuklar da birbirinden 2 metre uzak durmalı. Yani basketbol ya da futbol gibi sporlara da bir süre ara verilmeli.
Tenis ya da saklambaç gibi daha az temas edilen, daha uzak mesafeden oynanabilen oyunlar ise sakıncalı olarak değerlendirilmiyor. Ancak daha yakın mesafede oynanan oyunlar sırasında da çocuklara mesafeyi korumaları konusunda uyarıda bulunmak ve buna uymalarını beklemek, bazen imkansız olabiliyor:
"Çocuk oyun parkında hiçbir çocuk birbirinden 2 metre uzakta durmaz. Zaten bu, çocuk parklarının ruhuna aykırı."
Virüsün bazı metal yüzeyler üzerinde günlerce yaşadığı da göz önünde bulundurulduğunda, çocuk parklarındaki bazı alanlara ve spor aletlerine dokunulmaması gerekiyor. Buralara dokunmadan oyun oynamak neredeyse imkansız olduğu için, en güvenilir yöntem bu parklardan bir süre için uzak durmak.
Çocuklar koronavirüs belirtilerini neredeyse göstermiyor ve hastalığı da çok hafif atlatıyor. Ancak taşıyıcı oldukları için daha hassas kişilere virüsü bulaştırma riskleri var.
Yani çocuğunuz ve arkadaşı sağlıklı bir şekilde oyunlarını oynarken, başkalarına hastalık bulaştırabilirler.
Althoff, sadece başka insanları ya da hassas durumda olanları değil, ebeveynlerin kendilerini de düşünmesi gerektiğini söylüyor:
"Şu anda yaptığımız her şey gelecek dört haftamızı etkileyecek. Gelecek günlerde kendinizi daha da dar alanlarda yaşamaya hazırlayın. Çocuğunuzla birlikte bu günleri nasıl atlatabilirsiniz, bunun planlamasını yapın."
Doktor Althoff, sosyal mesafenin hiç dışarı çıkmamak anlamına gelmediğini, ebeveynlerin çocuklarıyla beraber diğer insanlardan uzakta olabilecekleri açık hava aktiviteleri yapabileceğini söylüyor. Althoff'a göre evdeyken internet üzerinden akraba ve arkadaşlarıyla görüntülü konuşmak da, çocukların üzerindeki baskıyı azaltacaktır.
</doc>
<doc docid='bbc_haberler-dunya-51705659' lang='tur' type='mono' source_url='https://www.bbc.co.uk/turkce/haberler-dunya-51705659' term='COVID'>
Koronavirüs (Covid-19): İran'da virüs sonucu ölenler arasında üst düzey bir yetkili de var
Çin dışında koronavirüsten ölenlerin sayısının en yüksek olduğu ülke olan İran'da virüse yakalananların sayısı 1500'ü aştı. Virüs sonucu ölen 66 kişi arasında üst düzey bir yetkilinin de bulunduğu açıklandı.
Çin dışında koronavirüsten ölenlerin sayısının en yüksek olduğu ülke olan İran'da virüse yakalananların sayısı 1500'ü aştı. Virüs sonucu ölen 66 kişi arasında üst düzey bir yetkilinin de bulunduğu açıklandı.
Birleşmiş Milletler'e (BM) bağlı Dünya Sağlık Örgütü'nün (WHO) heyeti bugün Tahran'a doğru yola çıkarken, İngiltere, Almanya ve Fransa hastalıkla mücadele için İran'a 5 milyon euro tutarında bir yardım paketi teklif etti.
Kendilerini E3 grubu diye adlandıran üç ülke yardımı WHO ve diğer BM kurumları aracılığıyla sağlayacaklarını ayrıca hastalığın teşhis ve kontrolünde kullanılacak teçhizat da yollayacaklarını bildirdiler.
Birleşik Arap Emirlikleri de İran'a bir gemi ile tıbbi malzeme ve laboratuvar teçhizatı yolladı.
İran Sağlık Bakan Yardımcısı Alirıza Reisi, devlet televizyonundan yaptığı son bilgilendirmede ülkede bugün itibarıyla 523 yeni vaka saptandığını ve 12 kişinin daha yaşamını yitirdiğini, böylece hastalananların toplam sayısının 1501'e ve ölenlerin sayısının 66'ya çıktığını söyledi.
Tasnim haber ajansı Covid-19'dan ölenler arasında parlamento ile Muhafızlar Konseyi arasındaki anlaşmazlıkları çözmekle görevli "Düzenin Maslahatını Teşhis Konseyi (DMTK)" üyesi Seyyid Muhammed Mirmuhammedi'nin de bulunduğunu duyurdu.
Daha önce aralarında kadın ve aileden sorumlu Cumhurbaşkanı Yardımcısı Masume Ebtekâr'ın ve Sağlık Bakan Yardımcısı İrac Harirci'nin de bulunduğu çok sayıda yetkilinin hastalığa yakalandığı açıklanmıştı.
IRNA ajansına göre, Hükümet Sözcüsü Ali Rabiyei, Cumartesi günü yapılan bir açıklamayla kapatılan okulların bu hafta sonuna kadar kapalı kalacağını söyledi.
WHO'nun İran'da yetkililere hastalığın kontrolü konusunda destek sağlamak ve tavsiyelerde bulunmak üzere gönderdiği 4 kişilik ekip de Pazartesi akşamı Tahran'a varıyor.
Bir hafta sürecek ziyaret sırasında WHO heyeti İran Sağlık Bakanlığı yetkilileri ile görüşecek, sağlık tesisleri ve laboratuvarları gezecek.
Koronavirüs'ün İran'a gidip gelen vatandaşları yoluyla bir çok bölge ülkesine yayıldığı biliniyor.
Bunlar arasında bugün vaka sayısı 56'ya ulaşan Kuveyt de var.
Güney Kore: Tarikat lideri özür diledi
Çin'den sonra en çok koronavirüs vakası görülen ülke olan Güney Kore'de virüsün yayılmasının odağında görünen Şinçeonci adlı Hristiyan tarikatının lideri Lee Man-hee, diz çökerek ulustan özür diledi. 88 yaşındaki din adamı, "İsteyerek olmadıysa da çok sayıda insan hastalandı. Bütün gayretimizle engellemeye çalıştık ama başaramadık" dedi.
Güney Kore'de Pazartesi günü 476 yeni vakanın bildirilmesiyle virüsün yol açtığı Covid-19 adı verilen hastalığa yakalananların sayısı 4 bin 212'ye çıktı.
Şu ana kadar Güney Kore'de hastalık sonucu yaşamını yitirenlerin sayısı ise 26.
Ülkede 4 bini aşkın koronavirüs vakasının yüzde 60'ının Şinçeonci Kilisesi mensupları olduğu açıklanmıştı.
Hastalığın yayılmasındaki "ağır ihmali" nedeniyle savcılığa Lee Man-hee hakkında, soruşturma açılması istenmişti.
Güney Kore'de belirlenen vakaların 3 bin 81'i güneydeki Daegu kentinde ortaya çıktı ve bunların yüzde 73'ünün de Şinçeonci Kilisesi'yle bağlantılı kişiler olduğu anlaşıldı.
Hristiyan tarikatı olan Şinçeonci'nin mensuplarının virüsü birbirlerine geçirdiği ve ülkenin farklı yerlerine seyahat ederek yayılmasına yol açtıkları düşünülüyor.
Tarikatın, üyelerinin kimliklerini gizli tutmasının hastalığın izinin sürülmesini zorlaştırdığı suçlamaları yapılıyor.
Fakat tarikatın sözcüsü Kim Şin-çang BBC'ye, üyelerinin, öğrencilerinin ve kullandıkları binaların listesini yetkililere verdiklerini söyledi.
Sözcü buna karşılık bu bilgileri verirken üyelerinin güvenliğinden kaygı duyduklarını da kaydetti.
Güney Kore'nin başkenti Seul'de de koronavirüs yayılıyor. Belediye başkanı 10 milyonluk kentin halkına evden çalışmaları ve kalabalık yerlerden uzak durmaları çağrısı yaptı.
Çin'in koronavirüs nedeniyle 42 kişinin daha hayatını kaybettiğini duyurmasıyla, virüs yüzünden dünya genelinde hayatını kaybedenlerin sayısı 3 bini aştı.
Ölümlerin yüzde 90'ından fazlası, virüsün geçen yıl ilk ortaya çıktığı yer olan Çin'in Hubei bölgesinde.
Ancak diğer 10 ülke de koronavirüs can aldı. Bunların 30'dan fazlası da İtalya'da. İtalya'daki vaka sayısı 48 saat içinde iki katına çıktı. En az 34 kişi hastalık yüzünden ölürken, toplam 1694 vaka açıklandı.
Avrupa Hastalıkları Önleme ve Kontrol Merkezi ECDC bugün Avrupa Birliği vatandaşları açısından hastalık riskinin "orta"dan "yüksek" düzeye çıktığını açıkladı.
Şu anda Avrupa genelinde toplam 2.199 vaka biliniyor ve çoğu İtalya'da olmak üzere 38 kişi yaşamını yitirdi.
36 vakanın görüldüğü İngiltere'de Başbakan Boris Johnson, bugün bu konuyla ilgili acil bir kriz toplantısına başkanlık ediyor.
Dünya genelindeki vaka sayısı ise neredeyse 90 bini geçti. Çin dışındaki vaka sayısındaki artış, şu anda Çin'dekinden daha hızlı.
Çin'deki vaka sayısında görülen artış oranı azalırken, dünyanın geri kalanında hızla yükseldi.
Haftasonu, Endonezya, Katar, Ekvador, Lüksemburg ve İrlanda, virüsün görüldüğü ülkeler arasına katıldı.
ABD'de de New York eyaletinde ilk vaka görüldü. 30'lu yaşlarındaki hastanın yakında İran'a seyahat ettiği ve virüsü burada aldığı düşünülüyor. Şu ana kadar ABD'de virüse yakalanan iki kişi yaşamını yitirdi. İki hasta da Washington eyaletindendi.
Geçen hafta hisse senetlerinin küresel düzeyde 5 milyar dolar değer kaybetmesi ardından piyasalar merkez bankalarının müdahalesiyle yatışmış görünüyor.
Amerikan spor giyim devi Nike Avrupa faaliyetlerinin merkezi olan  Hollanda'nın Hilversum kentindeki tesislerinde bir çalışanının hasta çıkması üzerine işyerini kapattı.
Pazar günü bir açıklama yapan Dünya Sağlık Örgütü (WHO) hastalığın 60 yaşın üzerinde ve zaten bir hastalığı olan kişileri daha kötü etkilediğini bildirdi.
Bütün ülkeleri salgına hazır olmaya çağıran örgüt, hastalara oksijen takviyesi yapmak üzere gerekli teçhizatın hazır tutulması gerektiğini, oksijen tedavisinin en ağır vakalarda önemli bir müdahale yolu olduğunu kaydetti.
Çin'deki 44 bin vaka üzerinde yapılan ilk kapsamlı değerlendirmeler, 80 yaş üzeri hastalarda ölüm oranının orta yaşa göre on kat daha yüksek olduğunu ortaya koymuştu.
Buna karşılık hastalanan kişilerin çoğunun yaşlı ve hasta değillerse hastalığı hafif belirtilerle atlattıkları ve ortalama ölüm oranının yüzde 2 ila 5 arasında olabileceği belirtilmişti.
Daha önce bilinen grup türlerinde ölüm oranı binde bir fakat çok yaygın olduğu için dünyada her yıl 400 bin kişi sıradan grip vakaları sonucu yaşamını kaybediyor.
Koronavirüs'ün yol açtığı diğer hastalıklarda örneğin SARS ya da MERS gibi salgınlarda ölüm oranı Covid-19'a göre çok daha yüksek.
</doc>
<doc docid='bbc_haberler-dunya-52207919' lang='tur' type='mono' source_url='https://www.bbc.co.uk/turkce/haberler-dunya-52207919' term='COVID'>
Koronavirüs: Türkmenistan'da neden hiç Covid-19 vakası açıklanmadı?
Dünya genelinde Covid-19 görülen ülkelerin sayısı giderek artarken, yalnızca birkaç ülkede tek bir koronavirüs vakası bile kayda geçirilmedi. Bu ülkelerden biri de Türkmenistan.
Dünya genelinde Covid-19 görülen ülkelerin sayısı giderek artarken, yalnızca birkaç ülkede tek bir koronavirüs vakası bile kayda geçirilmedi. Bu ülkelerden biri de Türkmenistan.
Uzmanlar, Türkmenistan hükümetinin gerçekleri sakladığından şüpheleniyor ve bunun da, salgının yayılmasına neden olacağından endişe ediyor.
Dünya nüfusu Covid-19 ile mücadelede halka sokağa çıkma kısıtlamaları, tecrit ve karantina uygulamaları dayatırken, Türkmenistan ise Salı'ya denk gelen Dünya Sağlık Günü kutlamaları kapsamında kitlesel bisiklet turu düzenledi.
Türkmenistan sağlık sistemini inceleyen, Londra Hijyen ve Tropikal Tıp Okulu'ndan Profesör Martin McKee "Türkmenistan'dan gelen resmi sağlık istatistikleri kesinlikle güvenilmez. Son on yılda ülkede HIV/Aids ile yaşayan hiç kimse olmadığını iddia ettiler. Bu çok inandırıcı değil. Ayrıca, 2000li yıllarda veba dahil bir dizi salgını gizleyip bastırdıklarına dair kanıtlar da var" dedi.
Türkmenistan'da birçok kişi, Covid-19'nin ülkeye çoktan bulaşmış olduğunu söylemekten bile korkuyor.
Aşkabat'ta kimliğini gizli tutmak isteyen bir kişi "Resmi haber ajansında çalışan bir tanıdığım virüsün ülkede olduğunu ve ülkeye bulaşmış olabileceğine dair duyumlar aldığımı bile söylememem gerektiği uyarısını yaptı. Yoksa başım belaya girebilirmiş" diye anlatıyor durumu.
Türkmen yetkililer herhangi bir vaka bildiriminde bulunmasa da salgının yayılma ihtimaline karşı önlemler alıyor.
Ülkede faaliyet gösteren Birleşmiş Milletler (BM) kurumlarıyla beraber bir eylem planı üzerinde çalışıyorlar.
BBC'ye konuşan BM koordinatörü Elena Panova, bu planın tüm ülke genelinde işbirliği, risk iletişimi, vaka soruşturması, laboratuvar tanıları ve diğer önlemleri kapsadığını söyledi.
BM'nin Türkmenistan'daki teyitli Covid-19 vakalarıyla ilgili verilerine güvenip güvenmediğimi sorduğumda Panova doğrudan bir yanıt vermekten kaçındı ve şunu söyledi:
"Resmi bilgilere güveniyoruz çünkü tüm ülkeler bunu yapıyor. Güven sorunu yok, çünkü bu iş böyle yürüyor."
Panova'ya göre erken alınan seyahat kısıtlamaları önlemleri, teyitli vakanın bulunmamasında önemli bir rol oynadı.
Türkmenistan bir aydan uzun bir süre önce kara sınırlarını geçişlere kapattı. Ülke ayrıca Çin ve diğer ülkelere uçuşları Şubat ayı başlarında iptal etti.
Tüm uluslararası uçuşlarda başkent Aşkabat'tan ülkenin kuzeydoğusunda karantina bölgesi kurulan Türkmenabat'a yönlendirildi.
Ama bazı tanıklıkların ifadelerine göre, iki haftalık çadır içindeki karantinadan kaçmak için yetkililere rüşvet verip bölgeyi terk edenler oldu.
Panova, ülkeye giren herkesin ve belirti gösteren herkesin Covid-19 testi yaptıklarını söyledi. Ama günde kaç tane test yapıldığına ve Türkmenistan'da kaç test kiti bulunduğuna dair net bir rakam paylaşmadı.
Panova, "Hükümet yetkilileriyle görüşmelerimizden anladığımız, yeterli sayıda testleri bulunduğu yönünde" dedi ama şu kaygısını da dile getirdi:
"Ama tam olarak bilemiyoruz. Belli bir hazırlık seviyesinde olduklarını söylediler buna şüphemiz yok... zira burada hastanelerde yeterli ekipmanlar var.
"Ama diğer ülkelerdeki gibi salgın buradaki sağlık sistemi üzerinde de büyük baskı oluşturur. Dolayısıyla, ne kadar hazırlıklı olduğunuzdan bağımsız olarak genellikle yetersiz kalıyor. Bu nedenle hükümet yetkilileriyle solunum cihazı tedariki ve diğer ekipmanlarla ilgili görüşme halindeyiz."
Halk arasında da salgınla ilgili bir farkındalık var. Şehirler arası yolculuklara kısıtlamalar getirildi. Aşkabat'a girecek herkesten doktor raporu talep ediliyor.
Marketler ve ofisler, tütsülenen 'üzerlik' bitkisiyle dezenfekte ediliyor. Bu tedbir, Türkmenistan Devlet Başkanı Kurbangül Berdimuhammedov'un, herhangi bir bilimsel kanıt olmamasına rağmen, üzerlik bitkisini yakmanın virüsü önlemeye yardımcı olduğunu söylemesi üzerine alındı.
Ama dünya genelinin aksine, Türmenistan'da hayat normal seyrinde devam ediyor.
Kafeler, restoranlar açık. Kalabalıklar düğünlerde toplanıyor. Hiç kimse maske takmıyor, kitlesel etkinlikler düzenlenmeye devam ediyor.
Ülke, koronavirüsün yarattığı tehlikeyi kabullenmeyi reddediyor gibi görünüyor.
Ama neden? Dünya Sağlık Günü, buna bir açıklama getirebilir.
Devlet Başkanı Berdimuhammedov ülkenin en büyük yıldızı ve her yıl düzenlenen bu etkinliğin kalbi konumunda. Zira sağlıklı bir birey imajı çizmesi, Devlet Başkanı Berdimuhammedov'un kült kişiliğinin en önemli özelliklerinden biri.
Resmi devlet kanalı, sıklıkla Berdimuhammedov'un spor salonunda ağırlık kaldırırken veya bisiklete binerken çekilen görüntülerini paylaşıyor.
Memurların üzerlerinde tek takım üniformalarıyla sabah egzersizleri yaptıkları 'sağlık ve mutluluk' kampanyalarının da fikir babası Berdimuhammedov.
Bu kampanyaların, etkinliklerin verdiği ana mesaj ise "halkın, Devlet Başkanı sayesinde sağlıklı, dolayısıyla mutlu olduğu."
Berdimuhammedov, devlet başkanlığı dönemini, "Kudret ve Mutluluk Çağı" olarak ilan etti. Covid-19 gibi bir salgının yayılması ise bu mesajların 'içinin boş olduğunu' ortaya çıkaracaktır.
Tam da bu nedenle hükümet salgınla ilgili gerçekleri, kendi vatandaşları virüs kapsa bile, saklıyor olabilir.
Prof. McKee'nin de kaygısı bu:
"Covid-19'un Çin'den tüm dünya geneline ne kadar hızlı yayıldığını gördük. İçinde bulunduğumuz küreselleşen ekonomide, her bir ülke, en zayıf ülke ne kadar güvendeyse, ancak o kadar güvende.
"Her ne kadar diğer ülkeler salgını kontrol altına almış olsa da, kontrol altına alamayan ülkelerden enfeksiyon yayılması riski var. Türkmenistan da buna bir örnek olabilir."
</doc>
<doc docid='bbc_haberler-52393395' lang='tur' type='mono' source_url='https://www.bbc.co.uk/turkce/haberler-52393395' term='COVID'>
Koronavirüs ve karantina psikolojisi: Çocukları nasıl etkiliyor?
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
BBC News Türkçe tarafından yapılan  numaralı Youtube paylaşımının sonu
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Salgın ve karantinaya nasıl ruhsal tepkiler vermemiz olası? Virüs çocuklara nasıl anlatılır? Bu dönemde aile içi ilişkilerimizi nasıl düzenleyebiliriz? Haberleri izlemeli mi yoksa uzak mı durmalıyız? Toplumsal kriz yönetimi nasıl olmalı? Ve ruh sağlığımızı ilgilendiren birçok soru daha... Uzman psikolog ve psikiyatristler cevaplıyor.
Serinin 2. bölümünde salgın ve karantina sürecinin çocukları nasıl etkilediğine bakıyoruz... Çocuk ve Ergen Psikiyatristi Prof. Dr. Özgür Öner, çocukların verebileceği ruhsal tepkileri ve ebeveynlerin dikkat etmesi gereken noktaları anlatıyor.
</doc>
<doc docid='bbc_haberler-turkiye-52280042' lang='tur' type='mono' source_url='https://www.bbc.co.uk/turkce/haberler-turkiye-52280042' term='COVID'>
Koronavirüs salgını: Covid-19 dışındaki hastalıkların tedavisi aksıyor
Türkiye'de koronavirüs salgını sebebiyle birçok hastane pandemi hastanesine çevrildi.
Türkiye'de koronavirüs salgını sebebiyle birçok hastane pandemi hastanesine çevrildi.
Ameliyathanelerin çoğu, yoğun bakım servisine dönüştürüldü. Bu sebeple Covid-19 dışndaki hastaların tedavisi aksıyor.
Hastalar da, virüs kapma riskinden dolayı acil durumlar dışında hastanelere başvurmamayı tercih ediyor. Ancak bu durum, bazı hastalıkların ilerlemesi riskini doğuruyor. Covid-19 dışındaki hastalıklarla ilgili sağlık hizmetlerinde gelinen son durumu, doktorlara sorduk.
Türkiye'de özel, kamu ve üniversite hastanelerinin birçok bölümü, ameliyatların büyük kısmı Covid-19 hastaları için yoğun bakım ünitesine çevrilmiş durumda.
Acil vakalar ve kritik sağlık sorunu yaşayanlar hastanelere başvurabiliyor. Bu gibi durumlarda sağlık hizmetleri veriliyor ancak acil olmayan ameliyatlar ve tedaviler, koronavirüs salgınının sonrasına ertelendi.
Sağlık Bakanlığı'nın aldığı kararla birçok branşın sağlık çalışanları da Covid-19 için ayrılan yoğun bakım birimlerine alındı.
Birçok branşta yoğunluk büyük oranda azaldı, günde ortalama 4 ameliyat yapan operatör doktorların haftalık ameliyat sayısı 2'ye kadar düştü.
Buna sadece zorunlu olmayan tedavi ve ameliyatların ertelenmesi değil, halkın hastanede koronavirüs kapma korkusu da sebep oluyor.
Bir sağlık sorunundan şikayetçi olanlar, hastaneye gitmek yerine evde beklemeyi ya da kendi geçici çözümlerini bulmayı tercih ediyor. Hastanelerde koronavirüs olması tehdidi, bu kişileri yaşadıkları diğer sağlık sorunundan daha çok korkutuyor.
Ancak bu durumda belirtileri ağırlaşmadığı halde durumu acil olan hastaların da tedavisi tehlike yaratacak şekilde aksıyor. Hastaların durumun aciliyetini ya da önemini anlamak üzere danışabilecekleri bir telefon numarası ya da Sağlık Bakanlığı'nın böyle bir hizmeti yok. Hastanelerin çoğuna da telefonla ulaşmak neredeyse imkansız. Bu sebeple danışma için de hastaneye gitmeleri gerekiyor. Ancak hastalar bundan da koronavirüs tehlikesi sebebiyle kaçınıyor.
Covid-19 dışındaki hastalarla ilgilenen, bu sebeple iş yükünün hafiflediğini söyleyen farklı branşlardan yaklaşık 20 doktor, sosyal medya ya da e-posta üzerinden vatandaşların sorularını yanıtlıyor. Doktorlar buna "Sanal Hastane" adını veriyor.
Her gün yüzlerce soruyu yanıtlayan doktorlar, soruları gönderenlerin arasında koronavirüs kapma riskinden çok daha ciddi ve acil sorunları olanların bulunduğunu söylüyor.
Sorular sadece sağlık problemleriyle ilgili değil. Hastaneye alınmadığı ve telefonla da ulaşamadığı için, bir hastanede tedavi gören yakınının durumu hakkında bilgi almak isteyenler de bu doktorlara ulaşıyor.
Sanal Hastane'de soruları yanıtlayan doktorlardan biri olan, Cerrahpaşa Tıp Fakültesi Hastanesi Kalp-Damar Cerrahisi bölümünden Prof. Dr. Deniz Göksedef, 1000'in üzerinde e-posta aldığını söylüyor:
"Bu e-postaların yarısı 18-30 yaş arası, Covid-19 salgını nedeniyle panik yapanlar. Yüzde 10'u acilen hastaneye gitmesi gerekenler. Bir kısmı bunu biliyor çünkü kronik hasta, daha önceden bu dönem için çağrılmış ve planlaması yapılmış olan, anjiyo ya da kapak değişimi gibi operasyonlara girecek olanlar. Onlar da 'planlandığı gibi hastaneye gidelim mi?' diye soruyorlar. Koronavirüsün öldürücülüğü o grupta yüksek ama kalp krizi geçirirse öldürücülüğü daha yüksek. Bir kısmı durumunun acil olduğunun farkında değil, soruyor, 'hemen hastaneye gitmeniz gerekir' diye yanıtlıyorum.
"Mesela şöyle hastalar da var; bu akşam ameliyat olması lazım ama koronavirüsten korktuğu için imza atıp çıkmış hastaneden.
"Sağlık Bakanlığı ertelenmeyecek operasyonları, tedavileri belirledi. Onkoloji, kalp damar ve kardiyoloji gibi branşlarda sağlık hizmetleri devam ediyor.
"Ben günde 2 ameliyata giriyordum, şu an haftada 2 ameliyat yapar hale geldim. Ortopedide günde 4 ameliyat yapılırken haftada 3'e indi. Günde 4 beyin ameliyatı yapılırken bu haftada 1'e düştü. Ben artık hastaneye haftada 3 gün gidiyorum. Bu vaktimde de e-postalarla gelen sorulara yanıt veriyorum."
İstanbul'da yoğun başvuru almaya devam eden kalp hastalıkları için steril hastaneler oluşturmak üzere iki hastane sadece bu iş için ayrıldı: Anadolu yakasında Siyami Ersek Hastanesi ve Avrupa yakasında Mehmet Akif Ersoy Eğitim ve Araştırma Hastanesi.
Prof. Dr. Göksedef, hastaların yine de güvenip bu hastanelere gidemediğini söylüyor:
"Bu hastanelerde çok yoğunluk var. İstanbul'da rutin çalışan 80 adet kalp-damar ve kardiyoloji hastanesi vardı, şimdi 2 hastaneye düşmüş durumda. Diğer hastaneler Covid dışında rutin için küçük birer bölüm ayırıyor. Dolayısıyla bu iki hastane çok kalabalık oluyor, insanlar hem çok beklediği hem de korktuğu için gitmiyor."
Peki neden ameliyathaneler yoğun bakım ünitesine dönüştürülüyor?
Cerrahpaşa Tıp Fakültesi Hastanesi'nin kalp-damar cerrahisi bölümünde normalde 6 adet solunum cihazı var. Ameliyathanelerde de 30 adet, anestezi ilacı da verebilen, daha karmaşık bir yapısı olan ancak daha gelişmiş solunum cihazı var. Bu cihazlar sadece solunum cihazı olarak kullanılmaya başlandı.
Bu cihazları ve ameliyathanelerde çalışan hemşire, anestezi uzmanı gibi sağlık çalışanlarını da kullanabilmek için ameliyathanelerin çoğu yoğun bakım servisine çevrildi.
Her yer yoğun bakım hizmeti vermeye uygun değil. Solunum cihazlarını kullanmak için bir altyapı, kablolama sistemi gerekiyor. Bu da ameliyathanelerde mevcut.
Ameliyathanelerde normalde bir hasta ameliyat olurken, bu solunum cihazlarının takılabileceği 3 port olduğu için, kullanılmayan solunum cihazları da getirilerek yoğun bakım kapasitesi 3 katına çıkartıldı.
Bu sebeple ameliyathanelerin büyük kısmı kapanarak Covid-19 hastaları için yoğun bakım servisine çevrildi.
Prof. Dr. Göksedef, kalp ameliyatları sonrası yoğun bakım oranının da yüzde 100 olduğunu, bu sebeple "normalde su gibi akan hastaları bu dönemde karşılayamayacaklarını" söylüyor:
"Koronavirüs salgını öncesi yaklaşık 40 ameliyathanede görev yaparken, şimdi acil ve ertelenemeyecek ameliyatlar için karar verilen 14 cerrahi branş, ayrı bir binada 3 ameliyathanede çalışıyor.
"Acile fazla hasta gelmiyor çünkü hepsi evde. Evet salgın sebebiyle endişe ve stres var ama bir yandan da herkes evde olduğu için normal hayatın akışındaki telaş, alkol ve sigara tüketimi çok azaldı. Yine de kalp krizi geçirenlerin oranında ciddi bir düşüş olması pek mümkün değil. Fakat bundan kaynaklı ölümler olsa da bilmiyoruz hastaneye gelmedikleri için."
Cerrahpaşa Tıp Fakültesi Hastanesi'nde 14 branş, acil ameliyatlara devam ediyor.
Bu branşlardan biri olan Beyin Cerrahisi bölümünden Doçent Doktor M. Onur Ulu, Covid-19 harici hastaların sağlık hizmetlerinde çok ciddi bir aksama olduğunu söylüyor:
"Tüm dünyada olduğu gibi burada da Covid-19 harici hastaların sağlık hizmeti çok ciddi aksamaya uğruyor. Beyin cerrahisi derneklerinin yayımladığı öneriler var, bunlara uyarak yeterli koruyucu ekipmanla ameliyatları planlıyoruz.
"En büyük risk grubu endonazal yolla [burun içerisinden] girip endoskopi yapılan cerrahiler olduğu için bunlar durdurulmuş vaziyette, tüm dünyada böyle. Bu operasyonlarda beyne burun içerisinden girdiğimiz için bazı aletlere buradan da etrafa yayılabiliyor virüs.
"Kafa içi basıncı artıran kitleler, kötü huylu tümörler, bekleyemeyecek durumda olan hastaların ameliyatlarını planlıyoruz. Bunun haricindeki neredeyse bütün hastalara, belli ilaç tavsiyeleriyle evde beklemelerini öneriyoruz. Hastaneye gelmeleri de onlar için risk oluşturuyor. Anestezist arkadaşların da çoğu yoğun bakımda görevli, personel de problem."
Ulu, sokağa çıkma kısıtlamaları ve çoğu kişinin evden çalışmaya başlamasıyla birlikte kazalarda büyük oranda azalma olduğunu, bunun da travma birimine başvuran hasta sayısında düşüşe sebep olduğunu söylüyor:
"Bizim bu hastaları sevk edebileceğimiz ayrı bir hastane oluşturulmuş değil. Her hastane kendi içerisinde önlem alıyor. Ancak sokağa çıkmayla ilgili kısıtlamaların bize bir avantajı oldu, kazalar azaldı, travma vakaları çok azaldı."
Doç. Dr. Mustafa Onur Ulu, başvuran hasta sayısının azalmasında, koronavirüs bulaşma endişesinin de rol oynadığını söyledi. Bu da tanı koymada gecikmelere sebep oluyor ve sonrası için risk oluşturabiliyor:
"Diyelim ki hastanın başı ağrıyor, buna tümör sebep oluyor. Hasta evden çıkıp hastaneye gitmeye korktuğundan, tanı için MR çektiremiyor. Hasta sayısı da azalıyor haliyle. Laboratuvar ve görüntüleme hizmetinde aksama yok ama insanlar başvurmuyor. 'Hastaneye gereksiz yere gidersem koronavirüs kaparım' diye bir bilinç oluştu.
"Bir pandemiyle karşı karşıyayız. Her ülkede, her yerde tedaviler gecikecek, ne kadar gecikeceğini de bilmiyoruz çünkü hastalığı bilmiyoruz. Acil olan zaten beklemez, hastalar geliyor ve tedavisini alıyor ancak bunda da ciddi azalma var."
"Herkesin internet üzerinden ya da telefonla bir doktora ulaşma ihtimali olmayabilir"
İstanbul'da özel bir hastanede çalışan ve ismini vermemeyi tercih eden, jinekolojik onkoloji uzmanı bir profesör doktor da, hastaneleri başvurmamayı tercih eden hastaların başvurabileceği bir yer olmamasından rahatsız. Birçok ameliyatın belli kurallar doğrultusunda ertelendiğini, birçok hastanın da ameliyatını kendisinin ertelediğini anlatıyor:
"Her branş için hem ulusal hem de uluslararası dernekler kılavuzlar yayımladı, 'şu kontrolleri hemen yapın, şunları erteleyebilirsiniz' diye listeler var. Bazı ameliyatlar yapılmalı, bazıları ışın tedavisi gibi medikal tedaviye yönlendirilmeli, kararları bu kılavuzlara göre veriyoruz.
"Jinekolojik onkolojide başvurular yüzde 10'a kadar düştü. Yoğunluğumuz, ameliyat sayılarımız azaldı. Hem biz zorunlu olmadıkça hastayı ameliyat edip Covid-19 riskini artırmak istemiyoruz, hem de hastalar kendileri erteliyor. Ancak bunların takip edilmesi gerekiyor.
"Önceden gelen bir durum yoksa hastaların durumunu danışabileceği, başvurup hizmet alabilecekleri bir yer yok. Ben bundan rahatsızlık duyuyorum. Evde kalan herkesin sosyal medyası ya da internet ortamlarından doktorlara ulaşabilme ihtimalleri yok. Telefonla ulaşabilecekleri bir doktor tanıdıkları da yoksa, durumları acil olsa da bunu bilmiyorlar. Burada en fazla görev aile hekimlerine düşüyor, çünkü bu dönemde en fazla aile hekimlerine başvuruluyor."
Kadın hastalıkları ve doğum bölümlerinde devlet hastanelerinde doğum yapma oranının da azaldığını belirten doktor, insanların bunun için de özel hastaneleri tercih ettiğini söylüyor.
Özel hastanede çalışan bu doktora göre, sadece doğum değil, devlet hastanelerinde muhatap bulamadığı için ya da yoğunluk sebebiyle virüsün yayılma riskinden korktuğu için, imkanı olan hastalar daha fazla oranda özel hastaneleri tercih ediyor.
Kemoterapiler ise rutin akışında devam ediyor.
Onkoloji profesörünün anlattığına göre, doktorlar, ameliyat edilmesi hayati önemde olan hastalara bu öneriyi yaparken, bir dolu süzgeçten geçiriyor. Ancak hastalar yine de koronavirüs riskini daha korkutucu buluyor:
"İnsanlara 'ameliyat olman lazım' denildiğinde buna inansınlar. Ameliyatı geciktirmekte sıkıntı yoksa zaten beklenir. Her iki durumda Covid-19 riski var, evet, ama biz hastaya ciddi zarar verecek bir kanserin önüne ameliyatla geçebileceksek, bu riski almak zorundaysak ekstra önlemler alıyoruz zaten. Hem hastayı hem kendimizi korumak için bunu yapıyoruz. Hastalığın henüz başındaysa ve ameliyat ertelenebilecekse bunu da söylüyoruz, buna da inansınlar.
"Ancak durumun çok ciddi olduğunu söylediğimizde bile 'Ben covid'den öleceğime kanserden ölürüm, hiç değilse cenazeme gelen birileri olur' diyenler de var. Böyle bir şey söz konusu olamaz tabii ki. Her hastayı hayatta tutmak için gereken her şeyi yapıyoruz."
"Acil olmayan hastaları 'salgın bittiği zaman konuşuruz' deyip evine gönderiyoruz"
Hastanelerde kapasitesi kısıtlansa da hizmet vermeye devam eden birimlerden biri de üroloji. Böbrek hastalıklarının tedavisi ve mecburi ameliyatlar, sayısı azalsa da yapılıyor.
Üroloji uzmanı Doçent Doktor Çetin Demirdağ, böbrek hastalıkları için steril hastanelere ihtiyaç olduğunu ve tüm mevcut hastaların tedavisinin sürmesi gerektiğini söylüyor:
"Ama yok ve bu tedavileri yapamıyoruz. Örneğin mesane tümörleri acildir, ancak tedavileri aksıyor. Göz hastalıkları bölümünün ameliyathanesini plastik cerrahiyle paylaşıyoruz şu an. 1000 yataklı bir hastanede sadece iki ameliyathaneyle acil vakaları döndürmeye çalışıyoruz. Avrupa ve Amerika'daki üroloji derneklerinin çıkardığı algoritmalar üzerinden hastaları öncelik sırasına alıyoruz.
"Sadece bizim ertelememiz değil, 'hastaneler çok yoğun, burada muhakkak virüs kaparım' korkusuyla hastalar da acil olmadığı sürece hastaneye gelmemeyi tercih ediyor.
"Bekleyen kanser hastalarının çoğu geliyor. Mesane ve büyük böbrek tümörü ameliyatları acil örneğin, onları yapıyoruz ama prostat kanseri ileri evrede değilse 3 ay sonra gelin yeniden bakalım diyoruz. Küçük böbrek tümörlerini erteliyoruz. 'Salgın bittiği zaman konuşuruz' deyip, böbreği bir yıl boyunca koruyabilecek stentler yerleştirip hastayı evine gönderiyoruz."
Demirdağ, evde olan ve durumu acil olsa da bunun farkında olmayan pek çok hasta da olabileceğini söylüyor. Bu kişilerin ancak tanıdıkları doktorlar vasıtasıyla bilgi almaya çalıştıklarını anlatıyor:
"Evindeyken bir problemi olduğunda hastanın hastaneyi telefonla arayarak bilgi alması zor. Hastaneye gelmeleri gerekiyor. Ancak bundan da çekiniyorlar. Bir danışma kurulu ya da bilgi almak için böyle bir hizmet yok. Telefon numaramız varsa bizleri arıyorlar, mesaj atıyorlar, 'ben ne yapayım durumum acil mi?' diye soruyorlar. Bu şekilde sorunları çözmeye çalışıyoruz."
Sahra hastanesi nedir, İstanbul'da nerelere kurulacak?
</doc>
<doc docid='bbc_haberler-turkiye-52557596' lang='tur' type='mono' source_url='https://www.bbc.co.uk/turkce/haberler-turkiye-52557596' term='COVID'>
Dolar neden yükseliyor, yabancı yatırımcı TL'deki değer kaybı için ne diyor?
Türk Lirası üzerindeki satış baskısı yeniden artmış durumda. Dolar/TL kuru 7,26 seviyesini aşarak, tarihi zirvesine yükseldi.
Türk Lirası üzerindeki satış baskısı yeniden artmış durumda. Dolar/TL kuru 7,26 seviyesini aşarak, tarihi zirvesine yükseldi.
Türk Lirası'nın ABD Doları karşısındaki değer kaybı ise yılbaşından bu yana yüzde 21 seviyesine ulaşmış durumda.
Piyasaların dün Hazine ve Maliye Bakanı Berat Albayrak'ın yabancı yatırımcılarla gerçekleştirdiği telekonferansa odaklanmıştı.
Citigroup ile Societe Generale tarafından organize edilen ve basına kapalı gerçekleşen telekonferans görüşmesine katılan yatırımcılar, Albayrak'ın swap görüşmelerinin devam ettiğini ve birden fazla anlaşma yapılabileceğini söylediğini aktardı.
Edinilen bilgiye göre Albayrak, Türk ekonomisinin 2020'yi büyüyerek kapatmasını beklediklerini ifade ederek, hem bankaların hem de özel sektörün döviz borçlarının tamamına yakınını rahat bir şekilde çevirdiklerini vurguladı.
Albayrak, Türkiye'nin rezervlerinin yeterli seviyede olduğunu ve dalgalı kur rejiminin süreceğini belirtti.
Ancak Albayrak'ın açıklamaları, lira üzerindeki satış baskısını hafifletmedi. Bloomberg verilerine göre, telekonferans boyunca dolar/TL kuru 7.17-7.19 bandında hareket etti.
Kur Perşembe sabahı ise 7,2603 ile tarihi zirvesini gördü.
Lirada son dönemde artan değer kaybının arkasında, hükümetin para birimini desteklemek için Merkez Bankası'nın (TCMB) rezervlerini kullanma stratejisinin yarattığı kaygılar önemli rol oynuyor.
Reuters haber ajansı, bu stratejinin yabancı yatırımcılar tarafından sorgulanır hale geldiğini ifade ediyor.
Ajansın haberinde, Merkez Bankası'nın net döviz rezervlerinin yılbaşından bu yana 40 milyar dolar seviyesinden 25 milyar dolara gerilediği hatırlatılıyor.
Merkez Bankası'nın swap işlemleri yoluyla kamu bankalarına döviz desteği verdiği ve kamu bankalarının da döviz satıp TL alarak Türk Lirası'nın değerini desteklediği ifade ediliyor.
Ülkenin 12 ay içerisinde ödenmesi gereken döviz cinsi borcunun da 170 milyar dolar olduğunu hatırlatan Reuters, azalan döviz rezervi ve yüklü döviz borcunun TL üzerindeki baskıyı artırdığı belirtiliyor.
BBC News Türkçe tarafından yapılan  numaralı Youtube paylaşımının sonu
Reuters'a konuşan North Varlık Yönetimi şirketinden Gelişen Piyasalar Portföy Yöneticisi Peter Kisler, Türkiye'nin uygulamaya çalıştığı strateji için "Aynı anda çok fazla şey yapmaya çalışıyorlar. Bir yandan faizleri düşük tutup diğer yandan kuru dengede tutmaya uğraşıyorlar. Tüm bunları Merkez Bankası rezervleri düşük seviyelere inmişken başarmaya çalışıyorlar" diyor.
Kisler, "TL konusunda daha da karamsar olmamamın tek nedeni, ABD Merkez Bankası Fed ile hâlâ bir swap anlaşması olması ihtimali" diyor.
TCMB ve ABD Merkez Bankası (Fed) arasında kısa vadeli döviz likiditesi sorununun çözülmesi için bir süredir olası bir swap anlaşması için görüşmeler yürütülüyor.
Olası bir swap anlaşması durumunda TCMB, elindeki TL'yi Fed'e verip karşılığında ABD Doları alabilecek. Ancak bu görüşmelerden henüz bir sonuç çıkmış değil.
Bakan Albayrak telekonferansta, swap konusunda G20 ülkeleri ile görüştüklerini ve sonuçlandırılması konusunda iyimser olduğunu söyledi.
Albayrak, görüşmeler tamamlandıkça açıklama yapılacağını ve birden fazla anlaşmanın yapılabileceğini de sözlerine ekledi.
Albayrak ayrıca IMF ile stand-by anlaşması için görüşme yapmadıklarını vurguladı.
Reuters'a konuşan adını açıklamayan bir bankanın hazine birimi yöneticisi de ülkedeki döviz likiditesi sorununa dikkat çekerek 'sistemin yeni bir döviz enjeksyonuna ihtiyacı var' diyor ve koronavirüs salgını sonrası alınan sokağa çıkma sınırlaması tedbirlerinin gevşetilmesiyle döviz girişinin de bir miktar canlanacağının umulduğunu ifade ediyor.
</doc>
<doc docid='bbc_haberler-dunya-52160287' lang='tur' type='mono' source_url='https://www.bbc.co.uk/turkce/haberler-dunya-52160287' term='COVID'>
Koronavirüs: Londra'da bir sergi salonu Covid-19 hastaları için 9 günde 4 bin yataklı hastaneye dönüştürüldü
İngiltere'de koronavirüs salgını hızla yayılırken başkent Londra'da bir sergi salonu dokuz günde 4 bin yatak kapasitesiteli sahra hastanesine dönüştürüldü.
İngiltere'de koronavirüs salgını hızla yayılırken başkent Londra'da bir sergi salonu dokuz günde 4 bin yatak kapasitesiteli sahra hastanesine dönüştürüldü.
Ulusal Sağlık Sistemi'ne (NHS) bağlı olarak açılan hastaneye, İngiliz sosyal reformcu ve modern hemşireliğin kurucusu olarak görülen, Kırım Savaşı sırasında yaralanan askerlerin tedavi ve bakımlarını yapan Florence  Nightingale'e atfen Nightingale Hastanesi adı verildi.
Başkentin doğusunda 2000 yılında açılan ve Londra Sergi Merkezi'nin İngilizce kısaltmasıyla ExCeL adını alan merkezde fuar, sergi, konferans gibi etkinlikler düzenleniyordu.
8 bin metrekarelik alan, her biri 42 yataklı 80 koğuşa bölündü.
İlk aşamada, solunum cihazları ile tam donanımlı 500 yatak hazırlandı. Ancak ihtiyaç halinde 3500 yatak daha konabilecek.
Tüm yatakların dolması durumunda Nightingale Hastanesi dünyanın en büyük hastanelerinden biri olacak.
İngiltere'de 3 Nisan itibarıyla koronavirüs vaka sayısı 38 bin 168, ölenlerin sayısı ise 3 bin 605 oldu.
Hastanenin inşasında mimar ve mühendislerin yanı sıra 200 asker de görev yaptı.
Bölmeler için hafif olması ve hızlı monte edilmesi nedeniyle fuar standlarında kullanılan malzemelerden yararlanıldı.
Elektrik donanımının çok sayıda solunum cihazının aynı anda çalışmasına dayanacak şekilde olmasına, acil durumlarda jeneratörlerin ve oksijen tüplerinin hızla devreye girmesini sağlayacak düzeneklere özel önem verildi.
Sergi merkezinin Londra City Havalimanı'na ve diğer toplu taşıma bağlantılarına yakın olması ve çevresinde otellerin ve üniversite yurtlarının bulunması lojistik avantaj oluşturdu.
Hastanenin tam kapasite çalışması için 16 bin sağlık ve idari personele ihtiyaç duyulacak.
Bir koğuşun faaliyet gösterebilmesi için 200 personel gerekiyor.
Hastanede görev alacak hemşireler diğer hastanelerden toplandı, gönüllülerden ve bazı havayolu şirketlerinin (EasyJet ve Virgin Atlantic) kabin görevlilerinden de yardım istendiği belirtiliyor.
Hali hazırda güvenlik soruşturmasından geçmiş ve ilkyardım eğitimi almış olan kabin görevlilerinin doktor ve hemşirelere yardımcı olmak üzere görevlendirilecek.
Hastaneye sadece solunum cihazı ihtiyacı olan Covid-19 hastaları transfer edilecek.
Hataneye ek olarak Londra'nın doğusunda Newham bölgesinde ek morglar da yapılacağı bildirildi. İngiltere'nin başka kentlerinde de geçici morglar ve krematoryumlar yapılacak.
Koronavirüs salgınının daha da ağırlaşmasının beklendiği önümüzdeki haftalarda ihtiyacı karşılamak üzere Birmingham, Manchester ve Glasgow'da konferans merkezlerinin, Bristol'da ise bir üniversitenin hastaneye dönüştürülmesi kararı alındı. Ancak bunların yatak kapasitesi Londra'dakinden daha az olacak.
Galler'de de 6 bin ek yatak kapasitesi oluşturacak şekilde birçok spor merkezi sahra hastanesine dönüştürülüyor.
</doc>
<doc docid='bbc_haberler-dunya-52081904' lang='tur' type='mono' source_url='https://www.bbc.co.uk/turkce/haberler-dunya-52081904' term='COVID'>
Koronavirüs: İtalya'da 102 yaşındaki Covid-19 hastası 'Lina Nine' iyileşti
Koronavirüs salgınında ölü sayısının 10 bini geçtiği İtalya'da, 101 yaşında iyileşen bir hastanın ardından 102 yaşındaki Italica Grondona'nın da iyileşerek taburcu edilmesi sevinç yarattı.
Koronavirüs salgınında ölü sayısının 10 bini geçtiği İtalya'da, 101 yaşında iyileşen bir hastanın ardından 102 yaşındaki Italica Grondona'nın da iyileşerek taburcu edilmesi sevinç yarattı.
Kuzeydeki Cenova kentinde yaşayan 1917 doğumlu Italica Grondona, yaklaşık 20 gün boyunca hastanede tedavi gördükten sonra geçen hafta içinde taburcu edildi.
Geçen hafta da, Rimini kentinde Signor P (Bay P) olarak anılan 101 yaşındaki bir hastanın taburcu edildiği haberi umut sembolüne dönüşmüştü.
"Nonna Lina" (Lina Nine) olarak anılan Grondona, kalp sorunlarıyla Cenova San Martino Hastanesi'ne gittiğinde hafif koronavirüs semptomları da gösteriyordu. Yapılan testler, Nonna Lina'nın koronavirüs taşıdığını gösterdi.
İtalyan basınındaki haberlere göre, doktorları Nonna Lina'nın özel bir tedavi uygulanmaksızın "neredeyse kendi kendine iyileştiğini" söyledi. İtalyan devlet kanalı Rai News, doktorların da Nonna Lina'nın iyileşme sürecinden etkilendiğini ve bu vakayı incelemeye aldıklarını belirtti.
Cenova kentinin içinde yer aldığı Liguria bölgesi yönetimi de Nonna Lina'yı "bir umut sembolü" diye niteledi. Liguria Bölge Başkanı Giovanni Toti, sosyal medyada yayımladığı mesajda, "Nonna Lina hepimiz için bir umut sembolü oldu" dedi.
Italica Grondona, 102 anni, per tutti nonna Lina. Guarita dal coronavirus e dimessa dall'Ospedale San Martino di Genova...
Giovanni Toti tarafından yapılan  numaralı Facebook paylaşımının sonu
Toti, telefonda görüştüğü Nonna Lina'nın hastanede iyi tedavi gördüğü için teşekkür ettiğini söyledi ve "Bu aynı zamanda, yaşa bakılmaksızın herkesin nasıl tedavi edildiğinin örneğidir" diye yazdı.
Liguria Bölge Başkanı Toti, hikayesi tüm dünyada yayılmaya başlayan Nonna Lina'nın "ölümsüz" olarak anıldığını da söyledi
Toti, Nonna Lina'ya "Tarihimizin güzel bir sayfasısın" diye seslendi.
Nonna Lina'nın iyileşmesi sosyal medyada da "Bu gerçekten de umut ve güven verici bir hikaye", "Güzel haberler kalbe iyi geliyor" gibi yorumlar aldı.
İtalya'nın Rimini kentinde bir hafta boyunca tedavi gördükten sonra taburcu olan 101 yaşındaki Signor P'nin hikayesi de İtalyan basınında "insanlığın pes etmeyişinin vücut bulmuş hali", "umut veren bir hikaye" gibi ifadelerle yer almıştı.
Rimini Belediye Başkan Yardımcısı Gloria Lisi, "Son haftalarda her gün özellikle de yaşlıları vuran bu virüsle ilgili haberlere üzülürken, 100 yaşın üzerindeki biri hepimize gelecek için umut verdi" demişti.
İtalya'da koronavirüs salgınında hayatını kaybeden 6800 kişi üzerinde yapılan demografik analizler, ölümlerde yaş ortalamasının 78 olduğunu gösteriyor. Ölümle sonuçlanan vakalarda kadınların oranı ise yüzde 29.6.
</doc>
<doc docid='bbc_haberler-dunya-52301979' lang='tur' type='mono' source_url='https://www.bbc.co.uk/turkce/haberler-dunya-52301979' term='COVID'>
Almanya koronavirüs salgınıyla nasıl mücadele ediyor?
Beate Öcal, 40 yıl Türkiye'de yaşayıp üç yıl önce Düsseldorf'a dönen 69 yaşında bir tercüman.
BBC News Türkçe tarafından yapılan  numaralı Youtube paylaşımının sonu
Beate Öcal, 40 yıl Türkiye'de yaşayıp üç yıl önce Düsseldorf'a dönen 69 yaşında bir tercüman.
Almanya'da sokağa çıkma kısıtları uygulanmamasından çok memnun; her gün Ren nehri kıyısında uzun yürüyüşler yapıyor.
Almanya, koronavirüsle mücadelede en başarılı sonuç alan ülkelerden. Vaka sayısı çok olmasına rağmen ölüm oranı çok düşük.
Uygulanan en belirgin kural, aynı evde yaşayan aileler hariç iki kişiden fazla insanın dışarıda yanyana gelememesi; 500 Euro'ya varan cezası var.
Beate Öcal, koronavirüsle birlikte değişen gündelik yaşamını, ülkede sosyal hayatın nasıl değiştiğini ve bu zor günlerin kazanımı olduğunu düşündüklerini BBC Türkçe'ye anlattı.
Kısıtlamalar kademeli olarak gevşetilecek
Almanya Başbakanı Angela Merkel de bugün ülkede sokağa çıkma kısıtlamalarının kademeli olarak gevşetilmesine yönelik planını kamuoyuna açıkladı.
Angela Merkel sosyal mesafe önlemlerinin 3 Mayıs'a kadar süreceğini söyledi.
Merkel herkese, toplu taşıma araçlarında ve dükkanlarda maske takmalarını tavsiye etti.
Almanya'da önümüzdeki haftadan itibaren 800 metrekareden küçük dükkanların açılmasına izin verilecek.
İlkokullar 4 Mayıs'ta yeniden açılacak.
Aynı tarihte lise son sınıf öğrencileri de eğitime dönebilecek.
Almanya'da Robert Koch Enstitüsü'nün son verilerine göre toplam koronavirüs vaka sayısı 127 bin 584.
Virüsün neden olduğu Covid-19 hastalığı sonucu yaşamlarını yitirenlerin sayısı ise 3 bin 254
Haber-Video: Esra Yalçınalp
</doc>
<doc docid='bbc_haberler-dunya-52576766' lang='tur' type='mono' source_url='https://www.bbc.co.uk/turkce/haberler-dunya-52576766' term='COVID'>
Koronavirüs ölümleri: İngiltere neden Avrupa'nın en kötü durumdaki ülkesi haline geldi?
İngiltere açıklanan son ölümlerle İtalya'yı geride bırakarak, Avrupa'da koronavirüsten en çok kişinin öldüğü ülke haline geldi.
İngiltere açıklanan son ölümlerle İtalya'yı geride bırakarak, Avrupa'da koronavirüsten en çok kişinin öldüğü ülke haline geldi.
İngiltere Yerel Yönetim ve İskan Bakanı Robert Jenrick Çarşamba günkü koronavirüs bilgilendirme toplantısında son 24 saat içinde bildirilen 649 koronavirüs ölümüyle birlikte ülkede salgının başında bu yana yaşamını kaybedenlerin sayısının 30 bin 76'ya ulaştığını açıkladı.
Düne kadar Avrupa'da salgında en büyük can kaybı yaşayan ülke olan İtalya'da toplam 29 bin 684 kişi yaşamını yitirdi.
Amerika Birleşik Devletleri'nde salgından ölenlerin sayısı ise 72 bine çıktı.
Fakat sağlık uzmanları bu rakamların olayın boyutlarını kısmen yansıttığını söylüyorlar.
Cambridge Üniversitesi'nden profesör David Spiegelhalter "Açıklanan rakamların virüs yüzünden ölenlerin gerçek sayısının çok altında olduğuna kuşkumuz yok" diyor.
"Adı geçen ülkelerin hiçbirinde durumun iyi olmadığı açık ama bu Eurovision yarışması değil ve bir sıralama yapmaya çalışmak anlamlı değil" diye ekliyor.
Kıyaslamalar ne kadar anlamlı?
Farklı ülkelerdeki koronavirüs ölümü sayılarını kıyaslamakta bazı sorunlar var.
Gerek dün bilgilendirme toplantısını yöneten Yerel Yönetim ve İskan Bakanı Robert Jenrick gerekse parlamentoda bu konudaki soruları yanıtlayan Başbakan Boris Johnson, buna dikkat çektiler.
İngiltere Kamu Sağlığı İdaresi yetkilisi profesör Yvonne Doyle da dünkü brifingde "Her ülke virüsü farklı şekilde test ediyor ve bu da uluslararası karşılaştırmaları çok zorlaştırıyor" dedi.
Virüsün test edilmesindeki farklılıklara ek olarak, ölümlerin farklı sayılması ve nüfuslar arasındaki sayısal ve niteliksel farklılıklar da kıyaslamaların anlamını etkileyen faktörler olarak sayılıyor.
Öncelikle her ülke ölümleri farklı yöntemlerle kayda geçiriyor.
İngiltere hükümetinin baş sağlık danışmanı Chris Whitty "Her ülke ölümleri farklı sayıyor bu yüzden onları birbiriyle kıyaslamak verimli bir çaba değil" diyor.
İtalya ile İngiltere'nin yöntemleri ilk bakışta benzerlikler gösteriyor. Her iki ülkede de sadece Covid-19 testi yapılıp pozitif çıkmış kişiler koronavirüs ölümü olarak kaydediliyor.
Fakat, hastanelerde yaşamlarını yitirenler bakımından sayıların aşağı yukarı güvenilir olduğunu söylemek mümkün olsa da, aynı şeyi yaygın test yapılmayan dolayısıyla ölüm sebebinin testle belirlenemediği yaşlı bakımevlerindeki ölümler için söylemek zor.
Bir başka faktör nüfus.  İngiltere'nin nüfusu 66, İtalya'nınki 60 milyon.
Dolayısıyla nüfusa oranlandığında ölümlerin daha fazla olması için aslında İngiltere'de İtalya'dan yüzde 10'u aşkın daha fazla ölüm olması gerekiyor.
Nüfusun özellikleri de karşılaştırmalar açısından önemli.
Örneğin koronavirüsün yaşlı insanları gençlere göre genellikle daha çok etkilediğini artık biliyoruz.
Yaşça büyük insanların başka kronik hastalıkları da olması ihtimalinin yüksekliği, koronavirüsü onlar açısından daha tehlikeli hale getiriyor.
İtalya nüfusuna baktığımızda yaşlıların nüfusa oranının daha yüksek, çocukların oranının ise daha düşük olduğunu küçük olduğunu görüyoruz.
Dolayısıyla diğer bütün unsurlar aynı olsaydı dahi İtalya'da bu yüzden İngiltere'ye göre daha fazla ölüm olması beklenebilirdi.
'Koronavirüs ölümü' ne demek?
İngiltere'de hükümetin gün gün açıkladığı rakamlar virüs ölümü olduğu teyitli kişileri kapsıyor. Ama aynı zamanda Ulusal İstatistik Kurumu, ölüm raporunda test yapılmış olsun olmasın bir şekilde Covid-19'dan bahsedilen her türlü ölümü kapsayan bir sayı veriyor.
Belçika'nın koronavirüs ölümlerinin nüfusa oranı bakımından en çok yüksek olduğu ülke olduğu söyleniyor.
Buna karşılık Belçika'da yetkililer, kendilerinin ölümleri dünyadaki bütün ülkelerden farklı bir şekilde saydığını söylüyorlar.
Bu ülkede hastanelerde ve bakımevlerinde ölenlere ek olarak evinde yaşamını yitiren ve koronavirüsten şüphelenilen ama henüz onaylanmamış vakalar da istatistiklere dahil ediliyor.
Belçika hükümet sözcüsü ve kendisi de virolog olan profesör Steven Van Gucht, hatalı karşılaştırmalar yapıldığını söylüyor.
Ayrıca otoriter siyasi rejimlerin olduğu ülkelerden gelen verilerle ilgili de bir güven sorunu var.
Çin'deki koronavirüs ölüm oranının (nüfusa oranla ölüm), sonradan Vuhan'daki ölüm rakamlarını yüzde 50 artırmalarından sonra bile çok düşük olduğu görülüyor.
Sağlık uzmanları ölümlerin hesaplanmasında daha çok "fazla ölümlere" odaklanmayı tavsiye ediyor.
Bu yöntemle her ülkede salgın döneminde, geçmiş yılların aynı dönemine kıyasla ne kadar fazla ölüm olduğuna bakılıyor.
Fakat bu tür bilgilerin toplanması, anlamlandırılması ve salgının küresel etkisi konusunda tam bir resmin oluşması belki de aylar hatta yıllar alacak gibi görünüyor.
İngiltere nerede hata yaptı?
Salgının ilk aşamalarında çok kapsamlı test yapıp sonra hasta olduğu belirlenen herkesin temaslarını sıkı bir şekilde takip eden ülkeler, virüsün yayılmasını engellemekte en büyük başarıyı sağlamış görünüyor.
Bu yöntemleri baştan itibaren uygulayan Alman ve Güney Kore'de diğer ülkelere kıyasla koronavirüsten daha az insan öldü.
Test sayısının nüfusa oranı bu konuda ölüm oranındaki düşüklükle bağlantılı bir istatistik.
Fakat test verileri de bir çok ülke tarafından farklı kaydediliyor. Bazı ülkeler test yapılan kişi sayısını kayda geçirirken, diğerleri kaç test yapıldığını (aynı kişiye birden fazla kez test yapılabiliyor) sayıyor.
Testlerin salgının hangi döneminde yapıldığı sadece hastanelerde mi  yoksa yaygın olarak bir çok yerde mi yapıldığı da kıyaslamalarda hesaba katılması gereken faktörler.
Örneğin Almanya ve Güney Kore salgın ilk başgösterdiği sırada yaygın test yapma politikası izledi ve virüsün tam olarak nasıl ve nerede yayıldığını çok daha iyi takip etmiş oldu.
Fakat İtalya yine çok test yapmasına rağmen çok fazla can kaybı yaşadı. Bu İtalya'nın test kapasitesini salgın iyice yayıldıktan sonra artırması dolayısıyla geç kalmasına bağlanıyor.
Test kapasitesini çok geç artırmakla eleştirilen İngiltere de bu bakımdan İtalya'ya benziyor.
Ana muhalefet İşçi Partisi milletvekili doktor Rosena Allin-Khan hükümeti, yaygın test yapmakta gecikmesinin hayatlara mal olduğunu söyleyerek eleştirdi.
Koruyucu malzeme eksikliği
İngiltere hükümeti testleri yaygınlaştırmakta gecikmesinin yanısıra sağlık hizmetleri ve bakımevlerinde çalışan personele yeterli koruyucu giysi ve malzeme sağlayamamakla da eleştiriliyor.
Nisan ayı başlarında Ulusal Bakımevleri Birliği'nden Nadra Ahmed "En çok 'Maske bulamıyorum' ya da "Kimsede eldiven var mı, bizdeki stoklar bitti' gibi şikayetler alıyoruz" demişti.
Hükümet politikalarının hayata geçirilmesinden sorumlu bakan Michael Gove 2 Mayıs'da İngiltere çapında sağlık hizmetleri ve bakımevlerine toplam 1 milyar 80 bin koruyucu malzeme sağlandığını söyledi.
Ancak BBC'nin Panorama programının yaptığı araştırma bu sayının çoğunun eldivenler, maskeler ve dezenfektan gibi malzemeler olduğunu hatta eldivenlerin de çift değil tek tek sayıldığını ortaya çıkarmıştı.
</doc>
<doc docid='bbc_haberler-dunya-52513883' lang='tur' type='mono' source_url='https://www.bbc.co.uk/turkce/haberler-dunya-52513883' term='COVID'>
Sokağa çıkma yasağı dönemi için internet tavsiyeleri: Evde bağlantınızı nasıl hızlandırabilirsiniz?
Dünya çapında koronavirüs önlemleri kapsamında çok sayıda kişi evlerinde kalmaya devam ederken, onları dış dünyaya bağlayan internetin hızı önemli bir sorun olabiliyor.
Dünya çapında koronavirüs önlemleri kapsamında çok sayıda kişi evlerinde kalmaya devam ederken, onları dış dünyaya bağlayan internetin hızı önemli bir sorun olabiliyor.
İngiltere'de bağlantı hızı bazı şehirler ve ilçeler için sorun yaratmaya devam ediyor. Türkiye'de de benzer şikayetler dile getiriliyor.
Özellikle video görüşmeler, Netflix gibi film ve dizi platformları veya internet üzerinden oynanan oyunlarda düşük hız problemlere yol açabiliyor.
Özellikle birden fazla kişinin yaşadığı evlerde bağlantı hızı yavaşsa, aynı anda internet kullanmak zorlaşabiliyor.
Bazı internet kullanıcıları buna karşı 4G modemlere yöneliyor. Fakat 4G bağlantısı da her yerde aynı hızda olmuyor.
BBC Teknoloji Muhabiri Jane Wakefield'ın bağlantı kalitesini iyileştirmek için tavsiyeleri şöyle:
</doc>
<doc docid='bbc_haberler-dunya-51987450' lang='tur' type='mono' source_url='https://www.bbc.co.uk/turkce/haberler-dunya-51987450' term='COVID'>
İtalya'da koronavirüs nedeniyle hayatını kaybeden ilk 3200 kişi incelendi: En sık görülen kronik hastalık hipertansiyon
İtalya'da koronavirüsten hayatını kaybeden ilk 3200 kişinin verilerinin incelenmesiyle yapılan analize göre ölümlerde yaş ortalaması 78,5.
İtalya'da koronavirüsten hayatını kaybeden ilk 3200 kişinin verilerinin incelenmesiyle yapılan analize göre ölümlerde yaş ortalaması 78,5.
Ülkedeki koronavirüs verilerini her gün açıklayan ve haftada 2 kez analiz raporları yayımlayan İtalya Sağlık Yüksek Enstitüsü'nün son olarak dün yayımladığı rapordaki verilerden bir kısmı şöyle:
Vakalarda yaş ortalaması 63
Hayatını kaybeden 3200 kişiden 481'i üzerinde yapılan analize göre bu kişilerin ortalama 3'e yakın farklı kronik hastalığı bulunuyordu. Ölümle sonuçlanan vakaların sahip oldukları diğer kronik hastalıkların sayısı ortalama 2,7 olarak hesaplandı. Ölenlerin yüzde 1,2'sinin bilinen herhangi başka bir tanısı yoktu. Yüzde 23,5'inin bir ek tanısı, yüzde 26,6'sının 2 ek tanısı, yüzde 48,6'sının da 3 ya da daha fazla ek tanısı daha bulunuyordu
Ölen kişilerde koronavirüse ek olarak en sık görülen kronik hastalıkların başında şunlar geliyor:
Hipertansiyon (yüzde 73,8)
Diyabet (yüzde 33,9)
İskemik kalp hastalığı (yüzde 30,1)
Atriyal fibrilasyon (yüzde 22)
Kronik böbrek yetmezliği (yüzde 20,2)
3200 ölümden 36'sı (yüzde 1.1'i) 50 yaş altındaydı. Bunların 9'u ise 40 yaşın altındaydı. 31-39 yaşları arasındaki bu ölümlerin 8'i erkek, 1'i kadın. 40 yaş altındakilerin 7'sinin ciddi kronik rahatsızlıkları vardı.
Ölümlerin yaş gruplarına göre dağılımı şöyle:
0-29 yaşları: 0
30-39 yaşları: 9 ölüm (tüm ölümlerin yüzde 0,3'ü)
40-49 yaşları: 27 ölüm (yüzde 0,8)
50-59 yaşları: 93 ölüm (yüzde 2,9)
60-69 yaşları: 329 ölüm (yüzde 10,3)
70-79 yaşları: 1134 ölüm (yüzde 35,4)
80-89 yaşları: 1309 ölüm (yüzde 40,9)
90 yaş ve üzeri: 298 (yüzde 9,3)
(Ölen bir kişinin ise yaşının bilinmediği belirtildi.)
Ölümlerin yüzde 68'i Lombardia bölgesinden. Lombardia'yı yüzde 16.4 ile Emilia Romagna, yüzde 4.3 ile Veneto, yüzde 2.8 ile Liguria, yüzde 2.2 ile Piemonte bölgeleri izliyor. Bu bölgelerin tamamı İtalya'nın kuzeyinde yer alıyor.
Ülkede koronavirüs ölümü görülmeyen tek bölge ise güneydeki Basilicata.
Hayatını kaybedenlerde en sık görülen semptomlar, yüzde 76 ile yüksek ateş, yüzde 73 ile solunum güçlüğü, yüzde 40 ile öksürük, yüzde 8 ile ishal.
Semptomların görülmesinden can kaybına kadar geçen ortalama süre ise 8 gün olarak belirlendi.
</doc>
<doc docid='bbc_haberler-dunya-52584719' lang='tur' type='mono' source_url='https://www.bbc.co.uk/turkce/haberler-dunya-52584719' term='COVID'>
Koronavirüs salgını: ABD'de 33 milyondan fazla kişi işsiz kaldı
Sadece geçen hafta ABD'de işsizlik maaşına 3 milyon 200 inden fazla kişi başvurdu. Bu da Mart ayı ortasından bu yana işsizlik maaşına başvuranları, 33 milyona çıkardı.
Sadece geçen hafta ABD'de işsizlik maaşına 3 milyon 200 inden fazla kişi başvurdu. Bu da Mart ayı ortasından bu yana işsizlik maaşına başvuranları, 33 milyona çıkardı.
Böylece ABD'deki iş gücünün yüzde 20'si, işsizlik maaşına başvurmuş oldu.
ABD Çalışma Bakanlığı verilerine göre her hafta işsizlik maaşına başvuranların sayısı, Mart ayındaki 6.9 milyon başvurudan sonra düşüşe geçti. Ancak toplamda bu sayı, ABD tarihinde nadir görülen bir orana yükseldi.
Son dönemde ülkenin bazı eyaletlerinde bazı iş yerleri açılmaya başlasa da, ekonomideki çöküş sürüyor. Toplam işsiz sayısı da artıyor.
Capital Economics'ten Amerikan ekonomisi uzmanı Paul Ashworth, "Başvurulardaki önemli yükseliş hayal kırıklığı yaratıyor çünkü bu, çok az sayıda çalışanın eski işine dönebildiğini gösteriyor." değerlendirmesinde bulundu.
Uber, Lyft ve Airbnb gibi seyahat şirketleri, son haftalarda eleman çıkarmaya gideceğini açıklamıştı.
Sadece bu şirketlerin bütçe kısıntısına gitmesinin bile ekonomi üzerinde büyük bir olumsuz etkisi oldu. Bu da küçük poliklinikleri, restoranları, idarecileri ve daha birçok farklı alanlarda çalışanları etkiledi.
Uzmanlara göre cuma günü açıklanması beklenen Nisan ayı işsizlik oranı yüzde 15'in üzerine çıkacak.
Sadece iki ay önce, ülkede işsizlik oranları son 50 yılın en düşük seviyesinde, yüzde 3.5'teydi.
Koronavirüs salgını ülkeyi vurduğundan, hatta ABD salgının merkez üssü olduğundan beri, ülke son on yılın en kötü ekonomik büyüme rakamlarıyla karşı karşıya kaldı. Perakende satış rakamları ve iş yapma oranlarında 2008 mali krizinden bu yana en büyük düşüş görüldü.
Gıda üretimi yapan firmalara talep büyük oranda arttı, ancak krediyle ev sahibi olanlar ve kiracılar, aylık ödemelerini erteledi.
Ev sahiplerinin endüstriyel topluluğu olan Ulusal Aileleri Konutlandırma Konseyi, geçen ay ülkedeki kiracıların neredeyse 3'te birinin kiralarının ya bir kısmını ödediğini ya da hiç ödemediğini belirtti.
"Tahliye Laboratuvarı" projesini yürüten, evlerinden çıkarılanlarla çalışan Princeton Üniversitesi'nden sosyoloji profesörü Matthew Desmond, "Eğer başka hiçbir şey değişmez ve evden çıkarmalar olağan akışında devam ederse, bu kamu sağlığı krizi büyük bir evsizlik krizine dönebilir" diyor.
Bazı eyaletlerde durum diğerlerinden daha kötü. Kuzey Karolina eyaletinde iş gücünün yüzde 20'sinden fazlası işsizlik maaşına başvurdu. Kaliforniya eyaletinde ise, Vali Gavin Newsom'a göre, 4 milyon kişinin başvurduğu işsizlik fonunda nakit tükenmek üzere.
'Tüm işlerim iptal edildi' - Steve Becker, fotoğrafçı, 62, Chicago
Aldığım tüm işler iptal edildi, Şubat ayından bu yana hiçbir iş almadım. Kurumsal bir fotoğrafçıyım ve şu an hiçbir kurumsal şirket herhangi bir organizasyon düzenlemiyor. Okul mezuniyetleri de ertelendi. Tüm bu sebeplerden dolayı aldığım 15 iş iptal edildi.
Normalde en yoğun çalıştığım zamanlar bahar ve son bahar ayları olur çünkü yazları hiçbir şirket organizasyon düzenlemiyor. Yıllık gelirimi toplamda 7 ayda kazanıyorum. Şu an Ekim ayı için planlanmış bazı işlerim var ancak onların da olup olmayacağı kesin değil.
Henüz teşvik çekini almadım, nedenini bilmiyorum. İşsizlik maaşına başvurdum ama bana bunun için gereklilikleri taşımadığım söylendi. Bu iş karışık çünkü ben kendi şirketimin çalışanıyım, ancak kendime yıl sonuna kadar ödeme yapmıyorum. Neyse ki ortağım çalışıyor.
Yaptığım işi özlüyorum. Çok şanslıyım çünkü sevdiğim bir işi yaparak bundan iyi para kazanabiliyorum. Bu durum ciddi sabır gerektiriyor, dışarı çıkıp insanlarla konuşmayı özledim.
'Gelecek ay kiramı ödeyemeyebilirim' - BrendaWaybrant,garson, Nashville
Tennessee'de yaşayan Brenda Waybrant, 28 Mart'ta işsizlik maaşına başvurduğu halde henüz para yatmadı. Nashville'de garsonluk yapan Waybrant, Mart ayı ortasında işsiz kaldı. Eğer ödeme gecikirse gelecek ay kirasını ve arabasının masraflarını ödeyemeyecek. Market alışverişleri için kredi kartını kullanmaya başlayan Waybrant, kartının ödemelerini hemen yapamazsa yüksek faiz oranları sebebiyle daha da büyük sorunlar yaşamaktan endişe ediyor:
"Bu korkunç bir kargaşa. Eğer bu durumdan kurtulabilirsek umarım sosyal sistemimizi yeniden oluşturabiliriz ve bu sefer gerçekten çalışır. Şu ana kadar Amerikalılarla ilgilenmek için yeteri kadar şey yapılmadı."
Ekonomistler, iş yerleri kademeli de olsa yeniden çalışmaya başladığında zorlukların hafifleyeceği görüşünde.
Gap gibi büyük giyim firmaları bazı dükkanlarını yeniden açacağını duyurdu. J Crew ve Neiman Marcus gibi firmalar ise iflasını ilan etti.
Moody's Yatırımcı Hizmetleri, bu yılın sonunda işsizlik oranlarının yüzde 7'ye düşeceğini tahmin ediyor. Ancak bu tahminler virüsün yayılmasıyla bağlantılı olarak değişebilir. Sokağa çıkma kısıtlamaları uzarsa ekonominin yeniden düzelmesi daha da zorlaşabilir.
Firmadan bir uzman, "Eğer ABD pandeminin yayılmasını durduramazsa ve ekonomi ikinci çeyrek boyunca da kapalı kalırsa, işsizlik oranları daha da artar. Şu an geçici olarak gördüğümüz birçok iş kaybı, böyle bir durumda kalıcı hale gelebilir." değerlendirmesinde bulunuyor.
ABD'nin en büyük maaş bordro işlemcisi ADP'nin Araştırma Enstitüsü'nün eş başkanlarından Ahu Yıldırmaz da, Nisan ayında özel sektörde 20 milyon işin kesildiğini, bunun ADP'nin raporlama yapmaya başladığı 2002'den bu yana gördükleri en büyük iş kaybı olduğunu söylüyor:
"Bu kadar büyük bir iş kaybı öngörülemez bir durum. Sadece Nisan ayındaki iş kaybı, Büyük Durgunluk dönemindeki toplam iş kaybının iki katından daha fazla."
</doc>
<doc docid='bbc_haberler-dunya-52269812' lang='tur' type='mono' source_url='https://www.bbc.co.uk/turkce/haberler-dunya-52269812' term='COVID'>
Çin, koronavirüs salgınının nasıl başladığına dair akademik araştırmalar üzerinde 'denetimi sıkılaştırdı'
Çin’in, tüm dünyada salgına yol açan yeni tip koronavirüsün kökeni hakkındaki akademik araştırmaların paylaşılmasını kontrol altına aldığı bildirildi.
Çin’in, tüm dünyada salgına yol açan yeni tip koronavirüsün kökeni hakkındaki akademik araştırmaların paylaşılmasını kontrol altına aldığı bildirildi.
CNN televizyonu haberini, merkezi hükümetin yönetmeliğine ve Çin merkezli iki üniversitenin paylaştığı duyurulara dayandırdı, ancak duyuruların internetten kaldırıldığı bildirildi.
Duyurulara göre, Covid-19 ile ilgili akademik araştırmalar yayınlanmadan önce ek incelemeden geçecek. Virüsün kökenine dair araştırmalarsa daha detaylı incelemenin ardından merkezi hükümet yetkililerinin onayına sunulacak.
Covid-19 vakalarının klinik analizini anakaradan araştırmacılarla işbirliği içerisinde Şubat ayında uluslararası bir tıp dergisinde yayımlatan Hong Konglu tıp uzmanı David Hui Shu-cheong, çalışmasının böyle bir onay sürecinden geçmediğini aktardı.
Yayın kuruluşu, Çin hükümetinin koronavirüs salgınının kökeni hakkındaki tartışmaları yönlendirebilmek için bu adımı atmış göründüğünü yazdı.
Çinli araştırmacılar Ocak ayından beri önde gelen uluslararası tıp dergilerinde Covid-19’a ilişkin bir dizi çalışma yayımladı.
Ancak özellikle ilk koronavirüs vakalarındaki bulgular – örneğin insandan insana geçişin ilk ne zaman olduğu – hükümetin resmi açıklamalarının sorgulanmasına yol açmıştı.
İsminin gizli kalması koşuluyla yayın kuruluşuna konuşan bir Çinli araştırmacı, “Bence Çin hükümetinin anlatılanları kontrol etmek için gösterdiği koordineli bir çaba” dedi ve ekledi:
“Bu hastalığın kökenini araştırmak için yapılacak objektif bir çalışmaya izin vereceklerini sanmıyorum.”
CNN’in ulaştığı Çin Dışişleri Bakanlığı yetkilileri yorum yapmadı.
Eğitim Bakanlığı’nın bilim ve teknoloji bölümünün yayımladığı yönetmeliğe göre, virüsün kökenine dair akademik makaleler önce üniversitelerdeki akademik komitelerde onaylanacak, ardından Eğitim Bakanlığı’nın teknoloji ve bilim bölümüne gönderilecek, daha sonra ise Devlet Konseyi altında oluşturulan ekip tarafından incelenecek. Akademik makaleler bu ekip tarafından onaylandıktan sonra basılabilecek.
Covid-19 ile ilgili diğer makaleler üniversitelerin akademik komiteleri tarafından incelendikten sonra yayımlanabilecek.
Yönetmeliğin, Devlet Konseyi ekibinin 25 Mart’taki toplantısında aldığı kararlara dayandırıldığı belirtiliyor.
CNN, belgenin ilk olarak ülkenin önde gelen üniversitelerinden biri olan Fudan Üniversitesi’nin internet sitesinde Cuma günü yayınlandığını söylüyor.
CNN, duyurunun altındaki telefon numarasını aradığında, Eğitim Bakanlığı’nın bilim ve teknoloji departmanından bir çalışanın yönetmeliği doğruladığını, ancak kamuya açık olmaması gerektiğini, bölüm içi bir bilgilendirme olduğunu söylediğini aktarıyor.
Birkaç saat sonra ise sayfanın kaldırıldığı yazıyor.
CNN, Vuhan’daki başka bir üniversitenin de duyuruyu yayınladıktan bir süre sonra kaldırdığını aktarıyor.
Aralık ayında Çin’in Vuhan kentinde ilk koronavirüs vakası görülmüş ve virüsün muhtemelen bir vahşi hayvan pazarından kaynaklandığı bildirilmişti. Çinli ve Batılı araştırmacılar, virüsün muhtemelen yarasalarda ortaya çıktığını ve başka bir hayvan aracılığıyla insanlara geçtiğini bildirmişti.
Çinli yetkililer ve resmi basın, virüsün kaynağı konusunda kesin bir sonuca varamadıklarını kaydediyorlar.
ABD Başkanı Donald Trump’ın yeni tip koronavirüsü “Çin virüsü” olarak tanımlamasının ardından, Çin Dışişleri Bakanlığı Sözcüsü Zhao Lijian, sosyal medyada dile getirilen, virüsün ABD’de ortaya çıktığı ve Çin’e ABD ordusu tarafından getirildiği komplo teorisini tekrarlayarak, Amerikalı yetkililerden açıklama talep etmişti.
Çinli yetkililer koronavirüs ilk görüldüğünden beri Dünya Sağlık Örgütü ile iletişim halinde olduklarını kaydederek, gerçekleri örtbas etmeye çalıştıkları iddialarını yalanlıyor.
</doc>
<doc docid='bbc_haberler-dunya-51815681' lang='tur' type='mono' source_url='https://www.bbc.co.uk/turkce/haberler-dunya-51815681' term='COVID'>
Koronavirüs (Covid-19): 'Virüsün kuluçka süresi beş gün'
Koronavirüs üzerinde çalışmalarını sürdüren ve bu yeni virüsün özelliklerini saptamaya çalışan bilim insanları, virüs bulaşan bir kişinin hastalık belirtilerini ortalama beş gün sonra gösterdiğini söylüyorlar.
Koronavirüs üzerinde çalışmalarını sürdüren ve bu yeni virüsün özelliklerini saptamaya çalışan bilim insanları, virüs bulaşan bir kişinin hastalık belirtilerini ortalama beş gün sonra gösterdiğini söylüyorlar.
Koronavirüs'ün yol açtığı Covid-19 hastalığı ateş, öksürük ve nefes alma güçlüğü gibi belirtiler gösteriyor.
ABD'de bir uzman heyet Çin ve diğer ülkelerde görülen vakalar üzerinde incelemeler yaptı ve şu ana kadarki bulgularını açıkladı.
Virüsü alanların çoğu beş gün civarında hastalık belirtilerini gösteriyor.
Virüse maruz kaldıktan sonra 12 gün hastalık belirtisi göstermeyen bir insan muhtemelen hastalanmıyor ama hala taşıyıcı-bulaştırıcı olabiliyor.
Uzmanlar virüsü aldığından kuşkulanan kişilerin, hastalığı yaymamak için, kendilerini 14 gün tecrit etmesini tavsiye ediyor.
Annals of Internal Medicine adlı tıp dergisinde yayımlanan araştırmaya göre ABD ve İngiltere'de uygulamaya konulan bu kurala uyulursa, kendini karantinaya alan her 100 kişiden sadece birinin bu sürenin sonunda hala hasta olma ihtimali olduğu tahmin ediliyor.
ABD'deki araştırmanın başını çeken Johns Hopkins Bloomberg Kamu Sağlığı Fakültesi'nden Profesör Justin Lessler, bulgularının toplam 181 vaka üzerinde yapılan ilk araştırmadan hızla çıkarılan şu ana kadarki en kapsamlı sonuçlar olduğunu söylüyor. Fakat hala virüsle ilgili bilmediğimiz çok şey olduğuna dikkat çekiyor.
Mesela incelenen grupta virüsü alan kişilerden kaçının belirtileri gösterdiğine bakılmamış.
Uzmanlar virüsü alanların çoğunun hastalığı hafif atlattığını düşünüyor.
Bunlardan bir kısmının virüsü taşımakla birlikte hastalık belirtileri göstermediğini söylüyorlar.
Ancak hastalık bazılarımız, en çok da yaşlılar ve başka hastalıkları olanlar için çok daha ağır hatta ölümcül olabileceğine dikkat çekiliyor.
Nottingham Üniversitesi'nde moleküler viroloji uzmanı olan Profesör Jonathan Ball, bu çalışma ile, vakaların büyük çoğunluğunda koronavirüsün kuluçka süresi dolayısıyla tavsiye edilen karantina süresinin üst sınırının 14 gün olduğunun doğrulanmış olduğunu söylüyor.
Profesör Ball ayrıca "İnsanların hastalanma belirtisi göstermedikleri sürelerde de sürekli virüsü yaydıklarına dair bir kanıt da görünmüyor" diyor.
Şu ana kadar yapılan çalışmalar kesin olmamakla birlikte virüs alan kişinin hastalığı en çok öksürme, ateş gibi görünür belirtilerin ortaya çıktığı dönemde bulaştırdığına işaret ediyor.
Bazıları hastalığın belirtileri görülmeden virüsü yayıyor olabilir ama hastalığın en çok belirtilerin görüldüğü dönemde yayıldığı düşünülüyor.
Şu ana kadar bilinenlerin ışığında kendinizi korumanın ve hastalığa yakalanmaktan kaçınmanın yolları şunlar:
</doc>
<doc docid='bbc_haberler-dunya-51989866' lang='tur' type='mono' source_url='https://www.bbc.co.uk/turkce/haberler-dunya-51989866' term='COVID'>
Koronavirüs: Çin'de yaşayan Türkler, virüsün ilk kez görüldüğü ülkede hayatın ne kadar normale döndüğünü anlattı
Koronavirüsün Aralık ayında ilk kez görüldüğü Çin, Çarşamba gününden bu yana ülke içi kaynaklı yeni virüs vakasına rastlanmadığını duyurdu.
Koronavirüsün Aralık ayında ilk kez görüldüğü Çin, Çarşamba gününden bu yana ülke içi kaynaklı yeni virüs vakasına rastlanmadığını duyurdu.
Peki virüsün büyük ölçüde kontrol altına alındığı ülkede hayat normale dönüyor mu? Bugüne hangi önlemlerle gelindi?
Çin'de yaşayan iki Türke sorduk…
Kendisiyle görüşmemizi Çin yetkililerinden onaylatma fırsatı bulamadığı için adını veremediğimiz bir mühendis anlatıyor
Virüsün ilk görüldüğü yer olan Vuhan şehrine yaklaşık 1000 km mesafede Guangdong eyaletinde yaşıyorum. Burası 100 milyon nüfuslu bir eyalet.
İlk haberler Ocak ayı ortasında düştü. O ilk günlerde virüsün bu kadar yayılacağını tahmin etmiyorduk. 19-20 Ocak gibi Vuhan'ın kapatılması ve virüsün yayılma haberleri hepimizi şoke etti. Çin yeni yıl tatili olduğundan Ocak sonuna doğru salgın bölgesel olarak arttı ve diğer eyaletlere de yayılmaya başladı. Şubat başında bütün ülkeye yayılmıştı zaten. Tatil için bulunduğumuz Endonezya'da da maske kalmayınca panik oluşmaya başladığını anladık.
8 Şubat'ta Çin'e geri dönebildik ama uzakta olduğum dönemde mükemmel bir bilgi ağı kuruldu.
'Çin hükümetinin çok yerinde, zamanında ve etkin adımlar attığını düşünüyorum'
Devletin talebiyle şirketler, okullar, eyalet yetkilileri ve konsolosluğun üzerinden, burada kullandığımız mesajlaşma uygulaması WeChat üzerinden gruplar oluşturuldu ve küçük alt uygulamalar yaptılar. O uygulamalar üzerinden nerede olduğumuzu, ateşimizi her gün raporladık. Hatta aynı raporu günde üç kez farklı kanallara verdik. Bu bizim için biraz sıkıcı bir durumdu ama gerekliydi. Ve bütün bilgilerin önce bölge, sonra eyalet, sonra da ülke geneline kadar toplanıp birleştirildiğini fark ettik. Her kanaldan bilgiyi doğrulayacak şekilde müthiş bir bilgi ağı oluştu. Bu bizi çok rahatlattı.
Örneğin daha Şubat başında çıkarttıkları uygulama ile hangi uçakta, hangi trende hangi koltuktaki yolcunun koronavirüs pozitif çıktığını kontrol edebiliyorduk. Biz de bindiğimiz tüm uçakları ve trenleri kontrol ettik.
Her eyalet kendi salgın boyutu dahilinde farklı boyutlarda önlemler uyguladı. Her şehir birbirinden farklı derecede yaşadı bu kısıtlamaları. Bizim yaşadığımız yer görece yoğun kısıtlamaların olduğu bir yer çünkü çok endüstriyel ve Vuhan'la ticaret ilişkilerinin çok yüksek olduğu bir bölgedeyim. Dolayısıyla bizde ilk olarak sokağa maskesiz çıkma yasağı geldi. Maskesiz çıkanlara caydırma amaçlı ceza kesildi. Devlet maskeleri çok hızlı bir şekilde, vatandaşlık numarasına, yabancılara da pasaport numarasına göre sağladı. Bana mesela birkaç gün içinde mesaj geldi, "Şu şu eczanelerde senin için maske ayrılmıştır, kimlikle gidip alabilirsin" diye.
GSM şirketleri sayesinde herkesin hareketlerini, şehir dışına, yurt dışına çıkışlarını da kontrol ettiler. Örneğin geçen hafta bir otele girerken cep telefonu uygulaması üzerinden kimliğin okunduğunda benim son 14 gün içinde yurt dışına çıkmadığım bilgisine ulaştılar ve otele girişime izin verdiler.
Mahallelerin etrafını brandalarla kapattılar ve mahallelere, sitelere tek noktadan girişe izin verdiler, burada girenlerin ateşi ölçüldü.
Bu arada gönüllüler çok çalıştı, gönüllüler bekçilik yaptı, ateş ölçtü. İş gücünü mobilize edip çok iyi kullandılar.
Hastalık şüphesi varsa sizde zaten kapınız mühürleniyor, dışarı çöp atmaya bile çıkamazsın, o sırada yiyecekleri sana dışarıdan getiriyorlar, gönüllüler kapının önüne bırakıyorlar.
Semptom gösteriyorsan rapor ediliyor bu ve ambulans eşliğinde yönlendiriliyorsun. Vuhan'dan gelmişsen de 14 gün boyunca kapın mühürleniyor ve sadece yemek veriliyor.
Konsolosluktan da bulunduğum şehirde hangi hastanelerin korona tedavisi yaptığına dair bilgi geldi hemen. Yani bilgi ağı çok kuvvetliydi. Sosyal medya üzerinden panik yaratan mesajlar paylaşılmadı.
Tek kötü haberler Türkiye'dendi, oradakiler olmadık şeyler uydurdu ve bu bizi moral olarak çok bozdu. Bütün zamanımız ailemizi sakinleştirmeye çalışmakla geçti.
Biz hastalıktan o anlamda hiç korkmadık çünkü biliyorduk ki Çin bu işi kontrol altına aldı, alacak. Çok ciddi bir durum var fakat aldıkları önlemler, bizi bilgilendirmeleri içimizi çok rahatlattı
Kişi kişi sıkı bir kontrol altına alındık. Bu, bu durumda çok işe yaradı ve bizi çok rahatlattı.
Küçük küçük gruplar halinde herkes uyguladı bu tedbirleri, kaldığın sitenin güvenliğinden iş yerinin güvenliğine…
Şu an Hong Kong Havalimanı'na inenlerin bileklerine, nereden geliyor olurlarsa olsunlar, takip cihazı takılıyor ve onlar kalacakları yerde kendilerini karantina altına alıyorlar 14 gün boyunca. Kaldıkları yerden ayrılırlarsa cezaya tabiler. Her şey sağlık için.
Çin çok kolay ders alıp, çok kolay adapte edebilen, çok esnek ve çok hızlı bir ülke. Bu uygulamalar hala devam ediyor ve ne zaman biteceğini bilmiyoruz. Şu an hala her mahalleye, siteye, alışveriş merkezine, restorana, nereye girersen gir ateş ölçümü yapılıyor.
İşsizlik oranı tabii ki çok arttı ama ekonomik olarak da çok ciddi önlemler getirildiğini görüyoruz. Özellikle gençleri istihdam etmek için ciddi bir çaba var şu an.
Peki her adımınızı raporlamak ve devlete bildirmek zorunda kalmak sizi rahatsız etti mi?
O an onu hiç düşünmüyorsunuz. O bilgiyi veriyorsunuz ve vermek zorundasınız. Onu asla düşünmedim o nedenle. Psikolojimi de çok fazla etkilemedi, bilgi akışı çok iyi olduğu için çok kolay kabul edebildim.
Biz ev izolasyonundaydık. Karantinada değildik, girmemize de gerek yoktu bölge itibarıyla. Biz markete, eczaneye gittik, sokakta da yürüdük. Ama zaten her yer bomboştu.
Panik hiç yapmadık fakat sosyal hayatımız çok etkilendi. Fakat bunun kendi güvenliğimiz için olduğunu biliyorduk.
Ben açıkçası net bir şekilde evde kalmayı tercih ettim ve izole geçirdim bu dönemi. Minimum kişiyle muhatap oldum. Şirketimiz de ofise gelmememiz için elinden geleni yaptı. Hemen evden çalışma düzeneği kuruldu. Çalıştığım şirket binlerce insanın çalıştığı bir şirket. Server'lar geliştirildi. Şirketler de çok ciddi mesai harcayarak uygun koşulları yaptılar. O yüzden psikolojik olarak beni en çok aslı astarı olmayan haberler etkiledi.
Bir haftadır çoğu yer açıldı, kademeli olarak uygun şartları sağlayan restoran ve AVM'ler açıldı. Fakat bir oturum düzeni var. Masa sayıları azaltıldı, masa mesafeleri artırıldı. Büyük bir grup olarak gidiyorsanız restorana birer sandalye aralıklı oturuyorsunuz. Dolayısıyla hâlâ çok keyifli değil dışarıda olmak.
Dışarıda, alıveriş merkezlerinde de hâlâ daha az sayıda insan var. Ama havalar güzelleşiyor, parklara daha çok gidilmeye başlandı. Online alışveriş ve paket servisi kullanıyor hâlâ birçok kişi.
'Hiç yiyecek sıkıntısı çekmedik'
Yiyecek ya da tuvalet kağıdı sıkıntısı hiç çekmedik. Her şey hemen yerine konabildi. Sebze meyve özellikle çok boldu. Hiçbir sıkıntı yaşamadık. Sadece sosyal anlamda tabii ki etkileniyorsunuz her yer kapalı olduğu için. Bir haftadır açık olması da bize biraz moral oldu.
Fakat ben Çin'in virüsü hapsettiğini ama mücadelenin de bitmediğini biliyorum, mücadele hala çok sıkı bir şekilde ve disiplinle devam ediyor. Bunu hissediyoruz. Hala hepimiz sorumluyuz kendimizi ve çevremizdekileri korumaktan. Pazartesi gününden itibaren ofise dönebileceğim ama tabii dikkatli olmak kaydıyla. Bu çok büyük bir gelişme.
'Normal hayata dönmek birkaç hafta daha sürecektir'
Normal hayata dönmek mutlaka en az birkaç hafta sürecektir. Fakat havalar ısındıkça bizdeki yayılma oranı da sanırım düşecektir, SARS'ta böyle olmuş, ben SARS bölgesinde yaşıyorum. Haziran ayında tamamen kaybolmuştu ama o bir epidemiydi, pandemi değildi. Şu an pandemiye döndüğü için bitme şansı yok fakat çok yavaşlayacak.
Çin yurt dışı uçuşlarını sınırlamaya devam ederse başarı oranı çok daha yükselecektir. Çünkü kendi içinde bu işi zaten kontrol altına aldı. Bitirme gibi bir şey önümüzdeki birkaç hafta için çok mümkün görünmüyor bence.
4,5 yıldır Tianjin kentinde yaşayan Alp Nogay Yavrucuk anlatıyor:
Ocak ayının sonundan itibaren virüse karşı alınan tedbirlerle yaşıyoruz. Bizim şehrimizde karantina olmadı ama kademeli olarak tedbirler alındı.
Mesela yaşam alanları birbirinden izole edildi. Sadece kamu çalışanları değil, gönüllü olarak da seferber olan insanlar yaşam alanlarının kapısında görevlendirildiler ve giriş çıkışları kontrol ettiler. Yaşadığınız yerlere dışarıdan girişler kısıtlandı ancak ihtiyaç durumunda girişlere izin vardı. Görevliler her giriş çıkışta ateşinizi ölçüyordu.
Çin'in mobil mesajlaşma uygulaması WeChat'te size ait QR kodunu (karekod) girdiğiniz her yerde okutturmak ve kayıt olmak zorundasınız. Yani bulunduğunuz her yere izinizi bırakmış oluyorsunuz. Eğer bulunduğunuz yerlerde bir vaka çıkarsa size de bilgi geliyor.
Tüm kamu kuruluşları da kapatıldı, çok acil durumlarda telefonla randevu alıp uygun görmeleri halinde büroya gitmenizi istediler. Elektrik ve su faturaları ötelendi. Eğer iş yeriniz devlete ait bir binadan kiralıksa, bu süre içinde devlet kira istemedi.
'Çin halkı tüm tedbirlere sonuna kadar uydu'
Devletin önlemlerini çok yerinde bulunuyorum. Ancak burada bir fark var; devletin aldığı tedbirleri halk da harfi harfine yerine getirdi. Evinizden çıkmayın dendiğinde gerçekten kimse evinden çıkmadı. Şehrin merkezinde yaşıyorum ve önümdeki cadde en az 20 gün bomboştu. Gerçekten Çin halkı da virüsün daha fazla yayılmaması için çok büyük fedakarlıklar yaptı ve önlemlerini aldı.
1,5 milyar insandan bahsediyoruz. Eğer 3-5 kişi uymasa onları takip edenler olabilirdi, o nedenle başından itibaren önlemler çok sıkı takip edildi. Polisler, güvenlik görevlileri, özel şirketlerin güvenlik görevlileri de kuralları çok sıkı uyguladı.
Benim yaşadığım şehirde 10 gün önce yen vakalar bitti, sadece bugün (20 Mart) yurt dışından gelen bir kişide vakaya rastladılar, onu da karantinaya aldılar.
'Denetimler çok sıkı'
18 Mart'ta bazı AVM'ler belli saat aralıklarında çalışmaya başladı. Ama şehir merkezinde bazı turistik alanlarda izolasyon sürüyor. Kafe, restoran gibi yerler şu an hâla sadece paket servis yapabiliyor. 15-20 gün içinde de eğlence yerlerinin, kafelerin açılmasını bekliyoruz.
Benim de sahibi olduğum döner dükkanına da yeniden izin çıkmasını bekliyorum. Her çalışanın iş başı yaptığında ateşini ölçüp bildirmesi, dezenfektanlar, ateş ölçüm cihazları, maske ve eldiven kullanımı zorunlu. Müşteriler de geldiklerinde QR kodlarını taratmak zorunda. Bu anlamda denetimler çok sıkı.
'Çin'de bulunmaktan güven duydum'
Aldıkları önlemlerden ötürü bu süre içinde yaşadığım ülkeyle gurur duydum. Çin'de bulunmak güven verdi. Evet insanlar korkuyor ama alınan tedbirleri gördükten sonra rahatlıyorsunuz.
En büyük darbeyi ekonomiden yedik. Bu sürecin Çin'e büyük ekonomik darbe vurduğu kesin. Dükkan açamama iş yapamama gibi olumsuz etkileri oldu ama bunlar da mecburi, her yerde böyle olmak durumunda. Yapacak bir şey yok, onun haricinde psikolojik pek etkisi olduğunu da söyleyemem. İnsanlar arasında da fiziki mesafeler artmış olsa da duygusal olarak tek yürek haline geldiğini gördüm. Özellikle ABD Başkanı Donald Trump'ın "Çin virüsü" gibi paylaşımları sonrası halkın birbirine daha çok kenetlendiğini hissettim.
Bu önemli bir ders oldu hepimiz için.
Koronavirüs sonrası küreselleşme bitti mi, yeni süreci Çin mi yönetecek?
</doc>
<doc docid='bbc_haberler-dunya-51906400' lang='tur' type='mono' source_url='https://www.bbc.co.uk/turkce/haberler-dunya-51906400' term='COVID'>
Koronavirüs - Louis Vuitton'un sahibi olan şirket parfüm fabrikalarında el temizleme jeli üretecek
Fransa'da Christian Dior, Louis Vuitton, Fendi, Givenchy, Guerlain, Bulgari ve Dom Perignon gibi 75 lüks markayı bünyesinde barındıran LVMH şirketi, koronavirüs salgınıyla mücadele için parfüm fabrikalarında el temizleme jeli üretmeye başlayacak.
Fransa'da Christian Dior, Louis Vuitton, Fendi, Givenchy, Guerlain, Bulgari ve Dom Perignon gibi 75 lüks markayı bünyesinde barındıran LVMH şirketi, koronavirüs salgınıyla mücadele için parfüm fabrikalarında el temizleme jeli üretmeye başlayacak.
Avrupa'nın en zengin iş insanı olan Bernard Arnault'ya ait şirket, jellerin ücretsiz olarak Sağlık Bakanlığı'na teslim edileceğini açıkladı.
Şirketin açıklamasında piyasadaki jel sıkıntısının aşılması için LVMH'in parfüm ve kozmetik fabrikalarında bugünden itibaren büyük çaplı üretime başlanacağı belirtildi.
Dünya genelinde hükümetler, büyük şirketlere koronavirüse yönelik ürünlere yönelmesi çağrısında bulunuyor.
İngiltere Başbakanı Boris Johnson'un bugün aralarında JCB, Unipart, Rolls-Royce'un da bulunduğu mühendislik şirketlerinden hastanelerdeki açığı kapatmak için suni solunum cihazı üretmelerini istemesi bekleniyor.
Çin'de Apple cihazlarını üreten elektronik devi Foxconn, Şubat ortasında maske imal etmeye başlamıştı.
</doc>
<doc docid='bbc_haberler-dunya-52494939' lang='tur' type='mono' source_url='https://www.bbc.co.uk/turkce/haberler-dunya-52494939' term='COVID'>
Koronavirüse iki kez yakalanmak mümkün mü, bağışıklık nasıl oluşur ve ne kadar sürer?
Koronavirüse yakalanmış birinin iyileştikten sonra yeniden yakalanması mümkün mü? Neden bazı insanlar hastalığı daha ağır geçiriyor? Aşı işe yarayacak mı? Koronavirüse yakalanıp iyileşen kişilere bağışıklık belgeleri verilerek işe dönmelerini sağlamak mümkün mü? Uzun vadede virüse karşı hangi tedbirler alınabilir, virüsle nasıl yaşanır?
Koronavirüse yakalanmış birinin iyileştikten sonra yeniden yakalanması mümkün mü? Neden bazı insanlar hastalığı daha ağır geçiriyor? Aşı işe yarayacak mı? Koronavirüse yakalanıp iyileşen kişilere bağışıklık belgeleri verilerek işe dönmelerini sağlamak mümkün mü? Uzun vadede virüse karşı hangi tedbirler alınabilir, virüsle nasıl yaşanır?
Koronavirüsle ilgili en önemli sorun bağışıklık sisteminde düğümleniyor. Bu konuda ise çok az şey biliyoruz.
Bağışıklık sistemimiz vücudumuzun enfeksiyona karşı savunma sistemidir ve iki kısımdan oluşur.
Birincisi doğal bağışıklıktır; doğuştan gelir ve vücudumuz yabancı bir madde tespit ettiğinde ondan korunmak için derhal harekete geçer. Bu sırada salgılanan çeşitli kimyasallar inflamasyona (yangı, iltihap) yol açabilir. Bu süreçte kandaki akyuvarlar da enfekte olan hücreleri yok eder.
Ancak bu sistem koronavirüse özgü değildir ve vücutta yaşanan mücadeleyi hatırlayıp bu virüse karşı bağışıklık gelişmesini sağlamaz.
Bunun için edinilmiş (adaptif) bağışıklık tepkisine ihtiyaç vardır. Burada hücreler virüsü hedef alan ve onu durdurmak üzere üzerine yapışan antikorlar üretir. Ayrıca sadece virüsün enfekte ettiği hücreleri hedef alan T hücrelerini de üretir.
Bütün bunlar belli bir zaman alır. Araştırmalar, vücudun koronavirüsü hedef alan antikorları üretmesi için 10 güne yakın zaman geçmesi gerektiğini gösteriyor. Hastalığı ağır geçirenlerin bağışıklık sistemi de virüse karşı daha güçlü tepki veriyor.
Adaptif bağışıklık yeterince güçlü tepki vermiş ise bağışıklık sistemi bu enfeksiyonu sürekli hatırlayacak, o hastalığa yol açan virüse karşı gelecekte de koruyucu olacaktır.
Hastalığı hafif semptomlarla veya hiç semptom göstermeden atlatmış kişilerin yeterince güçlü bir adaptif bağışıklık tepkisi geliştirip geliştirmeyeceği bilinmiyor.
Bağışıklık sisteminin hafızası da bizim hafızamıza benziyor. Bazı enfeksiyonları çok iyi hatırlarken bazılarını da unutabiliyor.
Örneğin bağışıklık sistemimiz kızamığı çok iyi hatırlıyor. Kızamık virüsü ile bir kez karşılaşınca (kızamık aşısı ile bu sağlanıyor) ömür boyu bağışıklık kazanılıyor.
Bazı virüsler ise çabuk unutuluyor. Çocukların kış boyunca birçok kez solunum yolları enfeksiyonuna yakalanmasına neden olan virüs bunlardan biri.
Sars-CoV-2 adı verilen yeni koronavirüs çok kısa bir süre önce ortaya çıktığı için bu virüse karşı bağışıklığın ne kadar süreceği bilinmiyor. Ama insana bulaşan diğer altı koronavirüs bu konuda tahminde bulunmaya yarayabilir.
Bu koronavirüslerin dördü sık rastladığımız nezleye yol açıyor ve bu nezleye karşı edinilen bağışıklık çok kısa süreli oluyor. Araştırmalar, bir kişinin bu nezleyi atlattıktan sonra aynı yıl içinde yeniden yakalanabildiğini gösteriyor.
Ama bu nezle genellikle hafif atlatılıyor. İnsanan bulaşan diğer iki koronavirüs, Şiddetli Akut Solunum Yolu Sendromu (SARS) ve Orta Doğu Solunum Yolu Sendromu (MERS) hastalıklarına yol açıyor ve bunlara yakalananların bağışıklık sisteminin geliştirdiği antikorlar birkaç yıl sonra da tespit edilebiliyor.
East Anglia Üniversitesi'nden Profesör Paul Hunter, koronavirüse karşı "Sorun, bağışıklık geliştirip geliştirmediğinizden çok, bu bağışıklığın ne kadar süreceğidir" diyor.
"Ama ömür boyu olmayacağı neredeyse kesin" diye ekliyor.
"SARS için yapılan antikor araştırmalarına dayanarak, bağışıklığın sadece bir veya iki yıl süreceği söylenebilir, ama kesin bilmiyoruz henüz" diyor Hunter.
Ancak koronavirüse karşı tamamen bağışıklık kazanılmamış olsa bile ikinci kez virüse yakalanıldığında onu daha hafif atlatmak da mümkün olabilir.
Kısa süre içinde birkaç kez koronavirüse yakalanmış olan kişilerle ilgili haberler var.
Bazıları bu kişilerin ikinci kez enfekte olduğunu söylüyor. Bazı uzmanlar ise virüsün vücutta beklemede kalıp yeniden aktif hale geldiğine inanıyor.
Ancak, bilim insanları testlerde sorun olabileceği konusunda hemfikir. Bazı hastalara virüs olduğu halde yapılan testler negatif çıkabiliyor.
Bugüne dek bağışıklık sistemini test etmek üzere kimse kasıtlı olarak yeniden koronavirüsle enfekte edilmedi. Fakat bu işlem iki rhesus makak maymununa uygulandı.
Bu maymunlar önce koronavirüsle enfekte edilip bağışıklık sisteminin tepki vermesi sağlandı. Üç hafta sonra da ikinci kez virüsle enfekte edildiler. Bu deney çok sınırlı olsa da, kısa süre sonra yeniden enfekte edildikleri halde maymunlarda semptom oluşmadığı görüldü.
Kanda antikor varsa bağışık sayılır mıyız?
Bunun garantisi yok. Bu yüzden Dünya Sağlık Örgütü (WHO), koronavirüse yakalanmış ve bağışıklık geliştirmiş kişilere bağışıklık belgeleri verilerek salgını nedeniyle uygulanan kısıtlamaların gevşetilmesi yöntemine sıcak bakmıyor.
Bu yöntemi uygulamak isteyenler, insanlara koronavirüs testi yapıldığında antikor görülmesi halinde işe gitmelerinin güvenli olacağına inanıyor. Risk grubunda olan insanlarla yakın temas halinde çalışan hastane ve bakımevi personelinin gönül rahatlığıyla işe devamı için bu önemli olabilir.
Ancak koronavirüs geçirmiş her hastada bir miktar antikor bulunsa da her antikor eşdeğer değil. Virüsü etkisiz bırakan antikorlar koronavirüsün üzerine tutunup onun sağlıklı hücreleri enfekte etmesini engelleyebilenlerdir. Çin'de koronavirüs geçirmiş 175 hasta üzerinde yapılan bir araştırmada, bunların yüzde 30'unda bu özellikteki antikorların çok düşük düzeyde olduğu görüldü.
WHO bu nedenle (adaptif bağışıklık tepkisinin diğer kanadını oluşturan) "hücresel bağışıklığın iyileşmede kritik olabileceğini" söylüyor.
Bir diğer sorun ise antikorlar sayesinde siz virüsten korunuyor olsanız bile bu sizin virüsü taşıyıp diğer insanları enfekte etmeyeceğiniz anlamına gelmiyor.
Genel sağlık açısından olduğu gibi, Covid-19 hastalığına ne sıklıkta ve kaç kez yakalanacağınızı belirleyeceği için önemli.
Bağışıklık ayrıca virüsün ne derece ölümcül olduğunu da etkiliyor. İnsanlara mükemmel olmasa da virüse karşı bir miktar koruyuculuk geliştirdiğinde hastalık daha az tehlikeli oluyor.
Bağışıklığın anlaşılması ve koronavirüse yakalanma veya virüsü yayma bakımından kimlerin riskli olmadığının net bir şekilde belirlenmesi, kısıtlamaların gevşetilmesi bakımından da önemli.
Uzun dönemli bağışıklık geliştirmek zor ise aşı geliştirmek de zorlaşır. Ya da aşının nasıl kullanılacağını, ömür boyu geçerli olacak şekilde bir kez mi yapılacağını, yoksa grip aşısı gibi her yıl tekrarlamak mı gerekeceğini belirlemede önemli olacaktır.
Gerek virüse yakalanıp hastalanma gerekse aşı yoluyla sağlanan bağışıklığın süresi ayrıca virüsün yayılmasını durdurabilip durduramayacağımız konusunda da bize fikir verecek.
İşte tüm bunlar henüz cevaplarını bilmediğimiz önemli sorular.
</doc>
<doc docid='bbc_haberler-turkiye-52560648' lang='tur' type='mono' source_url='https://www.bbc.co.uk/turkce/haberler-turkiye-52560648' term='COVID'>
Koronavirüs: Restoran ve kafe sahipleri, 'Yeme-içme sektörünün toparlanması bir yılı bulur' diyor
"Biz sektör çalışanları, sürekli hareketli bir tempo içinde olmaya alıştığımız ve hayat düzenimizi buna göre kurgulamış olduğumuz için, evde kaldığımız her gün bizi yavaş yavaş öldürüyormuş gibi geliyor. Sanırım bu yüzdendir ki, evde kalmaya başladığım bu süreden beri boş durmayıp bir şeyler üretebilmeye özen gösterdim."
"Biz sektör çalışanları, sürekli hareketli bir tempo içinde olmaya alıştığımız ve hayat düzenimizi buna göre kurgulamış olduğumuz için, evde kaldığımız her gün bizi yavaş yavaş öldürüyormuş gibi geliyor. Sanırım bu yüzdendir ki, evde kalmaya başladığım bu süreden beri boş durmayıp bir şeyler üretebilmeye özen gösterdim."
Bu sözler Şef Maksut Aşkar'a ait.
İstanbul Beyoğlu'ndaki Neolokal'in şefi ve ortaklarından olan Aşkar'ın hissettikleri sektörün geri kalan çalışanları için de hiç yabancı duygular değil.
Koronavirüs salgını döneminde koşuşturması yüksek olan yeme-içme sektörü çalışanları, hem bu yoğunluktan uzakta evlerinde hayatta kalmanın yolunu bulmak durumundalar hem de işletmelerinin ayakta kalması için çözüm üretmek zorundalar.
Koronavirüs salgınının en çok etkilediği sektörlerin başında restoran ve kafe işletmeciliği, yeme-içme sektörü geliyor.
Türkiye'de restoranlar ve kafeler, mart ayının ortasından beri eve sipariş hizmeti dışında kapalı.
Dünyanın dört bir yanında insanların sosyal hayatlarının merkezi haline gelmiş restoranlar, kafeler, barlar ve publar öngörülemeyen bir tarihe kadar kapandı.
Sektörün önünü görememesinde, işletmelerin bütçesini ayarlayamamasında ve sektör çalışanlarının psikolojik olarak yaşadıkları zorlukların temelinde bu belirsizlik yatıyor.
Yeme-içme sektöründe işletme sahibi olanlar, finansallarının ortaya çıkardığı tablonun karanlık olmasından yakınarak işletmelerinin geleceğine dair endişe içinde olduklarını söylüyorlar.
Restoran ve kafe sahipleri ile evlerine kapanmalarına yol açan koronavirüs salgını döneminde nasıl bir ruh hali içinde olduklarını, işletmelerinin ve sektörün geleceği açısından neler düşündüklerini konuştuk.
Restoran ve kafe işletmeciliği, mekanların genelde yedi gün boyunca açık olmasından, mutfak ve mekan ile özellikle müşteri yoğunluğunun arttığı zamanlarda yaşanan koşuşturmadan ötürü temposu yüksek bir sektör.
Öncelikli olarak işletme sahiplerine evlerine çekilmenin kendilerinde nasıl bir ruh hali yarattığını sorduk.
Salgın belki ilk başta evlerine çekilip dinlenme fırsatı yaratsa da, çoğu zamanla çalışmanın farklı yollarını keşfetmiş.
Kadıköy'deki Pattis adındaki kafenin sahibi olan Derya Er, "Ben hem işletme sahibiyim, hem de mutfağın başındayım. Günde 18-19 saatim Pattis'te geçiyordu. Fiziksel olarak da çok yorulduğumuz bir düzenimiz var. Özellikle hafta sonları ve tatil günleri" diyor.
Moda'nın özgün ve şirin cafelerinden biri olan Pattis'in sahibi Er, ilk hafta evde olmanın tadını çıkarsa da sonrasında rutinini özlediğini söylüyor.
Belirsizliğin artmasıyla endişelerinin de arttığını söyleyen Er, "Belli bir süre değil, belirsiz bir süre eve çekilmişiz meğer" diyerek işletmesine ilişkin maddi kaygılarının zamanla arttığını, Pattis'teki sosyal hayatını da özlediğini söylüyor:
"Her hafta düzenli olarak kahvaltıya gelen, her gün illa ki uğrayıp kahvesini alan, bugün tatlı ne var diye soran insanlar arkadaşlarınız oluyor bir süre sonra. Hepsinden uzak kaldık. Hayatımın %80'ini Pattis dolduruyordu. Sosyal anlamda da söylüyorum bunu. Orası boşluk şu anda."
Kadıköy Moda'da tramvayın geçtiği sokakların birinde önünde hep uzun bir kuyruğun uzandığı bir kafe var.
Bir çikolata dükkanı olan Asuman uzun zamandır Moda'nın en meşhur kafelerinden.
Asuman'ın sahibi Yılmaz Cihan, haftanın 7 günü çalışan bir işletme olmaları sebebiyle bu evde olma halinin kendine iyi geldiğini söylüyor.
"Mecburen de olsa işten uzaklaşmış olmak; biraz kendime, biraz işime, biraz da dünyaya uzaktan bakabilme fırsatı sundu" diyen Cihan, "Günlük koşuşturma diye kabullendiğim durumun, bir insanın taşıyabileceğinden daha ağır bir yükü normalleştirme çabası olduğunu anladım" sözlerini de ekliyor.
Şimdi daha çok boş dükkanlarını dolaşarak ilerisi için yeni planlar ve projeler geliştirmeye çalıştığını söyleyen Cihan, bir yandan da paket servis ve online satışlara devam ettiklerini anlatıyor.
Online satışlarla ya da geliştirdikleri yeni projelerle sektörün çoğu çalışanı halen harıl harıl çalışmaya devam ediyor.
İstanbul'un Asmalımescit mahallesinin meşhur Kallavi Sokak'ında yer alan ve Beyoğlu'nun sevilen restoranlarından olan Fıccın'ın sahibi Leyla Kılıç, kendini daha çok sosyal sorumluluk projelerine vermiş.
Çerkes mutfağından örnekler sunan Fıccın'ın ortaklarından Leyla Kılıç, önce dükkanı bir hafta boyunca kapatmış, o sırada da evde yaptığı yemekleri ihtiyaç sahiplerine dağıtmış.
Kılıç, daha sonra da Fıccın'ın mutfağına geçerek orada yaptığı yemekleri pandemi hastanelerine göndermeye başlamış.
Yaptıkları yemekleri, sağlık çalışanlarının daha sağlıklı yemek yemesi için pandemi hastanelerine gönderen Kılıç, belediye ile işbirliği içinde yoksul mahallelerde dağıtılmak üzere Ramazan kumanyaları da hazırlıyor.
Kılıç ayrıca evlerine gidemediği için otellerde konaklayan ve uzun nöbetlere kalan sağlıkçılara da yemek gönderdiklerini anlatıyor.
Online siparişler dolayısıyla evlerine kapanamayan sektör çalışanlarından biri de Coffee Sapiens kahve zincirinin kurucu ortaklarından İbrahim Burak Göğüş.
Karaköy, Levent'teki Kanyon ve Hasköy'deki dükkanları kapalı olan Coffee Sapiens, kahve ve kahve malzemeleri satışı yaparak online olarak hizmet vermeye devam ediyor.
Göğüş, "Dükkanlarımız kapandı, ama online satışlarımız devam ediyor. Pek eve çekilemedik. Vardiyalı olarak, sosyal mesafe ve hijyen kurallarına dikkat ederek çalışmaya devam ediyoruz. Sokağa çıkma yasaklarında evdeyiz." diyor.
Dükkanlardan bir gelir elde edememelerine rağmen operasyonel giderleri ödemeye devam ettiklerini söyleyen Burak, KOBİ'ler olarak bu dönemde yalnız hissettiklerini söylüyor:
"Örneğin elektrik, su, kira, vergi ve maaşlar gibi giderlerimiz halen devam ediyor. Devlet, kısa çalışma ödeneği, ücretsiz izin ödemeleri gibi imkanlar sağlamaya çalışıyor, işletme olarak biz de başvurduk ama hala bir sonuç çıkmadı.
"Yeme-içme sektöründeki KOBİ'ler büyük bir istihdam hacmine sahip; işletme sahipleri ve çalışanlar olarak sadece yakın çevremizden zor durumda olan birçok işletme var. Biz biraz şanslıyız, online satışlarımız devam ediyor ama sırf dükkan sahibi olanlar, hiçbir gelir olmadan ödeme yapmak veya ödemeleri ertelemek durumunda."
Devletin koronavirüsle ilgili sunduğu destek paketlerinin işletmeler için yeterli olmadığını söyleyen tek kişi Göğüş değil.
Çoğu işletme sahibi, özellikle kiralarını ödemek zorunda olmalarının finansallarına büyük bir yük getirdiğini söylüyor.
Hükümetin koronavirüs salgınının yarattığı ekonomik zararla mücadele etmek için açıkladığı adımlardan biri Kredi Garanti Fonu'nun (KGF) limitinin yükseltilerek teminat sorunu nedeni ile kredi alamayan firmaların banka kredilerine erişimini kolaylaştırmak oldu.
Açıklanan bir diğer adım ise Kısa Çalışma Ödeneği oldu.
Kısa Çalışma Ödeneği kapsamında işverenler İŞKUR'a başvurarak üç ayı aşmamak kaydıyla sigortalı çalışanlarının maaşlarının İşsizlik Fonu'ndan verilmesini sağlayabiliyor.
Ancak çoğu işletme sahibi bu ödeneğe başvurmalarına rağmen henüz bir yanıt alamadıklarını söylüyor.
Turizm, Restoran Yatırımcıları ve Gastronomi İşletmeleri Derneği Başkanı Kaya Demirer, Bloomberg HT televizyonuna yaptığı açıklamada Türkiye'de yeme-içme sektöründe 100 bin irili ufaklı işletmenin olduğunu, 2 milyon da çalışanın bulunduğunu aktardı.
Demirer'e göre koronavirüs salgını sırasında sektörde 60 milyar TL'lik bir gelir kaybı yaşanabilir.
Fıccın'ın sahibi Leyla Kılıç, online yemek servisine başladıklarını ancak buradan elde ettikleri gelirin masraflarını karşılamadığını söylüyor.
70 çalışanlarının izinde olduklarını söyleyen Kılıç, ilk ay çalışanlarının maaşlarını ödediklerini, ancak sonraki dönemde ne olacağını bilemediklerini aktarıyor.
Kısa Çalışma Ödeneği'ne başvurduklarını ancak henüz bir yanıtın gelmediğini de sözlerine ekliyor.
Kılıç, 7 dükkanlarının kapalı olması dolayısıyla en büyük zorluğu kiraların ödenmesinde yaşadıklarını söylüyor:
"Kiralarla ilgili bir yaptırım olabilirdi; mal sahiplerine vergiden düşülmesi gibi bir kolaylık gösterilerek onların da kiracılarına aynı kolaylığı göstermesi istenebilirdi. İşletmelere kapalı kaldıkları süre içinde çalışan sayısına göre maddi bir destek olabilirdi."
Leyla Kılıç, hem personelini eve çeken şirketlerin hem de hiç iş yapamaz restoran ve kafelerin Kısa Çalışma Ödeneği'nden aynı şekilde yararlanmasının eşitsizlik olduğunu aktarıyor:
"Bu sektörde personel değişkenliği çok olduğundan ve birçoğu asgari ücret ile çalıştırıldığından sektörde mağduriyet çok fazla olacaktır. Birçok işletme borç yükü ile kapanmak durumunda kalacak ve tabii ki bir işsiz ordusu çıkacak.
"Bizde işten çıkarma olmadı, gücümüz yettiğince direnç göstermeye devam edeceğiz. Ancak ilk günden personelinin tamamını işten çıkarıp, kepenk indiren işletmeler de az değil."
Bütün işletmecilerin ortak hissiyatı ise kaygı. Özellikle belirsizliğin geleceklerini görememesine yol açtığını, bunun da işletmeleri için endişelenmelerine sebep olduğunu söylüyorlar.
Yine de değişen tüketici alışkanlıklarını gözlemleyerek geleceğe dair yeni planlar ve projeler geliştirmeye çalışıyorlar.
Yerel ve geleneksel lezzetleri bugüne uyarlamayı şiar edinen Neolokal adlı restoranın şefi Maksut Aşkar, şefler, restoran işletmecileri ve yemek yazarları olarak sosyal medyada @mademevdeyiz adında bir hesap açtıklarını ve evlerinde çektikleri tarif videolarını paylaştıklarını anlatıyor.
Aşkar, sektörün geleceği ile ilgili olarak, "Fahiş kiraların talep edildiği ve dolayısıyla hizmetin ederinden çok fazlaya satıldığı devir yavaş yavaş yok olacak bu düzen içinde. Daha küçük ve kontrol edilebilir operasyonlara evrileceğiz" öngörüsünde bulunuyor.
Aşkar, "bulunduğu alanı maksimum misafir almak üzerine tasarlamış işletmelerin küçülmek, dönüşmek belki de kapatmak zorunda kalacağını" tahmin ediyor.
Coffee Sapiens kahve zincirinin kurucu ortaklarından İbrahim Burak Göğüş, bu dönemde müşteri alışkanlıklarıyla ilgili şu gözlemlerde bulunmuş:
Asuman'ın sahibi Yılmaz Cihan da geleceklerini web ve mobil içerisinde kurguladıklarını söylüyor:
"Yaptığımız tatlıları daha geniş bölgedeki hanelere ve işyerlerine ulaştırmayı, yaptığımız çikolatalarıysa dünyanın her yerine gönderilebilir hale getirmeyi projelendiriyoruz.
"Eskiden dükkanlarımızda sunduğumuz ürünleri evlere servis edilebilir hale getirmemiz yeterliydi. Artık evlere servis için özel ürünler, özel tasarımlar ve elbette çok özel ambalajlar geliştirilmesi gerekiyor."
Konuştuğumuz restoran ve kafe sahiplerinin çoğu, sektörün toparlanmasının ortalama bir yılı bulacağını söylüyor.
Sektörün şimdiki sorunlarına rağmen uzak geleceğine umutla bakan isimlerden biri de Pattis'in sahibi Derya Er.
Er, sektör için ileride yerel üreticiyle daha çok kucaklaşacağı bir gelecek hayal ettiğini söylüyor:
"Tarım ile teknolojiyi birleştirip, sektörce sahip çıkmamız gerekecek. Akıllı tarım uygulamalarını nasıl şehirlere yayabiliriz güzel bir soru mesela. Şehir planlamalarının içerisine yerel üreticileri nasıl dahil edip kendi zincirimize katacağız bunları düşünüp cevap aramamız lazım ki lojistik maliyetleri düşsün.
"Kentlerimizi beslemek için, kent içerisinde üretim nasıl yapabiliriz güzel bir soru. Yerel üreticiyle sırt sırta veren, bunu teknolojiyle birleştiren, eli daha çok toprağa değen bir sektör hayal ediyorum. Zamanımız kalmadı. Bugün Covid-19, yarın başka bir doğa krizi. Doğayla savaşmadan, el ele vererek yapılandıracağımız, sonuç olarak hepimizin kazanacağı bir senaryo tarafında olmayı tercih ediyorum."
</doc>
<doc docid='bbc_haberler-dunya-52527113' lang='tur' type='mono' source_url='https://www.bbc.co.uk/turkce/haberler-dunya-52527113' term='COVID'>
Koronavirüs: ABD'de Çin doğumlu bilim insanı Bing Liu'nun öldürülmesi, komplo teorilerini körükledi
ABD'nin Pennsylvania eyaletinde koronavirüsle ilgili "çok önemli bir buluşun eşiğinde olduğu" iddia edilen Çin doğumlu bilim insanı Bing Liu'nun hafta sonunda vurularak öldürülmesinin ardından, sosyal medyada olaya dair birçok komplo teorisi ortaya atıldı.
ABD'nin Pennsylvania eyaletinde koronavirüsle ilgili "çok önemli bir buluşun eşiğinde olduğu" iddia edilen Çin doğumlu bilim insanı Bing Liu'nun hafta sonunda vurularak öldürülmesinin ardından, sosyal medyada olaya dair birçok komplo teorisi ortaya atıldı.
Saldırgan cinayet sonrası intihar ederken, polis cinayetin Liu'nun çalışmalarıyla bağlantısı olmadığını, saldırganla Liu arasında özel bir ilişkiden kaynaklanan ve uzun süredir devam eden bir anlaşmazlık olduğunu açıkladı.
Pittsburgh Üniversitesi Tıp Fakültesi'nde araştırmacı olan 37 yaşındaki Bing Liu, Cumartesi günü Rose Township'teki evinde başından ve boynundan vurulmuş halde ölü bulunmuştu.
İş arkadaşlarının Liu'nun Covid-19 çalışmalarında önemli bulgulara ulaşmak üzere olduğunu söylemesi üzerine, internette "suikast" söylentileri dolaşmaya başladı.
Polis ise olayın cinayet olduğunu, saldırganın olayın ardından intihar ettiğini açıkladı.
Polis Liu'yu vuran kişinin 46 yaşındaki yazılım mühendisi Hao Gu olduğunu, cinayet sonrası aracında kendisini vurarak intihar ettiğini duyurdu.
Olayı araştıran detektifler Liu ve Gu'nun birbirini tanıdığını, cinayetin "özel bir ilişkiden kaynaklanan ve uzun süredir devam eden bir anlaşmazlık" olduğunu açıkladı.
Polis cinayetin Liu'nun araştırmaları ya da koronavirüs salgınıyla bağlantısı olduğuna dair "kanıt olmadığını" belirtti.
İş arkadaşları yayımladıkları açıklamada Liu'yu Covid-19 enfeksiyonunun hücresel mekanizmalarını anlamaya yönelik "önemli bulguların eşiğinde" olan mükemmel bir araştırmacı diye tanımladı.
Arkadaşları Liu'nun çalışmalarını devam ettirip sonuca ulaştırmaya çalışma sözü de verdi.
Üniversiteden yapılan açıklamada "mükemmel bir mentor ve üretken bir araştırmacı" diye tanımlanan Liu'nun 30'dan fazla bilimsel makalenin ortak yazarlarından biri olduğu ve sistem biyolojisi araştırmalarına odaklandığı belirtildi.
Açıklamada, "Bing (Liu) SARS-CoV-2 enfeksiyonu ve bunu takip eden komplikasyonların hücresel temelinin altında yatan hücresel mekanizmaları açığa çıkaracak çok önemli bir buluşun eşiğindeydi. Onun başladığı işi bitirmek için çaba göstereceğiz" denildi.
Bilgisayımsal bilim dalında Singapur'da doktora yapan Liu'nun doktora sonrası çalışmalarını Carnegie Mellon Üniversitesi'nde tamamladıktan sonra Pittsburgh Üniversitesi'ne geldiği belirtiliyor.
Çin'in sosyal medya platformlarından Weibo'da bir kullanıcı "Aman tanrım, bu adeta 'Görevimiz Tehlike' filminden çıkmış bir sahne gibi. Belki de virüsün ABD'de bir laboratuvarda üretildiğini buluruz" diyor.
Birçok yorumda Liu'nun virüsün çıkış yerine dair "gizemi çözmek üzere" olduğu iddiası ortaya atılıyor.
Çinli yetkililer ve Çin devlet medyası da daha önce virüsün ABD kaynaklı olduğu ve Vuhan kentine ABD'li askerler tarafından getirildiğine dair temelsiz iddialarda bulunmuştu.
Weibo'daki bazı kullanıcılar ise cinayetin bu dönemde işlenmesinin "fazla tesadüf" olduğunu öne sürdü. Bir yorumda "Çok olağan dışı bir olay. Karanlıkta gizlenen sırlar olması muhtemel" denildi.
Aynı platformdaki birçok Çinli de Liu'nun Çin doğumlu olmasının onu tehlikeye atmış olabileceğini düşünüyor. Ancak Liu'nun etnik kökeni nedeniyle öldürüldüğüne dair bir kanıt bulunmuyor.
Çin devlet medyasıyla bağlantılı Global Times sitesi, Liu'nun öldürülmesiyle ilgili spekülasyonları derleyen bir makale de yayımladı.
Twitter'da ise Çin hükümetinin olayda parmağı olabileceğine dair iddialar ortaya atıldı.
</doc>
<doc docid='bbc_haberler-dunya-51609706' lang='tur' type='mono' source_url='https://www.bbc.co.uk/turkce/haberler-dunya-51609706' term='COVID'>
Koronavirüs: Dünyada pandemi endişesi artıyor, Çin Ulusal Halk Kongresi yıllık oturumunu erteledi
Koronavirüs vakaları ve ortaya çıktığı ülkelerin sayısı giderek artarken, salgınının dünya çapında yayılmasından ve kontrolden çıkmasından (pandemi) endişe ediliyor. Vakaların çoğu Çin'de olmakla birlikte, Güney Kore, İtalya ve İran gibi ülkelerin virüsü kontrol altına almakta güçlük çekiyor.
Koronavirüs vakaları ve ortaya çıktığı ülkelerin sayısı giderek artarken, salgınının dünya çapında yayılmasından ve kontrolden çıkmasından (pandemi) endişe ediliyor. Vakaların çoğu Çin'de olmakla birlikte, Güney Kore, İtalya ve İran gibi ülkelerin virüsü kontrol altına almakta güçlük çekiyor.
Çin'de bugüne dek 77 bini aşkın vakanın ortaya çıktığı ve 2 bin 600 kişinin öldüğü açıklandı.
Pazartesi günü Kuveyt, Bahreyn, Afganistan ve Irak'ın Necef kentinde de ilk vakaların açıklanmasıyla, koronavirüsün yayıldığı ülke sayısı 30'u, Çin dışındaki vaka sayısı 1200'ü aştı.
Bu dört ülkedeki vakaların İran ile bağlantılı olduğu belirtildi.
Dünya Sağlık Örgütü (WHO) Başkanı Tedros Adhanom Ghebreyesus, koronavirüs salgınını önlemek için "fırsat penceresinin daraldığını" söylemişti.
Uzmanlar, son günlerde Çin dışında ortaya çıkan vaka sayısının artmasıyla pandemiye giderek daha fazla yaklaşıldığını söylüyor.
Çin'in Vuhan bölgesinde ortaya çıkan Covid-19 adı verilen bu yeni koronavirüs için henüz aşı geliştirilmedi.
Çin'de Ulusal Halk Kongresi ertelendi
Çin koronavirüs nedeniyle Ulusal Halk Kongresi'nin 5 Mart'ta başlayacak olan yıllık oturumunu erteledi.
Bu karar, Ulusal Halk Kongresi Yürütme Meclisi'nin Pazartesi günkü toplantısında alındı.
En az 10 gün süren toplantı için ülkenin her tarafından 5000 delegenin Pekin'e gitmesi gerekiyordu.
Kültür Devrimi'nden (1966-1976) bu yana toplantı ilk kez ertelenmiş oldu.
Çin dışında koronavirüs vakasının en fazla olduğu ülke Güney Kore.
Pazartesi günü açıklanan 231 yeni hastayla birlikte toplam vaka sayısı 830'u aştı; şimdiye dek sekiz kişi öldü.
Orduda 11 vakanın tespit edilmesiyle 7700 asker karantinaya alındı.
Kore Hava Yolları, en fazla vakanın çıktığı Daegu kentine uçuşları 27 Mart'a kadar iptal etti.
Avrupa'da koronavirüsün en fazla görüldüğü ülke 165 vakayla İtalya oldu.  Beş kişi virüs nedeniyle öldü.
İtalya'nın kuzeyindeki Lombardia ve Veneto'da yaklaşık 50 bin kişi iki haftalık karantinaya alındı.
Ülkede virus görülmeyen bölgelerde bile birçok okul ve işyeri faaliyetlerini durdururken, bazı futbol maçları da iptal edildi.
İran'da da resmi rakamlara göre, çoğu Kum kentinde olmak üzere 64 koronavirüs vakası tespit edildi, virüsten kaynaklı ölümlerin sayısı 12 olarak açıklandı.
Ancak İran'ın yarı resmi ILNA haber ajansı, Kum'da en az 50 kişinin öldüğünü duyurdu. Ancak resmi kaynaklar, koronavirüsten ilk ölümü 19 Şubat'ta duyurdu.
Ajans bu bilgiyi mecliste konuşan Kum milletvekili Ahmad Amiriabadi Farahani'ye dayandırdı. Kentte 250 kişinin karantinaya alındığını söyleyen Farahani, ilk ölümlerin tarihini de 13 Şubat olarak verdi.
Türkiye'nin yanı sıra, Irak, Pakistan ve Ermenistan da İran'la sınırları kapattı. Afganistan karadan ve havadan İran'da seyahatleri askıya aldı.
Güney Kore, İran ve İtalya'daki durum pandeminin ilk aşamasına işaret ediyor. Bu, koronavirüsün dünya çapında yayılması anlamına geliyor.
Bu ülkelerde ortaya çıkan ve yayılan vakaların Çin ile bağlantılı olmadığı görülüyor.
İran'daki durum ise kaygı verici. Yetkililer, virüsün birçok kente yayıldığını söylüyor.
Lübnan'daki ilk vakanın da İran bağlantılı olduğu belirtiliyor.
Pandemi olması halinde yayılma hızını düşürmek büyük önem taşıyor.
Virüsün yayılması kış bitimine kadar sınırlandırılabilirse, havaların ısınması ile virüsün havada canlı kalma süresi de azalabilir. Ancak bu kesin bilinmiyor.
Kuzey Kore, koronavirüsü salgınına karşı önlemler kapsamında ülkedeki 380 yabancı ülke vatandaşını karantina altına aldı.
Yonhap haber ajansı, Kore Merkezi Yayın Kuruluşu'na dayandırdığı haberinde yabancıların çoğunun Pyongyang'da görevli diplomatlar olduğunu duyurdu.
Yaklaşık 200 yabancı, son 30 gündür kaldıkları yerden çıkmıyordu, sürenin sona yaklaşmasıyla karantina uzaltıldı. Yeni karantina süresinin ne olacağı bilinmiyor.
Kuzey Kore'de koronavirüs tanısı konulan bir vaka henüz yaşanmadı.
Ülkeye giren tüm yabancı ülke vatandaşları 30 günlük zorunlu karantinaya alınıyor.
Kuzey Koreli yetkililer, genelde tüm dünyadan katılım olan Pyongyang maratonunu iptal etti.
Kuzey Kore resmi medyası, Çin'e komşu Kuzey Pyongan vilayetinde yaklaşık 3 bin kişinin koronavirüs  şüphesiyle takibe alındığını duyurdu.
</doc>
<doc docid='bbc_haberler-dunya-51955474' lang='tur' type='mono' source_url='https://www.bbc.co.uk/turkce/haberler-dunya-51955474' term='COVID'>
Koronavirüs (Covid-19) sonrası küreselleşme bitti mi, yeni süreci Çin mi yönetecek?
Gittikçe artan sayıda gözlemci, koronavirüs (Covid-19) salgınının, 2008'den bu yana hızlanarak tersine dönmeye başlayan küreselleşme sürecinin "tabutuna son çiviyi" çaktığına inanıyor. Bu inanç, uluslararası düzende, Çin'in küresel lider ülke konumuna yükselme olasılığına ilişkin tartışmaları da gündeme getiriyor. Bu yorumlarda, tartışmalarda büyük doğruluk payı var ama gerçeklik biraz daha karmaşık.
Gittikçe artan sayıda gözlemci, koronavirüs (Covid-19) salgınının, 2008'den bu yana hızlanarak tersine dönmeye başlayan küreselleşme sürecinin "tabutuna son çiviyi" çaktığına inanıyor. Bu inanç, uluslararası düzende, Çin'in küresel lider ülke konumuna yükselme olasılığına ilişkin tartışmaları da gündeme getiriyor. Bu yorumlarda, tartışmalarda büyük doğruluk payı var ama gerçeklik biraz daha karmaşık.
Koronavirüs salgını dünya ekonomisinin ve siyasi ilişkilerinin tüm kırılganlıklarını sergiledi, hatta derinleştirdi. Salgın başlarken, 2020'de bir resesyon olasılığı konuşuluyordu. Buna karşılık Merkez Bankalarının yeni bir resesyona müdahale edecek araçlara hâlâ sahip olduğu konusunda ciddi kuşkular vardı.
Covid-19 vurunca, küresel tedarik zincirleri koptu, hava taşımacılığı adeta durdu. Ülkeler sınırlarını kapatmaya, vatandaşlarının hak ve özgürlüklerini kısıtlamaya, askeri ve polisi sokağa indirmeye; hükümetler parlamentoları "bypass" ederek karar almaya başladılar. Dünya ekonomisinin kan damarları olan finansal piyasalarda on yıllardır görülmeyen şiddette dalgalanmalar başladı. Petrol piyasalarında başlayan fiyat savaşları finans piyasalarında, belirsizlikleri daha da arttırdı.
Devletler virüsle mücadele önlemlerini devreye sokmaya başlayınca, yalnızca sınırlar değil, iş yerleri de kapanmaya başladı. Fabrikaların yanı sıra lokanta, kafe, "fast food" restoranlar, cep telefon dükkanları zincirleri on binlerce çalışanı işten çıkartmaya başladılar. İşsizlik, ailesine bakamama, evinin kirasını, konut kredisi taksidini, kredi kartı taksidini ödeyememe riskiyle yüz yüze bir nüfus aniden ve büyük bir hızla artmaya başladı.
Kısacası, bir taraftan tedarik zincirleri fabrikaları durduruyor ve ekonomide bir arz sorunu yaratıyor, diğer taraftan salgına karşı alınmaya başlanan önlemler özellikle küçük işletmeleri iflasa sürüklüyor, işsizlik artarken ekonomide ciddi bir talep sorunu oluşmaya başlıyor. Bu arz ve talep yetersizliği sorunları birleşirken, kredi piyasaları sıkışıyor ve bir borç krizi olasılığı güçleniyor.
Morgan Stanley ve Standard & Poor's ekonomistlerine göre dünya ekonomisinde bir süredir beklenen resesyon Covid-19'un etkisiyle başlamış. Morgan Stanley ve Standard&Poor's analistlerinin yorumlarına ek olarak hızla artmaya başlayan işsizliğin, bir borç krizi olasılığının, en azından gelişmiş ülkelerde bir depresyon tehlikesini gündeme getirdiği söylenebilir.
Merkez Bankaları ve hükümetler Covid-19'un tetiklediği, ağırlaştırdığı sorunlara karşı faizleri indirmeye, trilyon dolarlık kurtarma paketlerini gündeme getirmeye başladı. Ancak para politikalarının yeterli olmayacağı hemen anlaşıldı. Bu kez "oyunun kuralları" da değişmeye başladı. Neo-liberalizmin merkezlerinden İngiltere'de Muhafazakar Parti hükümeti büyük borçlanma, harcama, yatırım, talep yönetimi politikaları içeren Keynesyen bir ekonomi programı açıkladı ve salgının ilerlemesine paralel olarak programı genişletmeye başladı.
Covid-19 yalnızca neoliberal politikaları arka plana atmakla kalmadı. Sınırların kapanma eğilimi milliyetçiliği, ırkçılığı, küreselleşmenin adeta bir prototipi olarak Avrupa Birliği'nin geleceği üzerinde soru işareti oluşturdu.
Kısaca özetlediğim bu manzara, küreselleşmenin temel bileşenlerindeki kırılmanın hızlandığını, küreselleşmeyi destekleyen neo-liberal ekonomi politikalarının değişmeye başladığını, küreselleşme karşıtı eğilimlerin, duyguların daha da güçlendiğini gösteriyor.
Depresyon tehlikesi, devreye girmeye başlayan maliye politikaları, devletlerin ulusal ekonomileri koruma reflekslerini, ticaret ve sermaye hareketleri üzerindeki kısıtlamalarla ulusal kaynaklar içerde tutmaya yönelik önlemleri, güçlendirme olasılığını arttırıyor.
Bu sorunun cevabı hangi küreselleşmeden söz ettiğimize bağlı. Küreselleşme, "gezegenin yüzeyini, bir küre gibi pürüzsüz, erişime açık biçimde yeniden düzenlemek" anlamına geliyor. Buradan hareketle insanlık tarihinde farklı küreselleşme düzeylerinden, dönemlerinden söz edilebilir.
Örneğin, tarihsel olarak en önemli küreselleşme sürecinin, birbirleriyle kültürel, ekonomik, askeri, hatta klanlar arası evlenmelerle cinsel/genetik iletişimi geliştirerek dünyanın yüzeyini insan etkinliğine uygun biçimde düzenleyen ilk topluluklarla başladığını söyleyebiliriz. Bu düzeyde küreselleşme insan uygarlığıyla eş anlamlı. Bu uygarlık boyunca dünyanın yüzeyinin erişime, kullanıma nasıl açıldığını; nasıl ekonomik, siyasi ve askeri (imparatorluklar), kültürel (dil ve din) networklerle, gittikçe genişleyen çapta bütünleştiğini sanırım örneklemeye gerek yok. Bittiğinden söz edilen besbelli ki bu [K]üreselleşme değil.
Bugün, bitip bitmediği tartışılan, yukardaki [K]üreselleşmenin, kapitalizm altında ilerlerken aldığı biçim içindeki belli bir ana ilişkin küreselleşme.
Kapitalizmin tarihinde 100 yıl geriye gidersek, İngiltere liderliğinde şekillenen bir küreselleşme sürecinin ekonomik ve siyasi krizlerle dağılmaya başladığını, ABD'nin ve ekonomisinin yeni bir küreselleştirici güç olarak ortaya çıkmaya başladığını görürüz. Burada küreselleşme karşımıza, çok daha sınırlı bir anlamda, malların ve sermayenin dolaşımını hızlandıran, yeni coğrafyaları açan bir dönem olarak çıkıyor.
Bu küreselleşme dağılır ve coğrafyalar arası ekonomik ve siyasi bağlar koparken, uygarlık olarak küreselleşme sürecinin hem sermayenin şirket yapısındaki, hem de ulaşım ve haberleşme alanlarındaki teknolojik gelişmelerle, dünyayı bütünleştirmeye devam ettiğini görüyoruz.
Bugün sözü edilen küreselleşme, yine bir değişim döneminin gündeme geldiğini ima eden bir tartışmaya ait: Bir ekonomik kriz içinde şekillenen küreselleşmenin dağılmaya başlaması onu örgütleyen, düzenleyen devletin yerini bir başka devlete, bir başka küreselleşme sürecine bırakma olasılığına ilişkin.
Şimdi sıra Çin'de mi?
Küreselleşme süreci içinde, kapitalist toplumda yeni bir küreselleşme sürecini örgütleyecek yeni ülke Çin mi olacak?
Yaklaşık 30 yıldır Çin'in dünya ekonomisi içindeki ağırlığının nasıl arttığını; dünyanın ikinci, hatta kimi ölçülerle bakıldığında birinci ekonomisi, en büyük ticaret merkezi olduğunu; Afrika'dan Latin Amerika'ya, Orta Doğu'dan Avrupa'ya ekonomik siyasi etkisini ya da 'network'lerini yaydığını; birçok ülkeyi ticaret ve kredi verme yoluyla kendisine bağlamaya başladığını vurgulamaya sanırım gerek yok.
"Tek Yol, Tek Kuşak" projesi de bunlara ek olarak, Çin'in Pasifik kıyısından Avrupa'nın Atlantik kıyısına kadar uzanan bir coğrafyayı ulaşım ağlarıyla yeniden düzenleyen bir "küreselleştirme" projesi.  Trump yönetiminde ABD dış ticarette korumacılığa giderken, Foreign Affairs'ten Prof. Henry Farrel ve Prof. Abraham Newman'in işaret ettiği gibi, "Çin bu krizi kullanarak liderlik etme arzusunu sergiliyor."
Çin'in küreselleşmenin savunucusu lider konuma yükselmesi, yeni bir küreselleşme süreci/olasılığı açısından son derecede önemli. Ancak her küreselleşme süreci, bir önceki liderin devletinden çok daha büyük ölçekli bir devlet, yeni lider ekonominin ve ülkenin kültürel siyasi özellikleri altında şekilleniyor. Bu da bugün tartışmayı, gerilemeye başlayan küreselleşmenin temsilcisi ABD ve liberal demokrasi ile olası yeni küreselleşmenin, potansiyel lideri Çin'in totaliter eğilimleri güçlü tek parti rejimi arasındaki farklara getiriyor.
Gerek 2008 mali krizinden sonra Çin'in hızlı yükselişine ve dünyadaki ekonomik siyasi etkisinin artışına referansla, gerekse de Covid-19 krizine müdahale ederken gösterdiği başarıdan dolayı, Çin modelinin daha etkili olduğuna ilişkin bir kanı, yalnızca Çin'e ekonomik ve siyasi olarak bağımlı ülkelerde değil, Batı ülkelerinde, çeşitli çevre ülkelerin yönetici seçkinleri, entelijensiyası arasında da giderek güçleniyor. Yale Üniversitesi'nden Prof. Nicholas Christakis'in "kamu sağlığı açısından şaşırtıcı bir başarı" sözleri bu algıyı çok iyi yansıtıyor.
ABD ve en yakın ortağı İngiltere, neo-liberal demokratik yönetim modeli altında, Covid-19'a karşı önlem almakta gecikirken, totaliter eğilimleri güçlü tek partili Çin devletinin Covid-19 krizini kısa sürede denetim aldığı, geriletmeye başladığı görülüyor. Dünya Sağlık Örgütü Başkanı Tedros Adhonom, virüsün ilk kez Vuhan kentinde ortaya çıktığını ve bu bilginin en az iki ay saklandığını unutarak, başarılarından dolayı Çin'i hararetle tebrik ediyor.
Dahası, Çin salgınla mücadele ederken tıbbi malzeme ve doktor sıkıntısı çeken zengin ve gelişmiş Batı ülkelerine, acil tıbbi malzeme yardımı yapıyor, doktor gönderiyor. Böylece, her lider adayı ülke gibi, kredi ve mali yardım dağıtan Çin, diğer ülkelere bir "kamu hizmeti" sunmaya, sorun çözmeye yardımcı olmaya, koronavirüsle küresel mücadelenin lideri olarak belirmeye başlıyor.
Amerikan Washington Post gazetesinde aktarılan Çin kaynaklarından derlenmiş bir rapora göre Çin, başlayan resesyonu, daha fazla doğrudan yatırımlarla, kritik endüstrilerde daha büyük piyasa payı edinerek, ABD'nin etkisini kırmak için kullanmaya hazırlanıyor. Wall Street Journal gazetesinin köşe yazarlarından Walter Russell Mead, "Eğer Batı içine kapanırsa, Çin pandeminin yarattığı kaosu kullanmaya devam edecektir" diyor.
Gerçekten de Çin virüsle mücadele alanında elde etmeye başladığı saygınlığı (yumuşak gücü), ABD'nin politikalarını eleştirmek, jeopolitik etkisini kırmak için kullanmaya başlıyor. Örneğin, Çin, Covid-19'un baskısı altında ezilen Orta Doğu ülkelerine yardım yapmakla kalmıyor, ABD'yi uyguladığı yaptırımlarla, örneğin İran'da salgın hastalık kriziyle mücadeleyi zorlaştırmakla, felaketi derinleştirmekle suçluyor. Çin, İran'a insani yardım gönderirken ABD'ye yaptırımları kaldırması için çağrı yapıyor.
ABD ve Batı, Covid-19'la mücadele ederken kendi içine kapanıyor. Avrupa ülkeleri Çin'in disiplinli kitle kontrolü yöntemlerini, ulusal egemenlik modelini benimseyerek kentleri, ülke sınırlarını kapatarak AB'nin geleceğini tehlikeye atıyor, küreselleşmenin çözülmesini hızlandırıyor. Bu sırada Çin insani ve ekonomik yardımlarla dışa açılmaya devam ediyor; liderlik konumuna yükselme şansını, totaliter eğilimleri yeni teknolojilerle güçlendiriyor.
Çin'in siyasi ve ekonomik modelinin; toplumsal hiyerarşiyi ve eşitsizliği, lider kültünü olağan kabul eden bir modelin çekiciliği artıyor.
</doc>
<doc docid='bbc_haberler-turkiye-51828267' lang='tur' type='mono' source_url='https://www.bbc.co.uk/turkce/haberler-turkiye-51828267' term='COVID'>
Koronavirüs (Covid-19): Sağlık Bakanı Koca, Türkiye'deki ilk virüs vakasını açıkladı
Sağlık Bakanı Fahrettin Koca günün ilk saatlerinde düzenlediği basın toplantısında, koronavirüs şüphesi olan bir kişinin test sonucunun pozitif çıktığını açıkladı. Erkek hastanın genel durumunun iyi olduğunu söyleyen Koca, bu kişinin Avrupa'dan döndüğünü belirterek "Yurt dışına zorunlu olmadıkça çıkmayın" dedi.
Sağlık Bakanı Fahrettin Koca günün ilk saatlerinde düzenlediği basın toplantısında, koronavirüs şüphesi olan bir kişinin test sonucunun pozitif çıktığını açıkladı. Erkek hastanın genel durumunun iyi olduğunu söyleyen Koca, bu kişinin Avrupa'dan döndüğünü belirterek "Yurt dışına zorunlu olmadıkça çıkmayın" dedi.
Ankara'da konuşan Fahrettin Koca, hastanın yaşına ve bulunduğu şehre dair bilgi vermedi.
Hastanın yüksek ateş ve öksürük bulgularının araştırılması sonucu teşhisin konduğunu söyleyen Koca, bu kişinin ailesinin ve yakın çevresinin de "gözetim altında olduğunu" kaydetti.
Koca, "İnsanların ülkeden ülkeye hareket halinde olduğu bir dünyada bazı sonuçları maalesef önlemek mümkün değil" dedi.
Sağlık Bakanlığı yaptığı yazılı açıklamayla, tüm personelin izinlerinin ikinci bir emre kadar iptal edildiğini duyurdu.
Açıklamada, "Covid-19 salgını sebebiyle Genel Müdürlüğümüz, merkez ve taşra teşkilatında çalışan tüm personelin ikinci bir emre kadar yıllık izinleri iptal edilmiştir" denildi.
Sağlık Bakanı Fahrettin Koca, Pazar akşamı yaptığı açıklamada da, koronavirüs için alınan tedbirler kapsamında, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söylemişti.
Dünya Sağlık Örgütü (WHO) virüsten korunmak için şu tavsiyelerde bulunuyor:
WHO'nun 44 bin hastaya dayandırdığı araştırma verilere göre virüsün bulaştığı kişilerin:
Koronavirüsün neden olduğu Covid-19 hastalığından ölenlerin oranı %1 ila %2 arasında. Hastalığın 9 yaşın altındaki çocuklarda pek görülmediği 80 yaş üzerinde ve solunum yolları hastalıkları olanlarda ise ölümcüllük oranının çok yükseldiği anlaşılıyor.
Ama bildirilen rakamların hepsi güvenilir değil.
Her yıl yaklaşık bir milyar kişi sıradan soğuk algınlığı yaşıyor ve bu hastalıktan ölenlerin sayısı 290 bin ila 650 bin arasında değişiyor. Grip vakalarının ciddiyeti her yıl değişiyor.
SARS salgınında ölüm oranı Koronavirüs'e göre çok daha yüksekti ve hastalığa yakalananların yüzde 9'u hayatlarını kaybetmişti.
Ancak koronavirüsün bulaşmasıyla başlayan hastalık sürecinin görece uzun olduğu ve ölü sayısının ilerleyen günlerde artabileceği uyarıları da yapılıyor.
Henüz salgının boyutları da tam olarak bilinmediği için bu yeni virüsün yol açabileceği ölümlere dair bir tahmin yürütmek zorlaşıyor.
Aralık ayında Çin'in Vuhan kentinde ortaya çıkan koronavirüs, bugüne kadar 118 ülkeye yayıldı. Koronavirüsün tespit edildiği kişilerin sayısı 119 bini, virüsün yol açtığı Covid-19 hastalığı yüzünden ölenlerin sayısı 4 bin 300'ü aştı.
</doc>
<doc docid='bbc_haberler-dunya-52496295' lang='tur' type='mono' source_url='https://www.bbc.co.uk/turkce/haberler-dunya-52496295' term='COVID'>
Koronavirüs salgını sonrası Avrupa turizm sektörünü nasıl canlandıracağını tartışıyor
Koronavirüs salgınından en fazla etkilenen sektörler arasında turizm de yer alıyor.
Koronavirüs salgınından en fazla etkilenen sektörler arasında turizm de yer alıyor.
Turizmin ekonomiye katkısının milyarlarca euro olduğu Avrupa'da birçok ülkenin sokağa çıkma kısıtlamalarını hafifletmeye başlamasıyla birlikte, turizm sektörünün nasıl canlandırılabileceği de tartışılmaya başlandı.
Avrupa Birliği'nin (AB) toplam gayrisafi yurtiçi hasılasının (GSYH) yüzde 10'u turizmden geliyor. Sektör, doğrudan ya da dolaylı 27 milyon kişiye istihdam sağlıyor.
AB vatandaşlarının yaptığı seyahatlerin yüzde 75'inden fazlası birlik içerisinde gerçekleşiyor. Ancak şu anda birçok ülke salgını kontrol altına almak için sınırlarını AB üyelerine dahi kapatmış durumda bulunuyor.
Avrupa Komisyonu ve AB turizm bakanları, ayrı ayrı toplantılar yaparak yaz ayları yaklaşırken turizmin canlandırılmasına yönelik atılabilecek adımları değerlendirdi.
Komisyon, Çarşamba günü yaptığı açıklamada özellikle kıtanın güneyinde bulunan ülkelerin salgından en kötü etkilenen yerler arasında olmasından dolayı sektörün toplam ekonomik hacminin yarı yarıya azalmasını beklediklerini açıkladı.
Komisyonun Başkan Yardımcısı Vera Jourova, AB üyelerine, bilimsel tavsiyeler çerçevesinde güvenli olduğuna kanaat getirilmesi halinde "ivedilikle" seyahat kısıtlamalarını kaldırmaları ve sınır kontrollerini sonlandırmaları çağrısı yaptı.
AB turizm bakanları da bu hafta içerisinde seyahatlerin güvenli hale getirilerek, turizm sektörünün nasıl canlandırılabileceği konusunu değerlendirmek üzere toplandı.
İngiliz Telegraph gazetesi, bakanların toplantıda AB ülkeleri arasında "turizm koridorları" kurulması önerisini gündeme getirdiklerini bildirdi.
Gazete, bu koridorların her iki ucunda da çeşitli denetimlerin yapılmasının ve vakaların yeniden artması halinde vaka takibi için ortak çalışmayı içermesinin öngörüldüğünü aktardı.
Haberde, bu fikrin kabul edilmesi halinde koridorların işleyişine yönelik ortak prosedür ve protokollerin geliştirilmesinin beklendiği belirtildi.
Bazı AB ülkeleri de seyahat ve turizm faaliyetlerinin yeniden başlaması için kural ve düzenlemeler için ikili anlaşmalar arayışında.
AB yetkililerinin görüşmelerinde, yapılacak antikor testlerinin sonuçlarına göre kişi bazında seyahat izni vermesi öngörülen "bağışıklık pasaportu" ve uçak yolculuklarında maske takma ya da yolcuların sosyal mesafe kurallarına uygun şekilde oturtulması zorunluluğunun getirilmesi gibi konuların da ele alındığı öne sürüldü.
Ancak Komisyon yetkilileri ve bakanlar, bu konularla ilgili net bir açıklama yapmıyor.
Birçok Avrupa ülkesi, yerel turizmin artırılması için adımlar atabileceğinin sinyallerini veriyor.
Ancak Hırvatistan ve Yunanistan gibi gelirlerinin büyük bir bölümünü yabancı turistlerden elde eden ülkeler ise farklı düzenlemeler yapmaya hazırlanıyor.
Hırvatistan, koronavirüs taşımadığını kanıtlayamayan kişilerin ülkeye sokulmaması ve sadece kendilerinden daha az vaka sayısına sahip yerlerden turistlerin girişine izin verilmesi gibi yöntemlere başvurabileceğinin işaretlerini veriyor.
Yunanistan da temmuz ayından itibaren otelleri yeniden açmaya hazırlanırken, bazı özel düzenlemeler yapılması gerektiğini söylüyor.
Guardian gazetesine konuşan Yunanistan Turizm Bakanı Harry Theoharis, "Bu yıl yeniden seyahat etme ihtimalini düşüneceksek, bunun çok belirgin, yeni kurallar kapsamında yapılması gerekiyor. Otel, kumsal, havuz, açık büfe kahvaltıları ve otobüs turları için yeni kurallar getirmeliyiz" dedi.
Yunanistan geçen yıl 34 milyon turist çekti ve toplam turizm geliri 18 milyar euro ile ekonominin yüzde 10 ile 12'si arasında bir bölümünü karşıladı.
Bir başka Akdeniz ülkesi olan İtalya'nın turistik yerlerinden Sardinya Adası'nda da "sağlık pasaportu" uygulamasına geçilmesi gündemde.
Konuşulan düzenlemenin yürürlüğe girmesi halinde, adaya turist olarak gelmek isteyenlerden seyahat tarihinden bir hafta önce yapılmış olan koronavirüs testinin negatif çıktığını göstermeleri gerekecek.
İtalya'nın 270 milyar euro büyüklüğündeki turizm sektörünün GSYH içindeki payı yaklaşık yüzde 15.
AFP'ye konuşan İtalya Ulusal Turizm Kurumu'nun Başkanı Girogio Palmucci, başta Avusturya, Almanya ve İsviçre gibi komşu ülkeler olmak üzere yeni düzenlemelerle ilgili ikili anlaşmalar yapılması çağrısında bulundu.
Turizm açısından popüler olan ancak koronavirüs vakalarının yoğun görüldüğü bir diğer ülke de İspanya.
Dünyanın en çok turist çeken ikinci ülkesi olan İspanya da turizm faaliyetlerinin yeniden başlaması için yaratıcı çözümler arayışında.
Sektör yetkilileri, restoran ve barların kapasitelerinin düşürülmesi, plaj, havuz başı gibi alanlarda sosyal mesafe kurallarının uygulanması, kuralların denetiminin polis tarafından sağlanması ve turistlerin çok olduğu yerlere anti bakteriyel el jellerinin yerleştirilmesi gibi bir dizi öneride bulundu.
Turizm sektörü, İspanya'nın GSYH'nın yüzde 12'sini, istihdamın da yüzde 13'ünü karşılıyor.
</doc>
<doc docid='bbc_haberler-dunya-51613987' lang='tur' type='mono' source_url='https://www.bbc.co.uk/turkce/haberler-dunya-51613987' term='COVID'>
Koronavirüs: İtalya'da 7 kişi hayatını kaybetti, Başbakan Conte 'Vaka sayısı bizi şaşırttı' dedi
İtalya'da koronavirüs taşıyan dört kişinin daha hayatını kaybetmesiyle ölü sayısı yediye yükseldi. Ülkede koronavirüs vakası sayısı 222 olarak açıklanırken, bu kişilerin 27'si yoğun bakımda. İtalya'da başta virüsün yayıldığı kuzey bölgelerde olmak üzere bir panik havası hâkim olmaya başladı.
İtalya'da koronavirüs taşıyan dört kişinin daha hayatını kaybetmesiyle ölü sayısı yediye yükseldi. Ülkede koronavirüs vakası sayısı 222 olarak açıklanırken, bu kişilerin 27'si yoğun bakımda. İtalya'da başta virüsün yayıldığı kuzey bölgelerde olmak üzere bir panik havası hâkim olmaya başladı.
Milano Borsası günü yüzde 5,43 değer kaybı ile kapandı.
Riskli bölgelerde, aralarında Pazar günkü Juventus-Inter karşılaşmasının da olduğu bu haftaki futbol maçlarının seyircisiz oynanması planlanıyor.
Yetkililer, Covid-19 adı verilen koronavirüs bağlantılı altı ölümün tamamının yaşlı ve başka hastalıkları da olan insanlardan oluştuğuna dikkat çekse de, virüs korkusunun genel nüfus üzerinde de etkili olduğu görülüyor.
Virüsün şu ana kadar en yaygın görüldüğü kuzeydeki Lombardia bölgesinin en büyük kenti Milano'dan panikle stok yapmak isteyenler yüzünden süpermarket raflarının boş kaldığını gösteren görüntüler geliyor.
Uzmanların virüse karşı alınacak kişisel tedbirler arasında saydığı el temizleme jelleri, başkent Roma da dahil, ülke genelinde zor bulunuyor. Tüketici dernekleri, el temizleme jelleri ve yüz maskelerinin internette fahiş fiyatlara satılmaya başlamasından şikayetçi oldu.
Avrupa'da en büyük koronavirüs krizinin yaşandığı İtalya'da "Neden biz?" sorusu da sorulmaya başladı.
Avrupa'da en fazla Çinli turist çeken ülke olan İtalya, geçen ay sonunda Çinli bir turist çiftte koronavirüs tespit edilmesi üzerine acil durum ilan etmişti.
Başbakan Giuseppe Conte, "İtiraf etmeliyim ki vaka sayısındaki patlayış bizi şaşırttı" dedi. Conte, İtalya'nın diğer Avrupa ülkelerine kıyasla daha sıkı kontroller yaptığını da söyledi ve "Vakaların tespit edilmesinin bir açıklaması da bu olabilir" diye konuştu.
Corriere della Sera gazetesi bugün baş sayfasından "Neden bizde bu kadar fazla hasta var?" sorusunu sordu.
Gazetenin görüşüne başvurduğu Milano Üniversitesi Bulaşıcı Hastalıklar Profesörü Massimo Galli, İtalya'da salgının muhtemelen bir hastaneden yayılmaya başladığını ve gerekli tedbirler alınmazsa hastanelerin bu tür hastalıkların yayılmasını hızlandırabilecek ortamlar olduğunu söyledi.
İtalya'da geçen hafta sonundan bu yana yaşanan ölümler ve yeni teşhisler diğer Avrupa ülkelerinde de yeni önlemlerin gündeme gelmesine neden oldu.
Romanya, İtalya'da virüsün en yaygın görüldüğü Lombardia ve Veneto bölgesinden gidenleri karantinaya alma kararı verdi. Dün gece İtalya'dan Avusturya'ya giden bir tren, koronavirüs şüphesiyle sınırda durduruldu. Avusturya'nın, İtalya'dan gelen trenleri bloke etme kararı aldığı haberleri geldi ancak bu karar birkaç saat sonra iptal edildi. Fransa'da da aşırı sağcı siyasetçi Marine Le Pen, İtalya sınırında kontrollerin uygulanması çağrısı yaptı.
Özellikle koronavirüsün en yaygın görüldüğü Lombardia ve Veneto bölgelerinde salgın riski ve virüs tedbirlerinin, zaten durgunluğun eşiğindeki İtalyan ekonomisine olumsuz etki yapması endişesi de söz konusu.
Ülkenin refah seviyesi en yüksek bölgelerinden olan kuzeydeki Lombardia ve Veneto, İtalya'nın ekonomik üretiminin yaklaşık 3'te 1'ini oluşturuyor.  İtalya Merkez Bankası Başkanı Ignazio Visco, koronavirüsün İtalya'nın gayri safi yurt içi hasılasına etkisinin yüzde 0,2'yi geçebileceğini söyledi.
Lombardia ve Veneto başta olmak üzere kuzeydeki birçok bölgede okullar eğitime ara verdi, müzeler, kiliseler gibi kamuya açık mekanlar kapatıldı. Toplamda yaklaşık 50 bin kişinin yaşadığı 11 kasabaya giriş-çıkış yasağı getirildi, buralarda yaşayanlardan evlerinden çıkmamaları istendi.
Virüsün görüldüğü bölgelerde geçen hafta sonu yapılması planlanan dört Serie A maçı da dahil olmak üzere spor müsabakaları ertelendi.
Dünyanın her yerinden turistlerin akın ettiği Venedik Karnavalı'nın son iki günü de virüs tehdidi nedeniyle iptal edildi.
</doc>
<doc docid='bbc_haberler-turkiye-52273888' lang='tur' type='mono' source_url='https://www.bbc.co.uk/turkce/haberler-turkiye-52273888' term='COVID'>
Koronavirüs: Kaptanı 'Savaşta değiliz, ölmemiz gerekmiyor' dediği için görevden alınan Amerikan uçak gemisinden bir asker koronavirüs sonucu öldü
ABD Donanması, USS Theodore Roosevelt adlı savaş gemisinde görev yapan bir askerin koronavirüs yüzünden hayatını kaybettiğini açıkladı. Böylece bu asker, gemide görev yaparken Covid-19 yüzünden yaşamını yitiren ilk asker oldu.
ABD Donanması, USS Theodore Roosevelt adlı savaş gemisinde görev yapan bir askerin koronavirüs yüzünden hayatını kaybettiğini açıkladı. Böylece bu asker, gemide görev yaparken Covid-19 yüzünden yaşamını yitiren ilk asker oldu.
Denizci koronavirüs pozitif çıktıktan sonra geminin karantinaya alındığı Guam adasındaki bir evde izolasyona alınmıştı, 9 Nisan'da tedaviye yanıt vermediği, 13 Nisan'da da hayatını kaybettiği açıklandı.
Gemideki en az 585 denizcinin koronavirüs testi pozitif çıktı.
ABD Savunma Bakanlığı'na mektup yazarak Guam adasında koronavirüs karantinasına alınan gemisindeki personelin karaya çıkarılmasını isteyen ve "Savaşta değiliz, ölmemiz gerekmiyor" diyen uçak gemisinin kaptanı Yüzbaşı Brett Crozier görevden alınmıştı.
ABD Donanması Genel Sekreter Vekili Thomas Modly gemi komutanının "muhakeme hatası" yaptığını savunmuştu.
Modly, Crozier'in mektubunu medyaya sızdırdığı için görevinden alındığını belirterek "Donanmanın, hükümetin işini yapmadığı izlenimini uyandırdı. Bu doğru değil" dedi.
Crozier gemiden ayrılırken askerlerin ismini bağırarak tezahürat yaptığı ve alkışladığı görülmüştü.
Crozier'in görevden alınmasına kamuoyundan tepki gelmesi üzerine Modly de özür dileyerek istifa etti.
Kaptan Crozier, Pentagon'a 30 Mart'ta gönderdiği mektubunda mürettebatın dar bir alanda yaşamak zorunda kalması nedeniyle personel arasındaki koronavirüs vakalarının hızla yayıldığını belirtmişti.
Crozier, hasta olmayan personelin gemiden çıkarılarak tecrit edilmesini istemişti.
</doc>
<doc docid='bbc_haberler-turkiye-51836529' lang='tur' type='mono' source_url='https://www.bbc.co.uk/turkce/haberler-turkiye-51836529' term='COVID'>
Koronavirüs - Türk Tabipler Birliği: Test yeterli değil, mutlaka akciğer tomografisi de çekilmeli
Sağlık Bakanı Fahrettin Koca günün ilk saatlerinde bir kişide koronavirüs tespit edildiğini ve karantinaya alındığını açıkladı. Koca ayrıca şu ana dek virüs şüphesiyle test yapılan ve sonucu negatif çıkan kişi sayısının 2 binin üzerinde olduğunu belirtmişti. BBC Türkçe'ye konuşan Türk Tabipler Birliği (TTB) Merkez Konseyi Başkanı Sinan Adıyaman ise virüsün tespitinde kullanılan testlerde hata payı olduğunu ve şüpheli kişilerin mutlaka akciğer tomografisinin de çekilmesi gerektiğini söylüyor.
Sağlık Bakanı Fahrettin Koca günün ilk saatlerinde bir kişide koronavirüs tespit edildiğini ve karantinaya alındığını açıkladı. Koca ayrıca şu ana dek virüs şüphesiyle test yapılan ve sonucu negatif çıkan kişi sayısının 2 binin üzerinde olduğunu belirtmişti. BBC Türkçe'ye konuşan Türk Tabipler Birliği (TTB) Merkez Konseyi Başkanı Sinan Adıyaman ise virüsün tespitinde kullanılan testlerde hata payı olduğunu ve şüpheli kişilerin mutlaka akciğer tomografisinin de çekilmesi gerektiğini söylüyor.
Türkiye'de Ocak ayı başından bu yana COVID-19 tanısında kullanılan test, sadece Sağlık Bakanlığı tarafından Ankara, İstanbul ve Erzurum'daki üç merkezde yapılıyor.
Sağlık Bakanı Koca, önümüzdeki günlerde koronavirüs testinin yapıldığı illere Antalya, İzmir ve Adana'nın da ekleneceğini açıkladı.
Şu ana denk 2 binin üzerinde vatandaşa koronavirüs testinin yapıldığı ve hepsinden negatif sonuç alındığı bilgisi paylaşılmıştı.
Bakan Koca, günün ilk saatlerinde yaptığı basın toplantısında koronavirüsünün tespit edildiği ilk vakayı açıkladı ve erken teşhis konulduğu değerlendirilen vatandaşın karantinada tutulduğu şehri "hasta mahremiyeti" gerekçesiyle söylemedi.
Avrupa seyahatinden döndüğü açıklanan kişinin aile ve yakın çevresinin de gözetim altına alındığı ifade edilmekle birlikte, aynı uçakta seyahat ettiği diğer yurttaşların da bu uygulamaya dahil edilip edilmeyecekleri belirsizliğini koruyor.
Öte yandan Türk Tabipler Birliği (TTB), Ocak ayından bu yana koronavirüsün tespiti için kullanılan sağlık merkezlerinin sayısının artırılması gerektiğini, tek merkezden yapılan testlerin yeterli olmayacağını vurguluyor.
Son gelişmelerin ardından BBC Türkçe'ye konuşan TTB Merkez Konseyi Başkanı Sinan Adıyaman, koronavirüsünün tespitinde kullanılan testlerin hata payı taşıdığını ve artık testlere ek olarak mutlaka akciğer tomografisinin de çekilmesi gerektiğini söylüyor:
"Amerika'da yapılan testlerin bile doğruluk payının henüz yüzde 60-70 oranında olduğu ortaya kondu. O yüzden şüpheli kişilere yapılan testlerin mutlaka birkaç kez tekrar edilmesi ve test sonucu negatif çıksa bile yüksek ateş ve solunum sıkıntısı olan vakalarda akciğer tomografisi çekilmesi gerekiyor.
"Bilimsel çalışmalar akciğer tomografisinde COVID-19 gösteren özel bir görüntü olduğunu ve test sonucu negatif çıksa bile tomografide gözüken akciğerdeki iz ile teşhis konulabildiğini gösterdi. Testlerin negatif çıkması tek başına yeterli değil."
Peki bu durumda şu ana dek test yapılan ve sonucu negatif çıkıp taburcu edilen 2 binden fazla kişinin de hâlâ koronaviüs şüphesi taşıdığını söyleyebilir miyiz?
Adıyaman, 2 bini aşkın kişinin tamamen iyileşmeden ve dolayısıyla risk taşımadığına emin olunmadan taburcu edileceğine ihtimal vermiyor:
"Şu ana dek test yapılan 2 bini aşkın kişi muhtemelen hâlâ takip ediliyor. Zaten o kişilerin tamamen iyileşmeden ve hâlâ ateşi varken, sadece test sonucu negatif çıktı diye karantinadan çıkarılması büyük bir teknik hata demektir. Ben böyle bir hatanın yapıldığını sanmıyorum."
Bununla birlikte Adıyaman, turistlerin uğrak noktası olan bazı bölgelerde koronavirüs şüphesini güçlendiren duyumların arttığını söylüyor:
"Turistlerin çok geldiği yerlerdeki esnaf arasında koronavirüs semptomlarının artıp artmadığına bakmamız gerekiyor. Bize gelen duyumlara göre bazı turistik bölgelerde şüphelerin arttığını söyleyebiliriz ancak şu noktada spesifik bir mekân ismi vermemiz doğru değil."
Adıyaman influenzanın ölüm oranı binde 1 iken, koronavirüsün yüzde 2 civarında olduğunu söylüyor.
TTB Halk Sağlığı Kolu'ndan Doç. Dr. Cavit Işık Yavuz ise Dünya Sağlık Örgütü (DSÖ) verilerine göre koronavirüsün yüzde 80 oranında hafif atlatılan bir enfeksiyon olduğunu söylüyor.
Yavuz ayrıca yine DSÖ verilerine göre mevsimsel grip nedeniyle dünyada 290 bin ile 550 bin kişinin yaşamını yitirdiğini belirtiyor:
"Böyle baktığınızda grip virüsü daha öldürücü ama grip bizim daha normalleştirdiğimiz bir hastalık. Türkiye'de kesin olmamakla birlikte 70 bin civarında kişiyi grip hastalığı nedeniyle kaybediyoruz."
Adıyaman, "İnsanlık yüzyıllar boyu birçok virüsle karşılaştı ve daha sonra bunları çözdü ve bağışıklık kazandı" diyor:
"Koronavirüsün öldürme oranı yüzde 2 civarında ama yüzde 80'i semptom göstermeden geçiyor. Hastalık teşhis edilmiyor çünkü hasta olduğunu hasta bile bilmiyor. Şimdiye kadar 9 yaş altında ölüm yok. Bu hastalık 75 yaş üzeri insanları ve kronik kalp böbrek akciğer yetmezliği olan insanları öldürüyor ve bu tip insanlar zaten gripten de ölüyor. Ortaçağ'daki çiçek ya da veba gibi şehirleri yakıp yıkan bir hastalık değil ama yayılmasını önlemek gerekiyor."
İlk vakanın tespitinden sonra hangi adımların atılacağına dair merak edilen sorular arasında sağlık merkezlerinin ve çalışanlarının yeterli tıbbi donanıma sahip olup olmadığı yer alıyordu.
Sağlık Bakanlığı yetkilileri ise sağlık çalışanlarının kişisel koruyucu malzeme temini konusunda sıkıntı yaşamayacağını ifade etti.
Bakan Koca, ilk vaka tespit edildiği andan itibaren yapılacakların planlandığını ifade etti ve Türkiye'nin 81 ilinde 101 hastanenin belirlendiğini açıkladı.
"Vaka görülmesi halinde vatandaşlarımıza bulaşmasını önlemek ve tedavi protokolüne başlamak için tüm hazırlıklarımızı yaptık. Hastalığın görülmesi halinde alınacak tedbirler çerçevesinde 81 ilde hastaneleri belirledik. İnfluenza için hazırlamış olduğum plan, koronavirüs salgını için de etkili bir plandır. Bu plan dahilinde bir vaka ile karşılaşılması durumunda hangi noktada hangi tedbirlerin alınacağı bellidir.
"Şüpheli vatandaşlarımızın sayısının yükselmesi durumunda test yapacak laboratuvar sayımızı artıracak şeklide hazırlıklarımız tamamlandı. İlk olarak Ankara'da idi, İran'daki vakalardan sonra hemen Erzurum'da açtık, devamında İstanbul'da açtık, önümüzdeki günlerde de Adana, Antalya ve İzmir dahil olmak üzere altı yerde çalışmaya devam edilecek."
Öte yandan Cumhuriyet Gazetesi'ne konuşan Eğitim İş Genel Başkanı Orhan Yıldırım, Millî Eğitim Bakanlığı'nın koronavirüse karşı önlem alındığını açıklamasına rağmen okullarda yeteri kadar temizlik malzemesi bulunmadığını söyledi.
Yıldırım açıklamasında, "Öğrenci başına düşen kullanım alanının yetersizliği bir tarafa, lavabolarda temizlik malzemeleri neredeyse hiç bulunmamaktadır. Birçok okulumuzda öğrencilerimiz kendi temizlik malzemelerini çantalarında evden kendileri götürüp getirmektedir" dedi.
Sağlık meslek örgütleri bugün Ankara'da yaptıkları basın açıklamasında, koronavirüsün yayılmasını engellemenin bilimsel olarak imkânsız olduğunu ancak yapılması gerekenin riskli grupları korumak olduğunu aktardı.
Basın mensuplarının sorularını yanıtlayan hekimler, koronavirüs tespit edilen kişinin Avrupa'dan dönüşünde aynı uçakta yer alan diğer yolcuların akıbetinin Bakanlık tarafından takip edilmesi gerektiğini söylüyor.
TTB Yeni Koronavirüs İzleme Grubu üyesi Prof. Dr. Özlem Azap, bu denetimlerin yapıldığını düşünüyor:
"Hasta uçak seyahati yapmışsa iki sıra önde iki sıra arkada ve ikişer sıra yanındaki kişilerin bilgilerine ulaşılıp onların mutlaka takip altına alınması gerekiyor. Bunların Bakanlık tarafından yapıldığını düşünüyorum."
Adıyaman ise bu takiplerin yapıldığına dair Bakanlık tarafından resmi bilgi verilmesi gerektiğini ekliyor:
"Hasta yurt dışından geldi ama nereden geldi ya da nerede çalışıyordu? Kimlerle temas etti? Örneğin bu kişi Kapalı Çarşı'da çalışan bir esnafsa bu bilinmeli ki oraya gidenler böyle herhangi bir semptomda en yakın hastaneye başvurup tedbir alsınlar."
Azap, hastanın bakıldığı muhtemel hastanede alındığı düşünülen tedbirlerle ilgili olaraksa şunları söylüyor:
"Hastanenin tamamını karantinaya almak değil, hastanenin belli bir bölgesinde diğer hastalarla teması en aza indirecek uygulamalar yapılmaya çalışılıyor. Şu anda özellikle acil servislerde en yakın kliniklerde izolasyon yaratacak oda hazırlıkları yapıldı. Ama kaç hastanede yapıldığını tam olarak bilemiyoruz."
</doc>
<doc docid='bbc_haberler-dunya-51902920' lang='tur' type='mono' source_url='https://www.bbc.co.uk/turkce/haberler-dunya-51902920' term='COVID'>
Koronavirüs- Guardian'ın ulaştığı gizli rapor: 'Virüs İngiltere'nin yüzde 80'ine bulaşabilir, salgın 2021 baharına kadar sürebilir'
İngiliz Guardian Gazetesi, diğer Avrupa ülkelerinden farklı olarak koronavirüse karşı radikal önlemler almayan İngiltere'de Sağlık Bakanlığı'na bağlı İngiliz Kamu Sağlığı Birimi'nin (PHE) hazırladığı belgeye ulaştı. Belgeye göre halkın 5'te 4'üne virus bulaşması bekleniyor, salgın 2021 bahar aylarına kadar sürebilir ve 7.9 milyon kişi hastaneye yatırılabilir.
İngiliz Guardian Gazetesi, diğer Avrupa ülkelerinden farklı olarak koronavirüse karşı radikal önlemler almayan İngiltere'de Sağlık Bakanlığı'na bağlı İngiliz Kamu Sağlığı Birimi'nin (PHE) hazırladığı belgeye ulaştı. Belgeye göre halkın 5'te 4'üne virus bulaşması bekleniyor, salgın 2021 bahar aylarına kadar sürebilir ve 7.9 milyon kişi hastaneye yatırılabilir.
Gazeteye göre PHE, hazırladığı dosyayı gizli bir bilgilendirme toplantısında Ulusal Sağlık Sistemi (NHS) yetkililerine aktardı. Guardian, kaynağını gizli tutarak belgeye ulaştığını belirterek koronavirüsle ilgili İngiliz Sağlık Bakanlığı'nın öngörülerini haberleştirdi.
Buna göre virus 12 ay daha yayılmaya evam edebilir ve NHS hastanelerinde şimdiden oluşan yoğunluk daha artarak yönetilmesi çok zor bir duruma gelebilir.
Bu süreçte İngiltere'de yaşayanların yüzde 80'inde koronavirüse rastlanması bekleniyor.
Hükümetin en üst düzey tıbbi danışmanı Profesör Chris Whitty, daha önce bu oranı "en kötü senaryo" diye nitelendirmiş ve gerçek sayının bundan daha az olacağını söylemişti. Ancak NHS'e sunulan belgede "Önümüzdeki 12 ay boyunca halkın yüzde 80'ine virüsün bulaşmasının beklendiği ve yüzde 15'inin [7.9 milyon kişi] hastaneye yatırılmasının gerekeceği" belirtiliyor.
Belgede, polis, itfaiye, sağlık hizmetleri, ulaşım gibi kritik birimlerde çalışanların virüsten ne oranda etkileneceğine dair tahminler de yer alıyor.
Son birkaç gün içinde PHE'nin "acil durum hazırlığı" birimi tarafından hazırlanan ve koronavirüs salgınıyla mücadele biriminin başındaki en üst düzey yetkili olan Doktor Susan Hopkins tarafından imzalanan belge, İngiltere'deki hastanelerin başhekimleriyle paylaşıldı.
Gazeteye konuşan East Anglia Üniversitesi'nden Profesör Doktor Paul Hunter, "virüsün yazın insanlar kapalı alanlarda daha az vakit geçirdiğinde daha az yayılacağını, ancak sonbaharla birlikte yeniden yükseleceğini ve sonsuza dek hayatımızda olacağını, ancak artık toplumsal bağışıklık geliştirilmiş olacağı için daha kolay atlatılacağını" söyledi.
Belgeye göre sağlık çalışanlarının 1 milyonu ve sosyal hizmetlerde görev alan 1,5 milyon kişi de, toplamda bir aylık süreyle virus sebebiyle çalışamayabilir.
İngiltere Başbakanı Boris Johnson, Perşembe günü düzenlediği basın toplantısında öksürük şikayeti olanların 1 hafta kendi kendilerini karantinaya almalarını söylemişti.
Belgede bu sözler hatırlatılarak, İngiltere'nin en az yüzde 10'unun aynı anda öksürük şikayeti olacağı ve bu durumun çalışma hayatına ciddi bir etkisi olacağı belirtiliyor.
Laboratuvarların çok fazla taleple uğraştığını ve baskı altında olduğunu yazan raporda, artık sadece koronavirüsün tespit edildiği bakım evlerinde, cezaevlerinde ya da hastanede yatan kritik durumdaki hastalara test yapılacağı yazıyor. Virüsü kolayca kapma ve bulaştırma ihtimali olan sağlık çalışanlarına bile test yapılmayacağı bilgisine de yer veriliyor.
Üst düzey bir NHS çalışanı, halkın yüzde 80'ine koronavirüs bulaşması halinde ölü sayısının 500 binin üzerine çıkabileceğini söylüyor.
Şu an koronavirüsün yol açtığı ölüm oranı, Dünya Sağlık Örgütü'ne göre yüzde 3,4. Bu oran İngiltere'de yüzde 1'de kalsa bile bu, nüfusun yüzde 80'ine virüsün bulaşması durumunda 531 bin kişinin öleceği anlamına geliyor.
Eğer ölümler, hükümete danışmanlık yapan Prof. Whitty'nin tahmini olan yüzde 0,6 oranında kalırsa, 318,660 kişi hayatını kaybedebilir.
Whitty'ye göre İngiltere'de koronavirüs vakaları 10 ile 14 hafta arasında, yani Mayıs sonu- Haziran ortasında en üst noktasına ulaşacak.
Diğer ülkeler bu tarihi geciktirmeye, böylece sağlık sistemlerini iyileştirmeye çalışıyor. Bu sırada daha etkili bir tedavi bulunması beklentisi de var.
Sonraki 10 haftada ölüm oranlarının sıfıra yakına düşmesi bekleniyor. Ancak vírus henüz tam anlamıyla tanınmadığı için sonbahar ve kış aylarında yeniden çok yüksek rakamlara çıkma ihtimalinden de korkuluyor.
İngiltere basınında 'koronavirüs'
İngiltere merkezli i gazetesine göre, İngiltere'nin NATO müttefiki olan ülkelerin topraklarında kurulan saha hastanelerindeki tüm ekipman, malzemeler ve görevliler ülkeye geri getirilecek.
İngiliz Savunma Bakanlığı, koronavirüsle mücadele önlemleri kapsamında tüm NATO ülkelerindeki sağlık çalışanlarının geri dönmesi emrini verirken, bunun 2. Dünya Savaşı'ndan bu yana yürütülen en geniş kapsamlı askeri plan olduğu belirtildi.
Şimdiye kadar Almanya ve Polonya'daki sağlık ekiplerine dönme emri verildi. Diğer NATO ülkelerinde görev yapan ekiplere de "emir gelmesi halinde en hızlı şekilde İngiltere'ye dönebilecek şekilde hazır olmaları" çağrısı yapıldı.
Gazetede, ABD için olabilecek en kötü senaryoya da yer verildi. Bir yıl kadar sürebileceği tahmin edilen salgından 160 ile 214 milyon arasında Amerikalının etkilenebileceği verisi, ABD Salgın Hastalık Kontrol ve Önleme merkezi tarafından paylaşıldı. Amerikan New York Times gazetesi de, ABD'de 200 bin ile 1,7 milyon arasında insanın hayatını kaybedebileceğini, 2.4 milyon ile 21 milyon arasında kişinin de hastaneye tedavi görmek zorunda kalabileceğini yazmıştı.
İngiliz Daily Telegraph gazetesinin haberine göre, İngiltere'de Cezaevi Yetkilileri Birliği, düşük risk oluşturan mahkumların salınmasının koronavirüs salgınına karşı cezaevlerinde alınacak önlemler konusunda adalet bakanlığının elini rahatlatacağını söyleyerek, yakın gelecekte böyle bir önlem alınabileceği önerisinde bulundu.
Derneğin genel sekreteri Steve Gillan, ülke genelinde 113 cezaevi çalışanının karantinada olduğunu söyledi.
Gazetede, İngiltere'de koronavirüs sebebiyle ölen en genç kişi olduğu tahmin edilen 59 yaşındaki Nick Matthews'ın eşinin sözlerine de yer verdi. "Ruh eşimi kaybettim" diyen Mary Matthews'a göre, eşi ağır bir zatürre geçirdiği gerekçesiyle Perşembe günü hastaneye kaldırıldı. Koronavirüs testinin sonucu ise eşi hastanede hayatını kaybettikten sonra çıktı, pozitifti.
</doc>
<doc docid='bbc_haberler-dunya-51930776' lang='tur' type='mono' source_url='https://www.bbc.co.uk/turkce/haberler-dunya-51930776' term='COVID'>
Koronavirüs dünyanın en pahalı şehirleri sıralamasını değiştirebilir
Hong Kong, Singapur ve Osaka, daha yeni dünyanın en pahalı şehirleri olarak belirlendi.  Ancak koronavirüs salgınının tam anlamıyla etkisini göstermesinden sonra durum değişebilir.
Hong Kong, Singapur ve Osaka, daha yeni dünyanın en pahalı şehirleri olarak belirlendi.  Ancak koronavirüs salgınının tam anlamıyla etkisini göstermesinden sonra durum değişebilir.
Gelirlerinin büyük kısmını turizmden sağlayan şehirler, ekonomilerinin küçülmesi ve fiyatlarının aşağı düşmesiyle daha da ucuzlayabilir.
Bu, dünya çapında yaşam maliyetlerini izleyen Economist İntelligence Unit'in (EIU) tahmini.
EIU'nun 2020 Dünya Çapında Yaşam Maliyeti Araştırması, geçen yılın Kasım ayında koronavirüs salgınının pandemi ilan edilmesinden önce derlendi. Bir sonraki araştırmaları çok farklı olabilir.
EIU'nun baş ekonomisti Simon Baptist, ''Turizmle geçinen şehirler fiyatlar üzerinde aşağı yönlü bir baskı görebilir. Yani Singapur ve Hong Kong ilk sıralardaki yerlerini koruyamayabilir. Başka bir şehri sıralamanın başında görebiliriz.'' dedi.
Koronavirüs salgını, dünya ekonomisini sarstı. En ağır darbeler alanlar arasında seyahat ve turizm sektörleri var.
Hong Kong ve Singapur eğlence sektörü, restoranları ve konaklama tesislerine talep düştükçe, gelirlerinde büyük bir azalma görülebilecek iki şehir.
Bu daha düşük talep, fiyatları indirip, şehirleri sakinleri için ucuzlatabilir.
Japonya'nın üçüncü büyük kenti Osaka, Yen'in değerinin artmasıyla, daha da pahalanıp, EUI sıralamasında  Paris'i en pahalı üç kent arasından çıkartmıştı.
Araştırmacılar 160 ürün ve hizmet üzerinden 400'den fazla fiyata baktı.
Bunlar arasında, Çin'deki büyük tedarik zincirinde sorunlar yaşayan otomotiv elektronik ürünler de vardı.
Otomotiv endüstrisinde, Çin'de Ocak ve Şubat aylarındaki fabrika kapanmalarından olumsuz etkilenmesine rağmen, üretim düzeyleri yavaş yavaş koronavirüs öncesi haline geliyor.
Bu da üreticilerin ve satıcıların daha ellerinde daha fazla stok kalmasından ötürü, araç fiyatlarının ucuzlaması anlamına gelebilir.
EIU'da endüstri yöneticisi olarak çalışan Ana Nicholls, ''Talep geri gelmeye başladığında, otomobil üreticileri ve satıcılar bazı kayıplarını geri kazanmaya çalışırken, araç fiyatlarının genellikle daha yüksek değil, daha düşük olmasını bekleriz. Otomobilin önemli bir sektör olduğu bazı ülkelerde veya bölgelerde, devlet yardımları da fiyatların düşmesine yardımcı olacaktır.'' dedi.
Nicholls "Tüketiciler daha güçlü tedarik zinciri ve daha az kesintiye sahip araba markalarına geçebilir" diye de ekledi.
</doc>
<doc docid='bbc_haberler-dunya-51869165' lang='tur' type='mono' source_url='https://www.bbc.co.uk/turkce/haberler-dunya-51869165' term='COVID'>
Koronavirüs salgınında toplu taşıma: Otobüse, trene veya uçağa binmek ne kadar riskli?
Koronavirüs dünya çapında yayılmaya devam ederken bazı ülkeler seyahatleri sınırladı, bireyler ise kendi önlemlerini almaya yöneldi. Peki toplu taşıma araçları ne kadar riskli, risk derecesini etkileyen unsurlar neler?
Koronavirüs dünya çapında yayılmaya devam ederken bazı ülkeler seyahatleri sınırladı, bireyler ise kendi önlemlerini almaya yöneldi. Peki toplu taşıma araçları ne kadar riskli, risk derecesini etkileyen unsurlar neler?
Koronavirüsün tam olarak nasıl yayıldığı henüz bilinmiyor. Ama benzer virüsler, enfekte kişinin öksürük veya hapşırığından yayılan damlacıkların nefes yoluyla havadan veya bunların düştüğü yüzeylere dokunma yoluyla diğer insanlara bulaşıyor.
Koronavirüs partiküllerinin grip virüsü gibi havada asılı kalmadığı sanılıyor.  Yani koronavirüsün bulaşması için daha yakın temas gerekiyor.
İngiltere Ulusal Sağlık Hizmetleri (NHS) yetkilileri, yakın temasın tanımını, virüs bulaşmış kişiye 2 metre mesafeden 15 dakikadan fazla yaklaşmamak şeklinde yapıyor.
Otobüs ve trenlerde virüs kapma riski bu taşıtların ne kadar kalabalık olduğuna bağlı, ki bu da bölgelere göre farklılık gösteriyor.
Londra Metrosu gibi bütün vagonların kalabalık olduğu bir ulaşım sisteminde daha önce yapılan araştırmalar, burada yolculuk yapma ile özellikle grip benzeri solunum yolları hastalıklarına yakalanma arasında bir bağlantıya işaret ediyordu.
Fazla kalabalık olmayan otobüs ve trenlerde risk durumu, bu araçların ne kadar iyi havalandırıldıklarına ve oralarda ne kadar zaman geçirildiğine bağlı olarak farklılık gösterir.
Araçların temizliği de önemli bir etken olarak görülüyor. Salgın hastalık döneminde özel bir temizlik prosedürlerini tüm ulaşım şirketleri hemen uygulamayabiliyor.
Uzmanlar, potansiyel olarak enfekte kişi ve nesnelerle yakın teması sınırlamak, mümkünse seyahatlerde kalabalık olmayan saatleri ve bir tek vasıtayı seçmek gerektiğini söylüyor.
Şu anda İngiltere hükümeti henüz toplu taşımadan kaçınma tavsiyesinde bulunmadı.
Uçakta "bayat" hava solunduğu için hastalanma riskinin daha fazla olduğuna dair yaygın bir inanç var.
Oysa uçaktaki hava ortalama bir ofis ortamındaki havadan ve kesinlikle tren ve otobüsteki havadan daha temizdir.
Uçakta metrekare başına insan yoğunluğu daha fazla olabilir, ancak hava sirkülasyonu çok daha hızlı oluyor.
Uzmanlar uçaktaki havanın 2-3 dakikada bir tümüyle değiştiğini, havalandırmalı binalarda ise bu değişimin 10-12 dakikada gerçekleştiğini söylüyor.
Zira uçaklarda Hepa adı verilen özel hava filtreleme sistemleri kullanılıyor. Bu sistem normal normal klima sistemlerine kıyasla çok daha küçük partikülleri ve bazı virüsleri temizleyebiliyor.
Normal havalandırma ve klima sistemleri sadece mevcut havayı filtreleyip yeniden dolaşıma sokarken, uçaklardaki havanın yarısı sürekli tazelenmiş oluyor.
Koronavirüs,  öksürük ve hapşırma sonucu havaya saçılan damlacıkların nefes yoluyla başkalarına bulaşmasının yanı sıra, bu damlacıklarla kirlenmiş yüzeylere dokunma yoluyla da bulaşıyor.
2018'de yapılan bir deneyde, kıtalararası 10 uçaktaki yüzeylerden alınan örnekler incelenmiş ve bunların "normal  bir oturma odasındaki numunelerle benzerlik gösterdiği" tespit edilmişti.
Ancak riskleri artıran ve azaltan birçok faktör olduğu için herhangi bir ulaşım yolundaki riskleri genelleştirmek zor.
Örneğin uzun mesafe uçak yolcuları uçuş sırasında daha fazla hareket halinde oldukları için virüs bulaşmış birinin bu virüsü yayma riski daha fazladır.
Dünya Sağlık Örgütü (WHO), uçakta enfekte birinin önünde, arkasında veya yanındaki iki sıra koltukta oturanlar açısından bulaşma riskinin yüksek olduğunu belirtiyor.
Ancak 2003'teki SARS salgını sırasında, virüslü bir yolcu taşıyan uçakta virüse yakalananların yüzde 45'inin bu iki sıranın dışında olduğu görülmüştü.
</doc>
<doc docid='bbc_haberler-dunya-51766934' lang='tur' type='mono' source_url='https://www.bbc.co.uk/turkce/haberler-dunya-51766934' term='COVID'>
Koronavirüs (Covid-19): Dünyada vaka sayısı 119 bini aştı, aşı ihtimali var mı?
Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 119 bini, virüsün yol açtığı Covid-19 hastalığı yüzünden ölenlerin sayısı 4 bin 200'ü aştı. Virüs şu an dünyada Türkiye dahil 118 ülkeye yayılmış durumda.
Çin'in Vuhan kentinde Aralık ayında ortaya çıkan koronavirüsün tespit edildiği kişilerin sayısı 119 bini, virüsün yol açtığı Covid-19 hastalığı yüzünden ölenlerin sayısı 4 bin 200'ü aştı. Virüs şu an dünyada Türkiye dahil 118 ülkeye yayılmış durumda.
Henüz insanları Covid-19 hastalığına yol açan koronavirüsten koruyacak bir aşı yok. Fakat, araştırmaların son hızla sürdürüldüğünü biliyoruz. Acaba yakında bir aşı üretilmesi ihtimali var mı?
Şu ana kadar yapılan çalışmalarda bilim insanları bazı aşılar geliştirdiler ve hayvanlar üzerinde denemeler başladı.
Hayvanlar üzerindeki ilk denemeler olumlu sonuç verirse önümüzdeki aylarda insanlar üzerinde de denemeler yapılabilecek.
Fakat uzmanlar kullanımı güvenli bir koronavirüs aşısını yıl sonundan önce geliştirebilseler bile, aşının büyük miktarlarda üretimi kolay olmayacak.
Gerçekçi bir bakışla aşının hemen herkesin kullanımına sunulabilmesi gelecek yılın ortalarını bulabilir.
Bütün bunlar aşı üretimi konusunda en yeni yaklaşımlar kullanılarak ve çok hızlandırılmış bir şekilde yapılıyor, dolayısıyla da herşeyin yolunda gideceğinin garantisi yok.
Unutmayalım ki son salgından bağımsız olarak, daha önce ortaya çıkmış ve insanlarda bildiğimiz soğuk algınlığına yol açan dört ayrı koronavirüs çeşidi daha var ve bunların hiç birinin aşısı bulunmuş değil.
Aşı, üretildikten ve herkesin erişimine sunulduktan sonra bile, yaşlılar üzerindeki koruyucu etkisinin daha düşük olacağını söyleyebiliriz.
Bu aşıdan değil ama yaşlanan bedenlerde bağışıklık sisteminin aşıya karşı zayıf olabilmesinden kaynaklanıyor.
Bunu her yıl grip aşıları yaptıranlarda da görüyoruz.
Her ilacın ve tabi aşının yan etkileri var.
Fakat laboratuvarlardaki denemeler tamamlanmadan aşının muhtemel yan etkilerinin neler olabileceği de anlaşılmayacak.
Etkili ve güvenli bir aşı geliştirilmesinden önce ilk yapılacak şey virüsün bulaşmaması için gereken önlemleri düzenli ve sıkı bir şekilde uygulamak.
Koronavirüs'e yakalananların çok önemli bir kısmı Covid-19 hastalığını hafif atlatıyor.
Tedavi konusunda henüz deneme aşamasında anti-virütik bazı ilaçlar var ama henüz bunların ne kadar etkili olduğu belli olmuş, deneyler tamamlanmış değil.
Aşı nasıl üretiliyor?
Aşının temel mantığı virüs veya bakteriyi zarar vermeyecek miktarlarda vücuda ve bağışıklık sistemine tanıtmaktan geçiyor. İnsan vücudunun bağışıklık sistemi aşıyla verilen sınırlı miktardaki virüs veya bakteriyi "işgalci" olarak tanımlıyor ve onunla mücadele yöntemleri geliştiriyor.
Bunu izleyen süreçte vücut gerçekten o bakteri ya da virüsle karşılaşırsa, o zaman ne yapacağını önceden biliyor.
Onlarca yıldır tıpta aşı üretmenin temel yöntemi orijinal virüsün sınırlı miktarda kullanılması oldu.
Örneğin kızamık, kabakulak, kızamıkçık için yapılan KKK aşısı, bu hastalıklara yol açan virüslerin hastalığa yol açmayacak kadar zayıflatılmış olarak verilmesiyle yapılıyor.
Grip aşılamaları da aynı şekilde dolaşımda olan grip virüslerinin birer birer ortadan kaldırılması yoluyla yürütülüyor.
Koronavirüse karşı aşı üretmede ise daha yeni ve daha az denenmiş yaklaşımlar deneniyor.
Virüsün genetik kodlaması bilindiğinden bilim insanları koronavirüsü laboratuvarda üretme imkanına sahip. Bazı uzmanlar, denemelerinde koronavirüsün genetik kodunun küçük bir kısmını alıp tamamen zararsız başka virüslerin içine yerleştiriyorlar.
Bunu yaptıktan sonra bu zararsız virüsün vücuda verilmesi yoluyla bağışıklık sisteminin eğitilmesi umuluyor.
Bazı başka gruplar ise farklı bir yöntem izleyerek virüsün bozulmamış genetik kodundan (DNA veya RNA) parçaların vücuda verilmesiyle vücudun viral proteinler üretmeye başlamasını ve virüsle mücadeleyi öğrenmesini umuyorlar.
</doc>
<doc docid='bbc_haberler-turkiye-52538218' lang='tur' type='mono' source_url='https://www.bbc.co.uk/turkce/haberler-turkiye-52538218' term='COVID'>
Normalleşme takvimi: 7 ilde seyahat sınırlaması kaldırıldı; kuaför, berber ve AVM'ler 11 Mayıs'ta açılıyor
Cumhurbaşkanı Recep Tayyip Erdoğan, koronavirüs vakalarındaki azalmaya paralel olarak, Türkiye'nin 'normalleşme planı'nı açıkladı.
Cumhurbaşkanı Recep Tayyip Erdoğan, koronavirüs vakalarındaki azalmaya paralel olarak, Türkiye'nin 'normalleşme planı'nı açıkladı.
Türkiye'nin koronavirüs salgınına karşı örnek bir mücadele verdiğini belirten Erdoğan, Pazartesi gecesinden itibaren bazı kısıtlamalarda esnemeye gidildiğini söyledi.
Erdoğan'ın açıkladığı plana göre, 65 yaş üstü ve 20 yaş altındaki yurttaşlara yönelik sokağa çıkma sınırlaması bu hafta sonundan itibaren esnetilirken, kuaförler, AVM'lerin de olduğu bazı işyerlerinin hijyen ve sosyal mesafe kuralına uyma koşuluyla 11 Mayıs'tan itibaren açılması öngörülüyor.
Cerrahi ve bez maske satışına da 'tavan fiyat' konularak izin verilecek. Ağırlıklı olarak turistik bölgeler olmak üzere 7 büyükşehre seyahat sınırlaması kaldırıldı.
Cumhurbaşkanı Erdoğan açıklamayı, başkanlığında yapılan 6. kez video konferans yöntemiyle yapılan kabine toplantısı sonrası yaptı.
Toplantıda salgın nedeniyle 12 Mart'tan bu yana kademeli olarak getirilen kısıtlamaların, yine kademeli olarak kaldırılmasını içeren plan görüşüldü.
Kabine toplantısı sonrasında ise Erdoğan, Mayıs ayından başlayarak uygulanacak planı açıkladı.
Cumhurbaşkanı Erdoğan hazırladıkları 'normalleşme planı' kapsamında temizlik, maske kullanımı ve temizliğin 'yeni normal' olduğunu söyledi. Salgın nedeniyle getirilen sınırlandırmaları, Mayıs, Haziran ve Temmuz aylarına yayarak esneteceklerini belirten Erdoğan, salgının durumuna ve gelişmelere göre takvimin değişebileceği uyarısında da bulundu:
"Sağlık Bakanlığı ve Bilim Kurulu'nun görüşlerine uygun şekilde hazırladığımız bu normalleşme planını dinamik bir şekilde uygulayacağız. Gelişmelere ve ihtiyaca göre bazı tarihlerin öne alınması, bazılarının geriye bırakılması mümkün olacaktır. Ülkemizin bu plan doğrultusunda ne zaman arzu ettiğimiz düzeye geldiğinin kararını 83 milyon hep birlikte vereceğiz. Şayet kurallara riayeti en üst düzeyde tutarsak, bu süreç daha hızlı olacaktır. Ancak, kurallara uyulmaması ve Allah göstermesin salgının yeniden yayılması halinde çok daha sert tedbirlere başvurmak zorunda kalabiliriz."
Erdoğan'ın verdiği bilgiye göre Sağlık Bakanlığı, tüm sektörlerde, normalleşme sürecinde uygulanacak önlemlere ilişkin rehber dökümanlar hazırlayarak ilgili kurumlara göndermeye başladı. Tüm kurum ve işletmeler, bu rehber dökümanlardaki talimatlara uygun şekilde çalışacak. Bu kapsamda, Erdoğan'ın açıkladığı normalleşme takvimi şöyle:
65 yaş üstüne sokak izni: 21 Mart'tan bu yana sokağa çıkma sınırlaması getirilen 65 yaş ve üstü yurttaşlara, sokağa çıkma sınırlaması olan günlerin birinde 4 saat boyunca sokağa çıkma izni verilecek. Bu kapsamda ilk uygulama 10 Mayıs Pazar günü başlayacak ve 65 yaş üzerindeki yurttaşlar, yürüme mesafesinde dolaşmak koşuluyla, 11.00-15.00 saatleri arasında dışarıya çıkabilecek.
20 yaş altı iki grup halinde uygulanacak: 3 Nisan'dan bu yana sokağa çıkma sınırlaması bulunan 20 yaş altındaki yurttaşlar da haftanın 1 günü sokağa çıkabilecek. Buna göre 0-14 yaş grubundakiler 13 Mayıs Çarşamba günü, 15-20 yaş grubundakiler de 15 Mayıs'ta 11.00-15.00 saatlerinde, yürüme mesafesinde olmak koşuluyla sokağa çıkıp hava alabilecek. Kurallara uyulma düzeyine bakılarak, sonraki haftalarda da bu uygulamaya devam edilebilecek.
7 ilde seyahat sınırlaması kaldırıldı: Halen 31 ilde uygulanan şehirlerarası seyahat sınırlaması, 4 Mayıs Pazartesi gecesi 24.00 itibari ile bitiriliyor. Bu kapsamda, Antalya, Aydın, Erzurum, Hatay, Malatya, Mersin ve Muğla'ya seyahat sınırlaması kaldırıldı. Her hafta illerle ilgili değerlendirme yapılıp, gelişmelere göre karar verilecek. Ankara, İstanbul, İzmir ve Zonguldak'ın da aralarında bulunduğu 24 ile yönelik şehirlerarası seyahat sınırlamasının süresi ise 15 gün süreyle uzatıldı. Ankara, İstanbul ve İzmir'de taksilere uygulanan tek çift plaka uygulaması, 5 Mayıs itibariyle kaldırıldı.
Kuaför ve AVM'ler 11 Mayıs'ta açılıyor: Gerekli temizlik koşullarının sağlanması, randevu sistemiyle çalışılması ve koltuk sayısının yarısı kadar müşteriye hizmet verilmesi koşuluyla, berber, kuaför, güzellik salonları ile AVM'ler 11 Mayıs'tan itibaren hizmet verebilecek. Giyim eşyası, ayakkabı, çanta, zücaciye gibi ürünlerin satıldığı işletmeler, belirlenen şartlara uymak kaydıyla 11 Mayıs'ta hizmete açılabilecek.
Maske satışına izin: Salgın önlemleri kapsamında daha önce devlet tarafından ücretsiz dağıtılması kararlaştırılan, ancak ulaştırma zincirinde sıkıntı yaşanan maskeler yeniden satılabilecek. Buna göre 'tavan fiyat' konulması koşuluyla, cerrahi ve bez maske satışına yeniden başlanacak.
Hac için Diyanet karar verecek: Bu yıl hac ibadetinin yerine getirilip getirilmeyeceği konusunda Diyanet İşleri Başkanlığı ve diğer Müslüman ülkelerle görüşerek karar verecek. Erdoğan, hac konusunda İslam ülkelerinin kapsamlı istişareler yaparak karar alması gerektiğini ifade etti.
Terhisler 31 Mayıs'ta: Salgın nedeniyle 1 ay ertelenen askerlik terhis işlemleri 31 Mayıs'ta başlayacak. Milli Savunma Bakanlığı'nın atama, görevlendirme ve personel temin faaliyetleri 1 Haziran'da, celp işlemleri 5 Haziran'da, bedelli askerlik işlemleri 20 Haziran'da yeniden başlayacak.
Belediye ihaleleri: Belediyelerin kredi işlemleri ile İller Bankası ihaleleri, 27 Mayıs'ta başlayacak.
Hastanelerde normalleşme: Salgın hastanelerinin sayıları 1 Haziran'dan itibaren azaltılarak, bu kuruluşların hasta kabulüne ve normal işleyişe dönmeleri sağlanacak.
Sınav tarihleri değişti: Salgın nedeniyle 25-26 Temmuz'a ertelenen yükseköğretim kurumlarına giriş sınavı, 27-28 Haziran'a çekildi. Normal takvime göre 7 Haziran'da yapılması planlanan liselere giriş sınavı 20 Haziran, askeri öğrenci sınavı 14 Haziran'da yapılacak.
Üniversiteler açılıyor: Planda, ilk ve ortaöğretim için 'okula dönüş' yer almadı. Ancak üniversiteler 15 Haziran'dan itibaren yeniden açılacak.
Adliyeler çalışmaya başlayacak: Adliyeler ara verilen duruşma, keşif, uzlaştırmacı görevlendirmesi, icra iflas takibi dahil, bütün işlemlerine 15 Haziran itibariyle yeniden başlayabilecek.
Hafta sonları yasağı devam edecek: Hafta sonları 31 ilde uygulanan sokağa çıkma yasağı, yeni bir karar alınmadıkça devam edecek. Ancak Erdoğan 19 Mayıs Gençlik ve Spor Bayramı ile 24 Mayıs'ta, başlayacak Ramazan Bayramı'nda sokağa çıkma yasağı çıkma yasağı uygulanıp uygulanmayacağına ilişkin bir açıklama yapmadı. Bu konuda daha sonra değerlendirme yapılması bekleniyor.
Erdoğan, kabine toplantısında ayrıca tahıl ve hububat alım fiyatlarını da açıkladı. Bu kapsamda buğday alım fiyatı ton başına bin 350 liradan bin 650 liraya, arpa alım fiyatı bin 100 liradan bin 275 liraya çıkarıldı. Ayrıca hububatta ton başına 230 lira da destek ve prim ödemesi yapılacak. Kırmızı mercimekte ton başına alım fiyatı 3 bin 500, yeşil mercimekte 3 bin 200, nohutta 3 bin 350 lira olarak belirlendi. Bakliyatta ton başına 800 lira prim ve destek ödemesi yapılacak.
</doc>
<doc docid='bbc_haberler-dunya-52404442' lang='tur' type='mono' source_url='https://www.bbc.co.uk/turkce/haberler-dunya-52404442' term='COVID'>
Koronavirüs bağlantılı ölüm verilerinin doğruluğu neden tartışılıyor?
Aralık ayında Çin'in Vuhan kentinde ortaya çıkan ve dünyaya yayılan salgında ölü sayısı yakında yüzbinlerle ifade edilecek kadar yükselebilir.
Aralık ayında Çin'in Vuhan kentinde ortaya çıkan ve dünyaya yayılan salgında ölü sayısı yakında yüzbinlerle ifade edilecek kadar yükselebilir.
Sayılar günbegün artıyor. Ancak koronavirüs kaynaklı ölümlerin, tespit edilenden ya da açıklanandan fazla olduğuna yönelik kuşkular güçlenmeye başladı.
Ülkelerin ulusal istatistik kurumlarının açıkladığı, salgın dönemine ait ölüm sayıları ile geçmiş yıllarda kaydedilen ortalama sayılar arasında kimi ülkelerde yüzde 50'nin üzerinde farklar ortaya çıkıyor.
İngiltere'de Ulusal İstatistik Enstitüsü'nün 3 Nisan tarihi itibariyle yaptığı verilendirmede, 6 bin 82 fazla ölüm olduğu ortaya çıktı.
Bu kişilerden 3475'i ölmeden önce Covid-19 şikayeti olduğunu söylemişti.
Economist dergisinin yaptığı araştırmaya göre, geçmiş yıllara ait ortalama ölüm sayılarının, salgın dönemi ile karşılaştırıldığı ülkelerden İspanya'da, 7 Nisan'a kadar, 13 bin 800 Covid-19 kaynaklı ölüm kaydedilmişti. Aynı tarihte ülkedeki ek ölüm sayısı ise 21,100'dü.
Hollanda'da ise 12 Nisan tarihine kadar 2,600 koronavirüs kaynaklı ölüm kaydedilmişken, aynı tarihte ülkede kayıtlara giren ek ölüm sayısı 6 bin 200'dü.
Türkiye'de İstanbul özelinde yapılan benzer bir araştırma, salgın döneminde kentte benzer bir durum yaşandığını ortaya koydu.
ABD'deki Bentley Üniversitesi'nden akademisyen Onur Altındağ, şehirler üzerinden bir veri analizi yaparak, İstanbul'da, 12 Mart-11 Nisan tarihleri arasında, geçmiş yıllara kıyasla, ortalamanın yaklaşık 2 bin üzerinde ölüm yaşandığını savundu.
Kamuya açık bilgiler üzerinden yapılan bu veri analizi sonucu Altındağ üç ihtimal dile getirdi:
Sağlık Bakanı Fahrettin Koca ise dikkat çeken bu artışın nedeninin, İstanbul'da yaşanan ölümler sonrası defin işlemlerinin başka şehirlerde gerçekleşmesine izin verilmemesi ile açıkladı.
Bakan Koca, 22 Nisan tarihli basın toplantısında konuya ilişkin ayrıntılı bir açıklama yaptı ve 2009 yılından bu yana ölümlerde yıllık 2.89 oranında artış görüldüğünü söyledi.
Koca, 2019'da 1 Ocak 20 Nisan tarihleri arasında, Türkiye'de 152 bin 289 ölüm kaydedildiğini, 2.89'luk artış oranına göre 2020'de, 156 bin 684 ölüm kaydedilmesinin beklendiğini söyledi.
Ancak 2.89'luk artış oranına karşın, bu dönemde ölüm sayısının 153 bin 776 olarak gerçekleştiğini kaydetti.
Bakan Koca, İstanbul'daki artışa ilişkin haberleri ise, Hıfzısıhha'nın 30 Mart'ta aldığı kararı hatırlatarak yanıtladı.
O karara göre, bulaşıcı hastalık tanısı ile ölenlerin il dışına gömülmemeleri karara bağlanıyordu.
Fahrettin Koca, "Bu nedenle İstanbul'daki bazı mezarlıklarda kalabalıklar olmuş olabilir" dedi.
Ancak Tabipler Odası, Dünya Sağlık Örgütü'nün, Covid-19 tanısının iki kod ile belirlenmesine yönelik güncellemesine karşın, Sağlık Bakanlığı'nın tek kod üzerinden tanı koymaya devam ettiğini açıklıyor.
BBC Türkçe'ye konuşan İzmir Tabip Odası Başkanı Prof. Dr. Funda Obuz, PCR tanısının tüm dünyada yüzde 60 - 70 oranında doğru sonuç verdiğini, bu rakamın Türkiye'de yüzde 50'ler civarında olabileceğini savunuyor:
"Dünya Sağlık Örgütü, Mart ayında, olası pozitif hastaların da toplama eklenmesi ile ilgili bir güncelleme yaptı. Türkiye'de bu uygulanmıyor. Sağlık Bakanlığı'nın kullandığı kod sistemi bu değil. Sadece doğrulanmış, kesin PCR tanısı koyulmuş hastalar kaydediliyor sisteme. Hem ölüm rakamları, hem de vaka sayılarında."
Sağlık Bakanı Koca ise 22 Nisan tarihinde yaptığı basın toplantısında, ikinci kodun PCR testi yapılamayan ülkeler için geçerli olduğunu duyurdu.
Koca, "Dolayısıyla Türkiye için verilmesi gereken kod, doğrulanmış vaka tanımı şeklinde. Bu anlamda hiçbir sorun yok, Dünya Sağlık Örgütü de bu anlamda, bizim yaptığımı çalışmaları, yaptığımız bildirimleri takdirle anıyor." dedi.
Peki Dünya Sağlık Örgütü'nün atıf yapılan güncelleme açıklamasında ne söyleniyor?
Örgütün 21 Nisan tarihinde yaptığı son açıklamaya göre Covid-19 tanısı için şu verilerin dikkate alınması isteniyor:
</doc>
<doc docid='bbc_haberler-dunya-52417416' lang='tur' type='mono' source_url='https://www.bbc.co.uk/turkce/haberler-dunya-52417416' term='COVID'>
Koronavirüs: ''Ellerimi yıkayamıyorum çünkü suyum kesik"
ABD'de çok sayıda evin suyu ödenmeyen faturalar yüzünden kesildi. Bu uygulama çoğu Avrupa ülkesinde yasa dışı.
ABD'de çok sayıda evin suyu ödenmeyen faturalar yüzünden kesildi. Bu uygulama çoğu Avrupa ülkesinde yasa dışı.
Bu durum çok sayıda Amerikalıyı yapabilecekleri en iyi şeyin el yıkamak olduğu bir dönemde susuz bıraktı.
Akiva Durr, ''Neredeyse altı aydır suyum yok'' diyor.
İki kız çocuğu annesi sırf Detroit'in değil, ülkenin en yoksul mahallerinden birinde yaşıyor.
"Bu dönem çok stresli geçti ancak kendi el dezenfektanımı yaptım'' diyor Akiva ve çocuklarını koronavirüsten korumak aloe vera ve alkol kullandığını ekliyor.
Salgından önce Akiva, çocuklarına banyo yaptırabilmek için komşularından ve arkadaşlarından su biriktiriyordu.
''Onlara her gün banyo yaptırıyordum ya da sudan tasarruf etmek için sünger banyosu. Bu çok depresif, can sıkıcı.'' diyor.
Fakat şimdi komşuları ziyaret etmek daha da zorlaştı ve bu suyu kesilen insanlar için oluşan zorluklardan sadece biri.
Din adamı Roslyn Bouier "Suları kesilen insanların çoğu herhangi birimiz gibi görünüyor. Genellikle her gün işe gidiyorlar, çocuklarını okula götürüyorlar. Bu da evlerinden uzakta tuvalet kullanıp, ellerini yıkamaya veya içmeye su bulabilmeleri demek Şimdi karantina dolayısıyla evlerinde su olmayan insanlar içeri kapandı bu yüzden dışarıdaki tuvaletleri kullanamıyorlar, dışkılarını çöpe atmak zorundalar." diyor.
Rahip Bouier Detroit'teki Brightmoor bölgesinin aşevinin yöneticisi.  İhtiyacı olanlara yemek dağıtıyor, ancak geçtiğimiz yıllarda suları kesilen evlere su bağlatma çalışmalarına yöneldi.
Detroit her ne kadar yüksek oranda işsizlik ve yoksullukla dolu bir şehir olsa da yüksek su ücretleriyle de yüz yüze.
Rahip Bouier, "En çok kesintiler siyah kadınlar arasında. Bebeği olan renkli kadınlar" diyip etkilenenler üzerindeki büyük etkinin yalnızca sağlık değil aynı zamanda itibar üzerinde de olduğunu açıklıyor: "Suyu kesilen bir kadın tanıdığımız var, çocukları ve torunları onunla birlikte, evde toplam  11 kişi yaşıyor ve suları yok Beni arayıp, kızının tüm koronavirüs belirtilerini gösterdiğini bu yüzden gelip su alamayacağını söyledi fakat onun evine gidip suyu vermemi de istemedi çünkü evinden gelen koku yüzünden utanıyordu."
Rahip Bouier, Detroit'in en yüksek sayıda koronavirüs vakalarının suların kesik olduğu mahallelerde görüldüğünü söylüyor.
Gönüllüleri ile suları halen kesik olanlar için aşevinde arabaları su ile dolduruyorlar.
Halbuki birkaç hafta önce Detroit'in covid-19 krizinde herkesin su bağlantılarının yeniden onarılması söylenmişti.
Şehrin Sular Müdürlüğü başkanı Gary Brown, suları yeniden bağlanan binlerce evin kimliklerini saptadıklarını söylüyor: "Detroit şehrindeki her insanın giderlerinde kesintiye uğramamak için bir fırsatı var fakat yardım istemeli ve katılım sağlamaya istekli olmalılar."
Şehir vatandaşlarını eğer kesintiden etkilenenler arasında iseler bunu bildirmeleri için cesaretlendiriyor.
Birleşmiş Milletler'in en temel insani hak saydığı haklardan birisi suya erişim. Bu bağlamda birinin suyunu kesmenin ahlaki yönden nasıl olduğu sorulduğunda, Brown en azından kentte kimsenin ödenmemiş faturalar yüzünden evinden çıkarılmadığını söylüyor:
"Diğer ABD şehirlerinin aksine hiçbir Detroitli evlerini faturaları ödeyemedikleri için kaybetmeyecek.
"İnsanların %92'si faturalını zamanında ödüyor. Ödeyemeyen %8'in büyük bir rakam olduğunu söylemiyorum, 18 ila 20 bin arasında insan fatura ödemekte zorlanıyor.''
Amerika Birleşik Devletleri'ndeki birçok şehir, bu kriz sırasında suyu hanelere yeniden bağlamak için hiçbir taahhütte bulunmadı.
Bazı su idareleri, ödeme yapılmaması nedeniyle yeni kesintileri durdurma sözü bile vermedi.
Bu durum çoğu yoksul Amerikalıyı susuz bırakıyor, kriz anındaki en temel sağlık uyarılarını takip etmelerine olanak vermeyip insanları virüsün ellerine bırakıyor.
Detroit'in Sular Müdürlüğü,  geçici olarak çocuklarını arkadaşında kalmaya götürmüş olan Akiva'nın suyunu yeniden bağlama sözü verdi.
</doc>
<doc docid='bbc_haberler-dunya-52584083' lang='tur' type='mono' source_url='https://www.bbc.co.uk/turkce/haberler-dunya-52584083' term='COVID'>
Yeni Zelanda'da hırsızlar sokağa çıkma yasağından faydalanıp araç kiralama şirketinden 97 araba çaldı
Muhtemelen hayatlarının soygununu yaptıklarını hissediyorlardı. Bir otopark dolusu bakımı yapılmış kiralık araç, üstelik anahtarları da üzerlerinde bir halde karşılarındaydı.
Muhtemelen hayatlarının soygununu yaptıklarını hissediyorlardı. Bir otopark dolusu bakımı yapılmış kiralık araç, üstelik anahtarları da üzerlerinde bir halde karşılarındaydı.
Yeni Zelanda'nın çok sıkı sokağa çıkma yasağı sırasında bir grup hırsız bu araçları gözlerine kestirip işe koyuldu.
Auckland kentindeki yerel araç kiralama şirketi Jucy'nin otoparkının tellerini keserek araçları çıkarmaya başladılar.
Sokağa çıkma yasağının çok katı bir şekilde uygulanması hırsızların işlerini kolaylaştırdı.
Öyle ki ilk hırsızlıklarından sonra geri döndüler ve bir daha çaldılar. Sonra bir kere daha…
Sonunda 97 araç çaldılar.
Hafta sonuyla birleştirilen tatil sırasında araçları park yerlerinden Auckland'ın terk edilmiş sokaklarına götürdüler.
Jucy'nin kiralama müdürü Tom Ruddenklau, "Öğrendiğimde karnımdan yumruk yemiş gibi oldum" diyor ve ekliyor:
"Herkesin evlerine kapanıp birbirine yardım ettiği bir dönemde böylesi bir soygunun olacağına inanamazdık."
Jucy Yeni Zelanda yollarında tanıdık bir sima. Ülkeyi ziyaret etmiş olanlar bu araçlara büyük ihtimalle denk gelmiştir. Adayı keşfetmenin en popüler yollarından biri olan campervan da kiralıyorlar.
Araçların parlak yeşil renkleri o kadar dikkat çekici ki böylesi bir aracı çalmak baştan aptalca gözükürdü.
O yüzden hırsızlar normal renklerdeki binek otomobilleri çalmayı tercih etti.
Jucy, polis kendilerine haber verene kadar hırsızlığı fark etmedi bile.
Araçlar tenha bir depolama bölgesinde park edilmişti ve Nisan sonundaki Anzac hafta sonu nedeniyle kimse araçları kontrole gitmemişti.
Öte yandan, aynı nedenden ötürü yollar bomboştu. Yollarda araba sayısı son derece az olsa da trafik polisleri aynı mesailerinde nöbete devam ediyordu.
BBC'ye konuşan polis Matt Srhoj, "Bir şeylerin yanlış gittiğini fark ettik" diyor ve ekliyor:
"Araçlar şüpheli bir şekilde sürülüyordu ve bazı ekiplerimiz araçlarla kovalamaca yaşadı.
"Bunların çoğunun Jucy aracı olduğunu fark edince bir hırsızlık olabileceği düşüncesiyle şirkete haber verdik."
Normal dönemlerde gerçekleşen hırsızlıklar insanı üzer ama böylesi bir dönemde yapılan bu hırsızlık halkın daha fazla tepki vermesine yol açtı.
Polis Srhoj "Bu gördüğüm en büyük araba hırsızlığı. İnsanların sokağa çıkma yasağı sırasında böyle bir şey düşünmesi çok üzücü" diyor.
Yeni Zelanda'da o dönem sokağa çıkma yasağı çoğu ülkedekinden daha sertti.
Jucy de koronavirüse karşı mücadeleye destek vermiş, büyük campervanları evsizlerin kendilerini karantinaya alabilmesi için kullanıma sunmuştu. Bazı araçlar da gıda dağıtım sektörüne verilmişti.
Bu nedenle hırsızlık haberi yayıldığında şirket arkasında halk desteği buldu.
Jucy'den Ruddenklau, "Halk bizi gerçekten destekledi" diyor. Şirkete ücretsiz bir billboard tahsis edildi ve oradan çalınan araçlara dair duyuru yapıldı.
Halk çok ucuza satılan araçlar fark ettikçe polise haber verdi.
Sonunda, hırsızlığı mümkün kılan sokağa çıkma yasağı araçların bulunmasını da kolaylaştırdı.
Polis yetkilileri ülkede hareketliliğin çok az olması sayesinde araçların çoğunu ve onları çalanları bulmayı başardıklarını açıkladı.
Bugüne kadar 85 araç bulundu ve 29 kişi gözaltına alındı.
Çoğu kişinin yerel çetelerle bağlantıları vardı. Polise göre hırsızlık fazla planlanmamıştı. Öyle ki, sonunda arabalarla ne yapılacağı bile tam olarak bilinmiyordu.
Jucy kötü bir şok yaşasa da şimdi işler normale döndüğünde hâlâ kiralayacak arabası var.
Yeni Zelanda yakında önlemleri gevşetmeyi planlıyor.
BBC'ye konuşan Jucy kurucusu Tim Alpe, "Bizim için bir felaketti. İnsanların bize yardım etmesi ve polisin araçları bulması ise sonradan rahatlamamızı sağladı" diyor.
Ruddenklau ise "Burada esas takdir edilmesi gereken halk" diye vurguluyor.
Polis Shroj, "85 aracı bulduysak geri kalan 12'yi bulmamamız için bir neden yok" ifadelerini kullanıyor.
</doc>
<doc docid='bbc_haberler-dunya-52557595' lang='tur' type='mono' source_url='https://www.bbc.co.uk/turkce/haberler-dunya-52557595' term='COVID'>
Koronavirüs: ABD'de virüsle ilgili 'çok önemli bir buluşun eşiğinde olan' bilim insanı başından vurularak öldürüldü
ABD'nin Pennsylvania eyaletinde koronavirüsle ilgili "çok önemli bir buluşun eşiğinde olduğu" iddia edilen bir bilim insanının hafta sonunda uğradığı silahlı saldırıda hayatını kaybettiği açıklandı.
ABD'nin Pennsylvania eyaletinde koronavirüsle ilgili "çok önemli bir buluşun eşiğinde olduğu" iddia edilen bir bilim insanının hafta sonunda uğradığı silahlı saldırıda hayatını kaybettiği açıklandı.
NBC ve CNN'in haberlerine göre Pittsburgh Üniversitesi Tıp Fakültesi'nde araştırmacı olan 37 yaşındaki Bing Liu, Rose Township'teki evinde Cumartesi günü ölü bulundu.
Polis yetkilileri, Liu'nun başından ve boynundan vurulduğunu açıkladı.
Liu'nun cesedinin bulunmasından bir saat sonra, evin bir kilometre kadar yakınlarında park edilmiş bir aracın içinde ikinci bir cesede daha rastlandı. 46 yaşındaki bu kişinin adının Hao Gu olduğu belirtildi.
Rose Township polis yetkililerinden Brian Kohlhepp, NBC'ye Liu ve Gu'nun birbirlerini tanıdığını söyledi. Polis, Gu'nun Liu'yu öldürdükten sonra arabasında kendisini vurduğuna inanıyor.
Kohlhepp, bu iki kişi arasındaki bağın ve cinayetin nedeninin araştırıldığını söyledi.
Bilgisayımsal bilim dalında Singapur'da doktora yapan Liu'nun doktora sonrası çalışmalarını Carnegie Mellon Üniversitesi'nde tamamladıktan sonra Pittsburgh Üniversitesi'ne geldiği belirtiliyor.
Üniversiteden yapılan açıklamada "mükemmel bir mentor ve üretken bir araştırmacı" diye tanımlanan Liu'nun 30'dan fazla bilimsel makalenin ortak yazarlarından biri olduğu ve sistem biyolojisi araştırmalarına odaklandığı belirtildi.
Açıklamada, "Bing (Liu) SARS-CoV-2 enfeksiyonu ve bunu takip eden komplikasyonların hücresel temelinin altında yatan hücresel mekanizmaları açığa çıkaracak çok önemli bir buluşun eşiğindeydi. Onun başladığı işi bitirmek için çaba göstereceğiz" denildi.
</doc>
<doc docid='bbc_haberler-dunya-52461027' lang='tur' type='mono' source_url='https://www.bbc.co.uk/turkce/haberler-dunya-52461027' term='COVID'>
"Koronavirüs salgınında ihtiyacı olan ülkelere yardım yapılmazsa vaka sayısı 1 milyarı bulabilir"
Uluslararası bir insani yardım kuruluşu, dezavantajlı ülkelere acil yardımda bulunulmazsa dünyada koronavirüs salgınına yakalananların sayısının bir milyara ulaşacağı uyarısında bulundu.
Uluslararası bir insani yardım kuruluşu, dezavantajlı ülkelere acil yardımda bulunulmazsa dünyada koronavirüs salgınına yakalananların sayısının bir milyara ulaşacağı uyarısında bulundu.
ABD merkezli International Rescue Committee (IRC), virüsün yayılmasını yavaşlatmak için mali ve insani yardım ihtiyacına dikkat çekerek, Afganistan ve Suriye gibi "kırılgan ülkelerin" büyük bir salgını önlemek için "acil maddi yardıma" ihtiyaçları olduğunu vurguladı.
Kuruluş, bunun kısa bir zaman içinde yapılması gerektiğini belirtti.
ABD'deki Johns Hopkins Üniversitesi verilerine göre dünya çapında Covid-19 vaka sayısı 3 milyonu, ölenlerin sayısı ise 200 bini aştı.
Dünya Sağlık Örgütü (WHO) ve Londra'daki Imperial College Üniversitesi'nin verilerini ve salgın modellemelerini temel alan IRC raporu, dünyada koronavirüs vaka sayısının 500 milyon ile bir milyar arasında olabileceğini tahmin ediyor.
Savaş ve çatışmaların yaşandığı ve siyasi istikrarın olmadığı ülkelerde ölü sayısının üç milyonu aşabileceği ifade ediliyor.
Bu rakamların uyarı olarak görülmesi gerektiğini söyleyen IRC başkanı David Miliband, "Salgının yıkıcı etkisi dünyanın en kırılgan ve savaşın yıkımına uğramış ülkelerinde henüz tam olarak yansımadı" dedi.
İngiltere'nin eski Dışişleri Bakanı Miliband, "Hükümetler, insani yardıma engelleri kaldırmak için birlikte çalışmalı" ifadesini kullandı.
IRC, hane halkı sayısı, nüfus yoğunluğu, sağlık hizmetlerinin kapasitesi, önceden beri süregelen çatışmalar gibi etkenlerin büyük salgınların ortaya çıkması riskini artırabileceğini belirtiyor.
Birçok gelişmekte olan ülkede resmi vaka ve ölüm sayılarının düşük göründüğü, gerçek rakamların ise çok daha yüksek olabileceğine inanılıyor.
Sınır Tanımayan Doktorlar adlı yardım kuruluşundan Caroline Seguin, Yemen'de Covid-19 nedeniyle ölümlerin olduğuna inandıklarını, ancak bu ölümler hastanelerde gerçekleşmediği için kayıtlara geçme ihtimalinin olmadığını söylüyor.
Seguin, Yemen'de salgının bölgesel olarak baş gösterdiğini, ama test yapma olanağının çok düşük olduğunu belirtiyor.
Yemen'de bir süredir kolera ve kızamık salgını da baş göstermiş durumda.
Gelişmekte olan veya istikrarsızlığa sürüklenmiş ülkeler, Covid-19 hastalarını tedavi edecek yeterli sayıda tıbbi cihazdan da yoksun.
Afganistan ve Pakistan'da bir milyon nüfusa düşen solunum cihazı sayısı 10'dan az. Nijerya'da bu sayı 1'den az.
Salgında en fazla ölümün gerçekleştiği ülkelerden biri olan İtalya'da, salgın başladığında bir milyon nüfusa düşen solunum cihazı sayısı 80'di.
</doc>
<doc docid='bbc_haberler-dunya-52289061' lang='tur' type='mono' source_url='https://www.bbc.co.uk/turkce/haberler-dunya-52289061' term='COVID'>
Dünya Sağlık Örgütü: Trump, ABD'nin örgüte maddi yardımları durdurduğunu açıkladı
ABD Başkanı Donald Trump, ülkesinin Dünya Sağlık Örgütü'ne (WHO) maddi yardımlarını durdurduğunu açıkladı.
ABD Başkanı Donald Trump, ülkesinin Dünya Sağlık Örgütü'ne (WHO) maddi yardımlarını durdurduğunu açıkladı.
Donald Trump, Beyaz Saray'ın bahçesinde düzenlediği basın toplantısında, ABD'nin bu süreçte WHO'yla ilgili bir soruşturma yürüteceğini söyledi.
Trump "Bu soruşturma, WHO'nun koronavirüsün yayılmasını gizlemesine ve süreci iyi yönetmemesine yönelik olacak" dedi.
Son dönemde WHO'ya yönelik eleştirilerini düzenli olarak artıran Trump basın toplantısında, "Örgütün kimsenin inanamayacağı düzeyde sorunları var" diye konuştu.
Trump daha önce WHO'yu eleştirirken örgütün koronavirüs salgınıyla ilgili olarak 14 Ocak'ta Twitter sayfasından yaptığı bir açıklamaya atıfta bulunmuştu.
Bu açıklamada Çin yetkililerinin ilk soruşturmalarında, koronavirüsün insanda insana geçtiğine dair bir kanıt bulmadıkları belirtilmişti.
Ancak WHO 30 Ocak'ta koronavirüs nedeniyle "uluslararası kamu sağlığı açısından acil durum" ilan etmişti.
Microsoft'un kurucusu Bill Gates, Trump'ın kararını Twitter'da eleştirdi ve "Küresel bir sağlık krizi yaşanırken Dünya Sağlık Örgütü'nün fonlamasını durdurma fikri, kulağa geldiği kadar tehlikeli. WHO'nun görevi Covid-19'un yayılımını yavaşlatmak ve eğer çalışlmaları durdurulursa onların yerini alabilecek başka bir kuruluş da yok. Dünya'nın WHO'ya her zamankinden çok ihtiyacı var" dedi.
WHO, 11 Mart'ta da koronavirüsü "pandemi" (küresel salgın) olarak sınıflandırmıştı.
O dönemde ABD ve İngiltere dahil bazı ülkeler WHO'nun tavsiyelerini yerine getirmemiş, örgütün başkanı Doktor Tedros Adhanom Ghebreyesus bu duruma tepki göstermişti.
Trump ise Şubat ayı sonunda yaptığı açıklamada, koronavirüsün ABD'de yayılmasının kaçınılmaz olmadığını söylemiş, "Amerikalılar için tehlike düzeyi çok düşük" demişti.
Trump o dönemde ABD'de 15 olan koronavirüs vakalarının sayısının "birkaç gün içinde" sıfıra düşeceğini de iddia etmişti.
ABD merkezli Johns Hopkins Üniversitesi'nin son verilerine göre ABD'de koronavirüs vakalarının sayısı 600 bini aştı, virüsün neden olduğu Covid-19 hastalığı sonucu 25 binden fazla kişi hayatını kaybetti.
</doc>
<doc docid='bbc_haberler-dunya-52218787' lang='tur' type='mono' source_url='https://www.bbc.co.uk/turkce/haberler-dunya-52218787' term='COVID'>
Koronavirüs: Covid-19 tedavisinde hidroksiklorokin ilacı işe yarıyor mu, ABD Hindistan'dan ne istiyor?
Son dönemde Covid-19 tedavisinde etkili olabileceği söylenen hidroksiklorokin, sıtmaya karşı kullanılan en eski ve en yaygın ilaçlardan biri olan klorokine çok benziyor.
Son dönemde Covid-19 tedavisinde etkili olabileceği söylenen hidroksiklorokin, sıtmaya karşı kullanılan en eski ve en yaygın ilaçlardan biri olan klorokine çok benziyor.
İltihaplı romatizma ve deri veremi (lupus) gibi otoimmun hastalıkların tedavisinde de kullanılan bu ilaç, antiviral özelliğinden dolayı son yıllarda daha fazla ilgi çekmeye başladı.
Koronavirüs salgınından bu yana ise Covid-19 tedavisinde kullanılma ihtimalinin dile getirilmesi bu ilgiyi artırdı.
Trump, Gıda ve İlaç Dairesi'nin (FDA) bu ilacın koronavirüs tedavisinde kullanılmasına onay verdiğini söyledi. Ancak FDA bunu doğrulamadı.
Bunun üzerine Trump, hayati tehlikesi olan hastalarda doktorların bu ilacı hükümetin onayıyla ve kullanabileceğini belirtti.
Hidroksiklorokin herhangi bir eczaneden reçetesiz satın alınabilen ucuz bir ilaç. Ancak Covid-19 tedavisinde kullanılma ihtimalinden söz edildikten sonra bu ilacın satışına ve kulanımına ciddi sınırlamalar getirildi.
Bu ilacın dünyadaki en büyük üreticisi olan Hindistan, Cumartesi günü ilaca "istisnasız" ihracat yasağı getirdi. Bu yasak, ülkede Covid-19 vakalarının hızla artmaya başladığı bir dönemde geldi.
Hindistan'da koronavirüs vaka sayısı Salı günü itibarıyla 3 bin 666'ya ulaşmış, ölenlerin sayısı ise 100'ü aşmıştı.
Ancak Hindistan'ın bu kararları ABD'nin sert tepkisiyle karşılaştı. Trump, "çığır açıcı" olarak tanımladığı hidriksiklorokin stoklarını açmadığı takdirde Hindistan'a misillemede bulunabileceğini söyledi.
Trump ile Hindistan Başbakanı Narendra Modi, haftasonu telefonda bir görüşme yaptı. Bu görüşmenin ardından Modi'nin kararı gözden geçirebileceği ifade ediliyor.
Hint medyası, hükümet kaynaklarına dayandırdığı haberlerinde, bu konudaki kararın bugünlerde alınabileceğini ve bu kararda, ülkede yakın gelecekte bu maddeye ne kadar ihtiyaç duyulacağının belirleyici olacağı ifade ediliyor.
Peki, ilacın en büyük imalatçısı olan Hindistan başka ülkeler için de üretim yapabilecek durumda mı?
Hint İlaç İmalatçıları Derneği'nden Ashok Kumar Madan bu soruya, "Hindistan kesinlikle hem yerel hem de küresel piyasaların ihtiyacını karşılayacak kapasiteye sahip. Ama tabii ki öncelikle ülke içini gözetmemiz normaldir" diye yanıt veriyor.
Madan, Hidroksiklorokin ilacının etken maddesinin ihracatını Çin'in kısıtladığına dair haberleri de yalanlıyor.
Hindistan'daki ilaç üretimi için gereken etken maddelerin yüzde 70'i Çin'den geliyor. Ancak Madan bu tedarikin şimdi de havadan ve denizden düzenli olarak sürdüğünü söylüyor.
Birçok virolog  ve bulaşıcı hastalıklar uzmanı, hidroksiklorokin ilacı etrafında yaratılan heyecan konusunda temkinli olmak gerektiğini söylüyor.
BBC Sağlık muhabiri James Gallagher, "Laboratuvar araştırmalarında klorokinin koronavirüsü bloke ettiği görülüyor. İlacın işe yaradığına dair bazı doktorların aktardığı örnekler var" diyor.
Ancak bu konuda yapılmış herhangi bir bütünlüklü klinik deneme henüz yok. Oysa gerçek hastalarda ilacın ne şekilde etki gösterdiğini anlamak önemli. Çin, ABD, İngiltere ve İspanya'da bu konuda çalışmalar sürüyor.
Bazıları ise bu çalışmaların ne kadar başarılı olacağı konusunda şüpheli.
Dr. Joyeeta Basu, BBC'ye yaptığı açıklamada, "Covid-19 klinik demelerinde eğer gerçekten etkili olmuş olsaydı şimdiye bunun verileri ulaşmış olurdu. Oysa böyle  bir veri yok, bu da bize hidroksiklorokin ilacının işe yarasa bile belki de bunun sınırlı düzeyde olacağını gösteriyor" diyor.
Tıbbi Araştırmalar Konseyi'nden Raman R Gangakhedkar ise şimdi izlenen politikanın ilacın herkes için kullanılmaması yönünde olduğunu belirtiyor ve "Bazı doktorlara ve laboratuvar teyitli vakalara veriliyor. Ancak onların sonuçları toplandığında herkese tavsiye edilip edilmeyeceğine karar verilir" görüşünü dile getiriyor.
İlaçla ilgili deneme çalışmaları sona ermemiş olsa da bazı kişilerin ilacı kendi başlarına kullandığı ve zehirlenmelerin yaşandığı haberleri yaygınlaştı.
Nijerya'da birçok aşırı dozdan zehirlenme vakası oldu. Bunda Trump'ın ilaçla ilgili değerlendirmelerinin etkili olduğuna dair yorumlar yapılıyor.
İngiltere'de yayımlanan Lancet tıp dergisinde yer alan bir makale, doz konusunda dikkatli olunmadığı durumda hidroksiklorokinin ciddi yan etkilerine dikkat çekti.
Bu belirsizlik nedeniyle Facebook ve Twitter, bazı ülke liderleri tarafından iddia edilse bile, ilacın tedavi edici özelliğine dikkat çeken paylaşımları silme kararı aldı.
</doc>
<doc docid='bbc_haberler-dunya-52292657' lang='tur' type='mono' source_url='https://www.bbc.co.uk/turkce/haberler-dunya-52292657' term='COVID'>
Dünya Sağlık Örgütü'ne (WHO) ödemeleri donduran ABD Başkanı Trump'a tepki: 'İnsanlığa karşı işlenen bir suç'
ABD Başkanı Donald Trump'ın Covid-19 krizi sürerken, ülkesinin Dünya Sağlık Örgütü bütçesine (WHO) yaptığı katkıları durdurma kararına BM Genel Sekreteri ve sağlık uzmanlarından tepki yağıyor.
ABD Başkanı Donald Trump'ın Covid-19 krizi sürerken, ülkesinin Dünya Sağlık Örgütü bütçesine (WHO) yaptığı katkıları durdurma kararına BM Genel Sekreteri ve sağlık uzmanlarından tepki yağıyor.
Salı akşamı ABD Başkanı Donald Trump, Dünya Sağlık Örgütü'nü koronavirüsün yayılışının üzerinin örtülmesi ve krizin kötü yönetilmesinde rol oynamakla suçlamış ve bu konuda bir değerlendirme yapılana kadar ülkesinin örgütün bütçesine yaptığı katkıların 2-3 ay askıya alınacağını açıklamıştı.
WHO bütçesine en büyük katkı ABD'den geliyor.
Bu karar dünyanın önde gelen sağlık uzmanları tarafından çok ve tehlikeli bir adım diye nitelenip kınanırken, Birleşmiş Milletler de bu yüzden çok daha fazla insanın öleceği uyarısında bulundu.
Dünyanın en saygın tıp dergisi sayılan Lancet'in yayın yönetmeni Doktor Richard Horton Trump'ın kararının "insanlığa karşı işlenen bir suç" olduğunu söyledi ve "Her bilim insanı, her sağlık çalışanı, her yurttaş küresel dayanışmaya bu dehşet verici ihanete karşı koymalıdır" yazdı.
BM Genel Sekreteri Antonio Guterres, Dünya Sağlık Örgütü'nün şu anda Covid-19'a karşı küresel savaşın kazanılmasında hayati bir rol oynadığını, şu anda fonları kesmenin ve suçlamanın zamanı olmadığını söyledi:
"Şimdi ödemeleri kesme, hataları sorgulama zamanı değil. Bu salgını arkamızda bıraktığımız zaman, hastalığın nasıl ortaya çıktığı, her yere nasıl bu kadar yayıldığını ve bütün mercilerin krize nasıl yaklaştığını anlamak üzere geriye dönüp bakmaya ve bundan sonrası için hayati dersler çıkarmaya zamanımız olacak."
ABD'nin fonlamayı durdurmasıyla WHO'nun en büyük finansörü Bill ve Melinda Gates vakfı haline gelecek.
Microsoft'un kurucusu Bill Gates, Trump'ın kararını Twitter'da eleştirdi ve "Küresel bir sağlık krizi yaşanırken Dünya Sağlık Örgütü'nün fonlamasını durdurma fikri, kulağa geldiği kadar tehlikeli. WHO'nun görevi Covid-19'un yayılımını yavaşlatmak ve eğer çalışlmaları durdurulursa onların yerini alabilecek başka bir kuruluş da yok. Dünya'nın WHO'ya her zamankinden çok ihtiyacı var" dedi.
Trump'ın kararına ABD'de bazı önde gelen bilim insanlarından da tepkiler geliyor.
ABD'de ve dünya çapında Covid-19 ile mücadelede önemli rol oynayan John Hopkins Üniversitesi Kamu Sağlığı ve Güvenliği Merkezi'nden Doktor Amesh Adalja da WHO'nun hatalar yaptığını ve reform ihtiyacı duyulduğunu ama bunun kriz atlatıldıktan sonra yapılması gerektiğini söyledi, "Pandemi'nin en tehlikeli olduğu bir dönemde bu tür bir şey yapamazsınız" diye konuştu.
Boston Üniversitesi Tıp Fakültesi'nden salgın hastalıklar uzmanı Doktor Nahid Bhadelia ABD'nin Dünya Sağlık Örgütüne ödemelerini durdurmasına "Tam bir facia. WHO ülkelerin veri ve teknoloji paylaşımı yaptıkları pandeminin dünya çapında boyutunu gözlememizi sağlayan küresel teknolojik bir ortaklıktır" diye tepki gösterdi.
Amerikan Dış İlişkiler Konseyi adlı etkili Amerikan düşünce kuruluşunun eski kıdemli üyelerinden Laurie Garret, Dünya Sağlık Örgütü'nün Afrika, Güney Amerika ve Asya Pasifik ülkelerinin çoğu açısından tek umut olduğunu söyleyerek kararı kınadı.
WHO kamu sağlığı ve insan hakları merkezinin başkanı Lawrence Gostin, diğer ülkelerin ABD'nin katkılarının kesilmesinin yaratacağı boşluğu doldurmak için ödemelerini artıracaklarını tahmin ettiğini söyleyerek ve bu karardan nihai olarak ABD'nin zarar göreceğini kaydetti, "Küresel sağlık alanında hem de bir pandeminin orta yerinde Amerika sesini kaybedecek" diye konuştu.
Dünya Sağlık Örgütü, salgınla mücadeleyi yönetirken bazı konularda hatalar yapmakla eleştirilmişti.
En çok getirilen eleştirilerden biri örgütün, Çin'de hükümetin başlangıçta hastalıkla ilgili bilgileri gizlediği ve haber sızdıranları cezalandırıldığı bilindiği halde Çin'e fazla olumlu yaklaştığı yönündeydi.
Örneğin 14 Ocak tarihinde WHO tarafından atılan bir tweette "Çin yetkililerinin yürüttüğü ön araştırmalarda virüsün insandan insana geçtiğine dair açık bir kanıt bulunmadığı sonucuna varıldı" denmesi en çok eleştirilen şeylerden biri.
Fakat WHO yetkilileri aynı zamanda 10 ve 11 Ocak tarihlerinde çeşitli ülkelerden sağlık yetkilileriyle yaptıkları teknik brifinglerde, daha önceki koronavirüs salgınlarına bakılarak, insandan insana bulaşmanın kuvvetli bir ihtimal olduğu uyarısını yapmışlar ve buna göre önlem alınmasını istemişlerdi.
Amerikan yönetiminin WHO'ya ve genel olarak Birleşmiş Milletler örgütlerine yönelik bir başka eleştirisi de Çin tarafından kendi toprağı sayılan fakat ayrı bir yönetime sahip Tayvan'ın, örgüte üye sayılmaması.
Trump'ın kararının, ABD yönetimine krizle ilgili eleştirilerin de çok yoğun olduğu bir sıraya rastladığı da dikkat çekiyor.
ABD şu anda bütün veriler itibariyle dünyada salgından en çok etkilenen ülke konumunda.
Ülke çapında koronavirüs vakalarının sayısı 600 binleri geçer ve en az 24 bin kişi hayatını kaybederken, Amerikan yönetimi salgına hazırlık yapmamak ve adım atmakta çok geç kalmakla eleştiriliyor.
</doc>
<doc docid='bbc_haberler-turkiye-52479268' lang='tur' type='mono' source_url='https://www.bbc.co.uk/turkce/haberler-turkiye-52479268' term='COVID'>
Okullar ne zaman açılacak?

Türkiye'de koronavirüs salgınıyla mücadele kapsamında 13 Mart'ta kapatılan okulların ne zaman açılacağı belirsizliğini koruyor. Bu konuyla ilgili en son açıklama Milli Eğitim Bakanı Ziya Selçuk'tan geldi. Selçuk, normalleşme sürecinin beklendiği şekilde devam etmesi halinde okulların 1 Haziran'da açılabileceğini söyledi.
CNN Türk televizyonuna Çarşamba günü konuşan Selçuk, "Bütün toplumun bilgisi dahilinde bakanlıklarla aramızdaki iletişim çalışmaları hep bir yere bağlanıyor. 31 Mayıs'a kadar bu süreç devam edecek. Sadece eğitimden bahsetmiyoruz; ekonomide, turizmde normalleşme ve bunu bütün olarak görmek lazım. Okullarımızın bir an önce açılmasını temenni ediyoruz" dedi.
Selçuk, bunun olağanüstü bir dönem olduğunu ve birinci dönemde zayıf aldığı için çocukların sınıfta bırakılmasının doğru olmadığını aktardı.
Selçuk, öğrencinin lehine bir bakış açısıyla sorumlu geçmek şartıyla sınıfın geçebileceğini ve sorumluluk sınavlarının olacağını belirtti.
Telafi eğitiminin okullar açılır açılmaz başlayacağını ifade eden Selçuk, "1 Haziran'da okulu açtık, telafi eğitimimiz başlar. Eylül'de açtık, hemen başlar. Öğrencilerimizin ne kadar eksiği olduğunu belirleriz" dedi.
Türkiye'de koronavirüs salgının başlamasının ardından 13 Mart'ta okullar ilk etapta iki hafta süreyle kapatılmıştı.
Bu süre daha sonra 30 Nisan'a kadar uzatılmıştı.
Bilim Kurulu'nun tavsiyesinin ardından okulların 31 Mayıs'a kadar kapalı kalmasına karar verilmişti.
Selçuk daha önce yaptığı açıklamada, yaz ayları için bir planlamaları olmadığını ve eğitimin yeniden başlaması için eylül ya da ekim ayının ağır bastığını söylemişti.
Normal şartlar altında eğitim-öğretim yılının 19 Haziran Cuma günü sona ermesi öngörülüyordu.
</doc>
<doc docid='bbc_haberler-dunya-51472719' lang='tur' type='mono' source_url='https://www.bbc.co.uk/turkce/haberler-dunya-51472719' term='COVID'>
Koronavirüs salgını nedeniyle dışarı çıkamayan maratoncu evinde 50 km koştu
Çin'in Hangzhou kentinde koronavirüs salgını nedeniyle günlerdir dışarı çıkamayan bir maratoncu evinde antrenman için yaptığı "parkurda" 50 kilometre koştu.
Çin'in Hangzhou kentinde koronavirüs salgını nedeniyle günlerdir dışarı çıkamayan bir maratoncu evinde antrenman için yaptığı "parkurda" 50 kilometre koştu.
İngiltere'de yayımlanan Guardian gazetesinin haberine göre, iki masa arasında 6.250 kez koşan Pan Şancu adlı amatör maratoncu, "Evde daha fazla oturmaya dayanamadım" dedi.
Pan, iddiasını kanıtlamak için geçen hafta Çin'in en büyük sosyal medya platformlarından Weibo'da koşunun video ve fotoğraflarını yayımladı.
Pan sekiz metrelik "parkur"da yaptığı koşuyu 4 saat 48 dakika 44 saniyede koştuğunu söyledi.
Zhejiang eyaletinin başkenti olan Hangzhou, 5 Şubat'ta karantinaya alınmıştı. Kent koronavirüs (Dünya Sağlık Örgütü'nün belirlediği yeni ismiyle Covid-19) salgınının başladığı Vuhan'a 600 kilometre mesafede.
Asya Atletizm Federasyonu Hangzhou'da bugün başlaması planlanan salon turnuvasını salgın nedeniyle iptal etmişti.
Bugün itibarıyla Hangzhou'da 159, Zhejiang'da da 1.131 koronavirüs vakası tespit edildi.
</doc>
<doc docid='bbc_haberler-dunya-51924049' lang='tur' type='mono' source_url='https://www.bbc.co.uk/turkce/haberler-dunya-51924049' term='COVID'>
Koronavirüs salgını: Bir kişi, virüse iki kez yakalanabilir mi?
İngiltere'de bilim insanları, koronavirüsle mücadele için hükümetin bilim başdanışmanı tarafından gündeme getirilen 'sürü bağışıklığı' stratejisi kapsamında, bu hastalığa yakalanan kişilerin ikinci kez virüs kapma ihtimali olup olmadığını tartışıyor.
İngiltere'de bilim insanları, koronavirüsle mücadele için hükümetin bilim başdanışmanı tarafından gündeme getirilen 'sürü bağışıklığı' stratejisi kapsamında, bu hastalığa yakalanan kişilerin ikinci kez virüs kapma ihtimali olup olmadığını tartışıyor.
Başdanışman Patrick Vallance, geçen hafta 'sürü bağışıklığının' hükümetin koronavirüsle mücadele stratejisinin bir parçası olduğunu ima etmiş ve nüfusun yüzde 60'ının hastalığa yakalanmasıyla toplumsal bir bağışıklık geliştirilebileceğini söylemişti.
Japonya'da geçen ay, iyileştiği açıklanan bir koronavirüs hastasının testlerinin yeniden pozitif çıktığının açıklanması bilim insanları arasında şaşkınlık yaratmış ve endişeye neden olmuştu.
Patrick Vallance ve Başbakan Boris Johnson'ın sağlık konularındaki başdanışmanı Prof. Chris Whitty'ye dün, Japonya'daki bu vakanın ne anlama geldiği ve bu örnek sonrasında sürü bağışıklığının hâlâ mümkün olup olmadığı soruldu.
Vallace, bazı kişilerin ikinci kez enfeksiyon hastalıklarına yakalanabildiğini ancak bunun nadir görülen bir durum olduğunu söyledi. Vallace, bunun koronavirüste de görülebileceğine dair bir bulgu olmadığını öne sürdü.
Prof. Whitty de uzun dönemli bir bağışıklık söz konusu olmasa bile normalde kısa dönemli bir bağışıklık görüleceğini söyledi.
'Yarasalarda tekrar eden vakalar'
Leeds Üniversitesi öğretim üyesi, viroloji uzmanı Prof. Mark Harris ise yeniden enfeksiyonun çok olası olmadığını ancak bilimsel literatürde hayvanlarda; özellikle de yarasalarda tekrar eden koronavirüs vakaları olduğuna ilişkin veriler olduğunu vurguladı.
Brighton ve Sussex Tıp Fakültesi'nden Prof. Jon Cohen ise şunları söyledi:
"Bu sorunun yanıtını henüz bilmiyoruz. Çünkü elimizde henüz bir antikor testi yok. Fakat genel anlamda, diğer viral enfeksiyonlara dayanarak hastalığa yakalanan bir kişinin bağışıklık geliştireceğini ve yeniden aynı hastalığı geçirmeyeceğini söyleyebiliriz. Her zaman istisnalar olabilir ve bu da makul bir beklentidir."
</doc>
<doc docid='bbc_haberler-dunya-52278488' lang='tur' type='mono' source_url='https://www.bbc.co.uk/turkce/haberler-dunya-52278488' term='COVID'>
Koronavirüs: Brezilya'da ölümle sonuçlanan doğum günü partisi
Bir aile kutlaması olarak başlayan etkinlik trajediyle sonuçlandı.
Bir aile kutlaması olarak başlayan etkinlik trajediyle sonuçlandı.
Brezilya'daki bir doğum günü partisinin, koronavirüsün yayılmasında etkili olduğundan şüpheleniliyor. Aynı aileden Covid-19 nedeniyle ölenler de oldu.
Partiden iki hafta sonra üç kardeş öldü, aynı aileden 10 kişi de hastalandı.
Yetkililer en az birinin koronavirüs nedeniyle öldüğünü doğruladı.
Parti planları
Doğum günü partisi Sao Paulo'nun Itaberica da Serra şehrinde 13 Mart'ta düzenlendi.
Brezilya Sağlık Bakanlığı istatistiklerine göre o gün Brezilya'da 98 teyitli Covid-19 olduğu açıklandı.
O tarihe kadar henüz ölüm yaşanmamıştı.
Vakaların 60'a yakını, 21 milyondan fazla nüfusuyla dünyanın en kalabalık şehirlerinden olan Sao Paulo'da görüldü.
Üç hafta sonra, 8 Nisan tarihinde Brezilya genelinde koronavirüs vakalarının sayısı 16.000'i, ölümlerin sayısı da 800'ü geçti.
Vera Lucia Pereira, o dönem salgının Brezilya'ya ulaştığının ve yayılmakta olduğunun farkındaydı.
Hatta 59'uncu yaş günü partisini iptal etmeyi de düşündü.
BBC'ye konuşan Vera Lucia, "Şüphelerimiz vardı ama yine de parti yapmaya karar verdik. O zaman ülkede bu kadar çok vaka yoktu" dedi.
O dönem Brezilya'da tecrit, izolasyon tedbirleri de yoktu.
Partiye 28 kişi katıldı
Vera Lucia'nın evin arka bahçesinde düzenlenen partisine ailenin 28 üyesi katıldı.
Davetliler arasında kocası Paulo Vierira'nın ağabeyi ve ablaları da vardı.
Paulo, ağabeyi Clovis ve ablası Maria Covid-19'a maruz kalıp öleceklerinden habersiz günün keyfini çıkarıyorlardı.
Vera Lucis'nın da kız kardaşleri, yeğenleri partideydi.
Partiden birkaç gün sonra davetlilerin neredeyse yarısında koronavirüs semptompları belirmeye başladı, öksürük, ateş ve nefes darlığı yaşadılar.
Çoğunda hafif belirtiler görülüyordu ve tıbbi müdahaleye gerek görülmüyordu.
'Saldırgan salgın'
Vera Lucia'nın kocası ve iki kardeşi Nisan ayının ilk haftası öldü.
Ablası Maria'nın ölüm nedeninin Covid-19 olduğu teyit edildi.
BBC'ye konuşan kızı Rafaela, "Annemin ölüm nedeninin virüs olduğuna artık eminiz. Bu, salgının ne kadar saldırgan olduğunu gösteriyor. Annemin hastaneye erişimi vardı, solunum cihazına bağlanabiliyordu ama yine de kurtaramadılar" dedi. n
Maria diyabet hastasıydı ve durumu birkaç gün içinde hızla kötüleşti.
Aile şimdi Paulo ve Clovis'in otopsi raporlarının sonuçlarını bekliyor.
Vera Lucia, "Doktorlar %99 Covid-19 olduğunu söylüyorlar" diyor.
Vera Lucia ve oğlunda da virüsün semptomları görüldü ama ikisi de atlattı.
"Fiziksel olarak iyiyim ama az da olsa öksürüyorum" diyor Vera Lucia, "Ama çok zor bir dönem oldu bizim için. Günlerce korku yaşadık."
İlk başta aile, koronavirüse yakalandıklarına inanamadı.
Ailenin bir üyesi "Brezilya'da çok az vaka vardı biz de buraya gelmesine daha var diye düşündük" diyor.
Aile üyelerinin tamamının sağlının yerinde olduğunu, virüsü ilk kapanın kim olabileceği konusunda belirsizlik olduğunu söylüyor.
"Bunun şimdi farkına varmak bizim için bir şey değiştirmiyor" diyor.
Maria'nın ölümünden sonra durumu kötüleşen diğer kardeş 62 yaşındaki Clovis oldu.
BBC'ye konuşan Clovis'in oğlu Arthur, "Partiden üç gün sonra babam çok öksürmeye başladı. Baş ağrısı çekiyordu ateşi vardı. Tat ve koku yetisini de kaybetti" dedi.
Ablasının aksine Clovis'in daha önceden bir sağlık sorunu yoktu ama durumu giderek kötüleşiyordu.
Arthur 23 Mart'ta babasını hastaneye götürdü ama hastane yetkilileri Clovis'i evine geri gönderdi.
"Doktorlar koronavirüs olduğuna ihtimal bile vermedi" diyor.
Kısa bir süre sonra Vera Lucia Pereira'nın kocası Paulo da hastaneye götürüldü.
İçlerindeki en sağlıklı kişinin o olduğu düşünülüyordu. Her gün spor yapıyor ve haftasonları uzun yürüyüşlere, bisiklet turlarına çıkıyordu.
Paulo hastaneye kaldırıldığında durumu iyiye gitmeye başladı yalnızca nefes darlığından şikayetçiydi.
"Ama iki gün sonra yoğun bakım ünitesine kaldırıldı" diyor Vera Lucia.
İki erkek kardeş Clovis ve Paulo hem yaşamları hem de ölümlerinde birbirlerine çok yakındılar.
Koronavirüs şüphesiyle ikisi de yoğun bakım ünitesinde yan yana yataklardaydı.
1 Nisan sabahı ablaları Maria ani kalp durması yaşadı ve hayatını kaybetti.
Clovis bir gün sonra öldü, Paulo da ertesi gün 3 Nisan'da öldü.
Maria ve Paulo, Brezilya Sağlık Denetimi Ulusal Ajansı'nın tavsiyesiyle mühürlü tabutlarda gömüldü.
Clovis kendi vasiyeti doğrultusunda yakıldı.
Üçünün de cenazesi farklı günlerde kaldırıldı.
Cenaze törenleri yalnızca birkaç dakika sürdü ve resmi yönetmelikler uyarınca 10 kişiden fazla katılım olmadı.
13 Mart'taki partiye katılıp kurtulanlar izolasyonda tutuluyor.
Sağlık sorunları yaşayanlar iyileşti ama hepsi önlem için karantinada.
İnsanlara virüs kapmamak için dikkatli olmaları ve evlerinde kalmaları çağrısında bulunuyorlar.
Ölen Maria'nın kızı "Bu yalnızca bir soğuk algınlığı değil. Bu bir felaket. Çok korkunç, zalim bir virüs" dedi.
'Bolsonaro saçma sapan konuşuyor'
Brezilya Devlet Başkanı Jair Bolsonaro sosyal izolasyon kurallarını küçümsedi ve salgını 'Küçük bir grip' olarak tanımlayarak ciddiyetini sorguladı.
Vera Lucia, Devlet Başkanı'nın tepkisine şaşırdığını söylüyor:
"Bolsonaro saçma sapan konuşuyor. Yetki sahibi bir konumda ve sorumluluklarının daha iyi farkına varmalı."
Vera Lucia'ya göre şimdi en zoru kocası olmadan hayatına devam etmek:
"Ama yaşamaya devam etmek zorundayız, her şeye rağmen devam etmeliyiz. Hiçbir ailenin bizim yaşadıklarımızı yaşamasını istemiyoruz."
</doc>
<doc docid='bbc_haberler-turkiye-51832978' lang='tur' type='mono' source_url='https://www.bbc.co.uk/turkce/haberler-turkiye-51832978' term='COVID'>
Koronavirüs (Covid-19): Virüsten nasıl korunulur, Sağlık Bakanlığı'nın tavsiyeleri neler?
Sağlık Bakanı Fahrettin Koca, Çarşamba gününün ilk saatlerinde düzenlediği basın toplantısında, Türkiye'de koronavirüs şüphesi olan bir kişinin test sonucunun pozitif çıktığını açıkladı.
Sağlık Bakanı Fahrettin Koca, Çarşamba gününün ilk saatlerinde düzenlediği basın toplantısında, Türkiye'de koronavirüs şüphesi olan bir kişinin test sonucunun pozitif çıktığını açıkladı.
Sağlık Bakanlığı, genel müdürlük, merkez ve taşra teşkilatında çalışan tüm personelin yıllık izinlerini ikinci bir emre kadar iptal ederken, yayımladığı rehber ile hem halkın hem de sağlık çalışanlarının yeni tip koronavirüsten (COVID -19) korunmaları için tavsiyelerini sıraladı.
Bakanlık, akut solunum yolu enfeksiyonlarının genel bulaşma riskini azaltmak için önerilen temel ilkelerin yeni koronavirüs için de geçerli olduğunu belirtiyor.
Sağlık Bakanı Fahrettin Koca, koronavirüs teşhisi konan erkek hastanın genel durumunun iyi olduğunu söyledi, ailesinin de gözetim altında olduğunu açıkladı ancak nerede gözetim altında oldukları belirtmedi.
Sağlık Bakanlığı, hastaneye yatış gerekmediği düşünülen ve altta yatan hastalığı bulunmayan (akciğer, kalp, böbrek yetmezliği veya bağışıklık yetmezliği v.b.) olası/kesin COVID-19 vakalarının semptomlar düzelene kadar evde takip edilebileceğini kaydediyor.
Sağlık Bakanı Koca, koronavirüsün bulaştığı hastanın Avrupa'dan döndüğünü belirterek, "Yurt dışına zorunlu olmadıkça çıkmayın" çağrısı da yaptı.
BBC News Türkçe tarafından yapılan  numaralı Youtube paylaşımının sonu
Sağlık Bakanı Fahrettin Koca, Pazar akşamı yaptığı açıklamada ise, yurt dışından son 14 gün içinde Türkiye'ye dönenlerin, ilk 14 günlerini evlerinde geçirmeleri gerektiğini söylemişti.
Sağlık Bakanlığı hazırladığı bilgilendirme notlarında, "Son 14 gün içerisinde yeni koronavirüs hastalığı (COVID-19) görülen ülkelerin birinden geldiyseniz, - ateş, öksürük, solunum sıkıntısı gibi belirti ve bulgularınız olmasa bile - 14 gün süresince evden çıkmamalısınız" uyarısında bulunuyor.
14 Gün Kuralı'nı uygularken evinizde dikkat etmeniz gerekenler 👇 pic.twitter.com/nk8Hqq8gk8
@saglikbakanligi tarafından yapılan  numaralı Twitter paylaşımının sonu
Bakanlık, evden çıkmak zorunda kalınması halinde, mutlaka tıbbi maske takılması gerektiğini belirtiyor ve "Mümkün oldukça toplu taşıma araçlarını kullanmayın" uyarısında bulunuyor.
Yurt dışı dönüşlerinde 14 günlük karantina sırasında alınacak önlemler şu şekilde:
</doc>
<doc docid='bbc_haberler-turkiye-51989863' lang='tur' type='mono' source_url='https://www.bbc.co.uk/turkce/haberler-turkiye-51989863' term='COVID'>
Koronavirüs: Hekimler ve sağlık görevlileri Türkiye'de güvenli koşullarda çalışabiliyor mu?
Sağlık Bakanlığı, koronavirüs salgınının önüne geçmek için hem hastaneler hem de sağlık personeli konusunda bir dizi düzenlemeye gidildiğini açıkladı.  Sağlık personelinin yıllık izinleri iptal edildi.
BBC News Türkçe tarafından yapılan  numaralı Youtube paylaşımının sonu
Sağlık Bakanlığı, koronavirüs salgınının önüne geçmek için hem hastaneler hem de sağlık personeli konusunda bir dizi düzenlemeye gidildiğini açıkladı.  Sağlık personelinin yıllık izinleri iptal edildi.
Acil bir durumu olmayan hastaların, hastane yerine aile hekimlerine başvurması gerektiği söylendi.
Hastanelerde aciliyeti olmayan ameliyatlar da ertelendi.  Peki, bu süreçte hekimler ve diğer sağlık görevlileri güvenli koşullarda çalışabiliyor mu?
Sağlık görevlilerinin endişelerini ve alınan tedbirleri konuştuk.
</doc>
<doc docid='bbc_haberler-dunya-51789315' lang='tur' type='mono' source_url='https://www.bbc.co.uk/turkce/haberler-dunya-51789315' term='COVID'>
Koronavirüs (Covid-19): İtalya'da 16 milyon kişi karantinada, ölü sayısı 24 saatte 133 arttı
İtalya'da koronavirüs nedenli can kaybı sayısı rekor bir artış göstererek 366'ya ulaştı. Resmi verilere göre ölüm sayısı son 24 saatte 133 arttı. Bu 133 can kaybının 113'ü, karantina altına alınan kuzeydeki Lombardia bölgesinde kaydedildi.
İtalya'da koronavirüs nedenli can kaybı sayısı rekor bir artış göstererek 366'ya ulaştı. Resmi verilere göre ölüm sayısı son 24 saatte 133 arttı. Bu 133 can kaybının 113'ü, karantina altına alınan kuzeydeki Lombardia bölgesinde kaydedildi.
Toplam vaka sayısı da 7 bin 375 olarak açıklandı.
İtalya Kara Kuvvetleri Komutanı General Salvatore Farina da Pazar günü yaptığı kendisinde koronavirüs görüldüğünü söyledi. General Farina sağlık durumun iyi olduğunu, kendi evinde tecrit altında olduğunu belirtti.
Koalisyon ortaklarından Demokratik Parti'nin genel sekreteri Nicola Zingaretti de dün kendisinde koronavirüs görüldüğünü açıklamıştı.
Piemonte Bölge Başkanı Alberto Cirio'ya da koronavirüs teşhisi koyuldu.
Başbakan Giuseppe Conte tarafından Cumartesi'yi Pazar'a bağlayan gece geç saatlerde açıklanan yeni kararnameyle, "virüsün yayılmasını engellemek ve kontrol altına almak amacıyla" kuzeydeki Lombardia bölgesinin tamamı ile 14 vilayete giriş-çıkışlar kısıtlandırıldı.
Karar, Milano ve Venedik gibi İtalya ekonomisi ve turizm açısından önemli kentleri de kapsıyor.
Karantina altına alınan yerler, Milano'nun da içinde yer aldığı Lombardia bölgesinin tamamı ile Venedik, Modena, Parma, Piacenza, Reggio Emilia, Rimini, Pesaro e Urbino, Padova, Treviso, Asti, Alessandria, Novara, Vercelli ve Verbano Cusio Ossola vilayetleri.
Kararnameyle bu bölgelerde "iş ya da sağlık için gerekli olmadıkça her türlü yer değiştirmelerden kaçınılması" isteniyor.
Başbakan Conte, bunun "mutlak bir yasak" olmadığını ancak güvenlik güçlerinin vatandaşları durdurarak nereye ve neden gittiklerini sorabileceğini söyledi.
Ancak kararname yayımlanmadan, taslak halinin basına sızdırılması nedeniyle Milano başta olmak üzere karantina altına ortaya çıkan şehirlerde tren istasyonlarına "akın" yaşandığı haberleri geliyor.
Sosyal medyada tren istasyonlarında acele ederek yürüyen insanların görüntüleri paylaşılıyor.
Ülkede kaçanlara ve haberi medyaya sızdıranlara da tepki oluştu.
Refah seviyesi ve sağlık sistemi kuzeye göre daha zayıf durumda olan güney bölgelerinin risk altına atıldığı değerlendiriliyor.
Ülkenin güneyindeki Puglia'nın bölge başkanı, kuzeydeki bu bölgelerden gelenlerin 14 gün boyunca evlerinde tecrit altında kalmaları gerektiğini söyledi.
İtalya'da Ocak ayı sonunda koronavirüs riski nedeniyle acil durum ilan edilmiş ve Şubat ayında da çoğunluğu Lombardia'da olmak üzere 11 kasabaya giriş-çıkış yasağı getirilmişti. Bu 11 kasabadaki karantinadan yaklaşık 50 bin kişi etkilenmişti.
Yeni kararnameden ise 16 milyon kişi etkilenecek, bu sayı İtalya'nın toplam nüfusunun dörtte birinden fazlasına denk geliyor.
Alınan tedbirler, uzatma olmazsa 3 Nisan tarihine kadar geçerli olacak.
Bu bölgelerde alınan diğer önlemler arasında, cenaze törenleri de dahil olmak üzere dini ve medeni törenlerin askıya alınması da yer alıyor.
İbadet mekanları ise kalabalık oluşması önlenebilir ve insanlar arasında en az bir metrelik "güvenli mesafe" sağlanacak şekilde düzenlenirse açık kalabilecek.
Ayrıca, sinema, tiyatro, gece kulübü, müze, spor salonu, havuz ve kayak tesisleri de kapatıldı. Restoran ve kafelerinse ancak 06-18 saatleri arasında ve bir metrelik "güvenli mesafenin" sağlanması halinde açık kalabileceği belirtildi.
Koronavirüs teşhisi koyulmasa da solunum yolu enfeksiyonu belirtileri gösteren ve ateşi 37.5 derecenin üzerinde olanlara da evlerinden ayrılmamaları ve sosyal temasları minimuma indirmeleri "şiddetle" tavsiye edildi.
Bu bölgelerin yanı sıra ülke genelinde de sinema, tiyatro, gece kulübü, dans okulu, diskotek gibi mekanların faaliyetleri askıya alındı. Spor müsabakalarının da ya durdurulmasına ya da seyircisiz oynanmasına karar verildi.
İtalya'da yayımlanan gazeteler bu haberi bugün "Lombardia kapatıldı" ifadesinin ağırlıkta olduğu manşetlerle duyurdu. Kararname gece geç saatlerde yayımlandığı için gazeteler taslak metne atıfta bulundu.
Corriere della Sera, "Virüs, Lombardia kapatıldı" manşetinin altında "Sağlık sistemini krize sokan koronavirüsün ilerlemesini durdurmak için yeni tedbirler" diye yazdı.
Gazetenin Genel Yayın Yönetmeni Luciano Fontana da baş sayfadan yayımlanan yazısında "Birkaç gün önce tahayyül edilemez gibi görünen şey gerçek oldu.
Lombardia bölgesi ile Emilia Romagna, Veneto, Piemonte bölgelerinin birçok vilayeti devasa bir "güvenlik bölgesine" dönüştürüldü" diye yazdı.
La Repubblica gazetesi de "Virüs, Lombardia kapalı" başlığını kullandı. Gazete, yeni tedbirlerle "kırmızı bölgenin genişletildiğini", "İtalya'nın bir parçasının kapatıldığını" yazdı.
La Stampa gazetesi "Virüs Kuzey'in kalbini kapattı" manşetiyle çıktı.
Avvenire gazetesi de yeni önlemleri, virüsün yayılmasını önlemek amacıyla çekilen bir "emniyet kemerine" benzetti.
</doc>
<doc docid='bbc_haberler-dunya-51715882' lang='tur' type='mono' source_url='https://www.bbc.co.uk/turkce/haberler-dunya-51715882' term='COVID'>
Koronavirüs için Dünya Sağlık Örgütü'nden uyarı: Dünya görülmemiş bir durum yaşıyor
Dünya Sağlık Örgütü (WHO) dünyanın koronavirüs salgınında daha önce görülmemiş bir durum yaşadığını söyledi.
Dünya Sağlık Örgütü (WHO) dünyanın koronavirüs salgınında daha önce görülmemiş bir durum yaşadığını söyledi.
Dünya Sağlık Örgütü (WHO) dünyanın koronavirüs salgınında daha önce görülmemiş bir durum yaşadığını söyledi.
Dünya genelindeki koronavirüs ölümleri üç bini geçti. Ölümlerin çoğu Çin'de görülürken, Çin dışında Çin'de olduğundan dokuz kat daha fazla yeni vaka ortaya çıktı.
Dr. Tedros "Virüsü geriletebiliriz" derken, koronavirüsle ortaya çıkan Covid-19 hastalığının "çıkışı bulunmayan bir yol" olmadığını vurgularken, ülkelerin çabuk ve etkin bir şekilde harekete geçmesiyle virüsle mücadele edilebileceğini belirtti.
Tedros "Şimdi harekete geçmekten başka bir çaremiz yok" dedi.
Çin dışında virüsten en olumsuz etkilenen ülkelerden biri olan İtalya'daki ölü sayısı dün 34'ten 52'ye çıktı.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
Dr.Tedros'un başlıca tavsiyesi, virüsle mücadelede her yer için geçerli tek bir yöntem olmadığı için, her ülkenin kendi durumuna bakması oldu.
Tedros "Her ülke kontrol altına alma önlemleriyle başlayarak kendi yaklaşımını benimsemeli" dedi.
Koronavirüsün "benzersiz özelliklere sahip, benersiz bir virüs" olduğunu söyleyen WHO Genel Sekreteri, kuruluşun şimdiye dek büyük bir yayılma beklediğini, ancak kontrol altına alma önlemlerinin işe yaradığını ifade etti.
Tedros, koronavirüs vakası bildiren 62 ülkenin 38'indeki vaka sayısının 10 ya da daha az olduğunu söyledi.
Tedros "Sekiz kadar ülke son iki haftadın yeni vaka bildirmedi ve kontrol altına almayı başardılar" dedi.
Şu anda 70 kadar ülkede 90 bine yakın vaka bulunuyor. Vakaların yüzde 90'ından biraz azı Çin'de ve bunların da büyük çoğunluğu virüsün ilk ortaya çıktığı Hubei bölgesinde.
Çin dışındaki 8800 vakanın yüzde 81'i ise dört ülkede. Bu ülkeer İran, Güney Kore, İtalya ve Japonya.
İtalya'da 1835 vaka görülürken, çoğu ülkenin kuzeyindeki Lombardiya ve Veneto bölgelerinde.
İran'da ise 12 kişi daha öldü ve toplam ölü sayısı 66'ya çıktı. Bunlara Dini Lider Ali Hamaney'in üst düzey danışmanlarından Muhammed Mirmuhammedi de dahil.
ABD'nin Washington eyaletindeki yetkililer ise dört kişinin daha öldüğünü söyledi ve buradaki ölü sayısı altıya çıktı.
İngiltere'de de 39 teyitli vaka var. Portekiz, İzlanda, Ürdün, Ermenistan, Letonya, Senegal ve Andorra da dün ilk vakalarını bildiren ülkeler oldu.
Dünya Sağlık Örgütü çoğu hastada hafif belirtiler görüldüğünü ve ölüm oranının yüzde 2 ila yüzde 5 gibi göründüğünü açıkladı.
Mevsimsel gripte ise ölüm oranları yüzde 0,1. Ancak bu hastalık çok bulaşıcı ve her yıl 400 binden fazla kişinin ölümüne yol açıyor.
Koronavirüs ailesinin diğer üyeleri SARS ve MERS'teki ölüm oranları ise Covid-19'dan çok daha yüksek.
</doc>
<doc docid='bbc_haberler-dunya-52318142' lang='tur' type='mono' source_url='https://www.bbc.co.uk/turkce/haberler-dunya-52318142' term='COVID'>
Astronot Paolo Nespoli'den karantina tavsiyeleri: "Bakış açımı değiştirerek akıl sağlığımı korudum"
Astronot Paolo Nespoli'den karantina tavsiyeleri: "Bakış açımı değiştirerek akıl sağlığımı korudum"
BBC News Türkçe tarafından yapılan  numaralı Youtube paylaşımının sonu
Astronot Paolo Nespoli'den karantina tavsiyeleri: "Bakış açımı değiştirerek akıl sağlığımı korudum"
Paolo Nespoli, uzun süreliğine uzay görevine giden en yaşlı astronot.
Nespoli, 3 kez uzaya çıktı, toplamda 313 gün kaldı.
BBC Türkçe'ye karantina tavsiyeleri veren İtalyan astronot, uzay aracının içerisinde güvende olduğunu düşünerek ruh sağlığını koruduğunu söylüyor, "Dışarıda olsaydım, ölürdüm" diyor.
Bir rutin oluşturmanın önemini vurgulayan Nespoli, NASA'nın ufak bir alanda çok sayıda insanın etkili bir şekilde çalışması ve iletişim kurması için önerilerini de anlattı.
Uzaya ikinci yolculuğu sırasında annesini kaybeden astronot, Covid-19 nedeniyle hayatını kaybeden sevdiklerinin cenazelerine katılamayanlara da acılarını hafifletmek için tavsiyeler verdi.
</doc>
<doc docid='bbc_haberler-dunya-52531953' lang='tur' type='mono' source_url='https://www.bbc.co.uk/turkce/haberler-dunya-52531953' term='COVID'>
Covid-19 hastalarında hangi cilt döküntülerine rastlanıyor?
İspanya'da doktorların yaptığı küçük çaplı bir araştırma, Covid-19 teşhisi konan bazı hastalarda beş tür deri döküntüsüne rastlandığını ortaya koydu.
İspanya'da doktorların yaptığı küçük çaplı bir araştırma, Covid-19 teşhisi konan bazı hastalarda beş tür deri döküntüsüne rastlandığını ortaya koydu.
Bu döküntülerin daha çok gençlerde ortaya çıktığı ve birkaç gün sürdüğü görüldü.
Suçiçeği örneğinde olduğu gibi virüslerin yol açtığı enfeksiyonlarda deri döküntülerine rastlanabiliyor.
Ancak Covid-19 hastalığında bu kadar farklı türden döküntülerin görülmesi araştırmacıları şaşırttı.
Hastalığın tanınan mevcut semptomları arasında deri döküntüleri yer almıyor.
Covid-19 hastalarının ayak parmaklarında rastlanan ve "Covid parmağı" adı verilen döküntünün diğer belirtiler olmadan da baş gösterdiğine dair birçok bildirime rastlandı.
Ancak araştırma ekibinin başındaki Dr. Ignacio Garcia-Doval, Covid-19 hastalarında görülen en yaygın deri döküntüsünün gövdede çıkan küçük düz veya kabarık kızarıklıklar (makülopapül) olduğunu söylüyor.
BBC'ye konuşan Dr. Garcia-Doval, bu kadar farklı döküntülerin görülmesinin "tuhaf" olduğunu belirterek "Bunların bazıları oldukça özgün. Genellikle hastalığın solunumla ilgili belirtileri ortaya çıktıktan sonra baş gösteriyorlar. Bu nedenle teşhis açısından faydası olmuyor" dedi.
Araştırmanın ele aldığı hastaların tümü hastanede tedavi altında olan ve solunum yollarıyla ilgili semptomlar gösteren hastalardı.
Araştırmaya katılmayan bilim insanları tarafından da değerlendirmeye tabi tutulan bulgular İngiltere'de yayımlanan British Journal of Dermatology dergisinde yer aldı.
Araştırmada, İspanya'daki deri hastalıkları uzmanlarından (dermatolog), son iki hafta içinde gördükleri ve deri döküntüsü olan Covid hastalarıyla ilgili bilgileri paylaşmaları istendi. Gelen 375 sonuçtan yola çıkarak bu hastalarda görülen beş temel deri döküntüsü şu şekilde sıralandı:
Araştırmacılar, deri döküntülerinin birçok nedeni olabileceğini ve nedenini tespit edebilmek için uzmanların görmesi gerektiğini vurguluyor.
İngiltere Dermatologlar Derneği başkanı Dr. Ruth Murphy, "Bu araştırmanın sonuçları insanlara kendi kendilerine teşhis koymalarını sağlamaktan çok, enfeksiyonun hastaları nasıl etkilediğini anlamamıza yardımcı olmak" diyor.
Southampton Üniversitesi'nden Dr. Michael Head ise zatürre de dahil birçok viral enfeksiyonda deri döküntülerine rastlandığını söylüyor.
"Covid-19 ile hastaneye yatan hastaların bir kısmında döküntüler ve deri ülserleri görülüyor. Henüz bu bağlantının kapsamını ve neden bazı hastalarda rastlanıp diğerlerinde rastlanmadığını bilmiyoruz" diyor.
Amerikan Dermatoloji Akademisi de üyeleri için farklı deri semptomlarını içeren bir liste hazırlıyor.
</doc>
<doc docid='bbc_haberler-dunya-52442003' lang='tur' type='mono' source_url='https://www.bbc.co.uk/turkce/haberler-dunya-52442003' term='COVID'>
Hindistan'da "canı sıkılan" kamyon şoförü arkadaşlarıyla iskambil oynadı, 25 kişiye virüs bulaştırdı
Hindistan'ın güneydoğusundaki Vijayawada şehrinde "canı sıkılan" bir kamyon şoförü, arkadaşları ve komşularıyla iskambil kartlarıyla oyun oynadı. Oyunun sonunda 24 kişiye koronavirüs bulaştı.
Hindistan'ın güneydoğusundaki Vijayawada şehrinde "canı sıkılan" bir kamyon şoförü, arkadaşları ve komşularıyla iskambil kartlarıyla oyun oynadı. Oyunun sonunda 24 kişiye koronavirüs bulaştı.
India Times'ın haberine göre aynı şehirde "canının sıkıldığını" söyleyen bir kamyon şoförü daha, uzun zamandır sosyal mesafe kuralına uyduğunu ve enfekte olmayacaklarını düşünerek şehrin farklı yerlerinde arkadaşlarıyla bir araya geldi. Ayrı ayrı görüştüğü 15 kişiye virüs bulaştı.
Böylece Vijayawada şehrinde birkaç gün içinde neredeyse 40 kişiye virüs yayılmış oldu.
Olayların meydana geldiği Krishna bölgesi yetkililerinden A Md Imtiyaz, yerel basına verdiği röportajda, kamyon şoförü erkek arkadaşlarıyla iskambil oynarken eşlerinin de bir araya gelip tombala oynadığını belirtti. Virüsün bulaştığı 24 kişi içinde hem kadınlari hem erkekler var.
Imtiyaz, "Bu iki vakada da koronavirüsün yayılmasının sebebi fiziksel mesafeyi korumamış olmalarıdır." dedi.
Andhra Pradesh eyaletinde koronavirüs vakasının en fazla görüldüğü şehir olan Vijayawada'da bugüne kadar 100'ün üzerinde vaka görüldü. Sosyal mesafe kuralları hâlâ geçerli.
</doc>
<doc docid='bbc_haberler-dunya-52409572' lang='tur' type='mono' source_url='https://www.bbc.co.uk/turkce/haberler-dunya-52409572' term='COVID'>
Koronavirüs ve karantina psikolojisi: Damgalama
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Koronavirüsün beden sağlığımız üzerindeki etkilerini artık az çok biliyoruz, peki ya psikolojik etkilerini?
Salgın ve karantinaya nasıl ruhsal tepkiler vermemiz olası? Virüs çocuklara nasıl anlatılır? Bu dönemde aile içi ilişkilerimizi nasıl düzenleyebiliriz? Haberleri izlemeli mi yoksa uzak mı durmalıyız? Toplumsal kriz yönetimi nasıl olmalı? Ve ruh sağlığımızı ilgilendiren birçok soru daha... Uzman psikolog ve psikiyatristler cevaplıyor.
Serinin 4. bölümünde salgının toplumlarda neden olduğu damgalama ve dışlama eğilimlerine bakıyoruz. Başkent Üniversitesi ve Türk Psikologlar Derneği'nden Sosyal Psikolog Prof. Dr. Doğan Kökdemir anlatıyor.
</doc>
<doc docid='bbc_haberler-dunya-52533836' lang='tur' type='mono' source_url='https://www.bbc.co.uk/turkce/haberler-dunya-52533836' term='COVID'>
Koronavirüs önlemleri: Eve kapanış toplumsal cinsiyet eşitsizliklerini büyütüyor
Koronavirüs günlerinde dünyanın belli başlı bütün kentleri ve kasabalarında insanlar evlerine kapanır, milyonlarcası evlerinden çalışmaya yönelir, çocuklar da okulların kapanmasıyla eve dönerken, ev işleri bir kaç misline katlanmış oldu.
Koronavirüs günlerinde dünyanın belli başlı bütün kentleri ve kasabalarında insanlar evlerine kapanır, milyonlarcası evlerinden çalışmaya yönelir, çocuklar da okulların kapanmasıyla eve dönerken, ev işleri bir kaç misline katlanmış oldu.
Ama Observer gazetesine deneyimlerini aktaran kadınlar, bu işlerin çok büyük bir kısmını kendilerinin üstlendiğini, erkeklerin ise "para kazandıkları işlerine odaklarını" anlatıyorlar.
Serbest meslek sahibi Anna Bosworth piyasa danışmanlığı işini, sokağa çıkma önlemleri ilan edilince, kocası rahat çalışabilsin diye bırakmış.
"Sabah 05.00'ten akşam 20.30'da çocuklar uyuyana kadar bir dakika boş durmuyorum" diyor.
Bir çok çalışan anne gibi Bosworth da esnek olabilmek için serbest meslek sahibi olmayı seçmiş ve ilk çocuğunun doğumundan sonra da yarı-zamanlı çalışmaya başlamış. O esnada kocası bir reklam ajansındaki tam zamanlı işini kesintisiz sürdürmüş. Haftada bir gün ise izin kullanıyor.
Anna "Çocuklarla ilgili işlere yardımcı olmak için her şeyi yapıyor. Hala bir işi olduğu için şanslı sayılırız. Önceliğimiz evin masraflarını karşılayabilmek, faturaları ödeyebilmek ve bunun en kolay yolu kocamın işini koruması" diyor.
Çiftin 5 yaşında bir kızları ve 8 aylık bir bebekleri var ve normal zamanlarda her ikisinin de çalışabilmesi için hem anne babalarından hem de bir çocuk bakıcısından destek alıyorlardı.
Salgın seçeneklerimi elimden aldı
Anna "Ben feministim ve tercihler yapmanın önemine inanıyorum. Ama bu salgın benim seçeneklerimi elimden aldı. Şu an 1950'lerde yaşayan bir ev kadını gibi hissediyorum" diyor.
Anna bu konuda tekil bir örnek değil. Observer gazetesi tarafından yapılan değerlendirmelere göre koronavirüs önlemleri uygulamaya konulduktan sonraki dönemde İngiltere'deki anneler çocuk bakımının en az yarısını üstlendikleri gibi çocukların evden eğitimi sürdürmesi konusunda babalardan yüzde 10 ila 30 daha fazla zaman harcıyorlar.
Bir kadının evden ya da dışardan çalışıyor olması ya da hiç çalışmıyor olması bu oranları değiştirmiyor. Araştırma kadınların bir gün içinde kendileriyle aynı koşullardaki erkelere kıyaslandığında, çocuk bakımı ve çocuğun evden eğitimine, en az bir buçuk saat daha fazla zaman harcadığını ortaya koyuyor.
Üç üniversitenin yaptığı araştırma
Cambridge, Oxford ve Zürih üniversitelerinden iktisatçıların yaptığı 9 ile 14 Nisan tarihleri arasını inceleyen araştırma, evdeki bir kadının ücretli bir işte çalışsın çalışmasın bu toplumsal cinsiyet eşitsizliğinden etkilendiğini ortaya koydu.
Hem ücretli bir işte çalışan hem de böyle bir işte çalışmayan ortalama bir anne bu araştırmaya göre her gün çocuk bakımı ve eğitimi için 6 saat harcıyor. Buna karşılık evde bulunan -çalışan ya da çalışmayan- ortalama bir babanın aynı işlere ayırdığı tipik zaman 4 saatin biraz üzerinde.
Cambridge Üniversitesi'nden iktisatçı Dr Christopher Rauh, "Durumunuz ne olursa olsun ortalama olarak kadın bu işleri daha fazla yapıyor ve bunun sebebi daha az çalışıyor olması değil" diyor.
Uçurum yüksek gelir grubunda daha büyük
Toplumsal cinsiyet uçurumu yüksek gelir gruplarında daha da büyüyor.
Yılda 80 bin sterlinin üzerinde geliri olan ve evden çalışan bir anne her gün çocuk eğitimi için ortalama 3,3 saat çocuk bakımına 3,8 saat olmak üzere toplam 7 saat ayırıyor. Aynı gelire sahip bir baba ise normal olarak bu iki işe toplam ortalama 4,5 saat harcıyor.
Dr Rauh "Hanenin geliri arttıkça kadının çocukların eğitimine ayırdığı zaman da erkeğe kıyasla daha yükseliyor" diyor.
Çocukların okulların kapatıldığı bu dönemde evde gördüğü eğitim ile annelerinin geliri arasında bir ilişki olduğu dikkat çekiyor. En düşük gelir sahibi kadınların ile en yüksek gelir gruplarındaki kadınların çocukların eğitimine ayırdığı zaman arasında günde bir saati aşkın fark olabiliyor. Düşük gelir gruplarındaki erkekler kadınlara göre çocuklarının eğitimine daha az zaman harcasa da yüksek gelir grubundaki erkeklerle hemen hemen yakın bir zaman ayırdıkları görülüyor.
Düşük gelir gruplarındaki toplumsal cinsiyet uçurumu çocuk eğitiminden çok çocukların bakımına ayrılan zamanlarda ortaya çıkıyor.
Yıllık geliri 20 bin sterlinin altındaki kadınlar da tıpkı yüksek gelir grubundaki kadınlar gibi çocuk bakımına günde 3,9 saat zaman ayırıyorlar. Ama alt gelir grubundaki erkekler çocuk bakımına günde sadece 2,4 saat harcıyor.
Neden böyle oluyor?
Women's Budget Group adlı kadın hakları kuruluşunun yöneticisi Mary-Ann Stephenson bunun sebebinin kadınların normal zamanlarda da çocuk bakımını üstlenmek için esniklik göstermeye erkeklerden daha alışkın olması olabileceğini düşünüyor. Bu yüzden kadınların kriz anında daha kolayca çocuklarla ilgili sorumlulukları daha çok üstleniyor olabileceklerini söylüyor.
Stephenson bir başka ihtimalin de çocukların da babalarından çok annelerinden bir şey talep etmeye yatkın olması olabileceğini kaydediyor. Bir başka faktör de babanın daha iyi gelir getiren bir işi olması halinde bu işi kaybetmemesi için ona destek olunması gerektiği düşüncesi olabilir.
Evden eğitim platformu Atom Learning, sokağa çıkma sınırlamaları başladığından bu yana çocuklarını ücretsiz internet destlerine yazdılan ve çalışmaya yönlendiren ebeveynlerin dörtte üçünü annelerin oluşturduğunu bildiriyor.
Kadınların ev dışı üretimi nasıl etkilendi?
Buna karşılık kadınların ev dışı üretimlerinde azalma olduğuna dair bazı veriler de var. Örneğin kadınlar tarafından yazılan tekyazarlı akademik makalelerin sayısında azalma olurken, aynı dönemde erkek akademisyenlerin yolladığı makalelerin sayısı artmış.
Felsefe Vakfı Philosoph Foundation CEO'su Emma Worley, şu anda kurumun işlerinin önemli bir kısmını erkeklerin yaptığını söylüyor, "Çünkü kadın felsefecilerimizin çoğu çocuklarının bakımı ve eğitimine odaklanmış durumdalar" diyor.
Anne babalar ve bakıcılara hukuki danışmanlık hizmeti veren Working Families adlı kuruluş sokağa çıkma önlemlerinin ilanından beri kendilerine yapılan başvuruların 6 kat arttığını ve destek arayanların yüzde 80'inin kadın olduğunu bildiriyor.
Kuruluş çocuklu kadınlara işyerlerinden bu dönemde destek gelmediğine ve bazılarının ücretsiz izne ya da işten ayrılmaya zorlandığına dair kanıtlar olduğunu söylüyor.
Zihin sağlığını etkiliyor
Bu eşitsizlik ve ek yüklerin kadınların zihinsel ve duygusal sağlığı üzerinde olası etkileri de bir başka kaygı yaratan sorun.
Londra'daki King's College fakültesi tarafından yürütülen bir araştırma, sokağa çıkma sınırlamalarının ilan edilmesinden bu yana kadınların yüzde 57'si endişeli ve depresif olduğunu söylerken bu oranın erkeklerde yalnızca yüzde 40 olduğunu gösteriyor. Ayrıca erkeklere kıyasla daha çok kadının uyku bozukluğu, kötü beslenme gibi şikayetleri olduğu da kaydediliyor.
Women's Budget'dan Mary-Ann Stephenson "Bir çok durumda erkeklerin kendilerini bir odaya kapatabildiği ama kadınların mutfak masasından çalışıp aynı zamanda çocukların ödevlerine yardım ettiğini görüyoruz" diyor.
Fawcett Society adlı kuruluşun başkanı Sam Smethers ise evde kalma önlemlerinin toplumsal cinsiyet eşitsizliği üzerindeki daha genel etkilerinin de çok net olduğunu düşünüyor:
"Bu bize çocuk bakımı ve eğitimini kimin yapacağı konusundaki ön varsayımların temelde pek değişmediğini gösteriyor. Hala bir şekilde kadınların işlerini ona göre ayarlayıp bunu üstlenmesi gerektiği beklentisi hakim. Buna karşılık erkeklerin işleri öncelikli sayılıyor."
'Hep bir yetersizlik duygusu'
Evde kalma sürecinde Lizzie Harrop, beş yıl önce doğumdan sonra yaşadığı depresyonun bir benzerinin içine düşmüş. "Başta çocuğum yüzünden hapiste gibi hissediyordum. Evimde hapsedilmiştim ve hem işimi yapmam, hem de beş yaşındaki bir çocuğun sorumluluğunu taşımakm gerekiyordu ve ona eğitim verme konusunda büyük baskı altındaydım" diyor.
Tam zamanlı olarak büyük bir şirkette çalışan Lizzie Harrop evden çalışmaya başladığı ilk hafta boyunca beş yaşındaki oğlunun onu hep evde görmekten heyecanlanıp gölge gibi peşinde gezdiğini anlatıyor.
“İş yerim çok iyiydi ve evde çocukları olan ebeveynlerin normal mesai saatlerine uyması konusunda beklentileri olmadı . Ama işinde titiz biri olarak işimi tam yapamadığım duygusunu taşıyorum. Başarısızlık hissi geliyor."
Lizzie gibi kocası da tam zamanlı çalışıyor ve her ikisinin maaşları da eşit. Fakat Lizzie "Ama ben evdeysem çocuk daima benim yanımda olmak istiyor. Bu bir kabus" diyor.
Bir süre sonra eşiyle kimin işi daha önemli tartışmalarına başlamışlar ve bunlar giderek daha büyük kavgalara dönüşmüş.
"Bazı anlar oluyor ki bu süreçten birlikte çıkamayacağız duygusu geliyor" diyor.
Fakat Lizzie sonunda kendi durumunda bazı değişiklikler yaparak 'hayatının kontrolünü' yeniden eline geçirmiş ve rahatlamayı başarmış.
Eşiyle ortak bir takvim ve zaman çizelgesi yapmışlar, çocuk bakımının hangi saatlerde kime ait olacağı belirlenmiş, üçer saatlik dilimler halinde düzenlenmiş. Eşlerin her ikisine de toplantıları, egzersizleri için gereken zamanlar karşılıklı anlaşmayla sağlanmış.
"Şimdi eşimin oğlumla harika zaman geçirdiğini farkediyorum. Bu sayede o da daha kendine güvenli, farklı bir çocuk haline geldi. Çift olarak birbirimize yakınlaştık" diyor.
</doc>
<doc docid='bbc_haberler-dunya-52041919' lang='tur' type='mono' source_url='https://www.bbc.co.uk/turkce/haberler-dunya-52041919' term='COVID'>
Koronavirüs (Covid-19): İtalya’da 38 yaşındaki hasta, 'Ateşim en son 10 yıl önce yükselmişti' dedi
İtalya’da koronavirüsün yol açtığı Covid-19 hastalığına yakalanan ve 17 gündür hastanede tedavi gören 38 yaşındaki Fausto Russo, hastane odasından yaşadıklarını anlattı.
İtalya’da koronavirüsün yol açtığı Covid-19 hastalığına yakalanan ve 17 gündür hastanede tedavi gören 38 yaşındaki Fausto Russo, hastane odasından yaşadıklarını anlattı.
Fausto Russo, hiçbir kronik hastalığı olmamasına ve sigara içmemesine rağmen hastalığı çok ağır geçirdiğini söyledi.
Lazio bölgesindeki Latina kentinde yaşayan 38 yaşındaki spor eğitmeni Russo, 5 Mart’ta yüksek ateşle başlayan ilk belirtilerin ardından 8 Mart’ta hastaneye kaldırıldı.
Altı gün boyunca solunum cihazına bağlı kalan Russo'nun tedavisi halen Latina Santa Maria Goretti Hastanesi’nde sürüyor.
Fausto Russo, hastanedeki 17. gününde İtalya’daki Yabancı Basın Derneği’ne video konferans yoluyla yaptığı açıklamada hastalığın ilk evrelerini şöyle anlattı:
“5 Mart Perşembe günü işteyken kendimi iyi hissetmemeye başladım, eve gittim ve ateşimi ölçtüm. 38 dereceydi. Doktoru aradım, doktorun tavsiye ettiği ateş düşürücüyü aldım. Ama ateşim ertesi günlerde düşmüyordu.
"Özellikle de solunum krizleri artıyordu. Pazar günü artık neredeyse nefes alamıyordum, bu yüzden ambulans çağırdım. Beni doğrudan bulaşıcı hastalıklar hastanesine getirdiler. Yapılan testlerle hem zatürre hem de Covid-19 teşhisi koyuldu.”
Bu hastalıktan önce herhangi bir kronik rahatsızlığının olmadığını da belirten Russo, genel sağlık durumu ile ilgili olarak şunları söyledi:
“38 yaşındayım, hiç sigara içmedim, önceden süregelen hastalıklarım yok. Ateşim en son 10 yıl önce yükselmişti.”
Spor salonu işlettiğini, bir futbol takımının eğitmenliğini yaptığını söyleyen Russo, “Çok aktif bir hayatım vardı. Ama kendini bir anda hastane yatağında nefes alamaz halde buluyorsun” dedi.
Russo, “Koronavirüs taşıyan binlerce kişi normal durumda, normal bir biçimde hayatlarını sürdürüyorlar. Bu virüs, akciğerleri ele geçirince sorun yaratıyor. Akciğerlere agresif biçimde saldırıyor. Çok ağır bir zatürreye dönüşüyor. Koronavirüsün yol açtığı zatürre yıkıcı, çok güçlü” diye konuştu.
“Nefes alamama hissi çok çirkin” diyen Russo, bu hissi su altında nefes almaya çalışmaya benzetti.
Russo, “Farklı bir fiziksel yapıda olsaydım ya da bu yaşta olmasaydım muhtemelen bugün burada olmazdım” dedi.
Russo, Latina Santa Maria Goretti Hastanesi’ndeki doktorların koronavirüse karşı deneme aşamasında olan bir romatizma ilacını kullanmayı teklif ettiğini ve kendisinin de bu teklifi kabul ettiğini anlattı.
“Tocilizumab” adlı romatoid artit ilacını kullanan Russo, “Bu ilacı aldıktan 2-3 gün sonra durumum yüzde 60-70 civarında iyileşmeye başladı” dedi.
Russo, “Bu mücadelenin gerçek kahramanları doktorlar ve hemşireler” diyerek sağlık çalışanlarına teşekkür etti.
Russo, ilk ne zaman koronavirüsten kuşkulandığını sorusuna da şöyle yanıt verdi:
“Cumartesi’yi Pazar’a (7-8 Mart) bağlayan gece hiç uyuyamadım. Solunum sistemimde bir sorun olduğunu hissediyordum. Beni acil durum hattını aramaya iten bu oldu.”
Virüsü nasıl kaptığını bilmediğini söyleyen Russo, “Virüs taşıdığı belirlenen hiç kimseyle temasım olmamıştı. Ama iş yerimde bulaştığını tahmin ediyorum” dedi.
Russo, virüsü taşıyan herkesin hastalık belirtisi göstermediğini ancak bu kişilerin de virüsü bulaştırabildiğini vurgulayarak “Bu virüs, semptomları olmayanların ayaklarıyla yürüyor” diye konuştu.
Russo bu nedenle zaruri ihtiyaçlar dışında evden çıkılmaması, başkalarıyla temas kurulmaması çağrılarına uyulması gerektiğini söyledi.
Yaşadıklarının hayata bakışını değiştirdiğini belirten Russo, “Hastalık ufak şeylere daha fazla önem vermek gerektiğini anlamamı sağladı. Örneğin nefes almanın, yürüyüş yapmanın, sarılmanın, bir kadeh şarabın, özgürlüğün kıymetini bilmeyi öğretti” dedi.
</doc>
<doc docid='bbc_haberler-turkiye-52219300' lang='tur' type='mono' source_url='https://www.bbc.co.uk/turkce/haberler-turkiye-52219300' term='COVID'>
Pandemi İzolasyon Takip Projesi nedir: Covid-19 salgını kapsamında nasıl kullanılacak?
Sağlık Bakanlığı, Covid-19 salgınının yayılma hızının yavaşlatılması ve hastaların izolasyonunun sağlanması için Pandemi İzolasyon Takip Projesi (İTP) geliştirdiğini duyurdu.
Sağlık Bakanlığı, Covid-19 salgınının yayılma hızının yavaşlatılması ve hastaların izolasyonunun sağlanması için Pandemi İzolasyon Takip Projesi (İTP) geliştirdiğini duyurdu.
Cumhurbaşkanlığı İletişim Başkanlığı tarafından yapılan açıklamada Sağlık Bakanlığı, Bilgi Teknolojileri ve İletişim Kurumu Başkanlığı ile tüm GSM operatörlerinin işbirliğiyle bu uygulamanın hayata geçirildiği belirtildi.
Proje kapsamında koronavirüs testleri pozitif çıkanların, kendilerinin, yakınlarının ve toplumun sağlığı için gerekli izolasyon kuralına uyup uymadıklarının takip edilmesi planlanıyor.
Açıklamada böylelikle karantina altındaki kişilerin ve bölgelerin hareketliliğinin gözlemlenebileceği ve salgının yayılmasını önleyici analizlerin yapılabileceği aktarıldı.
Pandemi İzolasyon Takip Projesi kapsamında şu uygulamalar hayata geçecek:
“Kişisel Verilerin Korunması Kanunu’na uyuyor”
Cumhurbaşkanlığı İletişim Başkanlığı, proje kapsamında elde edilen verilerin salgınla mücadele dışında kullanılmayacağını ve salgın riski sona erdiğinde imha edileceğini vurguladı.
Açıklamada verilerin başka hiçbir amaçla kullanılamamasının devlet güvencesinde olacağı ve sistemin güvenliğinin sıkı bir şekilde kontrol edileceği belirtildi.
Cumhurbaşkanlığı İletişim Başkanlığı'nın açıklamasında ayrıca "Amaç, kamu sağlığının korunması Pandemi İzolasyon Takip Projesi, 6698 sayılı Kişisel Verilerin Korunması Kanunu’na kesinlikle aykırılık teşkil etmiyor" ifadesi yer aldı:
“6698 sayılı Kanunun “Özel nitelikli verilerin işlenme şartları” başlıklı 6. maddesinin üçüncü fıkrasında özel nitelikli kişisel verilerin ilgililerin açık rızası olmaksızın işlenmesini mümkün kılan istisnai amaçlar düzenleniyor.
“Buna göre, kamu sağlığının korunması, koruyucu hekimlik, tıbbi teşhis, tedavi ve bakım hizmetlerinin yürütülmesi amacıyla, sır saklama yükümlülüğü altında bulunan kişiler veya yetkili kurum ve kuruluşlar tarafından özel nitelikli kişisel verilerin ilgililerin açık rızası aranmaksızın işlenebileceği öngörülüyor."
Başka ülkelerde de var
Dünyanın başka yerlerinde de benzer uygulamalar kullanılıyor.
Koronavirüs salgınıyla mücadelede Çin, Güney Kore, Singapur, Rusya gibi bazı ülkeler, cep telefonu uygulamaları ve yazılımlarla dijital teknolojinin sağladığı izleme yöntemlerini kullandı.
Halkın hareketlerini, adımlarını izleyerek Covid-19 haritası çıkaran ülkeler böylece salgını kontrol altına almayı ve gerekli müdahaleyi yapmayı planlıyor.
Bu yöntemin önüne geçilemeyen salgına karşı faydalı bir yöntem olduğunu düşünenler var; ancak halkın devlet kontrolüyle izleniyor olmasının bireysel özgürlükleri ve veri gizliliğini ihlal ettiği yorumları da yapılıyor.
Konuyla ilgili BBC Türkçe’ye konuşan internet gizliliği ve dijital istihdam konularında uzman sosyolog Antonio Casilli, bu yöntemin başarılı olmadığını vurgulayarak “kitlesel gözetim politikalarına” uygun olduklarını söylemişti.
</doc>
<doc docid='bbc_haberler-dunya-51910851' lang='tur' type='mono' source_url='https://www.bbc.co.uk/turkce/haberler-dunya-51910851' term='COVID'>
Koronavirüs vücudu nasıl etkiliyor?
Aralık'ta Çin'in Vuhan kentinde başlayan koronavirüs salgını, tüm dünyada hızla yayılıyor. Hastalıkların çoğu hafif şiddette seyrediyor. Ancak dünya genelinde 6.500'e yakın insan yaşamını yitirdi.
Aralık'ta Çin'in Vuhan kentinde başlayan koronavirüs salgını, tüm dünyada hızla yayılıyor. Hastalıkların çoğu hafif şiddette seyrediyor. Ancak dünya genelinde 6.500'e yakın insan yaşamını yitirdi.
Peki, virüs vücuda nasıl saldırıyor? Neden bazı insanlar ölürken, bazıları iyileşiyor.
Bu, virüsün vücuda yerleştiği dönem. Virüs, önce hücrelere yerleşiyor ve ardından bunları ele geçiriyor.
Resmi adı Sars-CoV-2 olan koronavirüs, nefesle (yakınımızda bir kişinin öksürmesiyle) ya da virüs bulaşmış yüzey ya da yüzümüze temasla vücudumuza giriyor.
Virüs önce boğaza, solunum yollarına ve akciğerlere yerleşiyor. Bu bölgeler, uzmanların ifadesiyle kısa sürede "koronavirüs fabrikalarına" dönüşüyor. Buralardan yayılan çok sayıda yeni virüs diğer hücrelere sirayet ediyor.
Bu erken aşamada, insanlar hastalık belirtisi göstermiyor. Hatta bazı vakalarda hiçbir zaman belirti görülmüyor.
Enfekte olmakla ilk semptomların görüldüğü zaman arasındaki kuluçka dönemi, kişiden kişiye değişiklik göstermekle birlikte ortalama beş gün kabul ediliyor.
Koronavirüs vakalarının çok büyük bölümü bu grupta.
10 kişiden sekizi hastalığı hafif geçiriyor. Ortak belirtiler ateş ve öksürük.
Vücutta kırıklık, boğaz ve baş ağrıları görülmesi de mümkün. Ama bunlar görülmeyebilir de.
Ateş, bağışıklık sisteminin enfeksiyona tepkisinden kaynaklanıyor. Bağışıklık sistemi, sitokin adlı kimyasallar salgılayarak vücudumuzun diğer bölümlerini uyarıyor. Bu sırada ağrı, acı ve ateş ortaya çıkıyor.
Koronavirüs öksürüğü, başlangıçta kuru oluyor. Bunun nedeni enfekte hücrelerin tahriş olması.
Bazı hastalar daha sonra içinde virüsün öldürdüğü akciğer hücreleri olan balgam çıkarmaya başlıyor.
Bu belirtiler, yatak istirahati, bol miktarda sıvı tüketimi ve parasetamol ile ortadan kalkabiliyor. Bunun için hastaneye gitmek gerekmiyor.
Bu aşama yaklaşık bir hafta sürüyor. Birçok kişi bağışıklık sistemi virüsü yendiği için bu aşamada iyileşiyor. Ama bazı kişilerde durum ağırlaşabiliyor.
Mevcut bilgilere göre, kuluçka aşaması bu belirtilerle tanımlanıyor. Fakat bazı yeni çalışmalar, bu dönemde burun akıntısı gibi soğuk algınlığı belirtilerinin de görülebildiğine işaret ediyor.
Bağışıklık sistemi virüse aşırı tepki gösterirse hastalık ilerliyor.
Vücuda gönderilen kimyasal sinyaller inflamasyona yol açıyor. Bu sinyallerin hassas bir şekilde dengelenmesi gerekiyor. Aşırı inflamasyon tüm vücuda zarar veriyor.
Londra King's College Üniversitesi'nden Dr. Nathalie MacDermott, "Virüs bağışıklık sisteminin tepkisinde dengesizliği tetikliyor, aşırı inflamasyon oluşuyor. Virüsün bunu nasıl yaptığını henüz bilmiyoruz" diyor.
Akciğerlerdeki inflamasyon zatürre olarak adlandırılıyor.
Ağızdan giren virüs soluk borusundan akciğerlere inince akciğerlerde küçük hava kesecikleri oluşuyor.
Kana oksijen karışınca dışarı karbondioksit çıkıyor. Ama zatürrede bu keseciklerin içi suyla dolmaya başlıyor ve bu da nefes alma güçlüğüne neden oluyor. Bazı insanların bu aşamada solunum cihazına bağlanması gerekiyor.
Çin'den gelen verilere göre hastalıkların yüzde 14'ü bu seviyede seyrediyor.
Koronavirüste hastalıkların yüzde 6'sını kritik vakalar oluşturuyor.
Bu aşamada vücut, fonksiyonlarını yerine getirememeye başlıyor ve ciddi ölüm riski ortaya çıkıyor. Bu dönemde bağışıklık sistemi kontrolden çıkıyor ve tüm vücuda zarar vermeye başlıyor.
Kan basıncı tehlikeli derecede düşünce ya da organlar çalışmamaya başlayınca septik şok yaşanabiliyor.
Akciğerlerdeki aşırı inflamasyonun sonucu ortaya çıkan akut solunum sıkıntısı sendromunda vücut, hayatta kalabilmek için ihtiyaç duyduğu kadar oksijen alamıyor.
Bunun sonucu olarak böbrekler kanı temizleyemiyor, bağırsakların çeperleri zarar görüyor.
Dr. Bharat Pankhania "Virüs, karşı konulamayacak kadar bir inflamasyona yol açıyor ve çoklu organ yetmezliği ortaya çıkıyor" diyor.
Ve bağışıklık sistemi virüsü yenemezse, virüs vücudun her yerine yayılıyor ve çok daha fazla hasara yol açıyor.
Bu aşama büyük oranda invaziv tedavi gerektiriyor ve bu, ECMO'yu da (Ekstrakorporal membran oksijenizasyonu) içerebiiyor.
ECMO tedavisinde akciğerin görevini bir makine üstleniyor.
Makine, borular yardımıyla vücuttan kanı alıyor, oksijenizasyonunu sağlayıp vücuda geri gönderiyor.
Ama hastalığın çok ilerlediği durumlarda organlar vücudu canlı tutamıyor.
</doc>
<doc docid='bbc_haberler-dunya-51572687' lang='tur' type='mono' source_url='https://www.bbc.co.uk/turkce/haberler-dunya-51572687' term='COVID'>
Covid-19: Koronavirüs yüzünden Güney Kore'de 2,5 milyon nüfuslu kentte halka evlerinden çıkmamaları çağrısı yapıldı
Güney Kore'de ilk kez bir kişi Covid-19 adı verilen koronavirüs sonucu hayatını kaybetti.
Güney Kore'de ilk kez bir kişi Covid-19 adı verilen koronavirüs sonucu hayatını kaybetti.
Ülkede virüs tespit edilenlerin sayısı iki katına çıkarak 104'e tırmandı.
Vakaların çoğunun görüldüğü 2,5 milyon nüfuslu ülkenin dördüncü büyük kenti Daegu'da halktan evlerinden çıkmamaları istendi.
Daegu'daki yeni vakaların 47'si, sık sık bir tarikat olmakla suçlanan Shincheonji Kilisesi'nin üyeleri arasında görüldü.
Shincheonji Kilisesi, kurucusu Lee Man-hee'nin İsa Peygamber'in pelerinini giydiğini ve kıyamet günü kendisiyle birlikte 144 bin kişiyi cennete götüreceğini iddia ediyor.
Daegu'daki salgın ise 61 yaşındaki bir kişinin 10 Şubat'ta belirtiler görülmesine karşın, teşhis konulmadan önce en az dört ayine katılmasıyla başladı. Daegu Belediyesi, 1001 kilise üyesinin virüs taşıyan kadının yer aldığı ayinlerde bulunduğunu duyurdu.
Güney Kore medyası, söz konusu kadının yakın zamanda ülke dışına çıkmadığını gerekçe göstererek iki kez testi reddettiğini bildirdi.
Daegu'da büyük bir Amerikan üssü de var.
Üste askerler, siviller ve ailelerinden oluşan 10 bin kişi bulunuyor. Üsteki komutanlar tesise girişleri kısıtladı.
Shincheonji Kilisesi'ndeki ayinlere katılmış olabilecek Amerikan askerlerine kendilerini karantinaya almaları çağırısı yapıldı.
</doc>
<doc docid='bbc_haberler-dunya-52499404' lang='tur' type='mono' source_url='https://www.bbc.co.uk/turkce/haberler-dunya-52499404' term='COVID'>
Koronavirüs salgını '18-24 ay devam edebilir, sonbaharda daha büyük ikinci bir dalga gelebilir'
ABD'nin önde gelen pandemi uzmanları tarafından kaleme alınan bir raporda, koronavirüs salgınının 18 ay ile iki yıl arasında bir süre daha devam edebileceği, sonbahar ya da kış mevsiminde daha büyük ikinci bir dalganın gelebileceği uyarısı yapıldı.
ABD'nin önde gelen pandemi uzmanları tarafından kaleme alınan bir raporda, koronavirüs salgınının 18 ay ile iki yıl arasında bir süre daha devam edebileceği, sonbahar ya da kış mevsiminde daha büyük ikinci bir dalganın gelebileceği uyarısı yapıldı.
Minnesota Üniversitesi Bulaşıcı Hastalıklar Araştırma ve Politika Merkezi'nin raporunda (CIDRAP) salgının nüfusun yüzde 60-70'ine hastalık bulaşmadan durmayacağı öne sürüldü.
CIDRAP Direktörü Mike Osterholm CNN Televizyonu'nda bu orana gönderme yaparak "Bu şeyin hemen biteceğini düşünmek mikrobiyolojiye aykırı" dedi.
Son 20 yıldır salgın hastalıklar ve riskleri üzerine araştırmalar yapan Osterholm, ABD başkanlarına bu konuda danışmanlık yaptı.
Osterholm, raporu Harvard Üniversitesi'nden pandemi uzmanı Dr. Marc Lipsitch, CIDRAP'ın medikal direktörü Dr. Kristine Moore ve 1918 İspanyol gribi salgınının anlatıldığı "The Great Influenza" (Büyük Grip) kitabının yazarı tarihçi John Barry ile birlikte kaleme aldı.
Raporda Covid 19'un yeni olması nedeniyle kimsenin bu hastalığa karşı bağışıklığı olmadığı belirtilerek şöyle denildi:
"Sürü bağışıklığı insanlar arasında kademeli olarak gelişeceği için salgının süresinin 18-24 ay olması muhtemel. Kuluçka döneminin daha uzun olması, daha belirtisiz yayılması ve R0 değerinin (Bulaştırma katsayısı) daha yüksek olması nedeniyle Covid-19 gripten daha kolay yayılıyor."
Hükümet yetkililerinin halka salgının yakında sona ereceğini söylemekten vazgeçip ilerisi için hazırlık yapmasının tavsiye edildiği raporda üç senaryonun olası olduğu belirtiliyor:
1.senaryo: 2020 baharındaki ilk Covid-19 dalgasını yaz boyunca ve sonrasındaki bir-iki yıllık süre içinde küçük dalgalar izler. Salgın 2021'de bir noktada aşamalı olarak azalır.
2.senaryo: İlk Covid-19 dalgasını sonbahar ya da kış mevsiminde daha büyük bir dalga izler. 2021'de bir veya iki küçük dalga daha görülür:
"Bu model, hastalığın yayılıp sağlık sistemleri üzerinde baskı oluşturmasını engellemek için sonbaharda salgını yavaşlatma önlemlerine yeniden başvurulmasını gerektiriyor. Bu model, 1918-19 salgınında görülenle benzerlik taşıyor."
3.senaryo: Salgının yavaş yavaş devam etmesi:
"Üçüncü senaryoda salgını yavaşlatma önlemlerinin yeniden uygulanmasını gerektirmiyor. Ama vakalar ve ölümler devam edecek."
Raporda en ağır öngörülerin yer aldığı ikinci senaryoya göre hazırlık yapılması gerektiği belirtiliyor.
</doc>
<doc docid='bbc_haberler-turkiye-51840280' lang='tur' type='mono' source_url='https://www.bbc.co.uk/turkce/haberler-turkiye-51840280' term='COVID'>
Koronavirüs (Covid-19) rehberi: Hangi önlemler alınmalı, nelere dikkat edilmeli?
Türkiye'de ilk koronavirüs vakası açıklandı. Dünya Sağlık Örgütü, Çin'de ortaya çıkan ve pek çok ülkeye yayılan koronavirüsü "pandemi" olarak ilan etti.
Türkiye'de ilk koronavirüs vakası açıklandı. Dünya Sağlık Örgütü, Çin'de ortaya çıkan ve pek çok ülkeye yayılan koronavirüsü "pandemi" olarak ilan etti.
Peki virüsle ilgili doğru bilinen yanlışlar nedir? Kişisel önlem olarak nelere dikkat edilmeli?
Doğru bilgi paylaşımının virüsle mücadelede en önemli adım olduğunu vurgulayan uzman Dr. Beyhan Göksan, İstanbul'da bir metro yolculuğu eşliğinde koronavirüse dair merak edilenleri açıkladı.
</doc>
<doc docid='bbc_haberler-dunya-51812465' lang='tur' type='mono' source_url='https://www.bbc.co.uk/turkce/haberler-dunya-51812465' term='COVID'>
Koronavirüs (Covid-19): Çin Devlet Başkanı Şi Cinping virüsün ilk kez görüldüğü Vuhan'a gitti, ülkede yeni vaka sayısı azalıyor
Çin Devlet Başkanı Şi Cinping, koronavirüsün Aralık ayında görüldüğü ilk yer olan Vuhan kentine gitti. Şi, virus salgını sonrası ilk kez şehri ziyaret ediyor.
Çin Devlet Başkanı Şi Cinping, koronavirüsün Aralık ayında görüldüğü ilk yer olan Vuhan kentine gitti. Şi, virus salgını sonrası ilk kez şehri ziyaret ediyor.
Çin medyası, Devlet Başkanı Şi Cinping'in Hubei eyaletindeki kentte sağlık görevlileriyle bir araya geldiğini ve koronavirüsün neden olduğu Covid-19 hastalığının yayılmasının önlenmesi için alınan önlemleri denetlediğini bildirdi.
Reuters haber ajansına göre dünyada şu ana kadar koronavirüs tespit edilen kişilerin sayısı 114 bini, bu kişilerden iyileşenlerin sayısı 63 bini, hastalık sonucu hayatını kaybedenlerin sayısı 4 bini aştı.
Koronavirüsten en fazla etkilenen ülkeler olan Çin'de bugün itibarıyla virus tespit edilenlerin sayısı 80 bin 754, iyileşenlerin sayısı 59 bin 897, hayatını kaybedenlerin sayısı ise 3 bin 136.
Çin'de iyileşip hastanelerden taburcu edilenler, evlerinde 14 gün karantinaya alınıyor.
Ülkede karantina uygulamasının yaygınlaştırılmasının ardından yeni virus vakalarının sayısının azaldığı görülüyor.
Çin'de Pazartesi günü sadece 19 yeni koronavirüs vakası tespit edildi. Bu sayı Pazar günü 40'tı.
Ülkede üç gündür Hubei eyaleti dışında yeni koronavirüs vakası tespit edilmedi.
Son olarak Pazartesi günü koronavirüs görülen 19 kişiden 17'sinin Vuhan'da yaşadığı, ikisinin ise yurt dışından Çin'e geldiği açıklandı.
Çin'in Fujian eyaletindeki Quanzhou kentinde Cumartesi günü karantina için kullanılan bir otelin çökmesi sonucu 20 kişi hayatını kaybetmişti.
Enkaz altındaki 10 kişiye ise henüz ulaşılamadı.
Otelde, 58'i karantinada tutulan 71 kişinin bulunduğu açıklanmıştı.
</doc>
<doc docid='bbc_haberler-dunya-52532136' lang='tur' type='mono' source_url='https://www.bbc.co.uk/turkce/haberler-dunya-52532136' term='COVID'>
Koronavirüs aşısı: Dünya liderlerinin 7,5 milyar euro para toplama maratonu başladı
Avrupa Birliği'nin (AB) yanı sıra İngiltere, Norveç, Kanada, Japonya ve Suudi Arabistan gibi ülkelerin koronavirüse karşı etkili bir aşının geliştirilmesi amacıyla en az 7,5 milyar euro toplamayı hedefledikleri bağış kampanyası maratonu başladı. Türkiye, "Koronavirüs Küresel Mukabele Uluslararası Taahhüt Etkinliği" olarak adlandırdığı kampanyaya bağış yapacağını ve bu miktarı 23 Mayıs'a kadar ilan edeceğini açıkladı.
Avrupa Birliği'nin (AB) yanı sıra İngiltere, Norveç, Kanada, Japonya ve Suudi Arabistan gibi ülkelerin koronavirüse karşı etkili bir aşının geliştirilmesi amacıyla en az 7,5 milyar euro toplamayı hedefledikleri bağış kampanyası maratonu başladı. Türkiye, "Koronavirüs Küresel Mukabele Uluslararası Taahhüt Etkinliği" olarak adlandırdığı kampanyaya bağış yapacağını ve bu miktarı 23 Mayıs'a kadar ilan edeceğini açıkladı.
Avrupa Komisyonu ile bazı ülke liderlerinin ortak imzasıyla hafta sonu gazetelerde yayımlanan makalede, "Kendi yapacağımız maddi taahhütleri açıklayacağız ve dünyanın dört bir yanından bu işe destek veren ortaklarımızın da bu kampanyaya katıldıklarını görmekten memnuniyet duyacağız. Toplayacağımız paralar, küresel çapta bilim insanları ve düzenleyici kurumlar, özel sektör ve devletler, uluslararası örgütler, vakıflar ve sağlık sektörü çalışanları arasında daha önce görülmemiş bir işbirliği başlatacak" denildi.
Makaleye, Avrupa Komisyonu Başkan Ursula von der Leyen, İtalya Başbakanı Giuseppe Conte, Fransa Cumhurbaşkanı Emmanuel Macron, Almanya Başbakanı Angela Merkel, AB Konseyi Başkanı Carles Michel, Norveç Başbakanı Erna Solberg ve Kanada Başbakanı Justin Trudeau imza attı.
Ursula Von der Leyen, bugün kampanyanın açılışında yaptığı konuşmada, bunun tam anlamıyla küresel bir çabaya dönüşmesi için tüm ülkelere destek vermeleri çağrısı yaptı.
Von der Leyen, Avrupa Komisyonu'nun 1 milyar euro bağışlayacağını belirterek, "Bu virüs, kendimizi korumak istiyorsak birbirimizi korumamız gerektiğini hatırlattı. İşin gerçeği, bir aşı geliştirilene kadar ve geliştirilemediği sürece bu virüsle yaşamamız gerekiyor. Bu nedenle koronavirüse karşı aşı, teşhis ve tedavi geliştirilmesi için bugün güçlerimizi birleştirip, ortak bir para havuzu oluşturuyoruz" dedi.
Norveç, Avrupa Komisyonu ile eşdeğer bir miktar vereceğini açıklarken, Fransa ve Suudi Arabistan da 500'er milyon euroya yakın bir fon sağlayacaklarını belirtti.
Merkel de yaptığı konuşmada 525 milyon euro vereceklerini açıkladı.
İngiltere Başbakanı Boris Johnson'ın da aşı araştırma, test ve tedavi çalışmalarına 388 milyon sterlin (440 milyon euro) katkı yapacaklarını açıklaması bekleniyor.
Reuters haber ajansı, Birleşmiş Milletler gibi bazı büyük uluslararası örgütlerin en büyük maddi destekçisi olan ABD'nin ise söz konusu kampanyaya katılmayacağını bildirdi.
Cumhurbaşkanı Recep Tayyip Erdoğan da düzenlenen kampanya ile ilgili bir video mesaj yayımladı.
Türkiye'nin 57 ülkeye tıbbi malzeme desteği sağladığını belirten Erdoğan, "Milli faaliyetlerimizin yanı sıra teşhis, tedavi ve aşı geliştirilmesi yönündeki küresel çabaları destekliyoruz. Kovid-19 aşısı tüm insanlığın ortak malı olmalı. Üretilecek aşıya küresel erişimin garanti altına alınması prensibi itinayla uygulanmalıdır" dedi.
Erdoğan, Türkiye'nin yapacağı değerlendirmelerin ardından vereceği miktarı 23 Mayıs'a kadar açıklayacağını vurguladı.
Toplanacak paranın, Dünya Bankası ve Gates Vakfı gibi halihazırda aşı geliştirme çalışmalarına destek veren kuruluşların çabalarıyla birleştirilmesi hedefleniyor.
Avrupa Komisyonu Başkanı Ursula Von der Leyen ve diğer liderlerin yayımladıkları makalede, toplanan paranın küresel çapta tanınan kuruluşlara aktarılarak, aşı geliştirme çabalarına yardımcı olunacağı ifade edildi.
Makalede, "Eğer dünya tarafından bu dünyanın tamamı için bu aşıyı geliştirebilirsek, 21'inci yüzyılda eşi benzeri görülmemiş küresel ölçekte bir kamu faydası sağlamış olacağız" denildi.
Aşı çalışmaları için para toplama kampanyasının önümüzdeki birkaç hafta ve hatta aylar boyunca devam edebileceği belirtiliyor.
</doc>
<doc docid='bbc_haberler-dunya-51563826' lang='tur' type='mono' source_url='https://www.bbc.co.uk/turkce/haberler-dunya-51563826' term='COVID'>
Covid-19: İran'da koronavirüs nedeniyle iki kişi öldü
İran Sağlık Bakanlığı, iki kişinin yeni koronavirüs Covid-19 nedeniyle öldüğünü duyurdu. Her iki kişinin de ölüm haberi koronavirüs testlerinin pozitif çıkmasından sonra geldi.
İran Sağlık Bakanlığı, iki kişinin yeni koronavirüs Covid-19 nedeniyle öldüğünü duyurdu. Her iki kişinin de ölüm haberi koronavirüs testlerinin pozitif çıkmasından sonra geldi.
Bakanlık sözcüsü Kianuş Jahanpur attığı tweette Kum şehrinde tedavi gördükleri hastanede hayatlarını kaybeden iki kişinin 'yaşlı olduklarını ve sindirim sistemlerinin zayıf olduğunu' söyledi.
Sağlık Bakanı Kasım Janbabei, İran'da İngilizce yayın yapan haber ajansı YJC'ye ölen her iki kişinin de İran vatandaşı olduklarını söyledi.
Ölenler, İran'da görülen ilk koronavirüs Covid-19 vakalarıydı.
Janbabei, "Kum dışında henüz başka bir vaka görmedik" dedi.
BBC Farsça, aynı hastanede Covid-19 şüphesiyle karantinaya alınan 25 kişi olduğunu bildiriyor.
Birleşik Arap Emirlikleri'nde de dokuz Çin vatandaşına koronavirüs görüldüğünü teyit etti. Ama ülkeden henüz ölüm haberi gelmedi.
Dünya Sağlık Örgütü, Mısır'da daha önce Covid-19 virüsü taşıdığı teyit edilen yabancı uyruklu bir kişinin daha sonraki test sonuçlarına göre iyileştiğini duyurdu.
Dünya Sağlık Örgütü, Salı günkü açıklamada Covid-19 virüsü vakalarının sayısının 75.197 olduğunu virüsten ölenlerin sayısının da 2009 olduğunu belirtti. Vakaların 918'i, ölümlerin de üçü hariç hepsi Çin'de görüldü.
Örgüt Başkanı Tedros Adhanom Ghebreyesus, Çin'den gelen verilerin vaka sayısında düşüşe işaret ettiğini söyledi.
Japonya'da karantina altında tutulan gemideki en az 542 kişinin de virüsü kaptığı belirtildi.
</doc>
<doc docid='bbc_haberler-turkiye-52495766' lang='tur' type='mono' source_url='https://www.bbc.co.uk/turkce/haberler-turkiye-52495766' term='COVID'>
S-400’lerin Türkiye'de etkinleştirilmesi ertelendi
S-400'lerin Türkiye'de etkinleştirilmesi ertelendi. Cumhurbaşkanı Recep Tayyip Erdoğan’ın sözcüsü ve dış politika başdanışmanı İbrahim Kalın, Rusya’dan alınan S-400 hava savunma sisteminin COVID-19 salgını nedeniyle etkinleştirilmesinin ötelendiğini ancak ileride planlandığı gibi aktive edileceğini açıkladı.
S-400'lerin Türkiye'de etkinleştirilmesi ertelendi. Cumhurbaşkanı Recep Tayyip Erdoğan’ın sözcüsü ve dış politika başdanışmanı İbrahim Kalın, Rusya’dan alınan S-400 hava savunma sisteminin COVID-19 salgını nedeniyle etkinleştirilmesinin ötelendiğini ancak ileride planlandığı gibi aktive edileceğini açıkladı.
ABD Büyükelçisi David Satterfield ise S-400 konusundaki Amerikan pozisyonunu Ankara’ya en açık şekilde ilettiklerini kaydederken, Amerikan Kongresi’nde kabul edilen yaptırım yasalarına vurgu yaptı.
İbrahim Kalın, S-400’lerin etkinleştirilme sürecinin ertelendiğini, Washington merkezli Atlantic Council adlı düşünce kuruluşunun online düzenlediği İdlib konulu panelde açıkladı. Panele Kalın ve Satterfield'in yanı sıra, ABD Dışişleri Bakanlığı’nın Suriye Özel Temsilcisi James Jeffrey de katıldı.
Kalın, Türk-Amerikan ilişkilerine ilişkin bir soruyu yanıtlarken, iki ülkenin daha derin işbirliği yapabilmeleri için bir alan bulunduğunun ancak bazı sorunların da olduğunun altını çizdi. ABD yönetiminin 2016 darbe girişiminin arkasında olduğu iddia edilen Fethullah Gülen’i iade etmemesi ve Suriye’de Türkiye’nin "terörist" olarak gördüğü YPG’ye desteğe devam etmesini bu sorunlar arasında sayan Kalın, “Bunların en üstünde ise S-400 konusu var” dedi.
Sorunu yakından takip eden herkesin Türkiye’nin ciddiyetle ABD’den Patriot hava savunma sistemi almaya çalıştığını ancak bu talebin geri çevrildiğini anımsayacağını kaydeden Kalın, “Sonra Cumhurbaşkanımız bir alternatif aramaya başlayıp da Rus S-400 sistemlerine yönelince herkes blöf yaptığını sandı. Hayır, o hiçbir zaman blöf yapmaz, burada da blöf yapmadı” diye konuştu.
Cumhurbaşkanlığı Sözcüsü Kalın, “Koronavirüs nedeniyle bir erteleme oldu ama (süreç) planlandığı gibi ilerleyecek” diyerek S-400 savunma sisteminin nisan ayında aktive edilmeyeceğini kayda geçirmiş oldu. Ancak Kalın, bu ertelemenin ne kadarlık bir süre için düşünüldüğü konusunda ayrıntı vermedi ve ertelemenin ne kadarlık bir süreyi içereceği, bu kararın kalıcı bir duruma işaret edip etmeyeceği gibi merak edilen soruları yanıtsız bıraktı.
Türkiye, Nisan 2017'de Rusya ile 2,5 milyar dolar karşılığında S-400 hava savunma sistemi alma anlaşması yapmıştı. ABD, Ağustos 2017’de kısa adı CAATSA olan ABD'nin Hasımlarına Yaptırımlar Yoluyla Karşı Koyma Yasası’nı çıkarmış ve Türkiye’nin S-400 sistemini Rusya’dan satın alması durumunda uygulamaya koyacağını açıklamıştı. ABD, Türkiye’yi 2001’den bu yana ortağı olduğu F-35 savaş uçağı programından da çıkarmıştı.
Türkiye, yaptırım tehdidine karşın Rusya ile anlaşmanın gereklerini yerine getirmeye devam etmiş, sistemi kullanacak askerleri eğitim için Rusya’ya göndermiş ve S-400’leri Temmuz 2019’dan itibaren konuşlandırmaya başlamıştı. Cumhurbaşkanı Erdoğan tarafından yapılan açıklamalara ve Rusya ile belirlenen yol haritasına göre sistemin nisan ayında aktive edilmesi gerekiyordu.
Kalın, S-400 almasına rağmen Türkiye’nin hava savunmasını daha da güçlendirmek için ABD’den Patriot sistemi almaya hazır olduğunu ancak bunun ön koşulsuz olarak konuşulması gerektiğini kaydetti. Sözcü, ilişkilerin önündeki engellerin kaldırılması durumunda Türk-Amerikan ortaklığının daha da gelişeceğini de vurguladı.
ABD Büyükelçisi Satterfield da panelde yaptığı konuşmada, S-400 hava savunma sistemi konusundaki düşüncelerinin Ankara tarafından gayet iyi bilindiğini, bu kapsamda Rus sistemleriyle F-35 savaş uçaklarının birlikte kullanılmasının olanaklı olmadığı yönündeki pozisyonlarının net olduğunu söyledi.
“Biz pozisyonumuzu net bir şekilde ortaya koyduk” diyen Büyükelçi, sadece CAATSA değil diğer bazı yasaların da Rusya’dan savunma ekipmanı alınmasını cezalandırmayı amaçladığını kaydetti.
Türkiye’nin COVID-19 ile mücadele için ABD’ye yaptığı yardımlardan övgüyle söz eden Satterfield, “Gerçek hikaye şu: Zengin, komplike ve işbirliğini içeren bir ilişkimiz var. Farklılıklarımız var, S-400 gibi ilişkilerimizi geliştirmemiz için çözmemiz gereken konularımız da var” diye konuştu.
Büyükelçi Satterfield, Türkiye ile ABD arasında bir süredir görüşülen swap hattı anlaşması konusundaki bir soruya da yanıt verirken, sürecin iki ülke merkez bankalarınca yürütüldüğünü doğruladı.
ABD Merkez Bankası'nın böyle bir anlaşmayı ancak belli koşullarda yapabileceğini belirten Satterfield, bu koşulların “finansal ve parasal” olduğununun, “siyasi” olmadığının altını çizdi.
Türkiye, COVID-19 sürecinin ekonomiye olan zararlarını karşılamak için başta ABD olmak üzere birçok ülkenin merkez bankalarıyla takas yöntemiyle kaynak bulmaya çalışıyor. Cumhurbaşkanı Erdoğan’ın ABD Başkanı Donald Trump ile son yaptığı telefon görüşmesinde bu konuyu gündeme getirdiği kaydediliyor.
Ankara’da yapılan değerlendirmelerde, Türkiye’nin S-400 sistemlerini geciktirme kararının ardında son dönemde ABD ile ilişkilerde görülen yumuşama ve ilerleme ortamının zarar görmemesi düşüncesi olduğu vurgulanıyor.
Aynı değerlendirmelerde, koronavirüs salgının dünyada yerleşik düzeni değiştirebileceği, özellikle ABD-Çin arasında baş gösterebilecek uzun vadeli yeni bir soğuk savaşı tetikleyebileceği görüşü öne çıkıyor. Avrupa Birliği’nin her ne kadar büyük zarar görse de hızlı bir ekonomik toparlanma sürecine girebileceği yapılan değerlendirmeler arasında.
Bu yeni ortamda Türkiye’nin son dönemde erozyona uğrayan Batı ile ilişkilerini yeniden güçlendirme ve siyasi bir çerçeve oluşturma kararını alması durumunda, S-400 konusunu daha kalıcı bir şekilde erteleme yönünde adım atabileceği vurgulanıyor. Bundan sonraki süreçte Türkiye dış politikasının yönelimini belirlemede S-400 konusunda alınacak kararların daha belirleyici bir değer kazanacağı da öngörülüyor.
</doc>
<doc docid='bbc_haberler-dunya-51974290' lang='tur' type='mono' source_url='https://www.bbc.co.uk/turkce/haberler-dunya-51974290' term='COVID'>
Koronavirüs salgını - İtalya’da çalıştığı hastanenin fotoğraflarını çeken hemşire: “Siperdeymişiz gibi hissediyoruz”
.
"Herkes bize kahraman diyor, ancak ben öyle hissetmiyorum.”
İtalya’nın Lombardia bölgesindeki küçük Cremona kentindeki tek hastanenin yoğun bakım ünitesinde çalışan hemşire Paolo Miranda’nın sözleri bunlar.
Koronavirüs salgınının merkezinde yer alan Lombardia’nın bu küçük kentinde şimdiye kadar koronavirüse 2.167 kişi yakalandı, 199 kişi öldü.
Diğer meslektaşları gibi Miranda da geçen ay bitmek bilmeyen 12 saatlik vardiyalarda çalıştı: “Profesyoneliz tabii ki ama biz de yoruluyoruz. Siperdeymişiz gibi hissediyoruz ve çok korkuyoruz.”
Paolo fotoğraf çekmeyi seviyor; bu yüzden de yoğun bakım ünitesindeki kasvetli havayı kaydetmek istemiş; “Ne olduğunu hiç unutmak istemiyorum. Bu tarihe geçecek ve bence fotoğraflar sözcüklerden daha güçlü” diyor.
Hem kırılgan hem güçlü
Fotoğraflarında hem meslektaşlarının gücünü hem de kırılganlıklarını göstermek istiyor.
Geçen gün bir meslektaşının koronavirüs testi pozitif çıkmadığı için koridorda çığlık atarak koştuğunu anlatıyor ve ekliyor: “O da sadece bir insan.”
Paolo ve ekibi için bunlar yorucu günler. Ancak birbirlerine bağlılar ve birbirlerine destek çıkıyorlar.
Bazen durumları iyileşmeyen hastaları için ağladıklarını çünkü yardım edemedikleri için çaresiz hissettiklerini söylüyor.
Böyle durumlarda ekibin kalanı kendini kötü hisseden hemşire için bir araya geliyor ve onu güldürmeye çalışıyor.
“Kimse yalnız ölmemeli”
Geçtiğimiz dört hafta içinde İtalya’da 3 bin kişi hayatını kaybetti.
35 bin koronavirüs vakasıyla başa çıkmaya çalışan ülkede doktorlar ve hemşireler ayakta kalmaya çalışıyor.
Paolo dokuz yıldır hemşire olduğu için hayatını kaybeden çok sayıda insan görmüş ve artık alışmış buna.
Bu salgın sırasında ona en çok dokunan ise insanların yalnız ölmesi olmuş.
Salgın yüzünden ailelerinin yanlarına yaklaşmasına izin verilmediğini söyleyen Paolo, “Normalde insanlar yoğun bakımda öldüklerinde etraflarında aileleri olur. Yalnız ölmek çok kötü bir şey, bunun kimsenin başına gelmesini istemem” diyor.
Cremona'daki hastane sadece koronavirüs hastanesine dönüşmüş durumda ve 600 vakayı iyileştirmeye çalışıyorlar, diğer bütün tıbbi operasyonlar durmuş durumda.
Paolo, hastanenin her yerine yatak koymaya çalıştıklarını, hastanenin her köşesinde bir yatak olduğunu ve şu an hastanenin çok kalabalıklaştığını anlatıyor.
Hastanenin girişine de bir bölüm inşa ediliyor, böylece kapasite 60 yatak daha artacak, ancak bu yeterli değil.
Hediye akını
Paolo, bu zor durumla ülkenin bütün hemşirelerine duyulan sevgi sayesinde ayakta kaldığını ve hastanesine hediye akını olduğunu belirtiyor: “Her gün yeni bir şey buluyoruz. Pizzalar, tatlılar, kekler, içkiler. Diğer gün bin tane espresso kapsülü aldık. Aldığımız karbonhidratlarla neşeleniyoruz diyebiliriz.
Hediyelerle sevinse de vardiyası bittikten sonra eve geldiğinde çöktüğünü söyleyen Paolo, uyurken bile gece boyunca sürekli uyandığını ifade ediyor.
Bu tempoya devam etmesini adrenalinin sağladığını söyleyen Paolo, “Tünelin sonunda bir ışık göremiyorum şu an, ne olacağını bilmiyorum ancak bir an önce bitmesini istiyorum.” diyor.
.
</doc>
<doc docid='bbc_haberler-dunya-51811408' lang='tur' type='mono' source_url='https://www.bbc.co.uk/turkce/haberler-dunya-51811408' term='COVID'>
Koronavirüs (Covid-19): Türkiye'nin Washington Büyükelçiliği: Türkiye'den ABD'ye dönen ve koronavirüs tespit edilen kadın transit yolcuydu, havalimanından çıkmadı
ABD'de Maryland Valisi Larry Hogan'ın, eyalette yapılan testlerde iki kişide koronavirüs tespit edildiğini, bunlardan birinin Türkiye'den dönen 80'li yaşlardaki bir kadın olduğunu açıklaması üzerine Türkiye'nin Washington Büyükelçiliği, söz konusu ABD vatandaşı kadının 'transit yolcu olduğunu, havalimanından hiç çıkmadığını' duyurdu.
ABD'de Maryland Valisi Larry Hogan'ın, eyalette yapılan testlerde iki kişide koronavirüs tespit edildiğini, bunlardan birinin Türkiye'den dönen 80'li yaşlardaki bir kadın olduğunu açıklaması üzerine Türkiye'nin Washington Büyükelçiliği, söz konusu ABD vatandaşı kadının 'transit yolcu olduğunu, havalimanından hiç çıkmadığını' duyurdu.
Açıklamada, 86 yaşındaki kadının Arnavutluk'tan başkenti Tiran'dan uçtuğu ve 3 Mart'ta vaktinin tamamını İstanbul Havalimanı'nın lounge bölümünde geçirdiği belirtildi.
Larry Hogan, düzenlediği basın toplantısında, adını açıklamadığı kadının Türkiye ziyareti sonrası yapılan koronavirüs testinin pozitif çıktığını söylemişti.
Hogan, Harford County'de yaşayan kadının hastanede tedavi altına alındığını belirtti.
Vali Hogan,  "Bu Türkiye'ye seyahatle bağlantılı, bildirilen ilk vaka" dedi.
Larry Hogan, Montgomery County'de yaşayan ve kısa süre önce Tayland ve Mısır'a giden 60'lı yaşlarda bir erkekte de koronavirüs tespit edildiğini açıkladı.
Hogan, bu kişinin de bir süre hastanede tutulduktan sonra halen evinde karantina altında olduğunu söyledi.
Maryland Valisi Larry Hogan, "Maryland'deki sağlık birimimiz bu iki vakada da genel kamu sağlığı açısından potansiyel bir risk olmadığına inanıyor. Bu iki kişi de toplu hiçbir etkinliğe katılmadı" dedi.
ABD'nin doğusundaki Maryland eyaletinde daha önce de üç kişide daha koronavirüs tespit edilmişti. Bu kişilerin hepsi daha önce Mısır'a tatile gitmiş kişilerdi.
ABD'de şu ana kadar 50 eyaletin 34'ünde koronavirüs görüldü. En az 607 kişinin testleri pozitif çıktı, virüs sonucu 24 kişi hayatını kaybetti.
Ülkede son olarak koronavirüs nedeniyle San Francisco açıklarında bir hafta bekletilen ve kıyıya yanaşmasına izin verilmeyen Grand Princess adlı yolcu gemisinin Oakland Limanı'na demirlemesine izin verildi.
En az 21'inin virüs taşıdığı sanılan gemideki yolcular ve mürettebat tahliye ediliyor. Tahliye işleminin 2 ya da 3 gün sürebileceği açıklandı.
Yolcular yaşadıkları bölgelerdeki askeri üslerde 14 gün boyunca karantinada kalacak. Gemide 54 ülkeden 3500 yolcu ve mürettebat bulunuyor.
Başkent Washington'daki bir kilisenin papazı Timothy Cole'un koronavirüs testinin pozitif çıkması sonrası, onun elini sıkan yüzlerce kilise üyesine kendilerini evlerinde karantinaya almaları çağrısı yapıldı.
ABD Başkanı Donald Trump ise koronavirüse karşın ülkede yaşamın normal biçimde devam etmesi gerektiğini vurguluyor.
Donald Trump bugün koronavirüsle mücadele amacıyla alınacak ekonomik önlemleri kamuoyuna açıklayacak.
Trump'a, Beyaz Saray'daki basın toplantısı sonrası koronavirüs testi yaptırıp yaptırmadığı soruldu.
Bu soru yanıtsız kalırken, ABD Başkan Yardımcısı Mike Pence, Trump'ın test yaptırıp yaptırmadığını bilmediğini söyledi.
ABD'de, geçtiğimiz günlerde Trump'la görüşen iki Cumhuriyetçi kongre üyesi, koronavirüs testi pozitif çıkan bir kişiyle temas kurmaları sonrası kendilerini karantinaya almışlardı.
İlk olarak Çin'in Hubei eyaletindeki Vuhan kentinde ortaya çıkan koronavirüs şu ana kadar dünyada 111 binden fazla kişide görüldü. Virüs sonucu 3890 kişi hayatını kaybetti.
Çin'den sonra virüsün en fazla kişide görüldüğü ülke ise 7375 vakayla İtalya. Son olarak tecrit önlemlerini tüm ülkeyi kapsayacak şekilde genişleten İtalya'yı 7313 vakayla Güney Kore izliyor.
</doc>
<doc docid='bbc_haberler-dunya-52458674' lang='tur' type='mono' source_url='https://www.bbc.co.uk/turkce/haberler-dunya-52458674' term='COVID'>
'Kuzey Kore lideri hasta değil, koronavirüs yüzünden inzivaya çekilmiş olabilir'
Güney Koreli ve ABD'li yetkililer, haftalardır kamuoyu önüne çıkmayan Kuzey Kore lideri Kim Jong-un'un iddia edildiği hasta olmadığını ve koronavirüs salgınından korunmak için inzivaya çekilmiş olabileceğini söyledi.
Güney Koreli ve ABD'li yetkililer, haftalardır kamuoyu önüne çıkmayan Kuzey Kore lideri Kim Jong-un'un iddia edildiği hasta olmadığını ve koronavirüs salgınından korunmak için inzivaya çekilmiş olabileceğini söyledi.
Salgının başladığı ülke olan Çin'le sınır komşu olmasına rağmen Kuzey Kore'de henüz hiç koronavirüs vakası rapor edilmedi.
Ancak İngiltere'de yayımlanan Guardian gazetesi salgının burada da başladığına inanıldığını yazdı.
Kuzey Kore liderinin 15 Nisan'da Kuzey Kore'nin kurucusu olan dedesi Kim Il-sung'un doğum günü kutlamalarına ilk kez katılmaması ve 11 Nisan'dan bu yana halkın önüne çıkmaması spekülasyonlara yol açmış, Kim'in kalp ameliyatı geçirdiği hatta öldüğü söylentileri çıkmıştı.
Güney Kore Birleşme Bakanı Kim Yeon-chul, Kuzey Kore liderinin önlem olarak kutlamalara katılmamış olabileceğini söyledi.
Kim Yeon-chul, parlamentodaki konuşmasında "İstihbarat bilgilerimize dayanarak [Kuzey Kore'de] sıra dışı bir işaret olmadığını rahatlıkla söyleyebilecek durumdayız. Evet, iktidara geldiğinden bu yana kutlamaların hiçbirini kaçırmadı ama ülkede koronavirüs salgını endişesiyle birçok etkinlik ve kutlama iptal edildi" dedi.
Bakan Kim, Kuzey Kore liderinin kalp ameliyatı geçirdiği yönündeki iddiaları "sahte haber" diye niteledi, Kim Jong-un'un Ocak ayından bu yana en az iki kez, üç hafta süreyle hiç kamuoyuna çıkmadığını hatırlattı.
ABD'li yetkililer de Reuters ajansına, Kuzey Kore liderinin koronavirüsten korunmak için özel treniyle doğudaki liman kenti Wonsan'a gittiğine inandıklarını söyledi.
Kuzey Kore lideri en son 18 gün önce İşçi Partisi'nin politbüro toplantısında görüntülenmişti. O tarihten bu yana devlet medyası Kim'in hiçbir fotoğrafını yayımlamadı.
Ancak devlet medyası dünya liderlerine gönderdiği diplomatik mesajlar ve Kuzey Kore liderinin günlük faaliyetlerine ilişkin haberlere yer vermeye devam etti.
Washington merkezli "38 North" adlı Kuzey Kore izleme projesi, uydu görüntülerine dayanarak Kim'in özel treninin Wonsan'daki bir istasyonda beklediğini duyurmuştu.
Merkezi ABD'de bulunan NK News sitesi, Kuzey Kore liderinin sık sık kullandığı teknelerinin tüm ay boyunca hareket halinde olduğunu duyurdu.
Kuzey Kore, salgının ilk haftalarında Çin sınırını kapatmıştı. Binlerce kişi karantinaya alınırken kutlama ve etkinliklerin sayısı azaltılmıştı.
Ancak gözlemciler, Kuzey Kore rejiminin ülkede hiç koronavirüs vakası görülmediği yönündeki açıklamalarına şüpheyle yaklaşıyor.
Kuzey Kore'nin Dünya Sağlık Örgütü'ndeki temsilcisi Edwin Salvador, geçen haftaki açıklamasında 17 Nisan'a kadar toplam 740 kişiye Covid 19 testi yaptıklarını ve tüm sonuçların negatif çıktığını söylemişti.
Salvador'a göre Aralık'tan bu yana 25.000'den fazla kişi karantinadan çıktı.
Kuzey Kore'yle ilgili haberler yapan Osaka merkezli Asia-Press sitesinin yöneticisi Jiro Ishimaru, Kim'in kendini tecrit etmesinin, ülkede salgının başladığının göstergesi olduğunu savundu.
Yakın bir zaman önce Çin sınırında Kuzey Korelilerle konuştuğunu söyleyen Ishimaru, Guardian'a "Öldüğünü sanmıyorum. Böyle olsaydı, çok belirgin işaretler olurdu.  Bir senaryoya göre ya kendisi ya da çevresindeki insanlar koronavirüse yakalandı ve kendisini korumaya aldı" dedi.
Ishimaru'ya göre bir başka teori de şu:
"Kuzey Kore lideri treninin uydulardan izlendiğini biliyor. Treni Wonsan'a göndererek tatile çıktığı izlenimini vermek istemiş olabilir. Kendisini başka bir yerde tecrit etmiş olması muhtemel. Şimdi herkesin gözü Wonsan'da. Yani herkesi kandırıyor olabilir."
</doc>
<doc docid='bbc_haberler-dunya-51733267' lang='tur' type='mono' source_url='https://www.bbc.co.uk/turkce/haberler-dunya-51733267' term='COVID'>
Koronavirüs (Covid-19): İtalya'da virüsten ölenlerin sayısı 107'ye çıktı, okullar 15 Mart'a kadar kapatıldı, maçlar seyircisiz oynanacak
İtalya'da koronavirüs sonucu hayatını yitirenlerin sayısı 107'ye, toplam vaka sayısı da 3089'a yükseldi. Ülkede yarından itibaren tüm okulların ve üniversitelerin 15 Mart'a kadar kapatıldığı açıklandı. Virüsün yayılmasının önüne geçmek amacıyla alınan tedbirler kapsamında Mart boyunca bütün Serie A maçlarının seyircisiz oynanmasına karar verildi.
İtalya'da koronavirüs sonucu hayatını yitirenlerin sayısı 107'ye, toplam vaka sayısı da 3089'a yükseldi. Ülkede yarından itibaren tüm okulların ve üniversitelerin 15 Mart'a kadar kapatıldığı açıklandı. Virüsün yayılmasının önüne geçmek amacıyla alınan tedbirler kapsamında Mart boyunca bütün Serie A maçlarının seyircisiz oynanmasına karar verildi.
Okulların tatil edilmesi kararı, Başbakan Giuseppe Conte ve Eğitim Bakanı Lucia Azzolina tarafından Çarşamba akşamı düzenlenen ortak basın toplantısında duyuruldu.
Koronavirüsün en yaygın görüldüğü kuzeydeki Lombardia, Emilia Romagna ve Veneto bölgelerinde okullar son iki haftadır tatil edilmişti. Hükümetin yeni kararı ise tüm ülkeyi kapsıyor.
Başbakan Conte, okulların kapatılması kararını koronavirüsün yayılmasını yavaşlatmak ve sağlık sisteminin yükünü azaltmak amacıyla aldıklarını söyledi. İtalya'da özellikle koronavirüsün yaygın olduğu kuzeydeki bölgelerde hastanelerin yoğun bakım servislerinin ihtiyacı karşılamakta zorlandığı ve sağlık personeli sayısının yetersiz kalmaya başladığı belirtiliyor.
20 Şubat'tan bu yana çoğunluğu kuzeydeki Lombardia bölgesinde olmak üzere 3000'den fazla kişiye yayılan ve 100'den fazla can kaybına yol açan koronavirüsle mücadele amacıyla bir tedbir paketi de hazırlandı.
Başbakanlık kararnamesiyle uygulamaya sokulan tedbirler arasında yaşlıların evlerinden mümkün olduğunca çıkmaması; tokalaşmaktan ve sarılmaktan kaçınılması; diğer insanlara bir metreden fazla yaklaşılmaması ve spor müsabakalarının seyircisiz oynanması gibi maddeler yer alıyor.
Son iki haftanın bazı Serie A maçları ve Juventus ile Milan arasında oynanacak İtalya Kupası yarı final rövanş maçı koronavirüs krizi nedeniyle ertelenmişti. Bugün oynanması planlanan Napoli-Inter İtalya Kupası yarı final maçı da henüz belirlenmeyen bir tarihe ertelendi.
Başbakanlık kararnamesinin imzalanmasının ardından Futbol Federasyonu, Mart ayı boyunca bütün Serie A maçlarının seyircisiz oynanacağını açıkladı.
Başbakanlık kararnamesinde yer alan tedbirlerden bazıları şöyle:
Yaşlıların ve kronik hastalıkları olanların mecbur kalmadıkları sürece evlerinden çıkmamaları, kalabalık mekanlardan uzak durmaları
Bu önlem paketi İtalyan gazetelerinin manşetlerinde yer aldı.
La Stampa gazetesi haberi, "İtalya bir ay karantinada" manşetiyle yayımladı.
La Repubblica da, "Daha az temas, daha az enfeksiyon" üst başlığının altına "Öpüşmeden, uzaktan selamlaşın" diye yazdı.
Corriere della Sera da manşetten verdiği haberde "Virüs, tüm İtalya'da yeni kurallar" başlığını kullandı ve "İnsanlar arasında bir metre mesafe. Öpüşmek ya da el sıkışmak yok. Etkinlikler iptal, futbol bir ay seyircisiz" ifadelerini kullandı.
İtalyan basını, bu önlemlerin hayata geçirilmesinin İtalyanların en az bir ay boyunca "yaşam tarzını değiştirmesi" anlamına geleceğini vurguladı.
</doc>
<doc docid='bbc_haberler-turkiye-52447839' lang='tur' type='mono' source_url='https://www.bbc.co.uk/turkce/haberler-turkiye-52447839' term='COVID'>
DİSK: Üyemiz işçiler arasında Covid-19 oranı Türkiye ortalamasının 3 katı
Türkiye Devrimci İşçi Sendikaları Konfederasyonu Araştırma Merkezi DİSK-AR'ın 27 Nisan'da yayımlanan üçüncü Covid-19 raporuna göre, DİSK üyesi işçiler arasında pozitif vaka oranı Türkiye ortalamasının 3,2 katı.
Türkiye Devrimci İşçi Sendikaları Konfederasyonu Araştırma Merkezi DİSK-AR'ın 27 Nisan'da yayımlanan üçüncü Covid-19 raporuna göre, DİSK üyesi işçiler arasında pozitif vaka oranı Türkiye ortalamasının 3,2 katı.
Covid-19 salgınının çalışma yaşamında ciddi sonuçlar doğurduğu, zorunlu ve acil işler dışında üretimin devam ettiği vurgulanan raporda, "Bu durum işçileri salgınla karşı karşıya bırakıyor, işçiler sağlıkları ile işleri arasında tercih yapmaya zorlanıyor. İşçilerin çalışmaya zorlanması salgının işçiler arasındaki etkisini artırıyor" deniyor.
Sanayi ve Teknoloji Bakanlığı ile Aile, Çalışma ve Sosyal Güvenlik Bakanlığı, koronavirüse karşı işyerlerinde alınan önlemlerle ilgili yazılı bilgi paylaşımında bulunmuştu.
Ancak DİSK raporunda Covid-19'a karşı işyerlerinde alınan önlemlerin yetersizliği vurgulanarak, "zorunlu ve acil olmayan işlerin durdurulması işçilerin sağlığının korunmasının yegâne yoludur" ifadesi kullanılıyor.
Salgının yayılmasını önlemede etkili bir yöntem olarak görülen sokağa çıkma yasağının 31 ilde üçüncüsünün uygulandığı 23-26 Nisan tarihlerinde birçok fabrika ve işyerinde üretim devam etti.
İçişleri Bakanlığı'nın yayımladığı genelgede belirlenen bazı alanlar yasağın dışında kaldı.
Bunlar zorunlu ihtiyaçların yanı sıra "önceden sözleşmeye/ taahhüde bağlanmış ve belirlenen süre içerisinde yetiştirilmesi gereken ihracata konu; mal, malzeme, ürün, araç-gereç üreten iş yerlerini", dağıtım, taşımacılık, otel, konaklama, büyük inşaatlar ile madenler gibi birçok sektörü içeriyordu.
Cumhurbaşkanı Recep Tayyip Erdoğan da Türkiye'de koronavirüs salgını başladıktan sonra yaptığı açıklamada "Üretimin ve ihracatın devamı en önemli önceliğimiz" mesajı verdi.
Erdoğan, Pazartesi günü kabine toplantısının ardından yaptığı açıklamada, "1 Mayıs sebebiyle üç gün süreyle sokağa çıkma sınırlandırması uygulayacağız. Hafta sonu sokağa çıkma sınırlandırmasını bayram sonrasına kadar sürdürmeyi düşünüyoruz" diye konuştu.
24 Nisan tarihli verilere dayanarak hazırlanan 'Covid-19 DİSK Raporu-3'te, DİSK üyesi işçilerin en az 535'inin Covid-19 testinin pozitif çıktığı, salgının başlangıcından bugüne kadar 4 üyesinin yaşamını yitirdiği, en az 628 kişinin de karantina altında olduğu belirtiliyor.
DİSK'in üye sayısı 185 bine yakın. Raporda 60 binden fazla DİSK üyesinin salgından doğrudan etkilendiği belirtilerek şu bulgulara yer veriliyor:
• En az 13 bin 754 DİSK üyesi işçinin çalıştığı 56 işyerinde üretime ara verildi veya üretim durduruldu.
• En az bin 249 DİSK üyesi işçi, İş Sağlığı Yasası'nın 13. maddesi uyarınca, çalışmaktan kaçınma hakkını kullandı; bu hakkı kullanan 11 işyerinin 8'i Birleşik Metal-İş sendikasının örgütlü olduğu işyerleri. (20 Nisan tarihli 2. raporda bu hakkı kullanan işçi sayısı 1.249 idi).
• DİSK üyesi sendikaların örgütlü olduğu en az 131 işyeri kısa çalışma ödeneğine başvurdu. Başvuru kapsamdaki DİSK üyesi işçi sayısı en az 34 bin oldu.
• Covid-19 nedeniyle 80 işyerinde işçiler ücretli izin kullandı.
COVID-19 DİSK Raporu’nun üçüncüsü yayınlandı.Rapora göre işçiler arasında pozitif vaka oranı hızla artıyor.Rapora PDF formatında ulaşmak için tıklayın: https://t.co/VVVQLsB0tb pic.twitter.com/GNjImKoBlV
@diskinsesi tarafından yapılan  numaralı Twitter paylaşımının sonu
14 Nisan'daki bir toplantısında Türkiye'deki vaka sayısının artmaya devam ettiğini belirten Dünya Sağlık Örgütü (WHO), 23 Nisan'daki basın toplantısında ise Türkiye konusunda temkinli iyimserlik içerisinde olduklarını ve vaka sayılarının dengelenmeye başladığını söyledi.
Peki Covid-19 vakalarının tespit edildiği işyerlerinde, fabrikalarda yeterli önlemler alındı mı, süreç nasıl işliyor?
BBC Türkçe'nin bu konuda bilgi almak için röportaj talebinde bulunduğu TÜSİAD, MESS, İSO, KSO gibi işveren örgütlerinden ve yetkililerden herhangi bir yanıt alınamadı.
Sanayi ve Teknoloji Bakanlığı, mart ayında işyerlerine gönderilmek üzere 'Koronavirüse karşı işyerlerinin uygulaması gereken 7 kural' başlıklı bir bilgi notu hazırladı.
Burada, salgının kontrol altına alınmasında ateş ölçümü, takip kayıt, beyan, hijyen, 1,5 metre, iş sürekliliğini sağlama ve bilgilendirme kurallarına uyulmasının önemi vurgulanıyordu.
DİSK'e bağlı Birleşik Metal-İş Genel Başkanı Adnan Serdaroğlu, üretim devam ettikçe, etkili önlemler hayata geçirilmedikçe sürecin uzayacağını ve hem işçinin hem de işverenlerin zararının artacağını belirtiyor.
BBC Türkçe'ye konuşan Serdaroğlu, vakaların olduğu fabrikalarda kontrol altında olduğunun söylenebileceğini ifade ediyor, ancak "İşyerinde ne kadar önlem alırsanız alın, işçiler çalışmaya devam ettikçe, bu süre içinde hem işyerinde hem işyeri dışında başka insanlarla temas halindeler. Bu da yeni hastaların ortaya çıkmasının zeminini hazırlıyor" diyor.
Serdaroğlu, "Bunun için zorunlu ve hayati olmayan işler bir an önce durdurulmalı ve  insanların karantinada olmasının maddi koşulları yaratılmalıdır" ifadesini kullanıyor.
Birleşik Metal-İş Araştırma Merkezi'nin (BİSAM) metal sektörü için hazırladığı Nisan ayı salgın raporuna göre metal işçilerinin yüzde 2.8'i virüs nedeniyle karantina altında, her 5 işçiden birinin yakınlarında pozitif vaka var.
İşçilerin yüzde 60'ı işyerinden kaynaklı olarak (işe gidiş-geliş dahil) virüse karşı risk altında olduğunu, yüzde 27'si ise kısmen risk altında olduğunu düşünüyor.
Mart ayında araştırmaya katılan işçilerin yüzde 61'i üretim sürecinde iş arkadaşıyla arasındaki mesafenin 1 metreden az olduğunu söylemişti. Bu oran Nisan 2020'de yüzde 37'ye geriledi. Ancak işçilerin yüzde 85'i halen iş arkadaşı ile 2 metreden daha az bir mesafede çalışıyor.
Kısmen yeterli tedbir alındığını düşünenlerin oranı yüzde 40'tan yüzde 49'a çıktı. Araştırmaya göre bu rakamlar işçilerin işyeri temelinde alınan tedbirlerle sorunun çözüleceğine inanmadığını gösteriyor.
İşçilerin yüzde 85’i, iş arkadaşı ile 2 metreden daha az bir mesafede çalışıyor...#Koruyamıyorsunuz pic.twitter.com/GgNRRd2dml
@BirlesikMetal tarafından yapılan  numaralı Twitter paylaşımının sonu
Birleşik Metal-İş sendikası, İşçi Sağlığı ve Güvenliği Yasası'nın 13. maddesi gereğince, üyesi işçilerin sağlıklarının tehlikede olduğu düşüncesiyle birçok fabrikada çalışmayı reddetme hakkını en fazla kullanan sendikalardan biri oldu.
Sendika Başkanı Serdaroğlu, (21 Nisan tarihi itibarıyla) sendikanın 4 şubesine bağlı 18 işyerinde Covid-19 salgını görüldüğünü, bu fabrikaların 11'inde işçilerin 1 hafta ile 14 gün arasında çalışmaktan kaçınma haklarını kullanıp kendilerini evlerinde karantinaya aldıklarını söyledi.
Sendikaların öneminin bir kez daha bu salgın döneminde ortaya çıktığını söyleyen Serdaroğlu, "Sendikal örgütlülüğün olmadığı işyerlerinde çalışmaktan kaçınma hakkının hayata geçirildiğine tanıklık etmedik" diyor.
Koronavirüs salgınında vaka sayısında ülke genelinde ilk sıralarda yer alan Kocaeli'de tüm Organize Sanayi Bölgesi (OSB) çalışanları için koronavirüs testi yapılması kararı alındı.
Kocaeli Gazetesi'nde yer alan habere göre, Kocaeli Sanayi Odası ve Sağlık Bakanlığı işbirliği ile başlatılan proje kapsamında, pilot bölge olarak seçilen kentte "OSB'lerde çalışan tüm işçiler virüs taramasından" geçirilecek.
Haberde, İstanbul'dan sonra vaka sayısında en fazla artış görülen Kocaeli'de faaliyet gösteren OSB'lerin başkanlarının, üretimin durmaması ve pozitif vakaların belirlenmesi için üretimin sürdüğü işyerlerinde test yapılması talebinde bulunduğu ve çağrıya olumlu yanıt veren Sağlık Bakanlığı'nın kesintisiz üretim için yeni bir projeyi hayata geçirme kararı aldığı belirtiliyor.
Koronavirüs tespiti için PCR testinin yapılacağı merkezin Gebze Teknik Üniversitesi'nde kurulduğu ve koronavirüs belirtileri olan ya da olmayan OSB çalışanlarına test yapılacağı, test sayısının günlük 4 bin olacağı belirtildi.
Gazete, Gebze Ticaret Odası Yönetim Kurulu Başkanı Nail Çiler'in, "Bundan sonra ticareti nasıl geliştirebileceğimize cevap arayacağız. Bunu yaparken de yetişmiş elemanlarımızı kaybetmememiz lazım. Bunun için bu merkezin Gebze'de kurulmasını çok önemsiyorum" sözlerine yer verdi.
DHA'ya konuşan ve bunun önemli bir proje olduğunu söyleyen Gebze Organize Sanayi Bölgesi Yönetim Kurulu Başkanı Vahit Yıldırım, "Birçok belirsizlik vardı. İşletmelerimiz ve çalışanlarımızla ilgili ve kimde ne vardı şeklinde herkes birbirine şüpheyle bakıyordu. En azından bu soru işareti kafamızdan silinmiş olacak" diyor.
</doc>
<doc docid='bbc_haberler-dunya-51968693' lang='tur' type='mono' source_url='https://www.bbc.co.uk/turkce/haberler-dunya-51968693' term='COVID'>
Koronavirüs (Covid 19): İtalya ölü sayısında Çin'i geçti
İtalya'da koronavirüs sonucu hayatını kaybedenlerin sayısı son 24 saatte 427 artarak 3405'e ulaştı. Böylece resmi verilere göre yaklaşık 60 milyon nüfuslu İtalya'daki can kaybı sayısı, yaklaşık 1,5 milyar nüfusa sahip Çin'i geçmiş oldu.
İtalya'da koronavirüs sonucu hayatını kaybedenlerin sayısı son 24 saatte 427 artarak 3405'e ulaştı. Böylece resmi verilere göre yaklaşık 60 milyon nüfuslu İtalya'daki can kaybı sayısı, yaklaşık 1,5 milyar nüfusa sahip Çin'i geçmiş oldu.
Koronavirüsün ilk ortaya çıktığı ve bugüne kadar en yaygın görüldüğü ülke olan Çin'de resmi verilere göre ölü sayısı 3245. Çin'deki vaka sayısı yaklaşık 81 bin olarak açıklandı.
İtalya'daki toplam vaka sayısı ise son 24 saatte 5322 artış göstererek 41 bin 35'e çıktı.
İtalya'da her akşam düzenlenen basın toplantısıyla açıklanan verilere göre bugüne kadar koronavirüs teşhisi koyulan 4440 kişi daha sonra iyileşti. Halen 2498 kişi yoğun bakımda tedavi görüyor. 15 bin 757 kişi hastanelerde tedavi altında, 14 bin 935 kişi ise ev ortamında tecritte tutuluyor.
Yapılan test sayısı 182 binin üzerinde.
Ülkedeki ölümlerin yaklaşık üçte ikisi ve toplam vakaların yaklaşık yarısı kuzeydeki Lombardia bölgesinden.
İtalya'da ilk olarak kuzey bölgelerinde uygulanmaya başlanan, 12 Mart'ta da ülke geneline yayılan karantina tedbirlerinin etkisinin 2 haftadan önce görülmesi beklenmiyor.
Karantina tedbirlerine rağmen virüsün yayılması yavaşlatılamazsa daha sıkı önlemler alınması ve karantina süresinin uzatılması da gündemde.
İtalya İçişleri Bakanlığı, 8 gün içinde karantina kurallarını ihlal eden 53 bin kişi hakkında yasal işlem yapıldığını açıkladı. Özellikle açık havada yürüyüş, koşu gibi spor aktivitelerine izin verilmesinin "suistimal edildiği" haberleri geliyor. Spor Bakanı Vincenzo Spadafora, dışarıda egzersiz yapmanın da yasaklanmasını değerlendirdiklerini söyledi.
Koronavirüs, İtalya'da ilk olarak Ocak ayı sonunda Çinli bir turist çiftte görüldü. Roma'da bulaşıcı hastalıklar hastanesi Spallanzani'de tedavi gören Çinli çift bugün taburcu edildi.
İtalya'da, Çin'le bağlantısı tespit edilemeyen ilk hasta ise kuzeydeki Lombardia bölgesinde Lodi ilinden Mattia isimli 38 yaşındaki bir İtalyan oldu. 20 Şubat'tan bu yana hastanede tedavi gören Mattia, geçen hafta yoğun bakımdan çıktı.
İlk aşamada, Mattia'nın virüsü, Çin'den dönen bir arkadaşından kaptığından şüpheleniliyordu ancak yapılan testlerde Çin'den gelen bu kişide virüse rastlanmadı. İtalya'da "sıfır numaralı hasta" olarak adlandırılan ilk kişinin kim olduğu ise hala netleşmiş değil.
Ülkede ilk ölüm ise 21 Şubat'ta Veneto bölgesindeki Vo kasabasında yaşandı.
21 Şubat'tan bu yana geçen yaklaşık 4 haftalık sürede ise ölümler özellikle son günlerde hızla artarak 3405'e ulaştı.
Son 24 saat içinde 427 yeni ölüm kaydedilirken, dün bu sayı 475, önceki gün ise 345 olarak açıklanmıştı.
Avrupa'da en fazla Çinli turist çeken ülke olan İtalya, Ocak ayı sonunda Roma'da Çinli bir turist çiftte koronavirüs tespit edilmesi üzerine 30 Ocak'ta Çin ile doğrudan uçuşları durdurmuş ve 31 Ocak'ta acil durum ilan etmişti.
Ancak İtalya'da ilk aşamada alınan önlemlerin etkisiz kaldığı ve virüsün ilk görüldüğü bölgelerde gerekli protokollerin uygulanmasında gecikildiği eleştirileri yapılıyor.
İtalya ile Çin arasındaki karşılıklı uçuşların durdurulmasına rağmen, aktarmalı olarak Çin'den İtalya'ya gelen kişilere yönelik özel bir tedbir uygulanmadı. Doğrudan uçuşların iptal edilmesi yüzünden, aktarmalı olarak Çin'den ülkeye gelenleri takip etmenin zorlaştığı belirtiliyor.
Koronavirüsün en yaygın görüldüğü kuzey bölgelerinin Çin ile yoğun ticari bağlara sahip olduğu da biliniyor.
Ülkede virüsün ilk yayılmaya başladığı kuzeydeki Lombardia bölgesinde bir hastanenin, 20 Şubat'ta tespit edilen ilk hasta için gerekli protokolleri uygulamakta geç kaldığı da ortaya çıkmıştı.
23 Şubat'ta ülkenin kuzeyindeki 11 kasabaya giriş-çıkış yasağı getirilmiş, daha sonra aşamalı olarak bu karantina tedbirleri ülke geneline yayılmıştı.
Grafiklerle koronavirüs salgını: Çin'de, İtalya'da durum ne?
</doc>
<doc docid='bbc_haberler-dunya-52425110' lang='tur' type='mono' source_url='https://www.bbc.co.uk/turkce/haberler-dunya-52425110' term='COVID'>
Dünya Sağlık Örgütü'nden koronavirüs uyarısı: İyileşen Covid-19 hastalarının bir daha virüse yakalanmayacağına dair kanıt yok
Dünya Sağlık Örgütü (WHO), iyileşen Covid-19 hastalarında antikor geliştiği ve bu hastaların bir daha koronavirüse yakalanmayacağına dair kanıt olmadığını açıkladı.
Dünya Sağlık Örgütü (WHO), iyileşen Covid-19 hastalarında antikor geliştiği ve bu hastaların bir daha koronavirüse yakalanmayacağına dair kanıt olmadığını açıkladı.
Örgüt ülkeleri, koronavirüs salgınıyla mücadelede "bağışıklık pasaportu" uygulamasına güvenmemeleri yolunda uyardı.
Söz konusu uygulama, iyileşen Covid-19 hastalarına, işe dönebilme veya seyahat edebilme izni verilmesi fikrine dayanıyor.
İngiltere'de de hükümetin koronavirüs testi stratejisinin beş ayağından birini, antikor kan testleri yapılması ve virüsün enfeksiyon oranının takip edilmesi oluşturuyor.
Antikor testleri, bir kişinin geçmişte koronavirüse yakalanıp yakalanmadığını tespit etmek için kullanılıyor.
Test mevcut sokağa çıkma kısıtlamalarının kaldırılmasında ve aşı geliştirilmesine yardımcı olacak bilgilerin toplanması açısından da çok önemli görülüyor.
İyileşen Covid-19 hastalarında antikor gelişebileceği ve bu antikorların koronavirüsü etkisiz hale getirebileceği öne sürülüyordu.
Türkiye'deki COVID-19 koronavirüs testleri ile ilgili neler biliniyor?
Amerikan Johns Hopkins Üniversitesi'nin verilerine göre dünyada koronavirüs vakalarının sayısı 2 milyon 815 bini aştı.
Virüsün neden olduğu Covid-19 hastalığı sonucu 197 binden fazla kişi hayatını kaybetti.
Koronavirüs hastalarını öldüren sinsi enfeksiyon: Covid-19 zatürresi, 'sessiz hipoksi' ve bir çözüm önerisi
</doc>
<doc docid='bbc_haberler-dunya-51738126' lang='tur' type='mono' source_url='https://www.bbc.co.uk/turkce/haberler-dunya-51738126' term='COVID'>
Koronavirüs (Covid-19): Fransa'da el temizleme jellerinin fiyatı kontrol edilecek
Fransa Maliye Bakanı Bruno Le Maire koronavirüsün yayılmasını önlemeye yardımcı olabilecek el temizleme jellerinin ve sıvı maddelerin fiyatlarını kontrol etme sözü verdi.
Fransa Maliye Bakanı Bruno Le Maire koronavirüsün yayılmasını önlemeye yardımcı olabilecek el temizleme jellerinin ve sıvı maddelerin fiyatlarını kontrol etme sözü verdi.
Bruno Le Maire, spekülatörlerin alkol bazlı temizlik ürünlerinin fiyatlarını dört katına çıkarmasının kabul edilemez olduğunu söyledi.
Fransa hükümeti ayrıca yayımladığı bir kararnameyle, 31 Mayıs'a kadar, yüz maskesi stoklarına el koyacağını açıkladı.
Alınan karar uyarınca maskeler sadece hastanelerde ve eczanelerde satılacak.
Doktor kararı olmadan kimsenin maske satın almasına izin verilemeycek.
Fransa'da şu ana kadar dört kişi koronavirüsün neden olduğu Covid-19 hastalığı sonucu hayatını kaybetti.
Ülkede iki hafta öncesine kadar 12 olan koronavirüs vakalarının sayısı bugün itibarıyla 200'ü aşmış durumda.
Fransa'da 5 binden fazla kişinin kapalı alanlarda toplanması yasaklanmıştı.
Başkent Paris yakınlarındaki L'oise bölgesinde 125 sinemanın kapatılması sonrası ülkede film gösterimleri de erteleniyor.
Üç gündür kapalı olan Paris'teki Louvre Müzesi'nin ise yakında yeniden açılacağı açıklandı.
</doc>
<doc docid='bbc_haberler-dunya-52019620' lang='tur' type='mono' source_url='https://www.bbc.co.uk/turkce/haberler-dunya-52019620' term='COVID'>
Koronavirüs: Covid-19’un yayılmasını kontrol altına almakta etkili olan 5 strateji
Yeni tip koronavirüsün ortaya çıkardığı Covid-19 hastalığı dünya genelinde büyük bir panik yarattı. Hemen her gün binlerce yeni vakanın tespit edildiği ve yüzlerce kişinin hayatını kaybettiği açıklanıyor.
Yeni tip koronavirüsün ortaya çıkardığı Covid-19 hastalığı dünya genelinde büyük bir panik yarattı. Hemen her gün binlerce yeni vakanın tespit edildiği ve yüzlerce kişinin hayatını kaybettiği açıklanıyor.
Birçok şehir, hatta bazı ülkelerin tamamı karantina altında bulunuyor. Çok sayıda iç ve dış hat uçuşu iptal edilirken, spor turnuvaları, uluslararası etkinlikler, konserler ve festivaller de ileri bir tarihe ertelendi.
Johns Hopkins Üniversitesi'nin veritabanına göre, 24 Mart sabahı itibarıyla virüsün bulaştığı kişi sayısı 380 bini; can kaybı da 16 bin 500'ü aştı.
Avrupa, şu anda salgının merkez üssü haline gelmiş durumda. Ancak Latin Amerika, ABD ve Orta Doğu gibi coğrafyalarda da virüsün giderek daha çok kişiye bulaştığı görülüyor.
Bununla birlikte bazı ülkelerin virüsün yayılımını ve can kayıplarını kontrol altına almayı başardığı anlaşılıyor.
Bu ülkeler arasında özellikle virüsün ortaya çıktığı yer olan Çin'e coğrafi yakınlıklarına rağmen salgının yayılım hızını azaltmayı başaran Asya ülkeleri ön plana çıkıyor.
BBC'ye konuşan Johns Hopkins Üniversitesi Öğretim Üyesi Prof. Dr. Tolbert Nyenswah, "Salgının yayılmasını kontrol altına alan etkili önlemler uygulamayı başaran bazı ülkeler var ve bu ülkelerden ders almamız gerekiyor. Yalnızca demokratik ülkelerin uygulamasının çok da kolay olmadığı aşırı sert önlemlerle artış hızını kontrol altına alan Çin'den bahsetmiyorum. Bu kadar sert olmayan ancak hala etkili önlemler yürürlüğe koymayı başaran ülkeler de oldu" dedi.
Örneğin Çin'in komşusu olan 23,6 milyon kişinin yaşadığı Tayvan'da vaka sayısı 215, can kaybı da iki.
Çin ile kara sınırı olan 7,5 milyon kişinin yaşadığı Hong Kong'da ise tespit edilen vaka sayısı 356 olurken, dört kişi de hayatını kaybetti.
120 milyonluk nüfusu olan Japonya'daki vaka sayısı 1140, can kaybı da 42. Virüsün 9 binden fazla kişide tespit edildiği Güney Kore ise aldığı önlemlerle son haftada hastalığın yayılmasını kontrol altına alan ülkeler arasında yer alıyor.
Nyenswah, bu ülkelerin hızlı harekete geçerek ve yenilikçi politikalar uygulamaya sokarak, virüsün yayılımın kontrol altına almayı başardığına dikkat çekti.
Uygulanan yöntemler arasında en etkili olanlardan bazıları şunlar:
Dünya Sağlık Örgütü (WHO) ve BBC'nin görüştüğü uzmanlar, salgının yayılma hızını kontrol altına alma konusunda erken teşhisin en temel unsurlardan biri olduğunu söylüyor.
Nyenswah, "Kaç kişinin etkilendiğini bilmiyorsanız virüsün gerçek etkisini de bilemezsiniz ve uygun önlemleri de alamazsınız" dedi.
ABD'deki Temple Üniversitesi'nden Epidemiyoloji Öğretim Üyesi Prof. Dr. Krys Johnson da bu görüşe katılıyor.
Konuyla ilgili BBC'nin sorularını yanıtlayan Johnson, "Güney Kore'de günde yaklaşık 10 bin kişiye test yapılıyor. Bu da, iki günde ABD'nin bir ayda yaptığından daha fazla insana test yapıldığı anlamına geliyor" dedi.
WHO Genel Direktörü Tedros Adhanom Ghebreyesus da semptom gösteren herkesin test edilmesinin salgının "yayılmasının durdurulmasında kilit rol oynadığını" belirtti.
Ghebreyesus, kısa bir süre önce düzenlediği basın toplantısında, "Tüm ülkeler için çok basit bir mesajımız var: test yapın, test yapın, test yapın. Bütün ülkelerin şüpheli vakalara test yapabilecek kapasitesi olmalı. Gözü kapalı bir şekilde bu küresel salgınla mücadele edilemez" dedi.
Ghebreyesus, sadece en yoğun semptom gösterenlere test yapılmaması gerektiğini vurgulayarak, bu şekilde elde edilen verilerin istatistiksel olarak güvenilir olmayacağı ve hastalığı daha hafif geçirenlerin de virüsü yaymaya devam etmesiyle sonuçlanacağı uyarısı yaptı.
Prof. Dr. Krys Johnson, "Güney Kore ve Çin, vatandaşlarının takip edilmesi, test edilmesi ve kontrol altına alınması konusunda mükemmel bir iş çıkardı" dedi.
Johnson, test yapılmasının yalnızca hasta olanların tecrit edilerek virüsün yayılmasını engellemekle kalmadığını, aynı zamanda henüz semptom göstermeyen ancak hastalığın erken aşamalarında olan potansiyel vakaların tespit edilmesi için de büyük önem taşıdığını belirtti.
Johnson, Çin hükümeti yeni potansiyel vakaların tespiti konusunda "aşırı bir teyakkuz halinde" olduğunu ve bu durumun da vaka sayısındaki artış hızının düşmesinin arkasındaki nedenlerden biri olabileceğini söyledi.
Johnson, "Yüksek ateşi olan kişiler 'ateş kliniklerine' sevk edildi ve buralarda grip ya da Covid-19 için test edildi. Covid-19 testinin pozitif çıkması halinde, aile üyelerine bulaştırmalarının engellenmesi için 'karantina' oteli olarak adlandırılan yerlerde tecrit altına alındı" dedi.
Tayvan, Singapur ve Hong Kong ise daha farklı bir yaklaşım benimsedi. Bu ülkeler, şüpheli vakaları kendi evlerinde tecrit altına aldı ve bu karantinanın ihlali durumunda 3 bin doları aşan para cezaları getirdi.
Nyenswah ise hangi yöntem benimsenirse benimsensin, bu stratejinin en önemli bacağını potansiyel vakaların belirlenmesi ve takip edilmesinin oluşturduğuna dikkat çekti.
Nyenswah, Tayvan ve Singapur'da virüsü kapan kişilerle mülakatlar yaparak, güvenlik kamerası kayıtları incelenerek ya da ulaşım ağı kullanımları takip edilerek hastalığı kapan kişilerin temas kurduklarının tespit edildiğini söyledi.
Nyenswah, "12 Mart itibarıyla Hong Kong'da 445 şüpheli vaka vardı. Ancak virüsü taşıdığı düşünülen kişilerin temas kurduğu 14 bin 900 kişiye test yapılmış ve bunların 19'unun virüsü taşıdığı tespit edilmişti" dedi.
Daha önce Batı Afrika'da Ebola salgını sırasında çalışmalar yürüten Nyenswah, bir virüsün yayılmasının kontrol altına alınmasındaki en temel unsurlardan birisinin salgının nüfusun büyük bir bölümüne ulaşmasından önce hızlı bir şekilde harekete etmek olduğunu söyledi.
Nyenswah, "Tayvan ve Singapur gibi örnekler, yeni vakaların tespiti ve izole edilmesinin yayılımı kontrol altına almakta çok hayati önem taşıdığını gösteriyor" dedi.
Journal of the American Medical Association dergisinde yayımlanan bir makalede, Tayvan'ın başarısının arkasında 2003 yılında salgın kontrol merkezinin kurulması gibi bu tarz bir salgın hastalık olma ihtimalini karşı hazırlıklı senelerdir hazırlık yapıyor olmasının yattığına da dikkat çekildi.
Bünyesinde bazı araştırma kuruluşları ile kamu kurumlarının da yer aldığı bu kontrol merkezi, SARS krizinin ardından kuruldu ve o tarihten bu yana zaman zaman tatbikat ve araştırmalara imza atıyor.
Nyenswah, "Salgının erken aşamalarında harekete geçmeye hazır olmak ve bunu hızlı bir şekilde yapabilmek kritik önem taşıyor. Avrupa ve ABD'nin hazır olmadığını ve harekete geçmekte de ağır kaldığını gördük" dedi.
Ocak ayı ortasında virüsün insandan insana geçmeye başladığının tespit edilmesinden önce bile Tayvan, virüsün ortaya çıktığı Çin'in Vuhan kentinden gelen tüm yolcular üzerinde sağlık taraması yapıyordu.
Hong Kong, 3 Ocak'ta gümrük kapılarına termal kamera yerleştirdi ve hemen ardından da gelen tüm turistlerin 14 gün karantinaya alınması uygulamasına başladı. Aynı zamanda doktorlara Vuhan'a seyahat etmiş olan ve ateş ya da akut solunum yolu enfeksiyonu semptomları gösteren herkesi bildirme zorunluğu getirildi.
Nyenswah, "Bir kez daha zaman unsurunun ne kadar önemli olduğunu gördük" dedi.
Nyenswah, "Hastalık bir kez ülke içine girdi mi, kontrol altına alma önlemleri geçerliliğini yitiriyor" dedi.
Bu aşamadan sonra halkın genelinin korunması için en etkili yöntem Hong Kong ve Tayvan'da olduğu gibi en hızlı şekilde sosyal mesafelendirme uygulamasına geçilmesi oluyor.
Hong Kong, Ocak ayı sonundan halktan evden çalışması çağrısı yaptı, okullar tatil edildi ve tüm sosyal etkinlikler iptal edildi.
Singapur okulları kapatmadı ancak günlük olarak tüm öğrenci ve öğretim kadrosu üzerinde testler yaptı, bu kişiler gözlem altında tutuldu.
WHO, ellerin düzenli olarak yıkanması ve hijyen seviyesinin yüksek tutulmasının virüsün bulaşmasının engellenmesinde kritik rol oynadığını söylüyor.
Nyenswah, "Birçok Asya ülkesi, 2003'teki SARS deneyiminden önemli dersler çıkardı. Bu ülkeler, hijyenin insanların hasta olmasını ve diğerlerine bulaştırmasını engelleyeceğini biliyordu" dedi.
Singapur, Hong Kong ve Tayvan gibi ülkelerde, sokaklarda antibakteriyel jellerin bulunduğu istasyonlar bulunuyor ve maske kullanımı oldukça yaygın bir uygulama.
Her ne kadar yüz maskeleri, hastalığın geçmesini engellemede kesin çözüm olmasa da öksürük ya da hapşırık yoluyla havaya bulaşması riskini azaltıyor.
</doc>
<doc docid='bbc_haberler-dunya-52481498' lang='tur' type='mono' source_url='https://www.bbc.co.uk/turkce/haberler-dunya-52481498' term='COVID'>
Antikor testi nedir, koronavirüsle mücadelede ne kadar etkili bir yöntem?
Koronavirüs salgını nedeniyle alınan kısıtlayıcı tedbirlerin kaldırılması ve ikinci bir dalganın önlenmesi çabaları kapsamında son dönemde sıkça gündeme gelen konulardan birisi de antikor testleri.
Koronavirüs salgını nedeniyle alınan kısıtlayıcı tedbirlerin kaldırılması ve ikinci bir dalganın önlenmesi çabaları kapsamında son dönemde sıkça gündeme gelen konulardan birisi de antikor testleri.
Bazı ülkeler, antikor testleri yaparak yeni tip koronavirüse karşı bağışıklığı olan kişileri tespit etmeyi hedefliyor. Hatta kısıtlamaları kişi bazında bağışıklık durumuna göre kaldırmayı değerlendiren ülkeler de var.
Ancak, mevcut antikor testlerinin güvenilir olmadığı ve hatalı sonuçlar verebileceği uyarıları yapılıyor.
Dünya Sağlık Örgütü (WHO) de geçen hafta yayımladığı bilgilendirme notunda, 24 Nisan 2020 tarihi itibarıyla yeni tip koronavirüse karşı vücutta antikor bulunmasının, kişileri bu virüse karşı bağışıklık kazandırdığı sonucuna varan herhangi bir çalışma olmadığını açıkladı.
İnsanlar, hastalığa yol açan virüsler gibi yabancı bir patojene maruz kaldıklarında, vücutta kan ve dokularda yaşayan antikorlar üremeye başlar.
Bu proteinler, virüse yapışarak, kendisini kopyalamasını ve enfeksiyonun vücutta daha fazla yayılmasını engeller. Böylece virüsü yok eder.
Antikor ya da seroloji testi, vücudun bu antikorları üretip üretmediğine bakıyor. Bu antikorların tespit edilmesi, kişinin çok büyük ihtimalle yeni tip koronavirüsün yol açtığı Covid-19 hastalığını geçirdiğini gösteriyor.
Bazı testlerle bu antikorların miktarı da ölçülebiliyor. Ancak şu an dünyanın bazı yerlerinde kullanılan testler genel olarak antikorun var olup olmadığına bakıyor.
New York Times gazetesine konuşan New York'taki Mount Sinai Hastanesi Klinik Laboratuvarlar ve Kan Nakli Bölümü Direktörü Dr. Jeffrey Jhang, vücudun genellikle virüse maruz kaldıktan sonra bir hafta ile 14 gün gibi bir süre içerisinde antikor üretmeye başladığını belirtiyor.
Jhang, vücuttaki antikor miktarının virüse maruz kalındıktan sonra geçen süre ve kişilerin bağışıklık sisteminin gücüne bağlı olarak değişiklik gösterdiğini söylüyor.
Dolayısıyla, bir kişinin vücudunda antikor tespit edilememesi halinde virüse maruz kalmadığı değerlendirmesini yapmak doğru bir tespit olmuyor.
Antikor testleri, kan tahlillerine benziyor. Bir miktar kan alınıyor ve daha sonra laboratuvar ortamında bu numunenin antikor içerip içermediğine bakılıyor.
Test sonuçları genellikle birkaç gün içerisinde çıkıyor. Ancak son dönemde sonuçların birkaç saat içinde alındığını söyleyen testler de geliştirilmiş bulunuyor.
Dünya genelinde Covid-19 semptomlarını gösteren herkese koronavirüs testi yapılmış değil. Bu durum, koronavirüsün bulaştığı kişi sayısının tam olarak tespit edilememesi anlamına geliyor.
Dahası, asemptomatik, bir başka deyişle virüsü taşısa bile semptom göstermeyen kişiler olduğu da biliniyor. Bu kişiler, kendileri hastalanmasa ya da Covid-19'u hafif geçirseler bile farkında olmadan başkalarına bulaştırabiliyor.
Bu nedenle, yapılacak antikor testleri hem gerçek sayının tespit edilerek, toplumların bağışıklık düzeyinin görülmesi hem de salgının boyutlarının anlaşılması açısından önem taşıyor.
Bu soruya kesin olarak evet yanıtı verilemiyor.
Antikor testinin sonucunun pozitif çıkması, bu virüsün vücuda girdiği anlamına geliyor ancak Covid-19'a karşı bağışıklık geliştiği anlamına gelmiyor.
Bir kişinin Covid-19'a karşı bağışık olup olmadığını gösteren henüz bir test bulunmuyor.
WHO, geçen hafta içinde yayımladığı bilgilendirme notunda, virüse karşı antikor gelişimiyle ilgili araştırma ve çalışmaları takip etmeyi sürdürdüklerini söyledi.
WHO, "Yapılan çalışmaların büyük bir bölümü, hastalıktan iyileşen kişilerin antikor geliştirdiğini ortaya koyuyor. Ancak bu kişilerin bazılarında antikor miktarı oldukça düşük düzeylerde çıktı ve bu da bu kişilerin iyileşmelerinde güçlü bağışıklık sistemine sahip olmalarının rol oynamış olabileceğini gösteriyor" dedi.
WHO, 24 Nisan 2020 tarihi itibarıyla antikor tespit edilen kişilerin Covid-19'a karşı bağışıklık geliştirdiğini kesin bir şekilde ortaya koyan hiçbir bilimsel çalışma olmadığını ifade etti.
Bununla birlikte uzmanlar, SARS gibi diğer virüs kaynaklı hastalıklarda vücutta antikor bulunmasının belli bir koruma sağladığının görüldüğünü belirtiyor.
Mount Sinai Hastanesi'nden Dr. Jhang, "Antikorların varlığının birçok durumda, belli bir düzeyde koruma sağladığını düşünenlerin sayısı çok. Ancak bu antikorların bağışıklık sağladığını söyleyebilmek için daha fazla kanıta ihtiyacımız var" diyor.
Bilim insanları, antikor taşıyan kişilerin bağışıklığının olduğuna dair kesin bir bulgu elde edilene kadar bu kişilerin de izolasyon ve sosyal mesafe gibi kurallara bağlı kalmaları gerektiğini vurguluyor.
Antikor testleriyle ilgili bir diğer tartışma da bunların ne kadar güvenilir sonuçlar verdiğiyle ilgili.
ABD'de kullanımda olan 14 antikor testiyle ilgili yapılan ve sonuçları geçen hafta içinde açıklanan bir araştırma, bunların sadece üçünün düzenli bir şekilde güvenilir sonuçlar verdiğini öne sürdü.
Testlerin zaman zaman vücudunda antikor olmayan kişiler için de pozitif sonuç verdiği görüldü. Uzmanlar bunun nedeninin söz konusu kişilerin başka tür bir koronavirüse karşı antikor taşıyor olabileceği ve testlerin de henüz bunu ayırt edememesinden kaynaklanıyor olabileceğini söylüyor.
WHO da, şu aşamada antikor testlerine güvenerek politika kararları alınmaması ve seyahat serbestisi ve sokağa çıkma kısıtlamalarından muafiyet için "bağışıklık pasaportu" ya da "risksizlik sertifikası" gibi uygulamaların başlatılmaması gerektiği uyarısı yapıyor.
</doc>
<doc docid='bbc_haberler-dunya-51906406' lang='tur' type='mono' source_url='https://www.bbc.co.uk/turkce/haberler-dunya-51906406' term='COVID'>
Koronavirüs: İtalya'da iyileşenler ve doktorlardan çağrı: Evlerinizde kalın
Koronavirüs salgınında 2.000'e yakın kişinin öldüğü İtalya'da, sağlık görevlileri ve virüse yakalanıp iyileşenlerin ortak mesajı, "evlerinizden çok gerekmedikçe çıkmayın" şeklinde.
Koronavirüs salgınında 2.000'e yakın kişinin öldüğü İtalya'da, sağlık görevlileri ve virüse yakalanıp iyileşenlerin ortak mesajı, "evlerinizden çok gerekmedikçe çıkmayın" şeklinde.
İtalya'da 21 Şubat'taki ilk ölümün ardından dün ölü sayısı 1809'a, toplam vaka sayısı da 24 bin 747'a ulaştı. Özellikle virüsün en yaygın olduğu kuzey bölgelerdeki yüksek bilanço, başta yoğun bakım üniteleri olmak üzere hastanelerin kapasitesinin zorlanmasına neden oluyor.
Kuzey bölgeleri, virüsün yayılmasını yavaşlatabilmek için bir hafta önce karantina altına alınmış, bu karantina önlemleri geçen Salı gününden itibaren de ülke genelinde uygulanmaya başlamıştı. Uzmanlar, karantinanın etkisini 2 haftadan önce göstermesinin beklenmediğini belirtiyor.
Dün açıklanan son veriler, İtalya genelindeki vakaların 13 bin 272'sinin ve ölümlerin 1218'inin kuzeydeki Lombardia bölgesinden olduğunu gösteriyor.
Koronavirüsün en ağır sonuçlara yol açtığı Lombardia bölgesinde görev yapan ve bazıları kendileri de virüse yakalanan doktorlar, virüsün bireysel etkilerini ve sağlık sistemine yükünü anlattı.
Bergamo kentinde görev yapan ve kendisi de virüsü kaptıktan sonra iyileşen 53 yaşındaki Doktor Angelo Vavassori, La Repubblica gazetesine konuştu:
"Nefes alamamaya başladığımda, karımı ve 4 çocuğumu bir daha görememekten korktum. O zamana kadar, koronavirüs bulaşan başkalarını tedavi ediyordum. Hastalarımın öldüğünü gördüm, virüsün ne kadar agresif olduğunu biliyorum. Bu yüzden, benim için de veda zamanının geldiğini düşündüm."
"Nefes darlığı, soluğunuzu tamamen kesiyor. Nefes alıyordum ama oksijen girmiyordu" diyen Vavassori, tedavi için, kask şeklindeki bir solunum cihazına bağlandığını anlattı ve şöyle devam etti:
"Solunum kaskında sağır edici bir ses duyuluyor, oksijen akışı sıcak hissediliyor. Terliyorsunuz ve boğulma hissi yaşıyorsunuz. Sonra ise yavaş yavaş nefes alabildiğinizi hissediyorsunuz."
Vavassori, İtalyanlara şöyle seslendi:
"Korkunun sizi paralize etmesine izin vermeyin. Ama benim endişem şu: Doktorlar ve hemşireler bitkin durumda ve mücadelenin daha uzun süreceğini de biliyoruz. Herkesten bize yardım etmek için evlerinde kalmalarını istiyorum"
Lombardia bölge yönetimine bağlı Bergamo Sağlık Koruma Kuruluşu salgın hastalıklar servisi sorumlusu Alberto Zucchi de koronavirüs kaptıktan sonra iyileşenlerden. Yerel gazete Eco di Bergamo'ya konuşan 59 yaşındaki Zucchi, kendisinin hastalığı nispeten hafif atlattığını, bu yüzden hastanede değil evde, gerekli önlemleri alarak tedavi gördüğünü anlattı.
Zucchi, boğaz ağrısı ve bitkinlik haliyle baş gösteren hastalığın ateş ve geceleri uyumasını engelleyen öksürüklerle sürdüğünü söyledi. Zucchi, İtalya'da ve birçok ülkede alınmaya başlanan önlemlerle insanlar arası fiziksel temasın azaltılması çabalarını da şöyle değerlendirdi:
"Sosyal izolasyonun, salgın eğrisini yavaşlatabilecek tek yanıt olduğunu düşünüyorum. Televizyon, telefonlar ve internet sayesinde yine de sosyal bir yaşam sürdürülebilir. İzole olmak o kadar da dramatik değil. Üstelik şu anda zaruri."
Yine Lombardia bölgesinde yer alan Cremona Hastanesi'nde görevli doktor Federica Pezzetti de, aynı şekilde evden çıkmama çağrısı yaptı. La Repubblica'ya konuşan 37 yaşındaki Doktor Pezzetti, "burada çalışanların yaşadıklarının insani yanını anlatarak insanları önlem almaya ve evlerinden çıkmamaya ikna etmeyi umduğunu" söyledi.
7 yaşında bir oğlu olduğunu ve hastalık riski nedeniyle 2 haftadır oğluna yaklaşamadığını anlatan Pezzetti şöyle konuştu:
"Biz doktor anneler için en zor şeylerden biri çocuklarımıza sarılamıyor oluşumuz. Birçoğumuz çöküş yaşamaya başlıyor, psikologlara ihtiyacımız var."
Evde kendisini eşi ve oğlundan izole etmeye çalıştığını, yemeklerini tek başına yiyip ayrı yatakta uyuduğunu anlatan doktor, "Tüm bunlar bittiğinde ilk ne yapacaksınız?" sorusuna şöyle yanıt verdi:
"Oğluma ve kocama bir gün boyunca sarılacağım. Tam bir gün! Sonra da divana oturup rahatlayacağım, şimdi çok uzak görünen o eski günlerdeki gibi."
</doc>
<doc docid='bbc_haberler-dunya-51572691' lang='tur' type='mono' source_url='https://www.bbc.co.uk/turkce/haberler-dunya-51572691' term='COVID'>
Covid-19: Koronavirüsün yayıldığı Güney Kore'de iki kent 'özel bakım bölgesi' ilan edildi
Güney Kore'de teyitli koronavirüs vakalarında büyük artış olurken, salgını kontrol altına almak için alınan önlemler artırıldı. Ülkenin güneyindeki Daegu ve Cheongdo kentleri "özel bakım bölgeleri" ilan edildi. 2,5 milyon nüfuslu ülkenin dördüncü büyük kent Daegu'da sokaklar büyük ölçüde boşaldı.
Güney Kore'de teyitli koronavirüs vakalarında büyük artış olurken, salgını kontrol altına almak için alınan önlemler artırıldı. Ülkenin güneyindeki Daegu ve Cheongdo kentleri "özel bakım bölgeleri" ilan edildi. 2,5 milyon nüfuslu ülkenin dördüncü büyük kent Daegu'da sokaklar büyük ölçüde boşaldı.
Güney Kore Başbakanı Chung Sye-kyun, 100 yeni vakanın bildirildiğini vurgulayarak, acil durum yaşandığını söyledi.
Chung Sye-kyun, "Virüs taşıyan insanlarla temas eden kişileri acilen bulunmalı ve hastalar tedavi edilmeli." dedi.
Başbakan ayrıca, hükümetin, yatak, tıbbi malzeme ve sağlık personeli hazırlığı yaptığını söyledi ve virüsün yayıldığı uyarısında bulundu.
Chung, "Hükümet şu ana dek ülke dışından enfeksiyonları önlemeye odaklandı. Şu andan itibaren ülke içinde yayılmasının önlemeye öncelik verilecek." dedi.
Güney Sağlık Bakanı Park Neung-hoo da, yetkililerin hastanelerdeki solunum yolları hastalarının diğer hastalardan ayrılmasına izin izin vereceğini ve Daegu'daki zatürree hastalarına virüs testi yapılacağını kaydetti.
Üç askerde testlerin pozitif çıkması üzerine, ülkede tüm askeri üsler karantinaya alındı.
Ülkede Cuma günü bildirilen 100 yeni vakanın 86'sı, başkent Seul'un 300 kilometre güneydoğusundaki Daegu kentinde görüldü.
Covid-19 adı verilen koronavirüsün görüldüğü kişilerin neredeyse hepsi Shincheonji Kilisesi adlı bir tarikatın üyeleri.
Tarikatın 9 bin üyesine kendilerini karantinaya almaları çağrısı yapıldı,
Yetkililer, Güney Kore'deki salgının Cheongdo kentinden başladığını söylüyor ve söz konusu dini grubun çok sayıda üyesinin 31 Ocak-2 Şubat arası tarikatın kurucusunun kardeşinin cenaze törenine katıldığına dikkat çekiyor.
Güney Koreli yetkililer, enfeksiyonların hastalık taşıyan 61 yaşındaki bir kadınla bağlantılı olduğuna inanıyor.
Tarikat, Daegu şubelerinin kapandığını ve diğer bölgelerdeki ayinlerin internet üzeriden yapılacağını söyledi.
400'den fazla tarikat üyesinde hastalık belirtisi görüldüğü söylenirken, kentin belediye başkanı testlerin devam ettiğini duyurdu.
Güney Kore'de şu anda 204 teyitli vaka bulunuyor. Böylece ülke, Çin ve Japonya'dan sonra virüsün en çok görüldüğü üçüncü ülke oldu.  Hafta başında, Cheongdo'da koronavirüs kaynaklı ilk ölüm vakası görülmüştü.
Çin'in açıkladığı son verilere göre koronavirüs sonucu ölenlerin sayısı 2236, toplam hasta sayısı ise 75 binden fazla.
Asya, Avrupa, ABD ve Afrika'da da 1000'den fazla vaka görülürken, ölümler de gerçekleşti.
Japonya'da Diamond Princess adlı yolcu gemisinde testleri negatif çıkan yolcuların, 14 günlük karantina süresinden sonra Yokohama Limanı'na çıkmalarına izin verildi.
Gemiden tahliye edilen 150'den fazla Avustralyalı yolcu da Darwin kentine ulaştı. Yolcular burada da iki hafta karantinada tutulacak.
Avusturalyalı yetkililer, Darwin'e ulaşan altı kişinin kendilerini iyi hissetmediklerini söylediğini ve Japonya'dan ayrılmadan önce testleri negatif çıkan iki kişide, yeni yapılan testlerin pozitif çıktığını açıkladı.
</doc>
<doc docid='bbc_haberler-dunya-52509983' lang='tur' type='mono' source_url='https://www.bbc.co.uk/turkce/haberler-dunya-52509983' term='COVID'>
Koronavirüs: Havayolları faaliyetlerine nasıl devam edecek?
Havacılık küresel sektörler içinde en küreseli. Milyonlarca kişiyi istihdam ediyor, on milyonlarca kişinin geçinmesini sağlıyor, uluslararası iş ve tatillerin merkezi sinir sistemi rolünü görüyor.
Havacılık küresel sektörler içinde en küreseli. Milyonlarca kişiyi istihdam ediyor, on milyonlarca kişinin geçinmesini sağlıyor, uluslararası iş ve tatillerin merkezi sinir sistemi rolünü görüyor.
Fakat bu sinir sisteminin büyük bir kısmı, koronavirüse karşı alınan önlemler nedeniyle işlemiyor.
Günlük uçuş sayıları yılbaşından beri yüzde 80 azaldı, bazı ülkelerde tamamen durdu.
Endüstri yaşam mücadelesi verirken havayolları, havalimanları ve yer hizmeti şirketleri nakit rezervlerini korumak için büyük bir çaba sarf ediyor. Bu şirketlerin gelirleri son derece azalmış durumda.
British Airways'in sahibi IAG 42 bin işçisinden 12 bine varan sayıda kişiyi işten çıkarmayı planladığını açıkladı, işlerin birkaç yıl daha normale dönmesinin beklenmediğini duyurdu.
EasyJet İngiltere'deki 4 bin işçisini iki aylığına ücretsiz izne çıkardı, Avustralya'da Qantas 20 bin çalışanına izin kullandırıyor, American Airlines'ın 700 pilotu ise erken emekli oldu.
Bu noktadan sonra insanlar yavaşça geleceğe bakmaya, dünyanın dört bir yanında havayollarının normale yakın bir hâle nasıl gelebileceğini düşünmeye başladı.
Normale dönüş için bazı bariz lojistik sorunlar var. Uçakların uçuşa, havalimanlarının da yolcu karşılamaya hazırlanması lazım. Zaman çizelgeleri oluşturulmalı, ona göre işçiler çalıştırılmalı.
Fakat küresel belirsizlik bunların yapılmasını zorlaştırıyor. Örneğin bir uçak hangi ülkeye uçabilecek, hangi ülkeler hangi tarihlerde uçuşa izin vermeye başlayacak belli değil. Uçuşlar ne gibi kurallar altında yapılacak bilinmiyor.
Dünyadaki uçakların üçte birine denk gelen 17 bin uçak şu anda dünyanın dört bir yanındaki havalimanlarında park halinde.
Üstelik park halindeki uçakların bile düzenli bakıma ihtiyacı var. Bazıları her an ihtiyaç olabilir düşüncesiyle hazır tutuluyor. Bazılarının ise uçuşa hazırlanması haftalar sürebilir.
Sektördeki işçilerin bir kısmının mesleğine devam etmek için belli saatlerde çalışma koşullarını yerine getirme zorunluluğu da bir diğer sorun. Örneğin pilotlar, bazı uçakları uçurabilmek için belli süreler boyunca uçuş veya simulasyonda uçuş yapmış olma şartını yerine getirmek zorunda. Hava trafik kontrolörleri ve mühendislerin de benzer şartları yerine getirmesi gerekiyor.
Bazı havayolları ve havalimanları yeterli sertifikaya sahip çalışanlarının bulunduğundan emin olmak için uğraşsa da bazıları bu konuda zorlanacak.
İngiltere'de Sivil Havacılık Kurumu, gerektiğinde uçakların hızla havalara dönebilmesi için bu kurallara dair bir değişikliğe gidecek:
"Mevcut sıra dışı koşullar nedeniyle bir istisna uygulayacağız.
"Pilotların mümkün olduğunca eski şekilde çalışmaya devam edebilmesini bekliyoruz. İstisnadan faydalanmaları için, havayolu şirketinin bunun nasıl güvenli bir şekilde sağlanacağını göstermesi gerekecek."
Bütün bunlar büyük lojistik sorunlar olsa da havacılık sektörü yöneticilerini uykusuz bırakan şey bunlar değil.
Yöneticiler en çok, hangi ülkenin seyahat yasağını ne zaman kaldıracağı konusundaki belirsizliğin sorun olduğunu söylüyor.
Uluslararası Hava Taşımacılığı Birliği (IATA) Genel Direktörü Alexandre de Juniac, "Bir küresel yeniden başlatma planı hazırlamaya uğraşıyoruz. Esas zorluk devletlerin ne zaman ne yapacağını kestirmek" diyor.
Juniac'a göre bazı seyahat kısıtlamaları bu yılın ikinci yarısında da yürürlükte kalacak, ülkeler öncelikle iç hatlarını açmaya, sonra kısa mesafeli uluslararası uçuşlara ardından da uzak mesafeli uçuşlara başlayacak.
Son olarak da kıtalararası seyahatler geri dönecek. Fakat bunun ne zaman olacağına dair bir fikirleri şimdilik yok.
Bir diğer bilinmeyen de, uçaklarda sosyal mesafenin ne kadar uygulanacağı.
İnsanlar bekleme salonları, güvenlik sıraları ve havalimanlarının diğer bölümlerinde nasıl ayrıştırılacak? Hangi testlerin yapılması gerekecek?
Bu havayollarını ilgilendirdiği kadar havalimanlarını da ilgilendiren bir mali konu. Örneğin havalimanı işletmecileri için mağazalar ve restoranlar önemli bir gelir kaynağı.
Havalimanı Operatörleri Birliği İcra Şefi Karen Dee, "Havalimanları için uçuş dışı gelirler çok önemlidir" diyor ve ekliyor:
"Bu sayede uçaklardan daha az ücret alabiliyoruz ve bunun karşılığında uçaklar da yolculardan daha az para alabiliyor.
"Havalimanlarında her şeyi mevcut duruma göre ayarlamak istemiyoruz. Çünkü birkaç ay sonra aşının bulunduğunu ve her şeyin normale döndüğünü duyma ihtimalimiz var."
IATA yöneticisi Juniac, atılacak adımların koordinasyonla atılması gerektiğini düşünüyor:
"11 Eylül'den sonra yaşananları tekrar yaşamamalıyız. O dönemde her yerde farklı önlemler alınmıştı ve onları bir standarda sokmak çok zaman aldı. Hatta hâlâ bazı farklılıklar var."
Havayollarının uçaklarda da çeşitli önlemler alması gerekebilir. Lufthansa halihazırda uçaklarda orta koltuğu boş bırakıyor.
Bütün uçuşlarını durduran EasyJet de uçuşlara başlayınca aynısını yapmayı planlıyor.
Havayolları kısa vadede bir önlem olarak bunu uygulayabilir. Fakat bunun da ciddi maliyeti var.
Havayollarının para kazanması için her uçuşta tüm koltuklarını doldurmaya çalışması gerekiyor.
Ucuz havayolları yüzde 90'ın üzerinde dolulukla uçtuğundan ötürü bu onlar için özel önem taşıyor.
Sadece orta koltukların boş bırakılması, doluluk oranının en fazla yüzde 65 olmasına yol açacak.
Juniac, bunun bir süreliğine mümkün olduğunu fakat uzun vadede devam etmesi durumunda endüstrinin değişmesi gerekeceğini söylüyor.
Ryanair CEO'su Michael O"Leary, bu uygulamanın "aptalca" olacağını söylüyor.
İngiltere'de hükümetin ülkeye gelen herkesi iki haftalığına karantinaya alması düşünülüyor.
Endüstri birliği Airlines UK, bu planın "İngiltere'ye uluslararası seyahati pratikte sıfırlayacağını, "hem havacılık sektörüne hem de İngiltere ekonomisine ölçülemeyecek büyüklükte zarar vereceğini" düşünüyor.
Uçakları havalandırmak işin kolay kısmı olabilir. Bu uçaklarda uçacak yolcuyu bulmak ise zor kısmı… Bu yüzden havacılık sektörünü bazı uzun vadeli değişimler bekliyor.
Turizm sektöründen bir yönetici "Tatil seyahatleri alanındaki şirketler için çok kötü olmayabilir, sonuçta insanlar yine tatile gitmek ister" diyor.
Fakat iş seyahatlerinde durum daha farklı.
Business class ve first class yolcuları sektörde gelirlerin yüzde 30'unu yaratıyor. Uzun mesafe uçuşlarında ise bu oran yüzde 70'e çıkıyor.
Şimdi bu yüksek gelirin azalma ihtimali var.
Küresel ekonomik küçülme, büyük ticaret fuarlarının ve benzer etkinliklerin iptal edilmesi, şirketlerin yüz yüze görüşmeler yerine internet üzerinden görüşmeleri tercih etmeye başlaması her şeyin eski haline dönmesini geciktirebilir.
JLS Consulting danışmanlık firmasından analist John Strickland, "Birden fazla iş modelinin iç içe geçmesini göreceğimizi düşünüyorum, havayolları değişik şeyler deneyecek" diyor ve ekliyor:
"Havalimanlarında bekleme salonlarına erişimi olmayan light business class biletler olabilir. Yaratıcı fiyatlandırmalar için manevra alanı var."
Fakat havacılık sektörü tekrar havalanmaya hazırlanırken en büyük sorun, sektörün geleceğinin nasıl olacağı konusunda kimsenin tam anlamıyla emin olamaması.
</doc>
<doc docid='bbc_haberler-dunya-52539465' lang='tur' type='mono' source_url='https://www.bbc.co.uk/turkce/haberler-dunya-52539465' term='COVID'>
Koronavirüs döneminde turizm: Yunanistan ve Hırvatistanyaza nasıl hazırlanıyor?
Yunanistan ve Hırvatistan sahillerinde genellikle yazın havlu serecek yer bulmak zor olabilir.
Yunanistan ve Hırvatistan sahillerinde genellikle yazın havlu serecek yer bulmak zor olabilir.
Fakat koronavirüs salgını, ekonomilerinin önemli kısmı turizme bağlı olan bu ülkeleri tehdit ediyor.
İki ülke de erken önlem alsa da İtalya'ya yakın olmaları çoğu kişinin aklından çıkmıyor.
Hırvatistan Çin'den gelen ilk salgın haberlerinden sonra alarma geçmişti.
Kamu Sağlığı Enstitüsü Ocak sonu Vuhan'dan gelmesini bekledikleri çok sayıda turist öncesinde bir yönerge yayınladı.
Yerel basın Dalmaçya sahilindeki Pejesac Köprüsü'nü inşa eden Çinli işçilerin ülkelerinden virüs taşımış olabileceğine dair endişeleri aktarmıştı.
Yunanistan'da da hükümet virüs ülkeye ulaşmadan önce önlem almaya başladı.
Salgın uzmanları, virolog ve epidemiyologlardan bir Bilim Kurulu oluşturuldu.
Bazıları Atina'yı, salgının yönetimiyle birlikte sorumluluğunu da bilim insanlarına aktarmakla suçladı.
Hırvatistan'da ilk vaka İtalya ve İngiltere'den yaklaşık bir ay sonra, 25 Şubat'ta tespit edildi.
Virüsü ülkeye taşıyan kişi, altı gün önce Atalanta - Valencia maçını izlemeye İtalya'ya gitmişti.
Maç Bergamo'da koronavirüsün yayılma hızını en fazla arttıran etkenlerden biri olarak gözüküyor.
Yunanistan'daki ilk vaka da Hırvatistan'dan bir gün sonra görüldü.
İki ülke de hızla önlem aldı.
Yunanistan Başbakanı Kiryakos Miçotakis, haftalar ilerledikçe sıkılaşan önlemler açıkladı:
Yunanistan'da yalnızca kritik öneme sahip işlerde çalışanların işe gitmesine izin verildi, köpeklerini gezdirme ve alışveriş yapma dışında evden çıkmaları yasaklandı.
Hırvatistan ise ilk vakanın ardından sınırlarında kontrolü artırdı. AB üyesi olmasına rağmen Schengen bölgesine henüz girmemiş olan Hırvatistan, komşusu Slovenya'nın protestosuna rağmen sınır kapılarında zorunlu sağlık kontrolleri uygulamaya başladı.
Şubat sonundan itibaren sınırlarda uzun kuyruklar oluştu.
Önlemler hızla sıkılaştı, iki hafta sonra 18 ülkeden gelenler ülkeye girer girmez karantinaya girme zorunluluğuyla karşılaştı.
Mart ortasında ülke içinde ticari ve kültürel etkinlikler durma noktasına geldi.
Seyahat izni almayan kişilerin mahallelerini terk etmeleri yasaklandı.
Yunanistan'da sokağa çıkma yasağını ihlal ettikleri gerekçesiyle 60 bin kişiye para cezası kesildi. Yunanistan polisine göre kesilen para cezaları 9,2 milyon euroyu aştı.
Bütün bu önlemler salgının yayılma hızını yavaşlattı.
Hırvatistan'da koronavirüsten ölüm oranı bir milyonda 18, Yunanistan'da ise bir milyonda 13 oldu.
İngiltere'de bu oran 427, Türkiye'de ise 41.
Yunanistan hükümetinin önündeki en büyük zorluklardan biri, ülkenin dini gelenekleri içinde önemli bir yer tutan Paskalya Bayramı'nda salgının yayılmasının önüne geçmekti.
Rum Ortodoks geleneklerine göre rahibin ayinde herke aynı kaşıkla ikramda bulunması gerekiyordu.
Kilise yönetimi virüsün bu şekilde bulaşmayacağı konusunda ısrar ederken bilim insanları ve doktorlar ise kiliseyi bilimi dinlemeye davet ediyordu.
Bu tartışmaya son noktayı Başbakan Miçotakis koydu. Televizyondan yayınlanan konuşmasında "Son günlerde karşılaştığımız zorluklarla başa çıkmak, güç bulmak için inancıma başvurma ihtiyacı hissettim" dedi ve ekledi:
"Fakat bilim insanlarını dinlememiz gerekir. Topluma uygulanan kurallar kiliseye de uygulanacak."
Bunun sonucunda birkaç istisna dışında ayinler kapalı kapılar ardında gerçekleşti.
Bugün Hırvatistan ve Yunanistan önlemler gevşetme noktasına ulaştı.
Hırvatistan artık yabancıları ülkeden nasıl uzak tutacaklarına değil ülkeye nasıl çekebileceklerine odaklanıyor.
Ülkeyi ziyaret eden yıllık 20 milyon kişinin yarısı Temmuz ve Ağustos'ta seyahat ediyordu. Turizmin ülke ekonomisindeki payı ise yüzde 20.
Bu aylar Yunanistan'ın turizm endüstrisi için de önemli. Turizm Bakanı Haris Teokaris, bu yılki sloganlarının Yunanistan'ın koronavirüs açısından güvenli olduğunu vurgulayacağını söyledi.
Yunanistan ekonomisi, sokağa çıkma kısıtlamalarının uygulanmaya başladığı dönemde 8 yıllık ekonomik krizden yeni çıkmaya başlamıştı.
Turizm Yunanistan ekonomisinin dörtte birini, her iş imkanının da beşte birimi oluşturuyor.
Bu durum ülkede yeni bir krize yol açabilir: Yunanistan Otelciler Birliği'nin araştırmasına göre ülkede otel sahiplerinin yüzde 65'i batmalarının "olası" veya "çok olası" olduğunu söylüyor.
Yunan bilim insanları turistlerin sağlıklarına dair düzenlemeler üzerinde çalışıyor.
Bakan Teoharis, "Yeni kurallar sosyal mesafe temelli olacak, turizm tesislerinde daha sık temizlik yapılacak" diyor.
Otel çalışanlarına düzenli olarak test yapılacak.
Hırvatistan'ın komşularıyla işbirliğine ihtiyacı var, özellikle de Slovenya ile.
Slovenyalılar Hırvatistan'da geçirdikleri gece sayısında Almanya'nın ardından ikinci sıradalar. Kuzey Avrupa'dan arabalarıyla Hırvatistan'a gidecek olanların da Slovenya'dan geçmesi gerekiyor.
İki ülkenin turizm bakanları geçen hafta Zagreb'de buluşarak bir plan üzerinde çalıştı. Buna göre Slovenyalılar bu ayın sonundan itibaren, diğer ülke vatandaşları da Haziran'da Hırvatistan'a girebilecek.
Çek seyahat acenteleri ülkeye turlar düzenlemekte istekli. Avusturya'da yapılan bir ankette de halkın tatil için Hırvatistan'a gitmek istediği anlaşılmıştı.
Yunanistan da başta ülkeye gelen turistlerin ağırlıkla karayoluyla ulaşmasını bekliyor.
Ülke yönetimi AB'yi, tatiller için ortak bir politika belirlemeye ikna etmeye uğraşıyor.
Fakat ortak bir politika ortaya çıkmazsa da Yunanistan tek başına adım atmayı planlıyor.
Turizm Bakanı Teoharis "Ekonomik aktiviteleri sağlık açısından sorun yaratmayacak en hızlı şekilde tekrar başlatacağız" diyor ve ekliyor:
"Önce iç turizm başlayacak, ardından komşu ülkelerden, sonrasında da uzak ülkelerden turist bekliyoruz. Karayoluyla seyahat başlangıçta uçaktan daha güvenli olacak, bu yüzden arabasıyla gelen insanlar daha çok olacak."
Ülkeye çok turist gönderen Almanya, İngiltere ve ABD'nin yerini daha yakın ve salgından daha az etkilenmiş ülkeler alabilir.
</doc>
<doc docid='bbc_haberler-dunya-51943238' lang='tur' type='mono' source_url='https://www.bbc.co.uk/turkce/haberler-dunya-51943238' term='COVID'>
Koronavirüs - Grafiklerle koronavirüs salgını: Çin'de, İtalya'da durum ne?
Koronavirüs 150'den fazla ülkeye sıçradı ve 7 binden fazla kişinin hayatını kaybetti. Şu an dünya çapındaki vaka sayısı, virüsün ortaya çıktığı Çin'deki vaka sayısını geçmiş durumda.
Koronavirüs 150'den fazla ülkeye sıçradı ve 7 binden fazla kişinin hayatını kaybetti. Şu an dünya çapındaki vaka sayısı, virüsün ortaya çıktığı Çin'deki vaka sayısını geçmiş durumda.
İtalya, Çin dışında vakanın en çok görüldüğü ülke.
Gelişmeleri grafiklerle açıkladık.
Dünya çapında gün be gün koronavirüs vakalarının artmasıyla Dünya Sağlık Örgütü (WHO) salgını 'pandemi' ilan etti.
Pandemi, en basit tanımıyla bir bulaşıcı hastalığın dünyada eşzamanlı olarak çok fazla sayıda insanı tehdit etmesi anlamına geliyor.
Yeni tip koronavirüsün Vuhan'da Aralık ayında ortaya çıkmasından bu yana Çin'de 81 binden fazla kişiye COVID-19 teşhisi kondu.
John Hopkins Üniversitesi'nin son verilerine göre, Çin dışında 100.000'den fazla vaka var.

Ancak dünya çapında koronavirüsün bulaştığı kişi sayısının daha fazla olduğu düşünülüyor. Orta derece semptomlar gösteren kişiler test edilmedi ve bu kişiler ilan edilen sayıya dahil değil.
Çin'den sonra İtalya, 30.000 kişi ile en fazla vaka sayısına sahip ülke.
WHO Genel Direktörü Tedros Adhanom Ghebreyesus, epideminin merkezinin artık Avrupa olduğunu açıkladı.
İran ve Güney Kore de, sırasıyla 14 bin ve 9 bin vakayla salgından en kötü etkilenen ülkelerden.
Veriler Johns Hopkins Üniversitesi'nin düzenli olarak açıkladığı vaka verileridir. Her ülke için en güncel verileri yansıtmayabilir.
Haritayı görmek için ekranı kaydırın
Kaynak: Johns Hopkins Üniversitesi, yerel yetkililer
Son güncelleme: 21 Mart 2020 21:00 GMT+3
Virüsün yayılmasının engellenmesi için, küresel çapta bir dizi önlemler alınıyor.
Hükümetler virüsün yayıldığı ülkelerden uçuşları durdurdu, şehirlerde karantina uygulamalarını başlattı, büyük çaplı spor ve sanat faaliyetlerini askıya aldı.
ABD Başkanı Donald Trump, "ulusal acil durum" ilan etti ve salgınla mücadele için 50 milyar dolar fon ayırdı.
Beyaz Saray, Avrupa ülkelerine seyahat kısıtlaması da getirdi. En başta sadece Schengen ülkelerinden yolculuk edecek Amerikalı olmayanlara yönelik seyahat yasağının kapsamı, Salı günü İngiltere ve İrlanda'yı da içine alacak şekilde genişletildi. Çin ve İran'a da benzer seyahat kısıtlamaları uygulanıyor.
İtalya, Güney Kore ve İran'ı geçerek, Çin dışında en fazla vakanın tespit edildiği ülke oldu.
Ülkede vaka sayısı 30.000'i, hayatını kaybeden hasta sayısı ise 2.000'i geçti.
İtalyan yetkililer neredeyse bütün dükkanları, barları, restoranları, kafeleri ve kuaförleri 25 Mart'a kadar kapatarak, sıkı önlemler aldılar.
Okullar, spor salonları, müzeler, gece kulüpleri ve diğer mekanlar da kapatıldı. İnsanlara evlerinden çıkmamaları ve elzem durumlarda sokağa çıkmak için izin almaları gerektiği söylendi.
Avrupa ülkelerinde vaka ve ölüm sayılarında yukarı tırmanışlar gözleniyor ve kıta yeni salgının merkez üssü haline geldi.
İtalya, İspanya, Fransa'da olduğu gibi Almanya'da da binlerce teyitli vaka mevcut.
Almanya Başbakanı Angela Merkel nüfusun yüzde 70'ine, ki bu 58 milyon kişi demek, koronavirüsün bulaşabileceğini söyledi.
Ancak bazı Alman virologlar bu sayının çok yüksek olduğunu ve en kötü senaryoda bile etkilenecek kişi sayısının 40.000 olduğunu söylüyorlar.
İspanya'da Cumartesi günü olağanüstü hâl ilan edildi, Başbakan Pedro Sanchez "İspanya'da koronavirüs vakalarının haftaya 10 bine çıkma olasılığı görmezden gelinemez" dedi.
İngiltere'de teyitli vaka sayısı 2.000'e yaklaştı. Başbakan Boris Johnson Pazartesi günü strateji değişikliğine giderek, ülkedeki herkesi gerekmedikçe sosyal temastan kaçınmaya, evden çalışmaya, publar ve restoranlardan uzak durmaya çağırdı.
Çin'de toplam koronavirüs sayısı Ocak ayından beri yükseliyordu, ancak son birkaç haftadır eğri sabitlenmeye başladı.
Çin, 80.000'den fazla kişi ile dünyada en fazla koronavirüs vakasının görüldüğü ülke olmayı sürdürürken, küresel çapta da vaka sayısı 200.000'i buldu.
Hükümet ve yerel yetkililer, enfeksiyonun yayılmasını engellemek için sıkı önlemler aldı. Bunlar arasında uçuş iptal etme, okul ve iş yerlerini kapatma ile bazı kentlerde karantina koşulları uygulama gibi önlemler var.
Koronavirüsün kaynağı henüz kesin olarak saptanamadı, ancak ortaya çıktığı Çin'in Vuhan kentinde bir balık pazarındaki yasa dışı vahşi hayvan ticaretinden kaynaklandığı ve yarasalardan bulaşmış olabileceği düşünülüyor.
.
</doc>
<doc docid='bbc_haberler-dunya-52373078' lang='tur' type='mono' source_url='https://www.bbc.co.uk/turkce/haberler-dunya-52373078' term='COVID'>
Koronavirüs: Uluslararası karşılaştırmalar yapmak neden zor?
Bugünlerde herkes yaşadığı ülkenin koronavirüsle mücadele konusunda diğer ülkelere kıyasla ne durumda olduğunu merak ediyor. Fakat kıyaslamaların anlamlı olabilmesi için nelerin kıyaslandığına çok dikkat etmek gerekiyor.
Bugünlerde herkes yaşadığı ülkenin koronavirüsle mücadele konusunda diğer ülkelere kıyasla ne durumda olduğunu merak ediyor. Fakat kıyaslamaların anlamlı olabilmesi için nelerin kıyaslandığına çok dikkat etmek gerekiyor.
Amerika Birleşik Devletleri'ni örnek alalım. 20 Nisan itibarıyle ABD, 40 bin kişiyle Covid-19 ölümleri bakımından dünyada birinci durumda.
Fakat ABD'nin nüfusu 330 milyon.
Halbuki Avrupa'nın en büyük beş ülkesi olan İngiltere, Almanya, Fransa, İtalya ve İspanya'nın toplam nüfusu 320 milyon ile ABD'den az.
Bu beş ülkede şimdiye kadar açıklanan koronavirüs ölümlerinin toplamı 20 Nisan tarihi itibariyle 85 bini aşıyor, yani ABD'nin iki misli.
Bu örnekte görüldüğü gibi istatistikler tek tek bakıldıklarında bütün resmi vermiyor.
Edinburgh Üniversitesi'den veri bilimi uzmanı profesör Rowland Kao, koronavirüs konusundaki kıyaslamaların anlamlı olabilmesi için iki şeye dikkat etmek gerektiğini söylüyor:
"Kıyaslamada alıntılanan veriler aynı şeyleri mi ifade ediyor? Ve salgının yayılmasında rol oynayan tüm diğer faktörler farklıysa o zaman sadece bu iki veriyi karşılaştırmak anlamlı mı?"
Önce kıyaslamada kullanılan rakamlara bakalım. Farklı ülkelerde Covid-19 ölümlerinin kayda geçirilmesinde farklı yöntemler kullanılıyor.
Örneğin Fransa günlük ölüm rakamlarına bakımevlerinde ölenleri de katıyor. Ama İngiltere'deki ölüm sayıları sadece hastanelerde meydana gelen ölümleri içeriyor.
Ayrıca, ölümlerin nasıl sayılacağı ve sebeplerinin nasıl belirleneceği konusunda uluslararası bir standart yok.
Mesela bir kişinin istatistiklere girebilmesi için koronavirüs testinde pozitif çıkması şartı mı aranacak, yoksa doktorunun koronavirüs şüphesi belirtmesi yeterli sayılabilir mi?
Virüsün ölüme sebebiyet veren esas unsur mu olması lazım yoksa ölümde rol oynamış olması kaydı yeterli mi?
Kısacası karşılaştırdığınız rakamlar gerçekten aynı şeyleri mi ifade ediyor?
O zaman ölenlerin sayısından ziyade ölüm oranları daha güvenilir bir kıyaslama verisi olabilir mi?
Ölüm oranları da farklı ülkeler tarafından farklı yöntemlerle belirleniyor.
Bir yöntem, ölümlerin pozitif vakalara oranının tespiti. Test olup virüs taşıdığı saptanan insanlardan ne kadarının öldüğünü gösteriyor.
Fakat ölümlerin sayılmasındaki farklılıklara ek olarak burada farklı ülkelerde testin farklı şekillerde ve sayıda yapıldığını da göz önüne almak gerekiyor.
Örneğin Birleşik Krallık'ta sadece hastaneye yatırılacak kadar hasta insanlara test yapılıyor. Bu da genel nüfus içinde çok sayıda test yapılan ülkelere göre burada ölüm oranının ilk bakışta yüksek görünmesine yol açıyor.
Bir ülke ne kadar çok sayıda test yapıyorsa o kadar çok sayıda hastalığı hafif geçiren ya da belirti göstermeyen vakayı da tespit ediyor demek.
Dolayısıyla testle doğrulanmış vakalar arasındaki ölüm oranı, hastalanan kişiler arasındaki gerçek ölüm oranıyla aynı şey olmuyor.
Bir başka yöntem ise ölümleri ülkenin nüfusuna oranlamak suretiyle yapılıyor. Bu şekilde bir milyon kişiye kaç koronavirüs ölümü olduğu belirlenebilir.
Fakat burada da yine ölümlerin farklı şekilde kayda geçiyor olmasından başka, bakılan ülkelerde salgının hangi aşamasında olunduğu da önem taşıyor. Eğer bir ülke küresel salgının henüz ilk aşamalarındaysa ölümlerin bir süre daha sürekli artık göstereceğini söylemek mümkün.
İngiltere hükümeti ülkelerdeki ölümleri karşılaştırırken her ülkenin bir günde toplam 50 ölüm yaşandıktan sonra nasıl geliştiğini karşılaştırıyor. Fakat bu bile problemli.
50 ölümün daha geç gerçekleştiği ülkeler virüse daha uzun süre hazırlık yapabiliyorlar ve bu yüzden ölüm oranlarını düşürebiliyorlar.
Bu karşılaştırmalara bakarken, koronavirüse yakalanan insanların çok büyük bir çoğunluğunun iyileştiğini de unutmamakta fayda var.
Bir de siyasi faktörler var. Örneğin sıkı kontrol altındaki siyasi rejimlerden gelen verilere güvenmek daha zor.
Çin ve İran'da şu ana kadar açıklanan rakamlar gerçeği yansıtıyor mu? İşin doğrusu, bunu bilmiyoruz.
1 milyon kişi başına ölüm yöntemiyle hesaplandığında Çin'deki sayılar çok düşük. Vuhan'daki ölümlerin sayısını yüzde 50 yukarı çektikten sonra bile bu oran çok düşük görünüyor.
O zaman bir başka sorun da gelen verilere ne kadar güvenebileceğimiz.
Ülkeler arasında demografik olarak da gerçekten önemli farklar var. İnsanların ne tür yerleşimlerde yaşadıkları, nüfus yoğunluğu, yaş ortalaması, hepsi ölüm oranlarında etkili faktörler.
Örneğin Birleşik Krallık ile İrlanda Cumhuriyeti arasında bir kıyaslama yapmak sorunlu çünkü İrlanda'da nüfus yoğunluğu çok daha düşük ve kırsal bölgelerde yaşayanların nüfusa oranı çok daha yüksek.
Bu nedenle Dublin kenti ve bölgesini İngiltere'deki Merseyside gibi benzer büyüklükte ve nüfus yoğunluğunda bir kentsel bir yerleşimle karşılaştırmak belki de iki ülkeyi bütün olarak kıyaslamaktan daha anlamlı olabilir.
Diğer yandan karşılaştırmalarda nüfusların yaş ortalaması bakımından da birbirine benzemesine dikkat etmeniz gerekiyor.
Bu bakımdan Avrupa ile Afrika arasında yapılacak bir kıyaslama anlamlı bir sonuç vermeyebilir çünkü Afrika ülkelerinin çoğunun nüfusları Avrupa ülkelerine kıyasla daha genç. Ve Covid-19'un yaşlı nüfus arasında daha öldürücü olduğunu biliyoruz.
Diğer yandan çoğu Avrupa ülkesinde sağlık hizmetlerine çoğu Afrika ülkesinden daha büyük yatırım yapıldığını söyleyebiliriz.
Bu da bir ülkenin koronavirüsten etkilenme oranını değiştiren bir başka faktör. Tıpkı kültürel olarak farklı ülkelerin sosyal mesafe ve karantina önlemlerine ne ölçüde kolay uyum sağlayabildiği gibi.
Sağlık sistemleri salgını kontrol edebilme açısından hayati bir role sahip fakat bunlar arasındaki farklılıklar da çok önemli. İngiltere'de Southhampton Üniversitesi'nden Profesör Andy Tatem şu hayati soruları soruyor:
"İnsanlar tedavi talep ediyor mu? Hastanelere erişim kolay mı? Hastanelere giden insanların doğru düzgün tedavi görebilmesi için ödeme yapmaları gerekiyor mu?"
Bir başka dikkate alınması gereken fark ise koronavirüs ölüm oranlarına katkıda bulunan şeker, kalp hastalıkları, yüksek tansiyon gibi rahatsızlıkların farklı toplumlarda ne kadar yaygın olduğu.
Salgının görüldüğü ilk aşamalarda çok sayıda test yapabilen ve virüse yakalanan insanların ilişkilerinin izini sürebilen ülkelerin hastalığı kontrol altına almakta en hızlı ve etkili oldukları görüldü.
Almanya ve Güney Kore bu bakımdan ölüm oranları başka ülkelerden daha düşük başarılı örnekler olarak görülüyor.
Dolayısıyla nüfusa oranla ne kadar test yapıldığı da ölüm oranlarıyla ilişkilendirilebilecek bir faktör olarak düşünülebilir.
Fakat bütün ülkelerde testlerle ilgili veriler aynı değil. Bazı ülkeler test yapılan insan sayısını verirken diğerleri yapılan toplam test sayısını veriyor. Bir kişiye bazen bir kaç kez test yapılması gerektiğinden bu iki veri birbirinden farklı şeyler ifade ediyor.
Testlerin ne kadar zaman aldığı ve hastanelerde mi yoksa daha yaygın mı yapıldığı da hesaba katılması gereken faktörler.
Almanya ve Güney Kore salgının erken aşamalarında son derece yaygın bir test politikası izleyerek virüsün yayılışı hakkında çok daha kapsamlı bilgi sahibi oldular.
Fakat yine çok sayıda test yapmasına rağmen İtalya'da görece daha çok ölüm yaşandı çünkü İtalya testlerin sayısını salgının daha ilerlediği bir aşamada artırdı. Aynı şeyi İngiltere için de söyleyebiliriz.
Öyleyse bu karşılaştırmalar hiç bir faydalı bilgi sağlamıyor mu?
Oxford Üniversitesi'nden profesör Jason Oke, "Bilinmesi faydalı olan şey, koronavirüsle mücadelede bir ülkenin neden bir diğerinden daha başarılı olduğu ve bundan ne ders çıkarabileceğiniz" diyor ve test zamanlaması ve yaygınlığıyla ilgili sayıların buna iyi bir örnek olduğunu söylüyor.
Fakat bu salgın atlatılana kadar hangi ülkelerin gerçekten virüsle mücadele konusunda daha başarılı olduklarını net olarak bilmek de mümkün olmayacak.
Profesör Oke, "İşte bir dahaki salgın için gerçek dersleri asıl o zaman çıkarabileceğiz" diyor.
</doc>
<doc docid='bbc_haberler-dunya-52332959' lang='tur' type='mono' source_url='https://www.bbc.co.uk/turkce/haberler-dunya-52332959' term='COVID'>
Koronavirüs ve tüp bebek tedavisi: Salgın binlerce ailenin çocuk sahibi olma hayalini etkiledi
Tüp bebek tedavisi (IVF) yoluyla anne olmayı uman dünya genelindeki onbinlerce kadın, koronavirüs salgını yüzünden üreme sağlığı kliniklerinin kapanması nedeniyle, artık hiç anne olamayacaklarından kaygılı.
Tüp bebek tedavisi (IVF) yoluyla anne olmayı uman dünya genelindeki onbinlerce kadın, koronavirüs salgını yüzünden üreme sağlığı kliniklerinin kapanması nedeniyle, artık hiç anne olamayacaklarından kaygılı.
Bu kadınlardan biri, İngiltere’nin Batı Sussex bölgesinde yaşayan Sian Brindlow.
Brindlow “Kocamla bir bebek istiyoruz. Bu bebeği 12 yıldır düşlüyoruz. Bu rüyaların tamamen sona ermiş olmasından korkuyorum” diyor.
40 yaşındaki Sian IVF tedavisi olmayı beklerken, koronavirüs kısıtlamaları nedeniyle bu tedaviler belirsiz bir süre ertelendi.
Daha önceki iki IVF denemesi başarısız olan Sian ve eşinin psikolojileri zaten olumsuz etkilenmişken, üzerine koronavirüsün getirdiği belirsizlik durumu daha da ağırlaştırdı.
Çok sayıda ülkedeki üreme sağlığı klinikleri, salgın nedeniyle çalışmalarını durdurdu ve ne zaman yeniden açılacakları da belli değil.
Uzmanlar, üreme tedavilerini durdurmanın, koronavirüsün yayılmasını yavaşlatmaya katkıda bulunacağını ve bu kliniklerdeki sağlık çalışanlarının Covid-19 ile mücadeleye yardımcı olabileceğini vurguluyor.
Ancak tüp bebek tedavisi uzmanı Marco Guodin, IVF tedavisinde başarı yaş ve zamana bağlı olduğundan, bu kararların bazı kadınlar üzerinde olumsuz etkisi olacağını söylüyor.
Gaudoin, "İstatistiksel olarak 34 yaşından sonra geçen her ayda başarı şansınız yüzde 0,3 azalıyor, yani altı ay sonra yaklaşık yüzde 2 azalıyor. Tedaviye yüzde 14 gibi bir başarı şansı oranıyla başlıyorsanız, altı ay sonra yüzde 12’ye düşüyorsunuz. Bu, oransal olarak büyük bir düşüş ve hastaların gebe kalma şansında bir etkisi olacak” diyor.
İngiltere’de tedaviler 15 Nisan’da tamamen durduruldu ve İnsan Üreme ve Embriyoloji Kurumu’nun açıklamasında (HEFA) “Bu kısıtlamayı mümkün olduğunca kısa sürede kaldıracağız ama Covid 19 pandemisinin yarattığı mevcut durum nedeniyle bir tarih veremiyoruz” denildi.
ABD’de de Amerikan Üreme Tıbbi Vakfı (ASRM) yeni tedavi sikluslarını (kadınların yumurtlama döngüsü) askıya alma tavsiyesini tekrarladı.
Türkiye: Devlet hastanelerinde işlemler askıya alındı
Türkiye’deyse Sağlık Bakanlığı’nın elektif tedavileri askıya alma talimatının ardından, devlet hastanelerinde tüm tüp bebek tedavisi işlemleri askıya alındı.
Özel hastaneler ve kliniklerdeyse biraz daha farklı bir tablo var.
Sağlık Bakanlığı’nın talimatından sonra, Üreme Sağlığı ve İnfertilite Derneği de (TSRM), “mevcut siklusların tamamlanması ve takiben yeni siklus alınmaması, ayrıca tüm transfer (embriyonun rahme yerleştirilmesi) işlemlerinin askıya alınması yönündeki tavsiyesinin, artık bir zorunluluğa dönüştüğü” açıklamasını yaptı.
Kadın hastalıkları ve Doğum uzmanı Prof. Dr. Tayfun Alper, TSRM’nin açıklamasından sonra çoğu özel kliniğin hasta alımını durduğunu söyledi.
BBC Türkçe’ye konuşan Prof. Dr. Alper “Ama bazı merkezler devam etti, hiç ara vermeksizin devam eden merkezler var. Ama onlar da aynı hızda devam edemediler. Normalde ayda 100 hasta işlemi yapan merkezler, 15-20 hastayla devam etti ama açık kaldılar” diyor.
“Ben bir kafe açsam kime ne zararı var diyemezsiniz. Orada birçok insan birbiriyle iletişimde. Dolayısıyla, bizim de şu anda yaptığımız gibi kapalı olsalar iyi olur. Herkes evinde kalsın derken, bu elektif faaliyet biraz dursa iyi olur “ diyen Alper, yine de “kapalı kliniklerin ticari var olma kaygıları nedeniyle yavaş yavaş açılmaya başlanacağı” görüşünde;
“İnsanlar beklerken, örneğin ‘Ağustos 15, geçmiş olsun, herkes eski yerine’ gibi bir durum olmayacak. Korona varlığı devam edecek. Ona göre tedbirler alınacak, bazı hastalar bu riski göze alacak, bazıları almayacak. Ama merkezler de mısır patlağı gibi, yavaş yavaş açmaya başlayacaklar. ”
Yumurta toplanıyor, transfer yapılmıyor
Açık kalmaya devam eden merkezlerde, tüp bebek tedavisinin bir aşaması olan yumurta toplama işleminin sürdüğü, ancak embriyonun rahme transferinin yapılmadığı belirtiliyor.
Prof. Dr. Alper, bu ayrımı da  “yaşı geçtiği için yumurta rezervlerinin azalmasından korkan hastaların, yumurta toplanmasını istediklerini” söyleyerek açıklıyor.
Ancak Tayfun Alper, transfer sonrası gebelik oluşması halindeki olası komplikasyonlardan çekindiklerini anlatıyor:
“Transfer aslında anestezi de gerektirmeyen, biraz daha hafif bir işlem. Ama oradaki mesele şu; Transfer yaptınız ve gebelik oluştu. Korona artı gebelik. Ne olduğunu şimdi bilmiyoruz. Bilemediğimiz için ve ortada zaman açısından bir kısıtlama olmadığı için, hasta da doktor da erteleyebilir."
‘Bu süreçte 40 yaşını aşacak kadınlar dezavantajlı’
Sosyal Güvenlik Kurumu (SGK) tüp bebek tedavilerini kadının 40 yaşını geçmesi halinde karşılamıyor. Koronavirüs nedeniyle kliniklerin kapalı olması, bu süreçte 40 yaşını geçecek kadınları özellikle olumsuz etkileme potansiyeline sahip.
Prof Dr. Tayfun Alper de SGK’nın bu konuda bir esneklik sağlamasını beklemediğini söylüyor.
“SGK’ya verileri online olarak yazdığınız andan itibaren, hiç yorumsuz hastanın 40 yaşında olduğunu tespit ettiği anda biter. Yani o konuda bir esneklik yapmaz. Korona nedeniyle iki ay uzattım, üç ay uzattım demez.  SGK’nın ‘üç ay bir sıkıntı oldu, üç ay erteleyeceğim’ diyeceğini zannetmiyorum. SGK yetkilisi değilim ama beklemiyorum.”
</doc>
<doc docid='bbc_haberler-dunya-51927581' lang='tur' type='mono' source_url='https://www.bbc.co.uk/turkce/haberler-dunya-51927581' term='COVID'>
Koronavirüs: Evden çalışmak için 5 etkili yöntem
Koronavirüs salgını nedeniyle artık binlerce kişi muhtemelen evden çalışmaya başlayacak. İngiltere'de 1,5 milyon kişi ise zaten sürekli evden çalışıyor ve evden çalışma eğilimi giderek artıyor.
Koronavirüs salgını nedeniyle artık binlerce kişi muhtemelen evden çalışmaya başlayacak. İngiltere'de 1,5 milyon kişi ise zaten sürekli evden çalışıyor ve evden çalışma eğilimi giderek artıyor.
Peki, evde kendinizi karantinaya almanız gerekmiyor ve evden çalışmanız isteniyorsa hem etkili çalışmak hem de morali yüksek tutmak için ne yapmak gerekir?
Bazı insanlar gün boyunca pijamayla dolaşmayı sevdiği için evden çalışmak ister. Ama sabah bir duş alıp giyinmek ruh halini güçlendireceği gibi kişiyi psikolojik olarak da işe hazırlar.
Özellikle evden video konferans için bağlanmak gerektiğinde iyi giyinmiş olmanın işe yaradığını söyleyenler de var.
Ama resmi giyinmek gerekmeden, sadece çalışma havasına girmek için bile, uyku ve dinlenme ile bağlantılı gördüğümüz pijamalardan kurtulup bir pantolon ve tişört giymek de işe yarar.
Ayrıca düzgün giyinmek evden çıkmayı da teşvik eder. Aynı şekilde, iş bitiminde beyne bu mesajı vermek için giysi değiştirip daha rahat giyinmek de tavsiye ediliyor.
Bir şirkete çalışıyorsanız çalışma saatlerinizin belirlenmiş olması gerekir ve evden çalışırken buna uymak önemlidir. Ofise gittiğiniz saatte evde işe başlayıp, ofisten çıkış saatinizde de bitirin.
Evden serbest çalışan kişiler de belli bir rutine bağlı kalmanın, belli saatlerde yatıp kalkmanın önemini vurguluyor.
Evden çalışmaya başlanan ilk hafta biraz sıkıntı çekilebilse de, bağlı kalma halinde bu rutin kısa sürede alışkanlığa dönüşebiliyor.
Evden çalışırken oturduğunuz koltuk ve masanın uygun olması, klavyenin bilekler ve kolun alt kısmını yere paralel şekilde tutmaya uygun bir yerde bulundurulması önemli.
Evde başkaları varsa rahatsız edilmeyeceğiniz bir köşe belirlemelisiniz.
Burada Prof. Robert Kelly'nin BBC ile röportajı sırasında başına gelenleri hatırlamakta yarar var. Röportaj sırasında bulunduğu odaya iki çocuğu "baskın yapmış" ve bu video 30 milyondan fazla izlenmişti.
Evden çalışırken bazı şeyleri eksik yapma veya kaygısıyla biraz daha fazla yapmaya yönelmemek, veya çalışmıyormuş gibi görünmemek için iş arkadaşlarıyla işle ilgili daha fazla iletişim kurma hissine de kapılmamak gerektiğini belirtiyor uzmanlar.
Evden çalışmak demek gün boyu evde kalmanızı gerektirmez. Dışarı çıkıp biraz dolaşmak, temiz hava almak, zihnin canlanmasını ve yeni bir bakışla işe koyulmayı da sağlar.
Bazıları işe başlama hissi edinmek için bunu günün başında yapmayı sever. Evin etrafında bir tur atıp işe oturmak bir yöntem olabilir.
Dışarı çıkamayanlar ise işe başlama hissini yaratmak için ofis havasını eve taşıyabilir. Bazıları ortam sesi yaratan uygulamalarla bunu yaptığını söylüyor: Hareket halindeki trenin sesi veya bir kafedeki ortam sesi gibi…
Evden çalışırken muhtemelen yalnız olacaksınız ve iş arkadaşlarının sohbeti veya ofis gürültüsü gibi işinizi bölen etkenlerle karşılaşmayacaksınız.
İşyerinde çalışırken iş arkadaşlarınızla etkileşim halinde olursunuz, ama evde çalışırken gün boyu kimseyle konuşmama ihtimali vardır ve bu insanda izolasyon hissi yaratır.
Bunun için mesajlaşma veya e-posta gönderme yerine telefonu alıp konuşmayı tercih etmek gerekir.
Gün boyu tek başına çalışırken konuşmanın olumlu etkisi olacak, kişiyi canlandırıp daha verimli kılacaktır.
Evden çalışmaya yönelen bazı işletmeler bunun için tedbir olarak her gün video konferans yapma yoluna gidiyor.
İş için olduğu gibi sosyal bağlantıları kaybetmemek açısından da bu yararlı bir yöntem olabilir.
Evden çalışırken belli bir rutin oturtmak önemlidir, ama işin de monotonlaşmaması gerekir.
Gün boyunca bilgisayar ekranına yapışıp kalmamak, düzenli aralar alıp masadan kalkmak ve dolaşmak önem taşır.
Araştırmalar, gün boyunca sık ve kısa aralar almanın az ve uzun aralardan daha yararlı olduğunu gösteriyor.
Evden çalışanlar genellikle Pomodoro Teknik denen yöntemi öneriyor. Buna göre iş gününü 25 dakika çalışma ve 5 dakika ara alma şeklinde düzenlemek gerekir.
Bu aralarda ekrandan uzaklaşıp biraz hareket etmek yararlı olacaktır. Böylece çalışma motivasyonu ve yaratıcılığın da arttığı belirtiliyor.
</doc>
<doc docid='bbc_haberler-dunya-52278313' lang='tur' type='mono' source_url='https://www.bbc.co.uk/turkce/haberler-dunya-52278313' term='COVID'>
Koronavirüsten kurtulanlar anlatıyor: Nefes alabildiğim için dua ediyorum
Koronavirüs salgınında vaka sayısı dünya genelinde iki milyona yaklaştı, Salı günü itibariyle ölü sayısı 120.000'i aştı. Ancak koronavirüs testleri pozitif çıkan 450 binden fazla kişi hastalığı atlattı. Covid-19'u yenen beş kişi, yaşadıklarını BBC'ye anlattı.
Koronavirüs salgınında vaka sayısı dünya genelinde iki milyona yaklaştı, Salı günü itibariyle ölü sayısı 120.000'i aştı. Ancak koronavirüs testleri pozitif çıkan 450 binden fazla kişi hastalığı atlattı. Covid-19'u yenen beş kişi, yaşadıklarını BBC'ye anlattı.
'Boğazım kapanıyor sandım' (Niharika Mahandru, 28)
Niharika Mahandru, "Nefes alabildiğim için dua ediyorum" diyor. Mahandru, erkek arkadaşını görmek için bir haftalığına İspanya'ya gitmiş.
Birkaç gün sonra baş ağrısı, ateş ve vücutta ağrı gibi belirtiler göstermeye başlamış. Bunu kısa sürede öksürük, halsizlik, solunum güçlüğü izlemiş. Tat ve koku alma duyuları zayıflamış.
Barcelona'da bir hastaneye gitmiş. Akciğer röntgeni çekilmiş. Zatürre teşhisi konmuş, ciğerlerinin sıvı topladığı söylenmiş.
Mahandru'nun önceden bilinen bir sağlık sorunu yok. Acilde serum ve antibiyotik verilmiş.
Niharika Mahandru, "Çok kötüydüm. Nefes alamıyordum. Sanki boğazım kapanıyor gibi hissettim. Çok korkutucuydu" diyor. Mahandru'ya Covid-19 testi yapılmış. Hastanede yer ve yeterli personel olmadığı için ilaç verilerek eve gönderilmiş. Ertesi gün testinin pozitif çıktığı bildirilmiş ve "Evde tedavi" programına alınmış. Her gün ilaçları gönderilmiş, doktorlar her gün kontrol etmiş.
Tedavisi sonuç veren Maandru şimdi evinde toparlanmaya çalışıyor.
Mahandru, sağlık hizmetleri ücretsiz olduğu için şanslı olduğunu, bu hizmetlerin paralı olduğu yerlerdeki yoksul insanlar için üzüldüğünü söylüyor ve özellikle gençlere "Salgınla ilgili tavsiyelere uyun. Bazı gençler şunu anlamıyor. Kimin ölüp kimin yaşayacağına doktorlar karar vermek zorunda kalacak. Bu anneniz de olabilir" diyor.
'Kendinizi bırakmazsanız, her hastalığı yenersiniz' (Gafar Marhoun, 26)
26 yaşındaki otobüs şoförü Gafar Marhoun, "İnşallah bu da geçecek ve her şey normale dönecek" diyor.
Marhoun, Bahreyn'de Covid-19 tedavisi gören ilk kişi. Marhoun'a göre herhangi bir hastalıkta hayatta kalabilmenin sırrı, sağlam bir iradeye sahip olmak.
Marhoun, "Ben çok kaygılanmadım. O kadar neşeliydim ki, hastane personeli şaşırdı" diye konuşuyor.
Gafar Barhoun, yakın bir zaman önce karısıyla birlikte İran'ın Meşhed kentine gitmiş ve Dubai üzerinden Bahreyn'e dönmüş. Karısı hasta değil. Hastalığı uçakta çok öksüren başka bir yolcudan kaptığını düşünüyor.
"Ülkede hastalığa yakalanan ilk kişi olduğum için başlangıçta bana biraz kötü bakıldı. Sonra hastalık yayılmaya başlayınca birçok kişi bunun talihsizlik olduğunu anladı" diyor.
Dört hafta boyunca evde yalnız kalması tavsiye edilen Marhoun, şimdi tamamen iyileştiğini ve iki aydır göremediği çocuklarına kavuşmak için sabırsızlandığını söylüyor.
'Evimizi yakacaklardı' (Jayantha Ranasinghe, 52)
Jayantha Ranasinghe, Sri Lanka'da ilk Covid-19 tedavisi gören ve ilk iyileşen kişilerden biri.
Turist rehberi olan Ranasinghe, Mart'ın ilk haftasında dört İtalyan turistle birlikte, kayalara oyulmuş mağara tapınağıyla ünlü Dambulla kasabasına gitmiş.
Burada sağlığı aniden kötüleşince derhal başkent Colombo'daki evine dönmüş.
Ranasinghe "Karıma hemen aile hekimine gitmemiz gerektiğini söyledim. Doktor belirtileri gördükten sonra derhal Bulaşıcı Hastalıklar Enstitüsü'ne gitmemi istedi. 9 Mart'ta koronavirüse yakalandığımı öğrendim. Ölmekten korktum" diyor.
Hastane personeli ona paniğe kapılmaması gerektiğini söylemiş. Hastanede yaşam mücadelesi verirken karısı ve iki çocuğu ise komşularının öfkesine maruz kalmış, bazı komşuları tüm köye hastalık bulaştıracağını söyleyerek dilekçeler yazmış. Hatta komşularından biri evlerini ateşe vermekle tehdit etmiş.
Köylüler, sağlık yetkilileri tarafından sakinleştirilmiş. Çocuklarından biri okula gidebilmek için hasta olmadığına dair rapor almak zorunda kalmış.
18 gün hastanede kalan Ranasinghe, 22 Mart'ta eve dönmüş ve doktorların tavsiyesiyle üç hafta kendini tecrit etmiş.
'Kanserle yaşıyorsam, Covid-19'la da yaşarım' (George Alagiah, 64)
Bağırsak kanseri tedavisi gören BBC haber spikeri George Alagiah'a bir süre önce ateşi çıkınca koronavirüs teşhisi kondu. Belirtileri hafif.
Alagiah, "Altı yıllık bir kanser hastası olarak, Covid-19'u çok güçlü karşıladım. Hastalığımı önemsiz gibi göstermek istemiyorum ama, biz kanser hastaları biraz avantajlıyız. Çünkü hayatlarımızda zorlu, karanlık dönemler yaşadık" diyor.
George Alagiah şimdi iyileşti ama karısı Covid-19 belirtileri gösteriyor.
'Bunu yeneceğiz" (Rafiya, 20)
Rafiya (gerçek adı değil) salgın başladığında Vuhan'da tıp okuyordu. Karantina başlamadan önce kenti terk etti ve Hindistan'ın güneyindeki Kerala eyaletine gitti.
Eve döndükten birkaç gün sonra hastalandı. Koronavirüs testi pozitif çıktı. Hindistan'ın ilk koronavirüs hastası olarak kayıtlara geçti. Rafiya, hastanede 20 gün tecrit odasında kaldıktan sonra iyileşip büyükannesinin yanına gitti.
Rafiya şimdi eğitimine internet üzerinden devam ediyor. Vuhan'da hastalığın kontrol alınmasına çok sevindiğini ve Hindistan hükümetinin de aynı stratejiyi izlemesi gerektiğini söyleyen Rafiya, "Benim için hayat normale döndü. Umarım her şey yoluna girer. Bunu da yeneceğiz" diyor.
</doc>
<doc docid='bbc_haberler-dunya-51531781' lang='tur' type='mono' source_url='https://www.bbc.co.uk/turkce/haberler-dunya-51531781' term='COVID'>
Dünya Kediler Günü: Koronavirüs (Covid-19) salgınına rağmen kedisini terk etmemek için Vuhan’da kaldı, ülkesi Kanada'ya dönmedi
Çin'de Covid-19 adı verilen koronavirüs salgınının başladığı Vuhan kentinde yaşayan 21 yaşındaki bir Kanada vatandaşı, kedisini terk etmemek için ülkesine dönmedi.
Çin'de Covid-19 adı verilen koronavirüs salgınının başladığı Vuhan kentinde yaşayan 21 yaşındaki bir Kanada vatandaşı, kedisini terk etmemek için ülkesine dönmedi.
Business Insider sitesinin haberine göre Kristina Shramko, Kanada hükümetinin tahliye programına kayıt olduğunu fakat uçakta kedilere izin verilmediği için Vuhan'da kalmayı tercih ettiğini söyledi.
Koronavirüs salgınının başlamasından sekiz ay önce Vuhan'a yerleşen Shramko, "Kitya'yı burada arkadaşlarıma bırakabilirdim. Ama onu terk etmek istemedim" dedi.
Vancouver'da moda pazarlamacılığı okuyan Shramko'nun birlikte yaşadığı erkek arkadaşının salgından önce bir iş gezisine gittiği ancak 23 Ocak'tan beri karantina altında olan kente dönemediği belirtiliyor.
En son bir hafta önce evininin karşısındaki süpermarketten alışveriş yapmak için dışarı çıktığını anlatan Shramko, günlerini YouTube kanalında yayımladığı videolar yaparak ve kedisiyle oynayarak geçirdiğini fakat kimseyle temas edemediği için psikolojisinin bozulduğunu söylüyor.
Karantinanın Nisan ya da Mayıs'a kadar sürebileceği söylentileri dolaştığına dikkat çeken Shramko, zorunlu olmadıkça markete gitmek için de dışarı çıkmadığını ve az bir parayla yetindiğini belirtiyor.
Çin'de Vuhan'ın bağlı olduğu Hubei eyaletinde 50 milyon kadar kişi karantina altında yaşıyor.
</doc>
<doc docid='bbc_haberler-dunya-52511115' lang='tur' type='mono' source_url='https://www.bbc.co.uk/turkce/haberler-dunya-52511115' term='COVID'>
Havalimanlarında sosyal mesafe 'imkansız olacak'
Heathrow Havalimanı'nın yöneticisi John Holland-Kaye, havalimanlarında sosyal mesafe kurallarını uygulamanın imkansız olacağını söyledi.
Heathrow Havalimanı'nın yöneticisi John Holland-Kaye, havalimanlarında sosyal mesafe kurallarını uygulamanın imkansız olacağını söyledi.
Holland-Kaye, "Sosyal mesafe hiçbir toplu taşımada uygulanamaz, havacılıkta hiç uygulanamaz" dedi.
Öte yandan havalimanlarının girişte sağlık testi yapmasının gerekebileceğini, yolculara da maske takma zorunluluğu getirilebileceğini söyledi.
Genel Ticaret Sendikası (GMB) ise çalışanları ve yolcuları korumak için sosyal mesafe kurallarının zorunlu olması gerektiğini açıkladı.
Sendika, işçilerin Covid-19'un yaygın olduğu ülkelerden dönen yolculardan virüs kapmaktan endişelendiğini söyledi.
Son iki haftada Heathrow'da çalışan üç GMB üyesi hayatını kaybetmişti.
Press Association ajansına konuşan Holland-Kaye, "Bir havalimanındaki yolcu sayısını düşünürseniz sosyal mesafe kurallarını uygulamak imkansızdır" dedi.
Holland-Kaye, sektörde darboğazın uçaklara alınacak yolcu sayısında değil, havalimanlarından güvenli bir şekilde geçirilebilecek yolcu sayısında olacağını söyledi.
Sonrasında BBC'ye konuşan yönetici, koronavirüs aşısı bulunana kadar havalimanına giren yolcuların ateşlerinin ölçülebileceğini, yüksek ateşi bulunanların geri çevrilebileceğini belirtti.
Ryanair yöneticisi Michael O'Leary de ateş ölçümünü destekleyenler arasında.
BBC'ye konuşan O'Leary, "38 derecenin üzerinde ateşi olanlar içeri alınmamalı" dedi.
GMB sendikası ise bu hafta Heathrow Havalimanı'ndaki kalabalığın ardından havalimanı çalışanlarını korumaları için yetkililere acil çağrıda bulundu.
Sendika, Salı günü aynı saatte aynı ülkeden iki ayrı uçağın geldiğini, havalimanı yönetiminin iki uçaktaki 500 yolcuya tek bir valiz bandı ayırdığını söyledi ve ekledi:
"Bu kalabalık alanda sosyal mesafe kuralları uygulanmadı. Bu yolcular ve çalışanlar için sağlıksız bir ortam yarattı.
"Sosyal mesafe kurallarını uygulamak üyelerimiz ve yolcular için zaruridir. Yalnızca bu şekilde hayatlarına paradan daha fazla değer verildiğini hissedebilirler."
</doc>
<doc docid='bbc_haberler-turkiye-52555757' lang='tur' type='mono' source_url='https://www.bbc.co.uk/turkce/haberler-turkiye-52555757' term='COVID'>
Kemal Kılıçdaroğlu: CHP'ye karşı kampanya açacaklar, endişem yok
Cumhuriyet Halk Partisi (CHP) Genel Başkanı Kemal Kılıçdaroğlu, salgın döneminde tüm engellemelere karşın CHP'li belediyelerin "tarih yazdığını" belirterek, "Aslında yapılan engellemeler sadece tepki topladı, kamuoyundan. Ama belediye başkanlarımız kendi imkanlarıyla o engelleri aştılar" dedi.
Cumhuriyet Halk Partisi (CHP) Genel Başkanı Kemal Kılıçdaroğlu, salgın döneminde tüm engellemelere karşın CHP'li belediyelerin "tarih yazdığını" belirterek, "Aslında yapılan engellemeler sadece tepki topladı, kamuoyundan. Ama belediye başkanlarımız kendi imkanlarıyla o engelleri aştılar" dedi.
Cumhurbaşkanı Recep Tayyip Erdoğan'ın partisini hedef alan açıklamalarına da dikkat çeken Kılıçdaroğlu, "Önümüzdeki süreçte Erdoğan ve onun yapılandırdığı bütün kurumlar CHP'ye yönelik bir kampanya açacaklardır. Bundan hiçbir endişem yok. CHP'yi tasfiye edecekmiş. Kendi tasfiyesini hazırlıyor aslında" diye konuştu:
Kılıçdaroğlu, koronavirüs salgınıyla mücadele ve bu süreçte de tansiyonu düşmeyen siyasi gündeme ilişkin BBC Türkçe'nin de aralarında bulunduğu bir grup gazetecinin sorularını yanıtladı:
Covid-19 salgınıyla mücadelede normalleşme başladı. Sizce bu normalleşme adımları için belirlenen takvim doğru mu, yoksa erken mi davranıldı?
Benim düşüncem, bilim kurulunun bu konudaki uyarılarına siyaset kurumunun tamamen uyması. Çünkü biz siyasetçiler, en azından ben kendim hekim değilim.
Dolayısıyla normalleşmeyle ilgili atılacak adımlar konusunda kendimi yetkin de hissetmem. Doğru da değil bu.
Devlette liyakat dediğimiz bir kavram var. Dolayısıyla bu konuda karar verecek olan hekimlerden oluşan Bilim Kurulu.
Normalleşmeden sonra bana gelen ilk şey AVM'lerin açılması. Virüsün yayılması açısından son derece riskli bir ortam yaratır. Çünkü oradaki havalandırma sistemi kapalı bir alanda kalınması, virüsün daha da yaygınlaşabileceğine yönelik olup, riskli olabilir.
Ama tabi bilmiyorum. Bu bana geldi. Normalde Bilim Kurulu üyelerinin bunu düşünmeleri gerektiğini ifade ettim.
Dolayısıyla okulların açılması veya AVM'lerin açılması gibi belli bir zaman dilimi, eğer Bilim Kurulu üyeleri tarafından öngörülmüşse, bir sorunumuz yok.
Ama Bilim Kurulu'nun önerileri gözardı edilip, "Bilim Kurulu'nun görüşünü aldık ama bize göre normalleşme şöyle olmalıdır" diye bir yol haritası çizilmişse, bu yanlıştır.
Normalde Temmuz ayına ertelenen Yükseköğretim Kurumları Sınavı 1 ay öne çekildi, bu konuda tepkiler de var. Siz bunu nasıl değerlendiriyorsunuz?
Bütün gençler tepkili. Aileler de tepkili. Sosyal medyadan 20-25 gençle konuştum. Diyorlar ki, "sınav tarihi ertelendi. Covid-19 vardı. Hem bizim açımızdan, hem de aileler de bizi koruyorlardı. Alınan karar da bizim korunmamızı öngörüyordu. Dolayısıyla ertelenmesini hepimiz makul karşıladık. Ve ona göre bir plan yaptık, ona göre çalışmalarımızı planladık. Ailelerimiz de aynı şekilde o tarihe endekslendiler. Birden bire erkene alınınca, bütün planlarımız altüst oldu. Dolayısıyla moralimiz bozuk. Yapılan uygulama doğru değil."
Şahsen bana sorarsanız, gençlerin tamamı haklı. Kararı kim verdi? Sağlık Bakanı ve Turizm Bakanı.
İkisi eğitimci mi? Hayır. Eğitimcilerin karar vermesi gereken bir alanda, Turizm Bakanı ile Sağlık Bakanı'nın farklı görüşler beyan etmeleri ve sonunda da Erdoğan'ın hakemliğine başvurmaları yanlış bir uygulama.
Ne Erdoğan eğitimci, çocuğu üniversite sınavına girmiyor. Ne Sağlık Bakanı'nın çocuğu üniversite sınavlarına giriyor, ne de Turizm Bakanı.
Peki nasıl oluyor da yüzbinlerce çocuğun kaderiyle oynuyorlar? Çocukları kobay olarak kullanmak kimin hakkı?
Kararı YÖK verseydi, YÖK'ün dayandığı gerekçeler olurdu. Sonuçta şu; İnsan mı, ekonomi mi? Bu kararda insan gözardı edildi, ekonomi öne çıktı.
Bir de maske meselesi var. Önce satılıyordu, sonra ücretsiz dağıtılacak denildi, şimdi tekrar satılabilecek...
Şimdi bu süreçte en temel eksiklik, devleti yönetenlerin bir stratejilerinin olmamasıdır.
Böyle bir olay ortaya çıktıktan sonra ve Avrupa'ya yayıldıktan sonra Türkiye'nin oturup kendisine bir strateji çizmesi gerekirdi.
Sağlık'ta var mıydı? Evet vardı. 2019'da hazırlanan bir rapor var. O da Dünya Sağlık Örgütü'nün önerisi üzerine. "Yapacaksınız" denmiş. Oturmuşlar 229 sayfalık bir pandemi raporu hazırlamışlar.
Böyle bir olay çıktığında sağlık açısından nelerin olacağı belli. Şimdi bu tablo ortaya çıktığında ikinci konu nedir? İkinci konu ciddi bir işsizlik ortaya çıkacak.
Bu konuda bir strateji var mı? Yok.
Üçüncü konu işsizlikle beraber yoksulluk çıkacak. İhtiyaç sahibi aileler kitleler halinde artacak. Bunla ilgili bir strateji var mı? Bunla ilgili de bir strateji yok.
Dolayısıyla deneme sınama yöntemiyle sorunlar aşılmaya çalışılıyor. Sağlık tamam. Ama sağlık dışında, ekonomik ve sosyal hayatta deneme ve sınama yöntemiyle yola çıkıldı.
O kadar ki, hiçbir ülkenin yapmadığı uçak biletlerinde yüzde 18 KDV yüzde 1'e indireceğiz diye açıklamalar yapıldı.
Bir strateji eksikliği var, bu strateji eksikliğini zorunlu olarak ortaya koyan ise tek adam rejiminin Türkiye'de uygulanmasıdır.
Grup Başkanvekiliniz Özgür Özel'in "Saray rejimi" ifadesi üzerinden bir darbe tartışması başladı. AKP Sözcüsü Ömer Çelik'in, Cumhurbaşkanı'nın, partinize yönelik bu konuda sert açıklamaları var, "CHP demokrasi dışında arayış peşinde" gibi. Sizin bu eleştirilere yanıtınız nedir?
Ben Erdoğan'a cevap vermek istemiyorum. Çünkü cevap vermeye değmez. Nesine cevap vereceksiniz?
Ama parti olarak biz Türkiye'de demokrasiyi savunan en büyük partiyiz. AK Parti'nin ki bir kişi var burada, demokrasiyi katlettiklerini hepimiz görüyoruz, hepimiz biliyoruz.
Parlamentonun bir bağımsız iradesi var mı? Yok. Yargı organı siyasi otoritenin vesayeti altında mı? Evet Yasama organı siyasi vesayet altında mı? Evet.
Demokrasi yok Türkiye'de. Ben söylemiyorum ki bunu tek başıma. Aklı başında herkes Türkiye'de baskı rejiminin olduğunu, Saray rejimi tarafından Türkiye'nin yeniden dizayn edilmek istendiğini biliyor zaten.
Yeni birşey söylemiyorum aslında.
20 Temmuz sonrası giderek artan baskı ve demokrasinin rafa kalkmasının doğurduğu bir tablo var.
Bu tabloyu demokrasi olarak satmak istiyorlar. Biz de bunun demokrasi olmadığını, tam tersine, baskıcı bir yönetim olduğunu, bir dikta yönetimi olduğunu, tek adam yönetimi olduğunu ısrarla söylüyoruz.
Bu Erdoğan'ı müthiş rahatsız ediyor. Çünkü bizim söylemlerimizi elini vicdanına götürüp AK Partililer de dinliyorlar. 'Bu kadar da olmaz' diyorlar.
Gazetecilerin bu kadar hapiste olduğu bir ülkede siz demokrasiden mi söz edeceksiniz. Dolayısıyla Erdoğan ısrarla kendilerinin demokrat olduğunu, demokrasiyi savunduklarını söylüyor.
Biz de onun demokrasiyle uzaktan yakından bir ilgisi olmadığını bunun bir dikta anlayışı olduğunu, baskısı bir yönetim olduğunu söylüyoruz. Otoriter rejimi demokrasi kılıfı altında topluma satmaya çalışıyorlar.
Bir de Erdoğan, CHP'nin darbe imasında bulunduğunu, bu zihniyetin tasfiye edilmesi gerektiğini söyledi. Siz bu açıklamayı nasıl okudunuz?
Önümüzdeki süreçte Erdoğan ve onun yapılandırdığı bütün kurumlar CHP'ye yönelik bir kampanya açacaklardır. Bundan hiçbir endişem yok.
Oda TV ile ilgili olarak ilk uçakta konuştu, "hesabını verecekler" dedi. Oda TV'nin kendisi kapatıldı, yazarları içeride.
Gazeteler için de ne söyledi? "Medya virüsüne izin vermeyeceğiz" dedi. Bu açıklamadan sonra ilk yapılanlar RTÜK tarafından belli televizyon kanallarına verilen cezaların maddeleri değişti.
İlerde kapatılmalarına yol açmak için. Şimdi CHP için aynı şeyi söylüyor. CHP'yi tasfiye edecekmiş. Kendi tasfiyesini hazırlıyor aslında bunu söyleyerek.
Siz, kalkacaksınız, muhalefet partisini, üstelik hep doğruları söylemesini içinize sindiremediğiniz için, "onu tasfiye edeceğim" diyeceksiniz. Ateş olsan cürmün kadar yer yakarsın. CHP'yi tanımıyor.
Son dönemde Cumhurbaşkanı Erdoğan'ın partinize ve belediye başkanlarınızın yardım kampanyalarına yönelik sert eleştirilerini "erken seçim işareti" olarak yorumlayanlar oldu. Siz bir erken seçim ihtimali görüyor musunuz?
Hayır. Bizim gördüğümüz tabloyu Erdoğan'ın görmemesi mümkün değil. Nasıl kaybettiğini, sözlerinin ağırlığının toplum nezdinde olmadığını o da görüyor aslında. Tabandaki erimeyi o da görüyor.
Bu erimenin önüne geçmesi lazım. Bunun için de bir sanal düşman yaratılması lazım. Düşman olarak da CHP'yi görüyor.
CHP olarak biz demokrasi aleyhine ne söyledik? Hiçbir şey. Kaldı ki bütün darbelerden en çok zararı gören CHP'dir. CHP'nin Genel Başkanları hapse atıldı darbelerde.
CHP'nin mal varlıklarına el konuldu. Dolayısıyla darbelerden en çok zarar gören parti biziz. 15 Temmuz darbe girişimi olduğu zaman, ben uçaktan iner inmez, ilk arkadaşlarla konuştuğumda, Genel Merkez'de toplantı halinde idiler, "hepiniz Meclis'e gideceksiniz" dedim.
İlk gidenler de CHP'li milletvekilleri. Erdoğan yaygın medya kanalıyla, kendisinin demokrat olduğunu, demokrasiyi savunduğunu, CHP'nin demokrasiye karşı olduğunu anlatmaya çalışıyor.
Ama sıradan vatandaş bunların hiçbirisine itibar etmiyor. O da görüyor, bunların hiçbirisinin doğru olmadığını.
Sizce AKP, bir sonraki seçimde iktidarını kaybetmemek için bir seçim sistemi değişikliğine gider mi?
Bu sorunun muhatabı Sayın Bahçeli'dir. Sayın Bahçeli bu düzeni savunuyordu. Sayın Bahçeli de bu düzenden şikayetçi ise o zaman bir sorunumuz var demektir.
Bahçeli bu düzeni savunduğuna göre, Bahçeli seçim sisteminin değişmesine karşı demektir. Sayın Bahçeli karşı çıkıyorsa demek ki parlamentoya böyle bir düzenleme gelmeyecek demektir.
Başta barolar olmak üzere meslek örgütlerinin seçim yönteminin değişmesi iktidarın gündeminde. Siz bunu nasıl değerlendiriyorsunuz?
Erdoğan'ın temel özelliği farklı düşüncelere tahammül edememesidir. Çünkü kendisini kibre kaptıranlar, her söylediklerinin doğru olduğuna inananlar, farklı görüşleri dinlemeye tahammül edemezler. Erdoğan'ın geldiği nokta bu.
Dolayısıyla farklı görüşler geldiği zaman o farklı görüşlerin doğrudan doğruya kendisini hedef aldığını düşünüyor.
Oysa farklı görüşler dünyanın bütün demokrasilerinde bir zenginlik olarak görülür.
Kabul edersiniz veya etmezsiniz, düşünce, düşünceyi ifade özgürlüğü var ama siz düşüncelerinizi dahi ifade edemiyorsunuz.
Ederseniz suçlanıyorsunuz. (Gülerek) Bizim belediyeleri terörist ilan edilmesi gibi…
Diyanet İşleri Başkanı'nın barolarla tartışma konusu olan eşcinsellikle ilgili açıklamalarını nasıl değerlendiriyorsunuz?
Biz bu konulara özellikle girmedik. Çünkü biz parti olarak iki konuda çok hassasız. Genelkurmay Başkanlığı ve Diyanet İşleri Başkanlığı'nın açıklamaları konusunda bir açıklama yapmamaya özen gösteriyoruz.
Her kurumun kendi sorumluluğunu bilmesi lazım. Bu iki kurumun da sıcak siyasetin içinde olmaması lazım.
İki kurumun alanları farklıdır birisi savunmaya dönüktür, diğeri de bizim iç dünyamıza, manevi dünyamızın zenginliğidir aslında.
O dünyayı sevgiyle hoşgörüyle kardeşlikle birlikte yaşamayla süslemesi lazım, o tür bir anlatıma ihtiyacımız var.
O çerçevede bir söylem her zaman kabulümüzdür. Sayın Mehmet Görmez'in ve sayın Bardakoğlu'nun bu konuda açıklamları var. Son derece makul ve doğru açıklamalar.
Bir de şimdi S-400'lerin aktive edilmemesi konusu da var...
S-400'leri aktive etmeyecekler.
Bunu neye dayanarak söylüyorsunuz?
Ekonomiye dayanarak. Nisan ayında aktive edileceği söylendi. En yetkili kişi kimdi? Erdoğan.
Erdoğan aktive edin dedi de birisi çıkıp "yapmayacağım" diyebilir mi? Diyemez. Neden erteliyorlar? Dünyanın en pahalı ve en modern hurdalığına sahip olacağız. 2.5 milyar dolar.
Belediyeleriniz salgın nedeniyle ilk kez ciddi bir krizle ilk kez karşı karşıya kaldılar. Yardım kampanyalarını, çalışmalarını engelleme tartışmalarını bir kenara bırakırsak, siz CHP'li belediyelerin performansını nasıl değerlendiriyorsunuz?
Belediye başkanlarımızın performansı gerçekten çok iyi. Gerçekten tam bir tarih yazıyorlar. Buna yürekten inanıyorum. Belli aralıklarla, haftada bir bilgi alıyoruz ayrıca.
Geliştirdiğimiz bir form var. Örneğin kaç kişiye ayni yardım, kaç kişiye nakdi yardım, kaç kişinin suları açıldı gibi 9-10 maddelik bir formumuz var. O düzenli aralıklarla geliyor ve biz de belediye çalışmaların yakından izliyoruz.
Aslında yapılan engellemeler sadece tepki topladı, kamuoyundan. Ama belediye başkanlarımız kendi imkanlarıyla o engelleri aştılar. Bazı yatırımları askıya aldılar. Dolayısıyla öncelik insandı ve bizim belediyelerimiz olan yerlerde "hiçbir çocuk yatağa aç girmesin" taahhüdü vardı ve o taahhüdü de bu zor dönemde yerine getirdiler.
Şöyle, ulaşılması gereken her kişiye ulaştılar, hiçbir ayrım yapmadılar. Bu süreçte beni derinden üzen olay Ümraniye'de oldu. AK Partili bir belediye meclis üyesi, AK Partili ihtiyaç sahibi ailelere yardım yaparken, CHP'li bir üyenin verdiği yardım listesine, "hayır bunlara İstanbul büyükşehir yapsın, biz yardım yapamayacağız" diye bir ayrıma gitmesiydi.
Bu Saray'dan kaynaklanan ayrımdır işte. Toplumu bölen asıl budur. Toplumu ayrıştıran, kutuplaştıran bu anlayıştır aslında.
Onun üzerine ben o yakadaki Kadıköy, Maltepe, Kartal ve Ataşehir Belediye başkanlarını aradım İstanbul İl Başkanı'nı, İstanbul büyükşehir Belediye Başkanı'nı aradım: Derhal 4 belediye başkanımız ortak bir açkılama yapsınlar bir de telefon versinler, Ümraniye'de hangi aile yardım istiyorsa, bizim belediyelerimiz gidecek hiçbir ayrım yapmadan o ailelere yardım yapacaklar.
Bakın bizim anlayışımızla onların anlayışı arasındaki fark bu. Yoksulluğu bile siyasal sömürü alanı haline getiriyorlar.
Yine bu arada beni üzen, Erdoğan'ın yardım yaptığı yoksul aileleri TV ekranlarında nasıl yardım yaptığını onlara anlatmasıdır.
Eğer inancımızın gereği diyorsanız, inancımıza aykırı, insan onuru diyorsanız, insan onuruna aykırı, devlet yönetimi diyorsanız, devlet yönetimine aykırı.
CHP'li belediye başkanlarının bağış kampanyalarının iktidar tarafından engellenmesi kamuoyunda nasıl karşılanıyor, siz bu konuda bir ölçüm yaptırdınız mı?
Vatandaşlar rahatsız, kamuoyu onu doğru bulmuyor. Ordaki sorun şu aslında, Erdoğan, ta en başından beri, "CHP iktidar olursa, yardımlar kesilir" diyordu. 81 ilde, ilçede bütün partilileri bunu söylüyordu.
CHP geldi baktılar hiç de yardımlar kesilmiyor, tam tersine artıyor, daha iyi yapılıyor. Üstelik yoksulluk da teşhir edilmiyor.
Hakkaniyetli dağıtılıyor, ayırım yapılmıyor. Hatırlıyor musunuz, bir ara dedi ki Ekrem [İmamoğlu] beyi hedef alarak, "Hani sen süt dağıtacaktın çocuklara" dedi. O da dedi ki "Zaten dağıtıyoruz, ama ben senin gibi yoksul çocukları sıraya dizip, size süt veriyorum, demedim ki." Dolayısıyla dünyamız o kadar farklı ki, insan odaklı olmak, birde güç odaklı olmak.
Yani insanı yok sayıp, güçlü bir egoyla siyaset yapmak... Arada dünya kadar fark var.
Salgın nedeniyle kurultayı ertelediniz... Yavaş yavaş normalleşme adımları atıldığına göre, siz de kurultayla ilgili bir planlama yaptınız mı, örneğin seyircisiz yapılması gibi bir durum olur mu?
Bilim Kurulu'nun aldığı kararlarda normalleşme olur, toplantılara izin verilirse biz de kurultaya bir takvim koyar ona göre toplarız. Umarım sorun çıkmaz, sonbaharda yaparız o zaman.
Bilim Kurulu'nun alacağı kararlara bağlı. Ama gönül ister ki, kongre salonunu kiraladık, parasını da ödedik. Öyle bir yerde yapalım, insanlar gelsinler coşkuyla kongre izlesinler. Yapabilir miyiz? Bu işin uzmanı ne derse ona uymak zorundayız.
Salgından sonra dünyanın eski dünya olmayacağı çok sık kullanılıyor. Sizin salgın sonrası dünya düzeni konusundaki görüşünüz nedir?
Tabii salgın olayı dünyanın hem siyasetçilerini, akademisyenlerini sivil toplum yöneticilerinin, geleceğe yönelik düşüncesi olan bütün kesimleri yeniden düşünmeye sevketti.
Daha otoriter yapıların ortaya çıkabileceğini, neoliberal yapının çürüyeceğini ve güçlü sosyal devlet anlayışının ortaya çıkabileceğini söyleyenler oldu.
Bana göre daha güçlü bir sosyal devlet anlayışının, kaçınılmaz olarak ön plana çıkacağını yaşanan olaylar bize gösterdi. Örneğin Trump'ın, her aileye 2 bin dolar, yoksullara şu kadar yardım, iş dünyasına üstelik karşılıksız yardım yapması, bir anlamda sosyal devletin Trump tarafından bile kabul edildiğini gösteriyor.
Eğer sosyal devleti biz kurumsallaştırabilirsek, bu aile yardımları sigortası dahil olmak üzere 9 sigorta dalını hayata geçirebilirsek, kişinin doğumundan ölümüne kadar bütün bir süreci sosyal güvence altına almış olacağız.
Bu süreçte üzerinde durulması gereken temel noktalardan birisi de gelişmiş ülkelerin sorumluluğudur.
Almanya, Amerika, Fransa, İtalya gibi gelişmiş ülkeler, sosyal devlet anlayışını ve kalkınmışlığı dünya genelinde eğer teşvik etmezlerse, kendileri de asla rahat edemeyeceklerdir. Bunu da bize göçmenler gösterdi.
Hiçbir göçmen, az gelişmiş ülkeye gitmek istemiyor. Demokrasisi gelişmiş, kişi başına geliri yüksek ülkelere gitmek istiyor. Eğer siz göçmenlerden rahatsızsanız ya da farklı kültürlerden rahatsızsanız, o zaman o kültürün yaşadığı bölgeyi kalkındırmak zorundasınız.
O sorumluluk içinde de o ülkelerin hareket etmesi lazım. O nedenle de biz dünyanın bütün demokratlarına çağrı yaptık, demokrasiyi sosyal demokrasiyi geliştirin, dolayısıyla dikta yönetimlerine ya da otoriter yönetimlere karşı hep birlikte durmak zorundayız, dedik
.
</doc>
<doc docid='bbc_haberler-dunya-51834304' lang='tur' type='mono' source_url='https://www.bbc.co.uk/turkce/haberler-dunya-51834304' term='COVID'>
Koronavirüs (Covid-19) testi: Virüs ve hastalık hakkında bildikleriniz ne kadar doğru?
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs, Antarktika hariç tüm kıtalara ve Türkiye dahil 120'den fazla ülkeye yayıldı.
Çin'in Vuhan kentinde Aralık ayında ortaya çıkan ve Covid-19 adı verilen hastalığa yol açan koronavirüs, Antarktika hariç tüm kıtalara ve Türkiye dahil 120'den fazla ülkeye yayıldı.
12 Mart Perşembe günü itibarıyla dünya çapında koronavirüs görülenlerin sayısı 126 bini, virüs sonucu hayatını kaybedenlerin sayısı 4 bin 600'ü aştı.
Türkiye'deki ilk koronavirüs vakasının da bir gün önce açıklanmasının ardından virüs hakkında doğru ve yanlış çok sayıda bilgi yayılmaya başladı.
Bildiklerinizin ne kadarının doğru olduğunu merak ediyor musunuz?
Dünya Sağlık Örgütü ve Sağlık Bakanlığı'nın konuyla ilgili açıklamalarını derleyerek hazırladığımız testi çözün ve görün.
</doc>
<doc docid='bbc_haberler-dunya-51850682' lang='tur' type='mono' source_url='https://www.bbc.co.uk/turkce/haberler-dunya-51850682' term='COVID'>
Koronavirüs - Bilgisayar korsanları, koronavirüs korkusunu bilgisayar virüsü bulaştırmak için nasıl kullanıyor?
Her şey masum bir tıkla başlıyor.
Her şey masum bir tıkla başlıyor.
Koronavirüs dünyaya yayılırken, bilgisayar korsanları bu kaygı ve kafa karışıklığını bilgisayar virüslerini bulaştırmak için kullanıyor.
BBC, koronavirüs salgınının başlıca gündem maddesi olmasından bu yana siber güvenlik kuruluşları tarafından bildirilen bazı bazı e-posta oltalama sahtekârlıklarını izledi.
Yollanan milyonlarca sahte e-postaların arkasında, yüzlerce farklı organize suç örgütü var.
Oltalama girişimlerinin haber gündemini takip etmesi yeni bir şey değil, ancak güvenlik uzmanları Covid-19 bağlantılı saldırıların son yıllarda görülenlerin en kötüsü olduğunu söyülyor.
Siber suçlular, bireylerin yanı sıra taşımacılık, sağlık, sigorta,  konaklama ve yeme-içme ile imalatın da aralarında bulunduğu sektörleri İngilizce, Almanca, Fransızca, İtalyanca, Japonca ve Türkçe e-postalarla hedef alıyor.
Bu e-posta salgınının gerçek boyutlarını tanımlamak mümkün değil. Ancak en ikna edici örnekleri ve bunları nasıl tespit edebileceğinizi derledik.
Siber güvenlik şirketi Proofpoint'teki aratırmacılar, Şubat ayında müşterilerine gönderilen garip bir e-posta keşfetti. Mesaj, Çin ve İngiliz hükümetlerinin üzerini örttüğü bir koronavirüs aşısının detaylarının bulunduğu bir belgeye sahip olduğunu iddia eden gizemli bir doktordan geliyor.
Proofpoint, meraklı kullanıcıların mesajdaki bağlantıya tıkladıklarında normal, güvenilir gözüken Bir Docusign sayfasına yönlendiriliyor. Ancak bu aslında bilgisayar korsanlarının kullanıcı adlarını ve şifreleri toplamak için kendilerinin yaptığı bir internet sayfası. Kullanıcı adlarını ele geçirdiklerinde, sizin belgeleriniz onların belgeleri oluyor ve aynı detaylarla girdiğiniz bütün sitelere erişebiliyorlar.
Proofpoint, bu e-postaların her bir seferde 200 bin adet gönderildiğini söylüyor.
Proofpoint'in Tehdit Araştırma ve Tespit ekibinden Sherrod DeGrippo, "35 günden uzun bir süre, kullanıcıları tıklamaya sevk etmek için korkuyu kullanan Koronavirüs e-posta saldırılarını gördük. Günde bir saldırıyla başladı ve üç ila dört saatte bir tekrarlanan saldırılara dönüştü. Sayıdaki bu artış, saldırıların siber suçlulara kazandırdığını gösteriyor" diyor.
Bağlantının nereye gittiğini görmek için en iyi yöntem, fareyi üzerinde dolaştırmak. Böylece asıl adresi görebiliyorsunuz.  Şüpheli görünüyorsa, tıklamayın.
Bilgisayar korsanları, ilk günlerden bu yana Dünya Sağlık Örgütünü (WHO) taklit eden e-postalar yolluyor, ancak bu örnek iyice kötü.
Uzmanlar, bağlantıya tıklayan kurbanların işlerine yarayacak tavsiyeler almak yerine, bilgisayarlarına AgentTesla Keylogger adlı kötücül bir yazılım bulaştırdıklarını söylüyor.
Proofpoint. bu yazılım kurulduğunda klavyenizdeki tuşlara her basışınız kaydediliyor ve saldırganlara gönderiliyor. Bu taktikle internet bankacılığı ve mali hesaplarınıza erişim sağlanabiliyor.
Bu sahtekârlıktan korunmak için WHO'dan geldiğini öne süren bütün e-postaları görmezden gelin ve son tavsiyeler için resmi internet sitesini ve sosyal medya hesaplarını takip edin.
Bu e-postalarla da İngiliz vergi kurumu takidi yapılıp, İngiltere'deki kullanıcılar hedef alınıyor.
Siber suçluların yıllardır kullandığı vergi iadesi oltalama e-postalarının yeni bir versiyonu. Siber güvenlik şirketi Mimecast'teki araştırmacılar, son bir kaç haftadır bu tür e-postalara dair haberler aldıklarnı söylüyor.
Şirket, bu e-postaların ortaya çıktığı sabah sadece bir kaç saatte 200 ihbar aldıklarını söylüyor.
Bir kullanıcı bu oyuna gelir ve "Access your funds now - Paranıza şimdi ulaşın" bağlantısını tıklarsa, gayet ikna edici bir vergi kurumu sayfasına yönlendiriliyor ve kurban tüm mali ve vergi bilgilerini giriyor.
Mimecast'ın e-suçlar birimi müdürü Carl Wearn "Vergi kurumu potansiyel vergi iadesi bildirimini asla bu şekilde yapmaz" diyor.
Bu oltalama saldırısı korkuyu kullanıyor. Konu kısmında 'Covid-19- Şimi havadan bulaşıyor, Toplumda bulaşma artıyor" yazıyor.
Ayrıca Hastalık Kontrol ve Önleme Merkezi'nden (CDC) gelmiş gibi tasarlanan e-posta çok ikna edici görünen bir e-posta adresinden yollanıyor.
Bu sahtekârlığı ilk tespit eden Cofense, bunun bilgisayar korsanlarının "korku ve paniği silaha dönüştürmelerinin" bir örneği olduğunu söylüyor.
Uzmanlar, kullanıcıların sahte bir Microsoft giriş sayfasına yönlendirilip e-posta ve şifrelerini girmeye teşvik edildiklerini belirtiyor.
Giriş yapıldığında, satekârlığı daha da gerçekçi göstermek için kullanıcılar CDC'nin gerçek sayfasına yönlediriliyor.  Tabii korsanlar, e-posta adresinize erişimi çokta sağlamış oluyor ve istediklerini yapabiliyorlar.
WHO gibi CDC de birçok oltalama saldırısında taklit ediliyor.
Kalpersky'deki kötücül yazılım uzmanlarına ihbar edilen bu saldırıdaki yaklaşım, komik bile sayılabilir. Sahte CDC e-postasında aşı geliştirilmesi için para isteniyor ama ödemenin Bitcoin ile yapılması talep ediliyor.
Bu yaklaşım komik olsa da, e-posta adresi ve e-postanın tasarımı çok ikna edici görünüyor. Bilgisayar korsanları bunun için sahde bir CDC internet sitesi bile kurdu.
</doc>
<doc docid='bbc_haberler-dunya-51738133' lang='tur' type='mono' source_url='https://www.bbc.co.uk/turkce/haberler-dunya-51738133' term='COVID'>
Koronavirüs: İki AB çalışanında virüs görüldü, Avrupa Parlamentosu 3 hafta ziyaretlere kapatıldı
İlk kez Belçika'nın başkenti Brüksel'deki Avrupa Birliği (AB) kurumlarında çalışan bir kişide de koronavirüs görüldüğü açıklandı. Avrupa Parlamentosu (AP), 3 hafta boyunca dışarıdan ziyaretlere kapatıldı.
İlk kez Belçika'nın başkenti Brüksel'deki Avrupa Birliği (AB) kurumlarında çalışan bir kişide de koronavirüs görüldüğü açıklandı. Avrupa Parlamentosu (AP), 3 hafta boyunca dışarıdan ziyaretlere kapatıldı.
AB'ye bağlı Avrupa Savunma Ajansı'nda (EDA) görevli bir erkek çalışanda koronavirüs saptandığı açıklandı.
EDA Sözcüsü Elisabeth Schoeffman, Belçika medyasına yaptığı açıklamada, koronavirüs görülen çalışanın, 23 Şubat'ta İtalya'dan döndüğünü söyledi.
Aynı gün içinde Avrupa Konseyi sekreteryasında çalışan bir personelde de koronavirüs bulunduğu bildirildi. Hollanda Haber Ajansı'na (AN) konuşan bir Avrupa Komisyonu sözcüsü, çalışanın Brüksel'de enfeksiyon kaptığını söyledi.
Böylece Belçika'da Covid-19 hastalalığına neden olan koronavirüsün görüldüğü kişilerin sayısı böylece 24'e yükseldi.
Virüsün kuluçka süresi göz önüne alınarak, EDA planlanan tüm toplantılar 13 Mart'a kadar iptal edildi.
EDA çalışanlarının, bu tarihe kadar evleri dışında hiçbir görüşmeye ve toplantıya katılmamaları istendi.
Koronavirüsün Belçika'da da ortaya çıkması üzerine, AB kurumları çeştli önlemler almaya başlandı.
AP, dünyanın farklı bölgelerine yayılan virüsün halk sağlığı için büyük bit tehdit oluşturduğu vurgulanarak, dışarıdan yapılacak ziyaretlerin 3 Mart'tan itibaren iptal edildiğini açıkladı.
Açıklamada, 3 hafta olarak planlanan ziyaret yasağının, yeni bir açıklamaya kadar sürebileceği belirtilerek, "Ziyaretçilerimizi gelecekte ağırlamayı dört gözle bekliyor ve durum için özür diliyoruz" dendi.
AP'nin aldığı tedbirlerin geçici olduğu kaydedildi.
Önümüzdeki 3 hafta boyunca AP üyeleri çalışmalarına devam edecek ancak lobicilerle görüşme, resepsiyon ve oturum gibi etkinlikler gerçekleştirilemeyecek.
</doc>
<doc docid='bbc_haberler-dunya-52553939' lang='tur' type='mono' source_url='https://www.bbc.co.uk/turkce/haberler-dunya-52553939' term='COVID'>
Sosyal mesafe kuralını ihlal eden İngiltere hükümetinin koronavirüs danışmanı istifa etti
İngiltere hükümetinin koronavirüs konusundaki danışmanlarından Prof. Neil Ferguson, sosyal mesafe kurallarını ihlal ettiği için istifa etti.
İngiltere hükümetinin koronavirüs konusundaki danışmanlarından Prof. Neil Ferguson, sosyal mesafe kurallarını ihlal ettiği için istifa etti.
Imperial College'da koronavirüs üzerine modellemeler hazırlayan ekibin başındaki Ferguson, "Yanlış bir karar aldığımı kabul ediyorum" dedi.
Prof. Ferguson, İngiltere hükümetinin sokağa çıkma kısıtlamaları uygulamasına geçişinde kilit rol oynayan raporun yazarlarından biriydi.
Imperial College London'dan Prof Ferguson'un liderliğinde araştırmacılar, İngiltere'de karantina uygulanmaması halinde 250 binden fazla kişinin ölebileceğini hesaplamıştı.
Bunun üzerine İngiliz hükümeti stratejisini değiştirerek, 23 Mart'ta sokağa çıkma sınırlandırmaları getirmişti.
Telegraph gazetesi, Prof. Ferguson'un sokağa çıkma kısıtlaması sırasında romantik ilişki yaşadığı bir kadının evine geldiğini yazdı.
Gazetenin haberinde, "Prof. Ferguson koronavirüsün yayılımının azaltılması için katı sosyal mesafe kurallarının gerekliliği konusunda halka ders verirken, sokağa çıkma kısıtlamaları sırasında söz konusu kadının evine gelmesine izin verdi" denildi.
Telegraph, kadının evli olduğunu, eşi ve çocuklarıyla başka bir evde yaşadığını yazdı.
Haberde bu buluşmaların en az iki kez gerçekleştiği ve Ferguson'un koronavirüs testinin pozitif çıkmasının ardından iki haftalık karantina sürecinden yeni çıktığı zaman da görüştükleri belirtildi.
James Gallagher, BBC Sağlık ve Bilim Muhabiri
Prof. Neil Ferguson dünya çapında tanınan bir hastalık modelleme uzmanı.
Imperial College'ın MRC Küresel Bulaşıcı Hastalık Analizi Merkezi'nin de direktörü.
Bu merkezin matematiksel hesaplamaları hükümetlere ve Dünya Sağlık Örgütü'ne (WHO) Batı Afrika'daki Ebola salgınından günümüzdeki salgına kadar tavsiyelerde bulunuyor.
Ocak ayının başında dünyayı koronavirüs tehdidine karşı uyaran da bu ekibin çalışmasıydı.
Çinli yetkililer sadece birkaç düzine vakanın olduğunu söylerken, Vuhan'da binlerce değilse bile yüzlerce kişinin muhtemelen enfekte olacağını ortaya koydular.
Ancak halkın dikkatini "Profesör Karantina" olarak çekti.
Mart ayının ortasında hesaplamaları İngiltere'nin rotasını değiştirmesi gerektiğini, aksi takdirde çeyrek milyonun "yıkıcı salgın" nedeniyle öleceğini ortaya koydu.
Bu hesaplamalar hükümetin politikasının değişmesine ve hayatların kurtulmasına yardımcı oldu.
'Bağışıklığımın olduğu inancıyla hareket ettim'
Ferguson gazeteye yaptığı açıklamada, "Yanlış bir karar aldığımı kabul ediyorum. Bu yüzden Acil Durum Bilimsel Danışma Grubu'ndaki görevimi bıraktım" dedi ve ekledi:
"Koronavirüs testimin pozitif çıkmasının ve belirtiler gösterince kendimi neredeyse iki haftalığına karantinaya almamın ardından, bağışıklığımın olduğu inancıyla hareket ettim.
"Bu yıkıcı salgını kontrol altına almak için sosyal mesafe ihtiyacına dair net mesajlara zarar verdiğim için derinden pişmanlık duyuyorum."
Habere göre ziyaretlerden ilki, Prof. Ferguson'un bir haftadır devam eden sokağa çıkma kısıtlamalarını Haziran'a kadar sürdürmek gerekebileceğine dair uyarıda bulunduğu 30 Mart'ta gerçekleşti.
İkinci ziyaretin ise söz konusu kadının arkadaşlarına eşinde koronavirüs belirtileri olmasından şüphelendiğini söylediği bir zamana rastladığı belirtildi.
Telegraph, ilk buluşmadan bir hafta önce Sağlık Bakanı Matt Hancock'un ayrı yaşayan çiftlerin sokağa çıkma kısıtları sürecinde ayrı almaları gerektiğini söylediğini de yazdı.
Gazetenin haberinde, bu buluşmanın "ayrı yaşayan ve sokağa çıkma kısıtları sırasında buluşmaları hükümet tarafından yasaklanan milyonlarca çifti kızdıracağı" kaydedildi.
Prof. Ferguson sosyal mesafe kurallarını ihlal ettiği için istifa eden ilk yetkili değil. İskoçya Kamu Sağlığı İdaresi Başkanı Dr. Catherine Calderwood da ikinci evini iki kez ziyaret ettiği ortaya çıkınca istifa etti.
</doc>
<doc docid='bbc_haberler-dunya-51981018' lang='tur' type='mono' source_url='https://www.bbc.co.uk/turkce/haberler-dunya-51981018' term='COVID'>
Koronavirüs: İran salgını ‘örtbas etmeye’ mi çalışıyor?
İran, dünya çapındaki koronavirüs salgınını en ağır yaşayan ülkelerden biri. Aileler İran’da yeni yılı (Nevruz) kutlarken, hükümetin virüsün etkisinin gerçek boyutlarını sakladığı ve durumun hızla daha kötüleşebileceği endişesi var.
İran, dünya çapındaki koronavirüs salgınını en ağır yaşayan ülkelerden biri. Aileler İran’da yeni yılı (Nevruz) kutlarken, hükümetin virüsün etkisinin gerçek boyutlarını sakladığı ve durumun hızla daha kötüleşebileceği endişesi var.
Muhammed, koronavirüs salgını başladığından beri hastalarının hayatını kurtarmak için yılmadan çalışıyor. Ülkenin kuzeyindeki Gilan Eyaleti’ndeki bir hastanede doktor olarak çalışan Muhammed, 14 gündür ailesini görmedi. Meslektaşlarını yitirdi. Akıl hocası olan, tıp fakültesindeki öğretmeni de dahil olmak üzere, arkadaşlarını koronavirüsten kaybetti.
Muhammed, “Sadece bizim hastanemizi değil, koronavirüs salgını bütün sağlık sistemimizi felce uğrattı” diyor.
“Çalışanların morali çok kötü. Ailelerimiz endişeli ve çok büyük bir baskı altındayız.”
Muhammed’in ismi, İran’da hükümeti eleştirmek tutuklanmaya yol açabileceği için değiştirildi. Ancak BBC’ye konuşan ülkenin kuzeyindeki eyaletlerden bir dizi doktor, karşı karşıya kaldıkları vahim durumu ve hükümetin krizi kötü yönettiğini düşündüklerini anlattı.
Muhammed, “Yeterli sayıda maskemiz bile yok. Her gün hayatını kaybeden sağlık çalışanları oluyor” diyor.
“Kaç kişinin öldüğünü bilmiyorum ancak hükümet krizin gerçek boyutunu örtbas etmeye çalışıyor. Salgının ilk günlerinde yalan söylediler.”
Sadece 16 günde, Covid-19 İran’ın 31 eyaletine yayıldı. Buna ek olarak, 16 ülke de kendi ülkelerindeki koronavirüs vakalarının İran kaynaklı olduğunu söylüyor. Bu ülkeler Irak, Afganistan, Bahreyn, Kuveyt, Umman, Lübnan, Birleşik Arap Emirlikleri, Kanada, Pakistan, Gürcistan, Estonya, Yeni Zelanda, Belarus, Azerbaycan, Katar ve Ermenistan. Tüm bunlara rağmen, yetkilileri eleştirenler, İran hükümetinin salgını yeterince ciddiye almadığını söylüyor.
19 Şubat’ta hükümet konuyla ilgili ilk açıklamayı yaptığında, insanlara virüsten endişelenmemeleri gerektiği söylendi. Dini lider Ayetullah Ali Hamaney, İran’ın “düşmanlarını” tehdidi “abartmakla” suçladı. Bir hafta sonra, vaka ve hayatını kaybedenlerin sayıları aniden arttığında, Cumhurbaşkanı Hasan Ruhani, Hamaney’in sözlerini tekrarlayarak, “düşmanlarının komplo teorilerine ve korku tellallığına” karşı uyardı.
Ruhani, bunların ülkeyi durma noktasına getirmek için planlandığını söyledi ve İranlılara günlük faaliyetlerine ve işlerine devam etme çağrısı yaptı.
Son zamanlarda, devlet kontrolündeki televizyon programlarında koronavirüsün ABD imalatı “biyolojik silah” olabileceği kaydedildi, Ayetullah Hamaney de “biyolojik saldırı” ile ilgili Twitter’dan paylaşım yaptı.
19 Mart’a gelindiğinde, İran Sağlık Bakanlığı’na göre 17.361 Covid-19 vakası var, hayatını kaybedenlerin sayısı da 1.135’e ulaştı.
İran, Çin ve İtalya’dan sonra en kötü etkilenen üçüncü ülke.
İran’ın en kötü etkilenen üç eyaleti olan Gilan, Gülistan ve Mazenderan’dan doktorlar BBC’ye yaptıkları açıklamada, koronavirüs test kitinin çok az ve tıbbi malzemelerin sınırlı olduğunu söylüyorlar ki bunların arasında en temel ilaçlar, oksijen tankları, sterilize maskeler ve eldivenler de var.
Doktorlar şimdi geçici sahra hastanelerinde çalışmak durumundalar. Bir yoğun bakım ünitesi doktoru, hasta yoğunluğuyla başa çıkabilmek için yaşadığı yerdeki futbol sahasına yatakların getirildiğini anlatıyor.
BBC’ye konuşan tüm doktorlar, kendi tecrübelerine dayanarak, resmi istatistiklerin gerçek rakamlardan çok daha azını yansıttığını söylüyorlar.
Gülistan Eyaleti’nden bir acil servis doktoru, çalıştığı hastaneye günde ortalama 300 doktorun geldiğini söylüyor.
Bu doktor, hastaların yüzde 60-70’ine koronavirüsün bulaştığını tahmin ediyor, ancak kaynakların yetersizliğinden ötürü sadece durumu kritik olanların hastaneye yatırıldığını söylüyor.
Resmi istatistiklerde de sadece hastaneye yatırılanlar yer alıyor.
Doktor son 2 haftada günde ortalama 5 hastasını yitirdiğini belirtiyor. Bir kişi sıklıkla koronavirüs test kiti getirse de, hastasının çoktan ölmüş olduğunu söylüyor.
Sağlık çalışanları için kahredici bir diğer durum da kendi kayıpları. Pek çoğu meslektaşlarından kayıplar olduğunu aktarıyor.
Yürek parçalayıcı vakalardan biri, kuzeydeki Lahican şehrinde hemşirelik yapan ve Şubat ayının sonlarına doğru hayatını kaybeden 25 yaşındaki Narjes Khanalizadeh’di.
Fotoğrafı sosyal medyada viral olmuştu. Ancak hükümet ona Covid-19 bulaştığını reddetti.
Devletin kontrolündeki televizyon kanalları, ön saflarda virüsle cesurca mücadele eden ve hastalarının hayatını kurtaran yardımsever ve korkusuz sağlık çalışanları portresi çizmeye devam etti.
Ancak ölümünden kısa bir süre sonra, İran Hemşireler Birliği, Narjes’e koronavirüsten öldüğünü teyit etti.
Hükümete göre, 19 Şubat’ta Kum kentinde ölen iki hasta virüsün başlangıcını oluşturuyor. Biri, Çin’de hastalığı kapan bir iş insanıydı. Kum kısa sürede salgının ülkedeki merkezi haline geldi.
Kum kenti, Şii Müslümanlar için önemli bir hac yeri. Ülkedeki en üst düzey din bilginlerinin yaşadığı yer ve her yıl ülke içinden 20 milyon, ülke dışındansa 2,5 milyon turist kenti ziyaret ediyor.
Her hafta, binlerce hacı kentte dolaşıyor, türbeleri ve sembolik yapıları öperek, onlara dokunarak, saygılarını sunuyor.
Virüs hızla yayılıyor ve vaka sayıları hızla artıyor. Ancak hızla kenti karantinaya almak yerine, din adamı Muhammed Seydi gibi Ayetullah Hamaney’in temsilcileri, hacıların kenti ziyaret etmeye devam etmesi için kampanya yürütüyor.
“Bu kutsal mabedi bir iyileşme merkezi olarak görüyoruz. Bu, insanların ruhani ve fiziki hastalıklardan arınmak için buraya gelmesi gerektiği anlamına geliyor.”
Yakın zamanda Kum kentinden dönen Dünya Sağlık Örgütü’nün Acil Durum Operasyon Müdürü Richard Brennan, “Kum’un özel dini yeri nedeniyle, İran’ın içinden ve dışından gelmen dindar turistler aracılığıyla, virüs hızla ülkede yayıldı” diyor.
Brennan ziyareti sırasında, Kum’daki ve başkent Tahran’daki test laboratuvarlarında ve hastanelerde faaliyetleri artırmak için “samimi bir çaba” gördüğünü söylüyor.
Kentteki türbeler artık kapalı.
Şubat ayında ülkede iki önemli olay meydana geldi: İslam Devrimi’nin 41’inci yıl dönümü ve parlamenter seçimler.
Tahran’daki sağlık bakanlarına raporlar göndererek, salgın konusunda uyarılarda bulunan kıdemli bir doktor, “Meslektaşlarımın ve benim ilk kez anormal bir solunum hastalığı tespit ettiğimiz günler, 11 Şubat’taki İran Devrimi Günü’nden önceydi” diyor.
“Geleneksel devlet destekli toplanmaların gerçekleşebilmesi için, sağlık yetkililerinin koronavirüsün İran’a ulaştığı gerçeğini saklama kararı verdiklerini düşünüyoruz.”
İranlıların 6 aydır bir kaosa katlanmaları nedeniyle, hem yıl dönümü etkinliği hem de seçimler hükümetin popülerliği açısından bir test olarak görülüyordu.
Bunlar arasında Kasım ayındaki benzin zammı protestoları ve üst düzey komutan Kasım Süleymani’nin öldürülmesine karşılık olarak İran’ın Irak’ta Amerikan askerlerinin bulunduğu  bir üssü vurmasının ardından ABD ile artan gerilim sayılabilir.
176 yolcu taşıyan bir Ukrayna uçağının düşürülmesi, yetkililerin uçağın bir füzeyle vurulduğunu inkar etmesinin ardından kamuoyunun güvenini yerle bir etti.
Seçimden kısa bir sure sonra, İran’ın dini lideri Ayetullah Ali Hamaney, İran’ın “düşmanlarını” seçmenleri sandıklardan uzaklaştırmak için koronavirüs tehdidini abartmakla suçladı.
Hamaney, “Olumsuz propaganda aylar önce başlatıldı ve 2 gün önce basın-yayın organları insanları hastalık ve virüs bahanesiyle sandıklardan uzak tutmak için ellerinden geleni yaptı” dedi.
Yakın zamanda, İran Sağlık Bakanı Said Namaki, raporları gözardı ettikleri iddiasını reddetti, devlet televizyonu da “Seçimler o cuma günü (21 şubat) yapılacak olmasına rağmen, mesele anında (19 Şubat) duyuruldu” dedi.
Seçimlerden 5 gün sonra, hükümet tarafından teyitli vaka sayısı 139 olarak açıklandı, 19 kişinin de hayatını kaybettiği duyuruldu.
Aynı gün, Kum’dan aşırı muhafazakar olarak bilinen Milletvekili Ahmed Amirabadi Farahani, mecliste ayağa kalktı ve kentinde iki hafta içerinde 50’den fazla kişinin öldüğünü söyledi.
Sağlık Bakanı yardımcısı İraj Harirçi, Farahani’nin iddiasını yalanladı ve ölü sayısı bunun yarısı bile olursa istifa edeceğini söyledi.
Aynı gün ilerleyen saatlerde, Harirçi çokça terlerken ve koronavirüsle ilgili bir basın toplantısında öksürürken görüldü. Daha sonra test sonucunun pozitif çıktığını açıkladı, böylece enfekte olan bir dizi üst düzey İranlı siyasetçinin ilki oldu.
13 Mart’ta televizyonda canlı yayına katılan Harirçi’nin “tamamen iyileştiği” bildiriliyor.
Bir dizi uzman ve gazeteci resmi rakamların, tehlikeli bir biçimde ve geniş çapta, İran’daki krizin boyutu konusunda gerçeği yansıtmadığını söylüyor ki buna tek bir günde ölü sayısının açıklananın altı katı olduğunu orta koyan BBC Farsça araştırması da dahil.
Ancak resmi rakamlar artmaya devam etse de, şimdi İranlılar için soru virüsün nasıl durdurulacağı.
Alirıza’nın babası Mart ayının ortasında vefat etti.
“Babamı gömdüklerinde ailemizden hiç kimse orada değildi. Cesedini bile görmedim. Bize sadece öldüğü ve Tahran’ın ana mezarlığındaki özel bir bölgeye gömüldüğünü söylediler.”
Güvenlik gerekçesiyle Alirıza’nın ismi değiştirildi.
Alirıza’nın ailesine yetkililer cenaze düzenlememelerini, ancak babaları gömüldüğünde mezarını ziyaret edebileceklerini söyledi.
Ancak mezarlığa ulaştıklarında, çalışanlar girmelerinin güvenli olmadığını çünkü halen çok sayıda cesedin gömüldüğünü söylediler.
“Babamın ölümünden çok onun gömülmesi hakkında konuşuyoruz” diyor. “Ben dindar hatta spiritüel bile değilim, ancak halen içimde, babama saygısızlık ettiğimize dair garip bir duygu var.”
İranlı yetkililer bütün büyük cenaze törenlerini yasakladılar.
Dini lider Ayetullah Hamaney de dahil olmak üzere bir dizi din adamı, cesetleri yıkayanları korumak için bu geleneğe karşı fetva verdiler.
Dünya Sağlık Örgütü uluslararası toplumu “acil ve sert önlemler” almaya çağırırken, İran, Çin ya da İtalya gibi ülkelerde alınan önlemlerin gerisinde kalıyor.
Okullar, üniversiteler ve seminerler kapatıldı, futbol maçları iptal edildi ve geniş çaplı dezenfeksiyon kampanyası başkent Tahran’da başlatıldı. Tüm İranlılara seyahat etmemeleri ve evlerinde kalmaları çağrısı yapıldı. Ve 1979 yılında İslam Cumhuriyeti’nin kuruluşundan beri ilk kez, Cuma namazları iptal edildi.
Doluluk oranı çok fazla olan hapishanelerde hastalığın yayılmasını engellemek için, 155 bin mahkum geçici olarak serbest bırakıldı. Bunlar arasında siyasi mahkumlar da var ve pek çoğunun sağlık durumunun iyi olmadığı düşünülüyor. Bu kişiler arasında yardım kuruluşu görevlisi İngiltere-İran vatandaşı Nazanin Zaghari-Ratcliffe de bulunuyor.
Ancak pek çok hükümet binası, iş merkezi ve bankalar halen açık.
Emekli öğretmen Fatma ve eşi gibi orta sınıf İranlılar - gerçek isimleri değil – sorunun pek çok kişinin gıdadan benzine kadar her şeyi satın almak için nakit paraya ihtiyaç duymasından kaynaklandığını söylüyor.
“Emekli maaşlarımızı çekebilmek için bankaya gitmek zorundayız. Önümüzdeki günlerde Nevruz nedeniyle ödenecek ikramiyemizi almayı bekliyoruz.”
İran’ın içinde ve dışında pek çok tıp uzmanı, hükümet şeffaf bir şekilde rakamları açıklamadıkça ve Kum gibi şehirlerin tamamını karantinaya almadıkça, virüsün ülkeyi kırıp geçirmeye devam edeceğini söylüyor.
Cumhurbaşkanı Ruhani, hükümetin şehirleri giriş-çıkışa kapatmayacağını ve dükkanların açık kalıp, insanların işlerini yapmaya devam edebileceklerini söyledi. Pek çok kişi, İran’ın tersini yapmaya gücü yetmeyeceği için bu kararı aldığını düşünüyor. ABD yaptırımları ülke ekonomisini perişan etti.
Nevruz, İran’daki en büyük bayram, ancak Fatma bu derece kutlama ortamının olmadığı başka bir zaman daha hatırlamadığını söylüyor.
“Hayatım boyunca, Nevruz sırasında evde yalnız kaldığımı hatırlamıyorum. Saddam’ın şehirlere füzelerle saldırdığı savaş zamanında bile, Nevruz zamanı birbirimizi ziyaret ederdik.”
</doc>
<doc docid='bbc_110311_japan_2' lang='tur' type='mono' source_url='http://www.bbc.co.uk/turkce/haberler/2011/03/110311_japan_2' term='SARS'>
Japonya'da 8,9 büyüklüğündeki deprem ardından ilk tsunami kuzeybatıyı vurdu
Japonya'da meydana gelen ve uzun süre devam eden 8,9 büyüklüğündeki deprem başta başkent Tokyo olmak üzere geniş bir bölgeyi etkiledi.
Japonya'da meydana gelen ve uzun süre devam eden 8,9 büyüklüğündeki deprem başta başkent Tokyo olmak üzere geniş bir bölgeyi etkiledi.
Deprem yerel saatle 14:46'da (Türkiye saatiyle 07:46) meydana geldi. Bu depremin son yıllarda Japonya'da yaşanan en büyük sarsıntı olduğu belirtiliyor.
Televizyonların canlı yayınlarına katılan bazı kişiler depremin 3-4 dakika sürdüğünü anlatıyorlar.
Japonya en yüksek derecede tsunami uyarısı yayımlandı. 8 Metre yüksekliğe varabilecek güçte bir tsunaminin Miyagi yöresi yakınlarındaki kıyıyı vurabileceği bildiriliyor.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin 20 mil derinliğinde olduğunu açıkladı. Depremin ardından büyük artçı sarsıntılar yaşanıyor.
Televizyon görüntülerinde Onahama City'de büyük dalgaların kıyıyı vurduğu görülüyor. Sendai City'de büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Denizden gelen dalgalarla birlikte gemiler, otomobiller, kamyonlar, elektrik direkleri, yoğun çamur tabakasıyla birlikte kıyıdan içlere doğru topluca sürükleniyor.
Depremin çevredeki diğer birçok ülkeyi de etkilemiş olabileceği belirtiliyor ve bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı; Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_130524_dso_virus' lang='tur' type='mono' source_url='http://www.bbc.co.uk/turkce/haberler/2013/05/130524_dso_virus' term='SARS'>
DSÖ: Koronavirüs konusunda bildiklerinizi paylaşın
Dünya Sağlık örgütü (DSÖ), yeni koronavirüs vakaları görülen ülkelere bilgi paylaşımı çağrısında bulundu.
Dünya Sağlık örgütü (DSÖ), yeni koronavirüs vakaları görülen ülkelere bilgi paylaşımı çağrısında bulundu.
Örgüte göre şu ana dek dünya çapında koronavirüsten etkilenen 22 kişi ölürken, toplam 44 vakaya rastlandı.
Koronavirüsler, SARS virüsüyle aynı familyadan geliyor.
2003'teki SARS salgını 770 kişinin ölümüne yol açmıştı.
Ancak DSÖ Sars ve koronavirüsün birbirinden farklı olduğunu söylüyor.
Virüs ilk olarak Suudi Arabistan'da ortaya çıkmıştı. En çok sayıda vaka da bu ülkede görüldü.
Suudi Arabistan Sağlık Bakan Yardımcısı Ziad Memish "Hala teşhiste sorun yaşıyoruz. Çünkü virüs bazı bilim insanları tarafından patentlenmiş ve diğer bilim insanlarının inceleme yapmasına izin verilmiyor" dedi.
DSÖ Başkanı Margaret Chan, örgütün 194 üye ülkesine "virüsleri ve örnekleri ikili olarak değil, DSÖ işbirliği merkezlerinde paylaşılması" çağrısında bulundu.
Chan, "Bu konunun takipçisi olacağım. Suudi Arabistan ile hukuki duruma bakacağız. Hiçbir telif hakkı insanların korunmasının önünde durmamalı" dedi.
Koronavirüs vakaları şimdiye dek, Suudi Arabistan, Ürdün, Katar, Birleşik Arap Emirlikleri, Almanya, İngiltere ve Fransa'da görüldü.
DSÖ'ye göre, ortaya çıkan 44 vakadan 22'si Suudi Arabistan'da görüldü. 22 ölümün 10'u da Suudi Arabistan'da gerçekleşti.
</doc>
<doc docid='bbc_110312_japan_update' lang='tur' type='mono' source_url='http://www.bbc.co.uk/turkce/haberler/2011/03/110312_japan_update' term='SARS'>
Japonya'da nükleer santral alarmı
Japonya'daki Fukuşima 1 nolu nükleer elektrik santralinde dev bir patlama oldu.
Japonya'daki Fukuşima 1 nolu nükleer elektrik santralinde dev bir patlama oldu.
Başkent Tokyo'ya 250 km uzaklıkta bulunan nükleer elektrik santralinden gelen patlama sesinin  ardından dumanların yükseldi.
Patlamada birçok  santral çalışanının yaralandığı bildiriliyor.
Santraldeki reaktörün çatısının ve duvarlarının çöktüğü belirtilirken, sızıntıya karşı pencere ve kapılarda koruyucu önlemler alınması  yönünde çağrılar yapılmaya başlandı.
Japonya'da dün şiddetli depremin ardından kuzeydoğu kıyılarını tsunaminin  vurmasından sonra nükleer reaktörde hasar meydana gelmişti.
Nükleer santralde  radyasyon sızıntısı riskinin ise az olduğu kaydedilmişti.
Fukuşima'da bulunan  nükleer santralin 1 numaralı reaktöründe soğutma sorunu bulunduğu ve yedek  jeneratörlerde de sıkıntı çekildiği söyleniyor.
Fukişima nükleer  tesisinin 2 numaralı reaktöründe de benzer durum geliştiği yönünde açıklamalar  olduğu ve bölgede acil durum ilan edildiği kaydedildi.
Nükleer ve  Endüstri Güvenliği Ajansı, Fukişima Nükleer Santralinin 1 numaralı reaktörünün  kontrol odasındaki radyasyon düzeyinin olağan değerlerin neredeyse bin katına  yükseldiğini kaydetti.
Yetkililer, tesisi ziyaret  eden Başbakan Naoto Kan'dan, birinci reaktörün çevresinde sakinleri tahliye  edilecek bölgenin alanını 3 kilometreden 10 kilometreye çıkartılması yönünde  emir aldıklarını açıkladı.
Deprem ve neden olduğu tsunami 600'den fazla kişinin hayatına mal oldu, yüzlerce kişi de kayıp.
Nihai ölü sayısının 1300 civarında olacağı tahmin ediliyor.
Yetkililer, tsunaminin verdiği zararı değerlendirmenin çok zor olduğunu söylüyor.
Yüz yolcu taşıdığı düşünülen bir geminin dalgalara kapıldığı biliniyor, ancak geminin konumu tespit edilemiyor.
Sendai şehri ve çevresindeki kırsal araziler su altında, sarsıntılardan sonra başlayan yangın da geniş bir alana yayılmış durumda.
Kurtarma  çalışmalarının Japonya ordusu öncülüğünde  yapılıtorç
Bu çalışmalara 20 bin asker, 190 uçak ve 25  gemi katılıyor.
Japonya hükümeti, ülkedeki Amerikan birliklerine de kurtarma çalışmalarına yardım etmeleri çağrısı yaptı.
Depremin merkezi Tokyo'ya 400 km uzaklıkta
Deprem yerel saatle 14:46'da (Türkiye saatiyle 07:46) meydana geldi.
Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı.
Depremin ardından büyük artçı sarsıntılar yaşanıyor. Metro ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi. Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_110714_murdoch_us' lang='tur' type='mono' source_url='http://www.bbc.co.uk/turkce/haberler/2011/07/110714_murdoch_us' term='SARS'>
Murdoch ABD'de de kuşatılıyor
İngiltere'de, gazetelerinin yasadışı telefon dinleyerek haber yaptığı iddiaları konusunda soruşturmaya hedef olan medya devi Rupert Murdoch'a ait şirketlerin, Amerika Birleşik Devletleri'nde de incelemeye alınması için çağrılar artıyor.
İngiltere'de, gazetelerinin yasadışı telefon dinleyerek haber yaptığı iddiaları konusunda soruşturmaya hedef olan medya devi Rupert Murdoch'a ait şirketlerin, Amerika Birleşik Devletleri'nde de incelemeye alınması için çağrılar artıyor.
Senato ve Temsilciler Meclisi üyeleri, FBI'dan Amerikan vatandaşlarının telefonlarının dinlenip dinlenmediğini araştırmasını istiyor.
Kongre üyeleri, özellikle 11 Eylül saldırılarının kurban ve yakınlarının böyle bir uygulamaya hedef olmuş olabileceği düşüncesinden rahatsız.
İngiltere'de yayınlanan ve telekulak skandalının odağında yer alan News of the World gazetesinin, 11 Eylül 2001'deki saldırılarda ölen kişilerin telefon kayıtlarını almak için New York'ta bir polis memuruna başvurduğu yönünde haberler var.
New York Temsilciler Meclisi üyelerinden Peter King, FBI başkanına gönderdiği mektupta, mağdurlar ve yakınlarının "asalaklara yaraşır" diye ifade ettiği davranışlardan korunması gerektiğini vurguladı.
Demokrat Senatörler Barbara Boxer, Jay Rockefeller ve Frank Lautenberg de Adalet Bakanı ve Sermaye Piyasası Kurulu yetkililerine şikayette bulundu.
News of the World gazetesinin kaçırılan, cinayete kurban giden kişilerle görev sırasında ölen askerler ve yakınlarının cep telefonlarına girdiği yolundaki suçlamalar, İngiliz kamuoyunun büyük tepkisini çekmişti.
Polisin dört bin kişiyi etkilemiş olabileceğini söylediği suçlamalar ardından, News of the World gazetesi yayın hayatına son verdi.
Amerikalı yetkililer ayrıca gazete ve bağlı olduğu News International şirketinin İngiliz polislere yaptığı öne sürülen ödemeler ile Amerika'nın yolsuzlukla mücadele yasalarını çiğnemiş olabileceğini düşünüyor.
News International İngiltere'de kurulu olsa da, ana şirket konumundaki News Corporation bir Amerikan şirketi ve Amerikan yasalarına uymakla yükümlü.
ABD Adalet Bakanlığı, Kongre'den iletilen araştırma taleplerini incelediklerini bildirdi.
İngiltere'de ise milletvekilleri, News International yönetim kurulu başkanı Rebekah Brooks'un ifadesini almak için yapılabilecekleri tartışıyor.
Dev bir medya imparatorluğunun başında olan Rupert Murdoch ve oğlu James ile skandalın kilit ismi olarak görülen Brooks, parlamento komisyonu önüne çıkmaya çağırılmıştı.
Yetkililerin bu davete icabet etmek için Salı gününe dek zamanı var.
Ancak milletvekilleri özellikle Brooks'un sorulara yanıt vermesi için celp yoluyla komisyona çağırılabileceğini düşünüyor.
Avam Kamarası Medya Komisyonu baba-oğul Murdoch'ları da sorgulamak istiyor, ancak Amerikan vatandaşı oldukları için onları komisyon önüne çıkmaya zorlayamıyor.
Rupert Murdoch, giderek büyüyen skandal nedeniyle dün İngiltere'nin en büyük uydu yayın platformu olan BSkyB grubunun tüm hisselerini satın alma girişiminden vazgeçmek zorunda kalmıştı.
Şirketin açıklaması sonrasında, parlamentodaki tüm partiler satış planlarını kınayan bir önergeye destek verdi. Önergede başta planlardan vazgeçilmesi çağrısı yapılacaktı.
</doc>
<doc docid='bbc_110312_japan_4update' lang='tur' type='mono' source_url='http://www.bbc.co.uk/turkce/haberler/2011/03/110312_japan_4update' term='SARS'>
Japonya'da nükleer santral alarmı
Cuma günü meydana gelen şiddetli deprem ardından, Japonya'daki bir nükleer santralde dev bir patlama oldu.
Cuma günü meydana gelen şiddetli deprem ardından, Japonya'daki bir nükleer santralde dev bir patlama oldu.
Başkent Tokyo'ya 250 km uzaklıkta bulunan Fukuşima nükleer elektrik santralinden gelen patlamanın ardından, dev bir duman bulutu yükseldi.
Santralin bir kesiminin duvarları ve çatısının çöktüğü belirtilirken, olası nükleer sızıntıya karşı koruyucu önlemler alınması yönünde çağrılar yapıldı.
Hükümet halka paniğe kapılmam çağrısı yaptı ancak radyasyondan etkilenenlere iyodin dağıtılması için hazırlık yapılıyor.
Yerel medyada üç kişinin radyasyondan etkilendiği için tedavi gördüğü yönünde haberler var.
Japonya açıklarında dün meydana gelen şiddetli depremin ardından, kuzeydoğu kıyılarını tsunaminin vurmasından sonra nükleer tesiste hasar meydana gelmişti.
Fukuşima'da bulunan nükleer santralin 1 numaralı reaktöründe soğutma sorunu bulunduğu ve yedek jeneratörlerde de sıkıntı çekildiği söyleniyordu.
Tesisteki iç ısıyı düşürebilmek için deniz suyu pompalanıyor.
Fukişima nükleer tesisinin 2 numaralı reaktöründe de benzer durum gelişebileceği yönünde açıklamalar var.
Başbakan Naoto Kan iki reaktörde olağanüstü hal ilan etti.  Nükleer ve Endüstri Güvenliği Ajansı, Fukuşima Nükleer Santralinin 1 numaralı reaktörünün kontrol odasındaki radyasyon düzeyinin olağan değerlerin neredeyse bin katına yükseldiğini açıklamıştı.
Ancak yetkililer daha sonra reaktörü çevreleyen çelik bölmenin patlamadan zarar görmediğini ve patlama ardından radyasyon düzeyinin artmadığını açıkladı.  Birinci reaktörün çevresinde önce 10 kilometre yarı çapında bir güvenlik alanı yaratıldı.
Daha sonra yetkililer, Fukuşima santralinin etrafındaki tahliye alanının yarıçapının 20 kilometreye çıkarılmasına karar verdi.
Bu dairenin içinde yaşayan binlerce kişi tahliye ediliyor.
Bölgeye gitmeye çalışan BBC muhabiri Nick Ravenscroft, polisin kendisini 1 nolu reaktöre 60 km mesafede durdurduğunu bildiriyor.
Muhabirimize daha fazla yaklaşmasının tehlikeli olabileceği söylenmiş.
Ölü sayısının artması bekleniyor
Deprem ve neden olduğu tsunami binden fazla kişinin hayatına mal oldu, yüzlerce kişi de kayıp.
Nihai ölü sayısının bu rakamdan oldukça yüksek olacağı tahmin ediliyor.
Yetkililer, tsunaminin verdiği zararı değerlendirmenin çok zor olduğunu söylüyor.
Yüz yolcu taşıdığı düşünülen bir geminin dalgalara kapıldığı biliniyor, ancak geminin konumu tespit edilemiyor.
Sendai şehri ve çevresindeki kırsal araziler su altında, sarsıntılardan sonra başlayan yangın da geniş bir alana yayılmış durumda.
Kurtarma  çalışmalarının Japonya ordusu öncülüğünde  yapılıtorç
Bu çalışmalara 20 bin asker, 190 uçak ve 25  gemi katılıyor.
Japonya hükümeti, ülkedeki Amerikan birliklerine de kurtarma çalışmalarına yardım etmeleri çağrısı yaptı.
Depremin merkezi Tokyo'ya 400 km uzaklıkta
Deprem yerel saatle 14:46'da (Türkiye saatiyle 07:46) meydana geldi.
Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı.
Depremin ardından büyük artçı sarsıntılar yaşandı, metro ve tren ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi.
Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlandı.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi.
Japonya'nın şehirler arası hızlı tren seferleri durduruldu.
Tokyo yakınlarındaki Narita havaalanıyla, Sendai havaalanı ulaşıma kapatıldı.
Bazı nükleer santrallerdeki faaliyet de, otomatik olarak kapatıldı.
Japonya yetkilieri halka sükunet içinde olunması, asla otomobillere binilmemesi ve güvenlik için yetkililerce yapılan uyarılara kesinlikle uyulması çağrısında bulundu.
Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_131009_ispanya_cocuklar' lang='tur' type='mono' source_url='http://www.bbc.co.uk/turkce/ekonomi/2013/10/131009_ispanya_cocuklar' term='SARS'>
İspanya: Kemer sıkmanın faturası çocuklara
Avrupa Konseyi İspanya'yı uyardı: Kemer sıkmanın faturası çocuklara çok pahalıya patlayabilir.
Avrupa Konseyi İspanya'yı uyardı: Kemer sıkmanın faturası çocuklara çok pahalıya patlayabilir.
Avrupa'nın insan haklarını gözleyen en büyük örgütlenmesi tarafından yayımlanan rapora göre İspanya'da 2011 yılında çocuk nüfus içinde yoksulluk yüzde otuzlara ulaştı ve sosyal yardımlar, sağlık ve eğitim bütçelerinde yapılan kesintiler bir kısım çocuğun evsiz kalmasına yetersiz beslenmesine yol açtı.
Engelliler de rapora göre devlet sosyal yardımları kestikçe yoksullukla yüzyüze gelen diğer bir kesim.
İspanya hükümeti ise insan haklarını koruma konusundaki kararlılığını yineledi, eğitim yatırımlarını ve engellilere yapılan yardımların artırıldığını bildirdi.
2008-2009 yıllarında küresel ekonomik kriz sırasında büyük sarsıntı geçiren ve bir zamanlar ekonomiye can veren konut sektörü çöken İspanya o zamandan beri acı kemer sıkma reçeteleri uyguluyor.
Bu yılın ilk üç aylık döneminde yüzde 27,2 ile rekor kıran işsizlik düzeyi ikinci üç aylık dönemde hafif bir gerilemeyle yüzde 26,3'e düştü.
Uluslararası Para Fonu (IMF) da bu hafta iyi bir haber verdi ve İspanya ve diğer güney Avrupa ülkelerinin gelecek yıl ekonomik durgunluktan çıkarak yeniden büyümeye geçmelerini beklediğini bildirdi.
Avrupa Birliği'nden Rusya'ya 47 üyeli, Strasbourg merkezli Avrupa Konseyi Haziran ayında insan haklarından sorumlu temsilcisi Nils Muiznieks'i Madrid ve Sevilla'ya gönderdi.
Muiznieks ekonomik krizin çocuklar ve engelliler üzerindeki etkilerini değerlendirmek amacıyla hükümet yetkilileri ve bağımsız sivil toplum örgütleri ile görüştü.
Avrupa Konseyi temsilcisi temasları sonucu hazırladığı raporda, "Büyüyen çocuk yoksulluk oranı...çocuklar ve ülke üzerinde uzun vadede yıkıcı etkiler yaratma potansiyeli taşıyor" ifadesini kullandı.
Muiznieks özellikle de, borçlarını ödemeyenlerin evlerinden atılması konusuna ve bunun çocuklar üzerindeki etkilerine dikkat çekti.
"İspanya'da konut piyasasındaki çöküşün ardından, ödenemeyen konut kredileri nedeniyle eşi görülmedik düzeyde aile evlerinden atıldı" diyen Muiznieks sözlerini şöyle sürdürdü:
"Bu tahliyeler çokça çocuklar da dahil, sokağa atılan insanların sosyal olarak dışlanmasına yol açtı, çünkü evlerinden atılanlar bazen, çocuklarının vesayeti ellerinden alınır korkusuyla sosyal yardım başvurusu yapmaktan da çekiniyorlar"
Latviyalı insan hakları temsilcisi, İspanya'nın, 3.8 milyonluk engelli nüfusunun yaşam koşullarını geliştirmek için bazı adımlar attığını kabul ediyor ama bütçedeki kesintilerin yine de engellilerin yaşam koşulları ve sosyalleşmeleri üzerinde "ciddi etki" yarattığını söylüyor.
Muiznieks raporunda, "Bazı okullarda engelli bütün çocuklar tek bir sınıfa toplanmış, bazı yerlerde ise karışık sınıflardalar, ama kendilerine diğer çocuklarla eşit bir şekilde eğitim görebilmelerini sağlayacak kişisel yardım sağlanmamış" diyor.
Avrupa Konseyi temsilcisi İspanya'yı ayrıca polis şiddeti ve kolluk güçlerine yönelik "cezasızlık" şikayetleri konusunda da adım atmaya çağırdı.
Muizniek, "etkili ve bağımsız" bir şikayet mekanizmasının bu konuda atılabilecek en iyi adım olacağını kaytetti.
İspanya ise, Avrupa Konseyi raporuna cevap olarak son yıllarda eğitim alanında yapılan yatırımların arttığına dikkat çekti.
Çocukların evden atılma ile yaşadıkları travma konusunda ise, bu yıl özellikle borçlu haneleri koruma amacıyla çıkarılan yasaya işaret etti.
Bu yasa çerçevesinde belli koşullarda -örneğin büyük bir aile söz konusuysa, üç yaşından küçük çocukları varsa ya da aile üyelerinden birinin ciddi bir engeli varsa- ev boşaltma kararı iki yıla kadar geciktirilebiliyor.
</doc>
<doc docid='bbc_120320_bales_remembers_little' lang='tur' type='mono' source_url='http://www.bbc.co.uk/turkce/haberler/2012/03/120320_bales_remembers_little' term='SARS'>
Afgan katliamını düzenleyen çavuş 'pek az şey hatırlıyor'
16 Afgan sivili evlerinde öldürmekle suçlanan Amerikalı Çavuş Robert Bales'in avukatı, müvekkilinin olay hakkında "pek az şey hatırladığını" açıkladı.
16 Afgan sivili evlerinde öldürmekle suçlanan Amerikalı Çavuş Robert Bales'in avukatı, müvekkilinin olay hakkında "pek az şey hatırladığını" açıkladı.
Bales ile Fort Leavenworth askeri cezaevinde dün ilk kez bir araya gelen John Henry Browne, müvekkilinin 11 Mart'ın erken saatlerinde olan bitenlerden bazılarını, biraz hatırladığını" belirtti.
Savunma için çalışmalarına başlayan Avukat Browne, Associated Press ajansına yaptığı açıklamada, "Olayın öncesi ve sonrasıyla ilgili bazı şeyleri hatırlıyor. Arada olup bitenleri çok az hatırlıyor." dedi. Çavuş Brown'un, katliam ile ilgili olarak herhangi birşey hatırlayıp hatırlamadığı sorusuna, Avukat Browne, "Hayır, henüz kendisiyle o anları konuşma aşamasına gelmedim." dedi.
Daha önce seri katil Ted Bundy ve Yalınayak Haydut adıyla bilinen genç hırsızı kişileri savunmasıyla ünlenmiş olan Avukat Browne, Bales'in olay gecesi çok içkili olduğu söylentilerini de fazla büyütmeyerek, "bir iki yudum birşey içmiş ama öyle dolu bir bardak içmemiş" dedi.
Browne, daha önce de, müvekkiliyle görüşmesini "duygusal" diye tanımlamıştı.
Browne, "Afganistan'da olanları okuyorsunuz, okuyoruz. Ama olayları orada yaşamış birinden duyunca, iş çok başka." dedi. Avukat, müvekkilinin daha önce görev yaptığı yerde aldığı yaralardan ötürü yeniden silahlı kuvvetlerde hizmet edecek durumda olmadığını belirtti.
Kuveyt'ten Kansas'taki askeri cezaevine sevkedilen ve tek kişilik hücrede alıkonan 38 yaşındaki Bales hakkındaki iddianamenin bir hafta içinde açıklanması bekleniyor.
16 Afganın öldürülmesi ABD'nin Afganistan'la ilişkilerinde sarsıntı yarattı ve NATO'nun ülkedeki güçlerini geri çekme planlarını hızlandırması çağrıları yapıldı.
Afganistan'da çeşitli kaynaklar, katliamda birden fazla Amerikalının rol oynadığını öne sürmüş olsalar da, şimdilik saldırıların tek sorumlusu olarak Çavuş Bales'in adı geçiyor.
Bales'in eşi Karilyn, olayın kurbanlarının ailelelerine başsağlığı diledi ve olan bitenlerin "bildiği ve hayran olduğu erkeğin kişiliğine tamamen ters düştüğünü" söyledi.
Çavuş Bales ve eşinin, evlerinin borcunu ödemekte zorlandıkları yolunda haberler çıkmıştı.
Daha önce Amerikan Savunma Bakanlığı Çavuş Bales'e ölüm cezasıyla sonuçlanabilecek suçlamalar yöneltilebileceğini açıklamıştı. Afganistan Amerikalı çavuşun hızla yargılanmasını talep ederken, bu mahkemenin yıllarca sürebileceği kaydediliyor.
</doc>
<doc docid='bbc_110815_turkey_football' lang='tur' type='mono' source_url='http://www.bbc.co.uk/turkce/spor/2011/08/110815_turkey_football' term='SARS'>
Futbol Federasyonu şike iddianamesini bekleyecek
Türkiye Futbol Federasyonu, şike iddialarına yönelik soruşturmada adı geçen kişileri Profesyonel Futbol Disiplin Kurulu'na sevketti.
Türkiye Futbol Federasyonu, şike iddialarına yönelik soruşturmada adı geçen kişileri Profesyonel Futbol Disiplin Kurulu'na sevketti.
Ancak Federasyon Başkanı Mehmet Ali Aydınlar, soruşturmanın sürmesi ve iddianamenin tamamlanmamış olması dolayısıyla suçlamalara adı karışan kişi ve kulüpler konusunda bu aşamada karar alınmayacağını kaydetti.
Aydınlar düzenlediği basın toplantısında henüz tüm iddia ve delillerin ortaya çıkmadığına dikkat çekerek şüpheli kişi ve kulüpler hakkında bu aşamada hüküm verilmesinin doğru ve adil olmayacağını vurguladı.
Aydınlar, ''disiplin yargılamasının hukuka uygun ve adil bir biçimde gerçekleştirilebilmesi için, gizlilik kararının kaldırılması şarttır'' dedi.
Bu nedenle şimdi, İstanbul Cumhuriyet Savcılığı tarafından hazırlanacak iddianame beklenecek.
Bununla birlikte Yönetim Kurulu, soruşturmayla ilgili olarak tutuklu bulunan 17, tutuklu olmayan 35 kişiyi Profesyonel Futbol Disiplin Kurulu'na (PFDK) sevk etti.
Hakkında sevk kararı alınanlar arasında Fenerbahçe Kulübü Başkanı Aziz Yıldırım, Sivasspor Kulübü Başkanı Mecnun Odyakmaz, Beşiktaş Kulübü Yönetim Kurulu Üyesi Serdal Adalı ve Beşiktaş Teknik Direktörü Tayfur Havutçu gibi isimler de bulunuyor.
Soruşturma kapsamında tutuklanmayan ve PFDK'ya sevk edilenler arasında ise Trabzonspor Kulübü Başkanı Sadri Şener, Fenerbahçe Kulübü futbolcuları Sezer Öztürk ve Semih Şentürk yer aldı.
Türk futbolunda sarsıntı yataran şike soruşturması dolayısıyla ligin başlangıç tarihi 9 Eylül tarihine çekilmişti.
Aydınlar, kulüplerin küme düşürülmesi ve bunun lige etkileri konusundaki soruları ise yanıtsız bıraktı ve sürecin izlenmesi gerektiğini belirtti.
</doc>
<doc docid='bbc_110322_japantokyo' lang='tur' type='mono' source_url='http://www.bbc.co.uk/turkce/haberler/2011/03/110322_japantokyo' term='SARS'>
Tokyo'yu bekleyen deprem tehlikesi
Japonya'da 11 Mart'ta yaşanan 9 büyüklüğündeki deprem, başkent Tokyo'da dev bir deprem tehlikesine ilişkin olasılıkları değiştirdi mi?
Japonya'da 11 Mart'ta yaşanan 9 büyüklüğündeki deprem, başkent Tokyo'da dev bir deprem tehlikesine ilişkin olasılıkları değiştirdi mi?
Ya da dev bir tsunami oluşturabilecek kadar güçlü, başka bir sarsıntı riskini artırdı mı?
Bilim çevreleri, bu soruların yanıtını arıyor.
Sumatra'da 2004'deki dev depremin ardından 7'nin üzerinde bir çok; 8'in üzerinde ise 2005 ve 2007'de olmak üzere 2 deprem kaydedilmişti.
Bunlardan bazıları 100'ü aşkın insanın ölümüne yol açan tsunamilere neden oldu.
Bu tsunamilerin, 26 Aralık'taki ilk depremin ardından, Sumatra ve Cava'nın batısında uzanan tektonik tabaka hattındaki gerginliğin artmasından kaynaklandığına inanılıyor.
Peki 11 Mart'taki depremin ardından başkent Tokyo ve üzerine kurulu olduğu Kanto vadisi'ni nasıl bir gelecek bekliyor olabilir?
Japon nüfusunun dörtte birinin yaşadığı Kanto vadisi, ülkenin başlıca yönetim ve ticaret merkezi.
1703, 1855 ve 1923'de meydana gelen dev depremler ise bu bölgede 100 bini aşkın can aldı.
Bu depremlerden herhangi birinin, bugün yaşansalardı, ekonomiye maliyetleri de 1 trilyon ABD dolarını aşabilirdi.
Uzmanlara göre sismik aktiviteler, 9 büyüklüğündeki son depremden bu yana kesinlikle artış sergiledi; Japonya'nın bu depremin merkez üssüne yüzlerce kilometre uzaklıktaki bazı yerlerinde de ufak depremler kaydedildi.
O nedenle bu bölge için risk analizi büyük bir öncelik taşıyor; ancak bunun yapılması kolay değil.
ABD Jeolojik Araştırmalar Merkezi USGS, 1703, 1855 ve 1923'dekilerin benzeri depremlerin yaşanması olasılığını inceliyor.
Amerikalı ve Japon bilim adamlarından oluşan bir grup, 11 Mart'taki deprem öncesinde başkent Tokyo'da önümüzdeki 30 yıl içinde 7 ve üzeri büyüklükte bir deprem yaşanması riskini yüzde 30 olarak belirlemişti.
Grup, bu dev depremin ardından şimdi mevcut değerlendirmenin yeniden gözden geçirilmesi gerekip gerekmediğini sorguluyor.
Uzmanlar, Tokyo'nun hemen güneyindeki fay hatlarındaki gerginliğin az miktarda arttığını hesapladıklarını ve bu nedenle, dev bir deprem riskinin hala geçerli ya da eskisine kıyasla daha yüksek olduğunu söylüyor.
Ancak bu konuda daha kapsamlı çalışma yapılması gerektiğinin de altını çiziyorlar.
</doc>
<doc docid='bbc_140402_sili_deprem_1' lang='tur' type='mono' source_url='http://www.bbc.co.uk/turkce/haberler/2014/04/140402_sili_deprem_1' term='SARS'>
Şili'deki deprem: Ülkenin kuzeyi felaket bölgesi
Şili 8,2 büyüklüğündeki depremin ardından ülkenin kuzeyindeki üç farklı noktayı felaket bölgesi ilan etti.
Şili 8,2 büyüklüğündeki depremin ardından ülkenin kuzeyindeki üç farklı noktayı felaket bölgesi ilan etti.
Şiddetli sarsıntının ardından şu ana dek en az beş ölüm haberinin alındığı belirtilirken, onbinlerce kişi tahliye edildi.
Amerikan Jeolojik Araştırmalar Merkezi'nin verilerine göre Yerel saatle 20:46'da (TSİ: 01:46) vuran depremin merkez üssü ülkenin kuzeybatısındaki Iquique bölgesine 86 kilometre uzaklıkta.
Sarsıntının artından boyu 2,1 metreyi bulan dalgalar bazı bölgeleri vururken, elektrik kesintileri, yangınlar ve toprak kaymaları haberleri geliyor.
Şili hükümetinden yapılan açıklamada, Arica, Parinacota ve Tarapaca bölgelerinin "yağma ve kargaşayı önlemeyi" amaçladığı vurgulandı.
Şili Cumhurbaşkanı Michelle Bachelet ülkesinin "acil durumla iyi başa çıktığını" söyledi ve depremden etkilenen bölgelerde yaşayanlara "suküneti koruma ve yetkili makamların talimatlarına uyma" çağrısı yaptı.
Bachelet'in bugün depremden etkileyen bölgeleri ziyaret etmesi bekleniyor.
Şili Televizyonu araçlarla deprem bölgesinden ayrılmaya çalışanların oluşturduğu trafik sıkışıklıklarını gösteren görüntüler yayımladı.
Yetkililer beş kişinin yıkılan duvarların altında kalarak, ya da kalp krizinden öldüğünü belirtti.
Iquique Valisi Gonzalo Prieto yaralananlar da olduğunu söyledi.
Hükümet henüz kıyı bölgelerinde ciddi bir hasar oluştuğuna dair bir bilgi alınmadığını söylerken, Arica'da bazı evlerin yıkıldığı bildiriliyor.
Gün ışıyana dek bölgedeki hasarın tam olarak tespit edilemeyeceği söyleniyor.
Sarsıntı Peru'da ve Iquique'ye 470 kilometreden fazla uzaklıkta bulunan Bolivya'nın başkenti La Paz'da da hissedildi.
Depremi izleyen birkaç saat içinde en az sekiz artçı sarsıntı oldu. Bu sarsıntılardan birinin büyüklüğü 6,2 olarak ölçüldü.
Şili İçişleri Bakanlığı Iquique'nin dışındaki bir anayolun toprak kayması nedeniyle kapandığını açıkladı.
Putre ve General Lagos kentleri arasında da toprak kayması olduğu belirtiliyor.
Depremin ardından Iquique'de 300 kadın mahkumun firar ettiği açıklandı.
Yetkililer daha sonra mahkumların 26'sının yakalandığını söyledi.
Yağma olaylarına karşı özel kuvvetlere bağlı birliklerin bölgeye gönderildiği açıklandı.
Pasifik Tsunami Uyarı Merkezi, Şili, Peru, Evkador, Kolombiya ve Panama'da Tsunami alarmı verdi.
Ancak daha sonra Şili ve Peru dışındaki ülkeler için alarm ve uyarılar kaldırıldı.
Şili İçişleri Bakanı Mahmud Aleuy, "Tüm kıyı bölgelerindeki halkımızdan evlerini tahliye etmelerini istiyoruz" dedi.
Peru'nun Şili sınırındaki Boca Del Rio kasabasında yaşayan 200 kişinin de boyu iki metreyi bulan dalgaların vurması üzerine tahliye edildiği açıklandı.
Şili'nin Antofagasta kenti yakınlarında yaşayan İngiliz vatandaşı Patrick Moore BBC'ye yaptığı açıklamada geçen yılın son aylarından bu yana bölgede birkaç sarsıntının yaşandığını söyledi.
Moore, "Ama bu deprem, merkez üssü daha uzak olsa bile çok daha uzun sürdü." dedi.
Arica bölgesinde bir motel işleten Kurt Hertrampf da BBC'ye yaptığı açıklamada, depremin ardından elektriklerin kesildiğini söyledi ve "Şehir merkezi bir hayalet kasaba gibi" dedi.
Depremin merkez üssüne yakın bölgelerde madencilik yapılıyor. Ancak büyük bakır şirketlerinin hiçbiri üretimlerinde problem olduğuna dair bir açıklama yapmadı.
Şili, sismik olarak dünyanın en aktif ülkelerinden biri.
Ülkenin orta ve güney kesimleri 27 Şubat 2010'da da 8,8 büyüklüğünde bir deprem ile sarsılmış, afette 500'den fazla kişi hayatını kaybetmişti. Deprem sonrası meydana gelen tsunami de Şili'de büyük yıkıma neden olmuştu.
Bugüne kadar kayıtlara geçen en şiddetli deprem de yine Şili'de meydana gelmişti.
Ülkede 1960'da meydana gelen 9,5 büyüklüğündeki deprem sonucu 5 binden fazla kişi hayatını kaybetmişti.
</doc>
<doc docid='bbc_151028_afganistan_pakistan' lang='tur' type='mono' source_url='http://www.bbc.com/turkce/haberler/2015/10/151028_afganistan_pakistan' term='SARS'>
Afganistan depremi: Evsizler kış yüzünden tehlikede
Afganistan'ın Badahşan vilayetinde Pazartesi günü meydana gelen depremde evsiz kalanların, şimdi de kış koşulları yüzünden hayatlarını kaybetme tehlikesiyle yüz yüze oldukları belirtildi.
Afganistan'ın Badahşan vilayetinde Pazartesi günü meydana gelen depremde evsiz kalanların, şimdi de kış koşulları yüzünden hayatlarını kaybetme tehlikesiyle yüz yüze oldukları belirtildi.
Yardım görevlileri bir geceyi daha dışarda geçirmek zorunda kalanlar için acil çadır ve battaniye ihtiyacı bulunduğunu söyledi. Özellikle de çocukların aşırı soğuklara yenik düşme tehlikesiyle karşı karşıya olduğu belirtildi.
Pakistan medyası, binlerce kişinin Salı gecesini 0'a yakın dereceye düşen soğukta geçirdiğini, artçı sarsıntı korkusuyla evlerine girmeye korktuklarını bildirdi.
Afganistan ve Pakistan'ı etkileyen depremde her iki ülkede can verenlerin sayısı en az 360. Ancak yetkililer özellikle Afganistan'da bu sayının artabileceğini belirtiyor.
UNICEF, soğuk ve güvenlik sorunu yüzünden bazı topluluklara ulaşılamadığını; son iki gündür depremden etkilenen uzak ve dağlık bölgelerde şiddetli yağışlar olduğunu ve kar yağdığını bildirdi.
Örgütün Güney Asya bölge başkanı Karin Hulshof, soğuklar arttıkça çocukların güvenliği ve sağlığı konusundaki kaygıların da giderek arttığını söyledi.
Deprem Badahşan vilayetindeki az sayıda olan yolların pek çoğunu tahrip etti.
Depremin merkezine en yakın Pakistan kenti Çitral'dı ama başkent İslamabad ile Peşaver'deki binalar da etkilendi.
Acil yardıma ihtiyaç duyulan yerlere yardım ulaştırmak için en etkili yolun havadan olacağı ancak bu yardım çalışmalarının da, depremden zarar gören yerlerde tahribatın ne kadar olduğu belirlenmeden önce başlatılamayacağı belirtiliyor.
Pazartesi günü 45 saniye süren deprem geniş bir alandaki yapılarda tahribat yarattı ve elektrikler kesildi. Yetkililer Pakistan'da 1.600'dan fazla kişinin yaralandığını, 4.000'den fazla evin tahrip olduğunu belirtti.
Afganistan'daysa deprem 7.600'den fazla evin tahrip olmasına yol açtı.
Taliban Afganlara, depremzedelere barınak, yiyecek ve tıbbi yardımların engellenmemesi çağrısında bulundu; Taliban militanlarının da yardım çalışmalarına yardımcı olacaklarını duyurdu.
</doc>
<doc docid='bbc_111221_hongkong_flu' lang='tur' type='mono' source_url='http://www.bbc.co.uk/turkce/haberler/2011/12/111221_hongkong_flu' term='SARS'>
Hong Kong'da kuş gribi alarmı
Hong Kong'da üç kanatlı hayvanın, kuş gribinden H5N1 öldüğünün tespit edilmesinden sonra 17 bin tavuğun itlaf edileceği açıklandı.
Hong Kong'da üç kanatlı hayvanın, kuş gribinden H5N1 öldüğünün tespit edilmesinden sonra 17 bin tavuğun itlaf edileceği açıklandı.
Yönetim üç hafta süreyle canlı tavuk ithalatını yasakladı.
Bir toptancıda ölü bir tavukta kuş gribi görülmüştü.
Kentteki kuş gribi alarm seviyesi de yükseltildi.
Hong Kong'da iki yabani kuşta da bu virüse rastlandı.        Hong Konglu yetkililer, önceki yıllarda yaşanan vakalar nedeniyle salgın hastalıklar karşısında hızlı önlem almalarıyla biliniyor.
2003 yılında solunum yolları virüsü SARS nedeniyle Hong Kong'da 300, dünyada birçok ülkede de 500 kişi hayatını kaybetmişti.
Hong Kong'da bir otelde kalan 300 kişi de 2009'da da bir konuğun domuz gribine yakalanması nedeniyle karantina altına alınmıştı.
Öte yandan ABD hükümeti iki saygın bilim dergisinden, kuş gribi virüsünün nasıl ölümcül bir salgın haline gelebileceğini ele alan bir araştırmayı yayınlamamalarını istedi.
Science ve Nature dergileri, Hollanda'da H5N1 tipi kuş gribi virüsünün kolay bulaşan ölümcül bir türünün nasıl geliştirildiğini anlatan bir araştırmaya yer vermeye hazırlanıyordu.
Ancak Amerikan Biyogüvenlik Danışma Kurulu (NSABB) adlı bilim kuruluşu, virüsün memelilere nasıl daha kolay geçebileceğini anlatan bu ayrıntıların biyolojik silah yapımında kullanılmasından kaygı duyuyor.
Kurul, araştırmanın sadece tedaviye yardımcı olacak genel bulgularının yayınlanmasını, sürecin tekrarını sağlayacak bilgilerin kamu ile paylaşılmamasını istiyor.
H5N1 tipi kuş gribi ölümcül olmasına rağmen şimdiye dek ancak hastalıklı kuşlara dokunulması yani direkt temas ile bulaşıyordu.
Şimdi ise sağlanan mutasyon sonucu, virüsün hapşırma öksürme sonucu havadan da kolayca yayılabileceği kaydediliyor.
Komisyon bu nedenle araştırmayı yapan uzmanlardan makalelerinde bazı değişiklikler yapmalarını istedi.
Science dergisinin editörü, pek çok uzmanın bu araştırmanın sonucunu görmeye ihtiyaç duyduğunu, ancak kaygıları gidermek için hükümetle işbirliği yaptıklarını belirtti.
Bazı araştırmacılar ise bu adımı, bilimin sansürlenmesi olarak niteliyor.
İlk olarak 1996'da ortaya çıkan H5N1 virüsü sonucu şimdiye dek 350 kadar kişi yaşamını yitirdi.
</doc>
<doc docid='bbc_131015_filipinler_deprem' lang='tur' type='mono' source_url='http://www.bbc.co.uk/turkce/haberler/2013/10/131015_filipinler_deprem' term='SARS'>
Filipinlerde 7,2 büyüklüğünde deprem
Filipinler'de meydana gelen 7,2 büyüklüğünde depremde şu ana kadar 30'dan fazla kişinin öldüğü tespit edildi.
Filipinler'de meydana gelen 7,2 büyüklüğünde depremde şu ana kadar 30'dan fazla kişinin öldüğü tespit edildi.
Amerikan Jeolojik Araştırmalar merkezi depremin merkez üssünün kumsallarıyla ünlü Bohol adasının altında olduğunu bildirdi.
Can kaybı haberleri de binaların çöktüğü Bohol ve yakınlarındaki Cebu bölgesinden geliyor. Çok sayıda bina ve kilisenin depremde hasar gördüğü bildiriliyor.
Deprem yerel saatle 08:12 (TSİ 02:12) de meydana geldi.
Depremzedeler resmi tatil olması nedeniyle işyerleri ve okulların boş olmasının büyük şans olduğunu söylüyorlar.
Yetkililer Bohol'da en az 16 ve Filipinler'in ikinci büyük kenti Cebu'da 15 kişinin öldüğünü açıkladılar. Onlarca da tedavi gören yaralı var.
Cebu bölgesinin Afet işleri yetkilisi Neil Sanchez en az beş kişinin limanın çökmesi, iki kişinin de bir dükkanın çatısının çökmesi v eüç kişinin de bir spor merkezinde yaşanan panik nedeniyle ezilerek öldüğünü bildirdi.
Bohol valisi Edgardo Chatto da bölgede 16 ve 17. yüzyıllardaki İspanyol sömürgeciliği döneminden kalma bazı tarihi kiliselerin de hasar gördüğünü açıkladı.
Sarsıntı nedeniyle bölgede elektrik kesintileri yaşanıyor.
Cebu felaket bölgesi ilan edildi.
Depremi artçı sarsıntılar izliyor.
Filipinler'in başkenti Manila'dan uçakla bir saat mesafede bulunan Cebu bölgesinde 2,6 milyon insan yaşıyor. Depremin merkez üssü olan plajlarıyla ünlü turistik Bohol adasına ise Cebu'dan tekneyle geçiliyor.
</doc>
<doc docid='bbc_110311_japan_3' lang='tur' type='mono' source_url='http://www.bbc.co.uk/turkce/haberler/2011/03/110311_japan_3' term='SARS'>
Japonya'da 8,9 büyüklüğündeki deprem ardından tsunami tahribatı
Japonya'da meydana gelen ve uzun süre devam eden 8,9 büyüklüğündeki deprem başta başkent Tokyo olmak üzere geniş bir bölgeyi etkiledi.
Japonya'da meydana gelen ve uzun süre devam eden 8,9 büyüklüğündeki deprem başta başkent Tokyo olmak üzere geniş bir bölgeyi etkiledi.
Deprem yerel saatle 14:46'da (Türkiye saatiyle 07:46) meydana geldi. Bu depremin son yıllarda Japonya'da yaşanan en büyük sarsıntı olduğu belirtiliyor.
Televizyonların canlı yayınlarına katılan bazı kişiler depremin 3-4 dakika sürdüğünü anlatıyorlar.
Japonya en yüksek derecede tsunami uyarısı yayımladı.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin 20 mil derinliğinde olduğunu açıkladı. Depremin ardından büyük artçı sarsıntılar yaşanıyor.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Depremin çevredeki diğer birçok ülkeyi de etkilemiş olabileceği belirtiliyor ve bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Tokyo'da bir mezuniyet törenin yapıldığı salonun tavanının çökmesi sonucu 20 kişinin yaralandığı bildiriliyor. Birçok Tokyolu hayatlarında bu denli güçlü bir deprem yaşamadıklarını anlatıyor.
Canlı televizyon görüntülerinde depremin birçok binada yangına yol açtığı; Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_haberler-dunya-51385475' lang='tur' type='mono' source_url='https://www.bbc.co.uk/turkce/haberler-dunya-51385475' term='SARS'>
Koronavirüs - Her yıl gripten binlerce kişi ölüyorken yeni salgın neden daha çok panik yarattı?
Aralık ayından bu yana Çin'de gündemde olan koronavirüs salgını, ölümlerin artması ve salgının birçok ülkeye yayılması ile tüm dünyada panik havası yarattı.
Aralık ayından bu yana Çin'de gündemde olan koronavirüs salgını, ölümlerin artması ve salgının birçok ülkeye yayılması ile tüm dünyada panik havası yarattı.
Çin'de ölümler 500'e yaklaşırken, virüs taşıyan kişi sayısı da 24 bini aştı. Virüs birçok ülkeye yayıldığı için Dünya Sağlık Örgütü de virüsün şu anda bir "salgına" dönüşmediğini, ancak dünya çapında acil durum ilan ettiğini açıkladı.
Birçok ülke Çin'deki vatandaşlarını özel uçaklar kaldırarak geri taşıdı. ABD'de ise Çin'de salgının başladığı Hubei bölgesinden gelenlerin ülkeye girişine izin verilmiyor veya bu kişiler karantinaya alınıyor.
Peki, Dünya Sağlık Örgütü verilerine göre dünya genelinde her yıl 5 milyon civarında grip vakası ortaya çıkıyor ve bundan kaynaklı ölümlerin sayısı 650 bini buluyorken, koronovirüs konusunda neden bu kadar panik yaşanıyor?
Uzmanlar, burada en önemli etkenin yeni virüsle ilgili belirsizlik olduğunu söylüyor. Örneğin her yıl grip sezonunun ne zaman başlayıp bittiği, ne kadar insanın hastaneye kaldırılacağı, kaç kişinin öleceğini tahmin etmek mümkün.
Ancak yeni koronovirüsün ne kadar ölümcül olduğu henüz bilinmiyor. Şimdiye kadarki veriler, bu virüsten kaynaklı ölüm oranının grip vakalarına kısayla daha fazla olduğunu gösteriyor.
Ölüm oranı gribe kıyasa en az 10 kat fazla olabilir
İsviçre'deki Bern Üniversitesi'nden salgın hastalıklar uzmanı Christian Althaus'a göre, gripte her 1000 vakadan 1'i hayatını kaybederken, koronavirüste bu oran 100'de 1'i bulabilir, yani ölüm oranı gribe kıyasla 10 kat daha fazla olabilir.
Dünya Sağlık Örgütü yetkilileri, koronavirüsten ölüm oranını yüzde 2 gibi çok daha yüksek bir orana yakın olabileceğini tahmin ediyor. Ancak şimdilik kesin rakamlar vermek pek mümkün görünmüyor.
Henüz belirlenmemiş vaka sayının çok daha yüksek olduğu, bu nedenle de koronavirüsten ölüm oranlarının da düşmüş olacağı tahmin ediliyor.
Yeni koronavirüs insanlar arasında henüz çok yayılmamışken tümüyle ortadan kaldırılması ihtimali olduğu için bu kadar sıkı önlemler alınmaya çalışılıyor.
Koronavirüsün şimdi kontrol altına alınamaması halinde, grip gibi her yıl milyonlarca insanı etkileyen bir bulaşıcı hastalık olmasından korkuluyor.
2002'de yine Çin'de ortaya çıkan şiddetli akut solunum sendromu (SARS) virüsü 8000 kişiye bulaşmış ve 774 kişinin ölümüne neden olmuştu. Ancak SARS'ın bulaşma ve yayılma hızı bu kadar yüksek değildi.
Koronavirüsün bulaşma ve yayılma hızının grip kadar yüksek olabileceğini söyleyenler var.
Bilim insanları, daha önce sanıldığı gibi koronavirüsün sadece hayvanlardan bulaşmadığını, insandan insana da bulaştığını tespit etti ve virüs bulaşmış bir kişinin bunu 2-3 kişiye daha bulaştırdığını tahmin ediyor.
Birçok ülkede alınan önlemlerle bu yayılmanın önüne geçilmeye çalışılıyor.
Ancak Çin'de henüz teşhis konmamış on binlerce vakanın olduğundan şüphe ediliyor.
ABD'de Hastalık Kontrol ve Önlem Merkezi verilerine göre, bu sezon gripten 10 bin kişi hayatını kaybetti. En az 19 milyon kişinin gribe yakalandığı ülkede, 180 bin kişi de hastanede tedavi altına alındı.
Doktorlar, Eylül'de başlayan ve Mayıs'a kadar devam edecek grip sezonunun şu sıralar en doruk noktasında olduğunu ve ABD için konronavirüsten daha büyük bir tehlike teşkil ettiğini söylüyor.
Bu sezon bitiminde ABD'de toplam 21 milyon kişinin gribe yakalanmış olacağı tahmin ediliyor.
ABD'de ilk koronavirüs vakası iki hafta önce tespit edilmişti; vaka sayısı henüz 10'lu rakamlarla ifade ediliyor.
Koronavirüs bulaşan hastada grip virüsü ile benzer belirtiler gözleniyor. Gripte ateş, öksürük, boğaz ağrısı ve vücut ağrısı belirtileri görülürken, koronavirüs semptomları ateş, öksürük ve nefes darlığı olarak tanımlanıyor, ancak gripte olduğu gibi burun akıntısı veya hapşırma pek görülmüyor.
Belirtilerin benzerliği, tanı konurken iki hastalığın karıştırılması endişesine neden oluyor.
Uzmanlar, özellikle çocukların, yaşlıların ve sağlık sorunları olan kişilerin grip konusunda dikkatli olmasını, aşı olması gerekenlerin aşı yaptırmasını, sık sık el yıkanmasını, hasta kişilere bir metreden fazla yaklaşılmamasını salık veriyor.
</doc>
<doc docid='bbc_120514_germany_analysis' lang='tur' type='mono' source_url='http://www.bbc.co.uk/turkce/haberler/2012/05/120514_germany_analysis' term='SARS'>
Merkel eyalet seçimlerinde darbe aldı
Almanya'nın en büyük eyaleti Kuzey Ren Westfalya'daki (NRW) seçimlerin ardından ortaya çıkan atmosferi anlamak için Almanca bilmeye gerek yok.
Almanya'nın en büyük eyaleti Kuzey Ren Westfalya'daki (NRW) seçimlerin ardından ortaya çıkan atmosferi anlamak için Almanca bilmeye gerek yok.
Başbakan Angela Merkel'in Hıristiyan Demokrat Birliği CDU partisinin aldığı yenilgi gazete başlıklarında 'felaket' olarak yorumlandı.
Merkel de bu seçim sonucunu "acı bir yenilgi" olarak değerlendirdi.
Alman parlamentosu Bundestag'daki CDU parti meclis temsilcisi Peter Altmaier ise bu sonuç için "hiç beklemediğimiz kadar kötü bir sonuç" dedi.
Bunun sadece bir yerel seçim olduğu doğru.
Fakat 18 milyonluk nüfusuyla NRW'de seçmenlerin kullandığı oy, ülke geneli açısından da genel eğilimi göstermesi bakımından önemli bir gösterge.
Bu seçimlerde, CDU'ya karşı fırtınanın şiddetli olduğunu, ama aynı zamanda ana muhalefet partisi Sosyal Demokrat Parti (SPD) lehine bir esinti olduğunu görmüş olduk.
CDU'nun oylarında yüzde 8 düşüş gözlenirken bu partinin oy oranı yüzde 4'ten fazla arttı.
Aynı zamanda bir protesto partisi olan Korsan Partisi'nin oylarının da önemli gelişme gösterdiğini gördük.
Temel platformu internet özgürlüğü üzerinde yükselen ve vergi oranları ve euro tahvilleri konusunda belki de fikir yürütemeyecek durumda olan bu parti, dördüncü eyalet meclisinde de sandalye sahibi olmasını sağlayacak düzeyde oy aldı.
Ana partilere karşı gelişen hoşnutsuzluk nedeniyle seçmenler bu tür partilere yöneliyor.
Fakat şu sorular da sorulabilir:
1. Almanya, diğer Euro Bölgesi ülkelerinde kemer sıkma uygulamaları konusundaki kararlılığından vazgeçecek mi?
2. 2013'teki (ya da mevcut koalisyonun çökmesi durumunda daha erken yapılması gerekecek) genel seçimleri kim kazanacak?
NRW seçimlerinde partilerin kampanya konuları doğal olarak bölgesel politikalar üzerinde yükseldi.
Fakat CDU'nun bölge başkanı Norbert Roettgen bu politkaları Almanya'nın Euro Bölgesi borç krizi politikasına bağlayarak "Merkel'in Avrupa'da izlediği politika mı güçlenecek, yoksa borçlanma yanlısı bir hükümetin iktidara gelmesiyle zayıflayacak mı" yorumunda bulunması hata olarak değerlendiriliyor.
Almanya'nın etkili ciddi gazetelerinden Sueddeutsche Zeitiung, Roettgen için "kampanyada hemen hemen herşeyi yanlış yaptı" değerlendirmesinde bulundu.
Bu seçimler Başbakan Merkel açısından tam olarak bir referandum olmadıysa da kamu harcamalarını önemli bir sorun olarak gündeme getirdi.
Seçimden galip çıkan Sosyal Demokratlar, kamu hizmetlerinin güçlendirilmesi konusundaki ısrarlarına ve kemer sıkma politikalarının bu hizmetler üzerinde tehdit oluşturduğuna vurgu yaptılar.
Seçim kampanyası sırasında bölgedeki belediye başkanları eski Doğu Almanya için serbestçe harcama yapılırken kendi bölgelerindeki hizmetlerde kesintiye gidilmesinden şikayetçi olmuşlardı.
Yani Almanlar kendi eyalet hükümetlerinin bütçelerinde kesinti yapılmasından hoşnut değil.
Fakat bu, Merkel'in euro konusunda Almanya dışındaki ülkeler için önerdiği kemer sıkma politikalarının Almanlar açısından sorun teşkil ettiği anlamına gelmiyor.
Başka bir deyişle Almanya içinde kemer sıkma konusunda partiler farklı düşünüyor, fakat Euro Bölgesi için kemer sıkma konusunda değil, ya da henüz değil.
Her ne kadar popülaritesi yüksek olsa da Merkel de partinin aldığı darbeden etkilenecek, yönetmek onun açısından da daha zor hale gelecektir.
Merkel, NRW seçim sonuçlarının bölgesel olduğunu söyleyerek bu yenilgi ile arasına mesafe koymaya çalıştı.
Berlin'deki Özgür Üniversite'den siyasi bilimci Gero Neugebauer bu seçim sonuçları ile Merkel'in rakiplerinin "Avrupa'da güçlü politikaları var ama ülke içinde partisinin önemli bir eyalet seçimidne başarılı bir sonuç almasını sağlayamıyor" eleştirisini getireceğini belirtiyor.
Die Welt gazetesi ise "Merkel'in ayakları altındaki zemin sarsılıyor" başlığıyla sorunu daha çarpıcı ortaya koyuyor.
Bu zemini sarsanların başında Sosyal Demokratların NRW eyalet Başbakanı Hannelore Kraft geliyor.
Gazeteler Kraft'ı karizma ve "orijinalite" sahibi bir lider olarak tanımlarken, CDU'lu rakibi için de "kibirli" ve sıradan vatandaştan kopuk nitelemesi kullanıyor.
Almanya'nın en büyük eyaletindeki seçimlerin ardından Merkel'in ayakları altındaki zeminin sarsıldığı bir gerçek.
Ama bu sarsıntı onu henüz yere yıkmadı.
Almanya'da partisine ve kamu harcamalarından kesintilere karşı halkın duyduğu hoşnutsuzluğun işaretlerini verdi.
Geçmişte Merkel pragmatik yanını göstermiş, nükleer enerji konusunda görüldüğü gibi bazı politikalarından dönüş yapmıştı.
Fakat Euro Bölgesi'nde kemer sıkma politikaları konusunda çizgisini öylesine net koydu ki değiştirmesi olası görünmüyor.
Özellikle SPD'nin kemer sıkma karşıtı politikaları seçmenler arasında popülarite kazandıkça hükümet Almanya içerisinde harcamalar konusunda biraz daha serbest bir tutum takınabilir.
Alman hükümeti, Almanya'da diğer Euro Bölgesi ülkelerinden daha yüksek enflasyon oranının Yunanistan ve İspanya'ya yardım açısından bir çıkış yolu olabileceğine işaret etmiş bulunuyor.
Kısacası Merkel henüz bitmemiş olan bir mücadeleyle karşı karşıya.
</doc>
<doc docid='bbc_haberler-dunya-51347052' lang='tur' type='mono' source_url='https://www.bbc.co.uk/turkce/haberler-dunya-51347052' term='SARS'>
Koronavirüs: Çin dışındaki ilk ölüm vakası Filipinler'de görüldü
Filipinler'de 44 yaşındaki bir kişi, koronavirüs nedeniyle hayatını kaybetti. Bu, Aralık ayı sonunda görülmeye başlayan salgında Çin dışında meydana gelen ilk can kaybı oldu.
Filipinler'de 44 yaşındaki bir kişi, koronavirüs nedeniyle hayatını kaybetti. Bu, Aralık ayı sonunda görülmeye başlayan salgında Çin dışında meydana gelen ilk can kaybı oldu.
Dünya Sağlık Örgütü (WHO), Çin'in Vuhan şehrinden geldiği belirtilen Çinli adamın Filipinler'e gelmeden önce virüsü kaptığını açıkladı.
Yetkililer, hayatını kaybeden kişinin bir süredir başkent Manila'da zatürre tedavisi gördüğünü belirtti.
Filipinler Sağlık Bakanlığı, hayatını kaybeden kişinin Vuhan'dan Manila'ya Hong Kong üzerinden seyahat ettiğini söyledi. Bakanlık, 38 yaşında Çinli bir kadında da virüs tespit edildiğini ifade etti.
Filipinler'de yayın yapan Rappler'ın bildirdiğine göre, Sağlık Bakanı Francisco Duque hastanın stabil olduğunu ve iyileşme emareleri gösterdiğini ancak son 24 saat içinde durumunun giderek kötüleştiğini açıkladı.
Duque, hayatını kaybeden kişiyle aynı uçakta seyahat edenler ve kaldığı otelin çalışanları gibi temas kurduğu kişileri bulmaya çalıştıklarını da sözlerine ekledi.
WHO'nun Filipinler Temsilcisi Rabindra Abeyasinghe, halktan sakin olmalarını istedi.
Abeyasinghe, "Bu, Çin dışında meydana gelen ilk ölüm vakası. Ancak, bunun Filipinler kaynaklı bir vaka olmadığını unutmamak gerek. Hayatını kaybeden hasta, bu salgının tam merkezinden gelmişti" dedi.
Koronavirüs nedeniyle şu ana kadar can kaybı toplamda 300'ü aştı. Bugüne kadar ölümlerin tamamı, çoğunluğu virüsün ortaya çıktığı Hubei eyaletinde olmak üzere Çin'de görülmüştü. Virüs, şu ana kadar 20'den fazla ülkede 14 bin kişiyi etkiledi.
Virüsün görüldüğü kişi sayısı, 2003'teki Sars salgınını geçti.
Aralarında ABD ve Avustralya'nın da aralarında olduğu çok sayıda ülke, Çin'den gelen yolcuların girişlerine izin vermemeye başladı.
Türk Hava Yolları (THY) da Çin'de Pekin, Guangzhou, Şanghay ve Şian şehirlerine düzenlenen seferlerin 9 Şubat'a kadar durdurulduğunu açıkladı. Türkiye dün 32'si kendi vatandaşı, 42 kişiyi askeri kargo uçağıyla Vuhan'dan tahliye etti. Getirilen kişilerin tedbir amacıyla 14 gün karantinada tutulacağı açıklandı.
</doc>
<doc docid='bbc_110706_pressreview' lang='tur' type='mono' source_url='http://www.bbc.co.uk/turkce/basinozeti/2011/07/110706_pressreview' term='SARS'>
6 Temmuz 2011 Basın Özeti
Bu sabahki İngiliz gazetelerinin ortak uluslararası konusu, Hollanda hükümetini Srebrenitza'daki ölümlerden sorumlu tutan  mahkeme kararı.
Bu sabahki İngiliz gazetelerinin ortak uluslararası konusu, Hollanda hükümetini Srebrenitza'daki ölümlerden sorumlu tutan  mahkeme kararı.
Dün Hollanda'da bir temyiz mahkemesi, 1995 yılındaki Srebrenitza katliamı sırasında 3 Boşnak'ın öldürülmesinden Hollanda devletinin sorumlu olduğuna hükmetti.
Guardian mahkemenin kararının 16 yıllık bir hukuk mücadelesi ardından geldiğini belirtiyor.
Bosnalı Sırpların 1995 yılı Temmuz'unda Srebrenitza'ya baskın düzenleyerek çok sayıda Boşnak'ı öldürmeleri sırasında, Birleşmiş Milletler tarafından güvenli bölge ilan edilen kesimlerin sorumlusu Hollanda birlikleriydi.
Guardian, beş bin kadar kişinin Hollandalı askerlere sığındığını ancak bunların bir kısmının tesisi terketmeye zorlandığını belirtiyor.
Hollandalı askerlerin öldürülen şahısları teslim etmemesi gerektiğinden, mahkeme, bunların ölümünden Hollanda devletinin sorumlu olduğuna karar verdi.
Hollanda hükümeti BM'nin Hollanda birliklerine gereken desteği vermediğini savunuyor.
Ancak gazete, yargıçların bu iddiayı bir kenara itiverdiğini kaydediyor.
Guardian'a göre, mahkemenin, Hollanda hükümetini ölümlerden sorumlu tutan böyle bir karar alması sürpriz oldu.
Mahkeme, Hollanda hükümetinin ölen şahısların yakınlarına tazminat ödemesini de kararlaştırdı.
Gazeteye göre bu karar başka tazminat davalarına emsal oluşturabilir.
İngiliz istihbaratı AB'nin peşinde
Daily Telegraph, İngiliz dış istihbarat servisi MI6'in eski başkanının, 'Avrupalı dostlarımızı izlemeye almalıyız' dediğini aktarıyor.
2004 yılına dek MI6 başkanı olan Sir Richard Dearlove, İngiltere'nin ekonomik çıkarlarını korumak için istihbarat servislerini kullanma konusunda aşırı hassas olmaması gerektiğini söylüyor.
Gazete, eski başkanı bu sözleri söylemeye iten başlıca nedenin, euro bölgesinde yaşanan sarsıntı olduğunu belirtiyor.
Eski MI6 başkanı, bazı ülkelerin borçlarını ödeme kapasitesine ilişkin kaygıların yüksek olduğu bir dönemde, örneğin İngiltere Merkez Bankası'nın istihbarat servislerinin desteğine ihtiyaç duyabileceği kanısında.
Tayland'da demokrasinin geleceği
Financial Times Tayland'da genel seçim sonucunu değerlendiren bir yazıya yer veriyor makale sayfasında.
Tayland'da kilit önemdeki genel seçimi, devrik başbakan Taksin Şinavatra'ya yakınlığıyla bilinen bir parti kazanmıştı.
Financial Times'daki makaleye göre, Taksin'in rüyası Tayland'da demokrasiye son verebilir.
Dış İlişkiler Konseyi'nden Güneydoğu Asya uzmanı Joshua Kurlançik imzalı yazıda, on yıl önce Asya'nın en güçlü demokrasilerinden biri olan Tayland demokrasisinin şimdi uçurumun kenarında olduğu ileri sürülüyor.
Seçim ardından Tayland'ın ilk kadın başbakanı olacak olan Yingluck Şinavatra, 2006 yılında bir askeri darbe ile devrilen ve yolsuzlukla suçlanan eski başbakan Taksin Şinavatra'nın kız kardeşi.
Kurlançik'e göre bu durum, Tayland'ın sallantılı demokrasisini yeniden yoluna sokmada son fırsatı da kaçırabileceğine işaret ediyor.
Daha önce siyasette bulunmamış olan 44 yaşındaki Yingluck, Tayland'da önemli bir desteğe sahip olan Şinavatra ismi nedeniyle seçmen desteği bulabildi.
Yazar yeni başbakanın izleyeceği çizginin Tayland'da demokrasinin geleceğini belirleyeceği kanısında.
Rusya'da polis skandalı
Times Rusya'da polisin kendilerini yolsuzlukla suçlayan bir avukatın ölümünde parmağı olduğu iddialarını ele alan bir habere yer veriyor.
Habere göre, bir grup polis kendilerini 230 milyon dolarlık bir yolsuzlukla suçlayan avukatı yasadışı şekilde tutuklamış ve avukat hapiste hayatını kaybetmiş.
Haberin kaynağı da Rusya Cumhurbaşkanı tarafından hazırlatılan bir rapor.
37 yaşındaki avukatın Moskova'daki bir hapisanede işkenceye maruz kaldığını ve acılar içinde öldüğünü belirten gazete, suçlanan polislerin adının açıklanacağını da kaydediyor.
Bakanı makamından kan grubu mu etti?
Independent'a göre, Japonya'da dün görevinden istifa eden Yeniden İmardan Sorumlu Bakan Ryu Matsumoto, başına gelenlerin nedeninin kan grubu olduğunu ileri sürdü.   Matsumoto, Mart ayındaki deprem ve tsunamide ağır hasar gören bölgelerin valileri hakkında duyarsız sözler sarfettiği için eleştirilere hedef olmuştu.
Gazete, Matsumoto'nun bu valilerin yeniden imara yönelik iyi planlar sunmazlarsa devlet yardımı alamayacaklarını söylediğini aktarıyor.
Hükümetin yeniden imar süreci nedeniyle zaten yoğun baskı altında olduğu bir dönemde, bakanın tepkilere yol açan sözleri de başbakan tarafından hiç hoş karşılanmadı.
Ve Matsumoto göreve başlamasından bir hafta sonra istifa etmek zorunda kaldı.
Independent eski bakanın fütursuz sözlerinden kan grubunu sorumlu tuttuğunu bildiriyor.
Eski bakana göre damarlarındaki B grubu kan kendisini hırçın ve sözünü sakınmaz bir kişi kılıyor.
İstifasını açıklarken gözleri yaşaran bakan Matsumoto istifa gerekçesi hakkındaysa bir açıklama yapmamış, 'söylemek istediğim çok şey var ama gitmem lazım' demekle yetinmişti.
Gazete, istifa eden politikacıların buna bir çok nedeni gerekçe gösterdiklerini, ama ilk kez bir politikacının kendi kan grubunu sorumlu tuttuğunu belirtiyor.
</doc>
<doc docid='bbc_haberler-dunya-37179120' lang='tur' type='mono' source_url='https://www.bbc.co.uk/turkce/haberler-dunya-37179120' term='SARS'>
İtalya'nın merkezinde deprem: En az 120 ölü
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde en az 120 kişi öldü.
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde en az 120 kişi öldü.
Kurtarma ve enkaz kaldırma çalışmaları devam ederken, 100'e yakın kişinin de kayıp olduğu bildiriliyor.
İtalya Başbakanı Matteo Renzi, İtalya'nın merkezinde dağlık bölgede yaşanan depremde en az 120 kişinin öldüğünü, 368 kişinin yaralandığını söyledi.
Başbakan ölü sayısının artabileceğini ifade etti.
Ölümlerin çoğu yerle bir olan Pescara del Tronto köyünde meydana geldi.
Şu ana kadar 80 kadar da artçı sarsıntı yaşandı.
Yerel saatle 03:36'da yaşanan deprem 10 km derinlikte meydana geldi.
Depremin merkez üssünün Roma'nın 100 kilometre kuzey doğusunda Perugia sınırları içinde olduğu bildiriliyor.
Başkent Roma'da da depremin hissedildiği ve bazı binaların 20 saniye kadar sallandığı kaydedildi.
Başbakan Matteo Renzi depremle ilgili açıklamasında, sabaha karşı olay yerine koşarak elleriyle ilk kurtarma çalışmalarını yürüten gönüllüler ve sivil savunma yetkililerine teşekkür etti.
Renzi, depremden etkilenen hiç bir ailenin, hiç bir kent ve kasabanın, köyün yalnız bırakılmayacağını söyledi.
Yerel yetkililer can kaybının boyutları konusunda henüz tam bir bilgi vermenin mümkün olmadığını söylüyor fakat Pescara del Tronto ve Arquata del Tronto köylerinden şimdiye kadar 11 kişinin ölüm haberi geldi.
Bu köylerden 20 kişi de hastaneye kaldırıldı.
2 ve 7 yaşlarında iki erkek çocuğu büyükanneleriyle birlikte kaldıkları evin enkazından kurtarıldılar. Kurtarma görevlileri çocukların bir yatağın altına saklanarak kurtulduklarını söylüyor.
Arama kurtarma görevlileri hala bir kaç kilometre doğudaki Peracchia di Acqua Santa Terme köyüne ulaşmaya çalışıyor.
En az 35 kişinin yaşamını yitirdiği Amatrice kasabasının Belediye Başkanı Sergio Perozzi,  hasarın çok büyük olduğunu çok sayıda binanın yıkıldığını ve onlarca kişinin halen enkaz altında olduğunu söyledi.
Perozzi, devlet radyosu RAI'ye yaptığı açıklamada "Yolların tümü kapandı. Kasabanın yarısı yıkıldı. Enkaz altında kalanlar var. Toprak kayması nedeniyle bir köprü de yıkılma ihtimaliyle karşı karşıya" dedi.
Amatrice'deki kurtarma görevlilerinin yıkılan bir binanın altında kalan altı kişiye ulaşmaya çalıştıkları bildiriliyor.
BBC'nin Amatrice'deki muhabiri James Reynolds enkaz altında köpekler yardımıyla arama yapıldığı ve kayıpların belirlenmesine uğraşıldığnı söylüyor.
Amatrice'nin biraz kuzeyindeki tatil kasabası Accumoli'de ise  en az 11 kişinin öldüğü belli oldu.
Belediye Başkanı Stefani Petrucci, gece bir kişinin enkaz altından kurtarıldığını, ama çöken bir evin altında ikisi çocuk 6 kişinin bulunduğunu söyledi.
Enkazı elleriyle kaldırmaya çalışan 15 civarında kişiyle konuşan yerel bir fotoğrafçı, "Aşağıdan anne ve çocuklardan birinin çığlıklarını duyuyorlar" dedi.
58 yaşındaki bir adamın da enkaz aldından çıkarılmaya çalışıldığı ve çok sayıda kayıp olduğu bildiriliyor.
İtalyan yetkililer ilerleyen saatlerde artçı sarsıntıların sürebileceği uyarısı yaptılar.
Deprem bilimci Andrea Tertulliani, artçıların kaçınılmaz olduğunu fakat esas deprem kadar şiddetli bir başka sarsıntı olması ihtimalinin de gözardı edilemeyeceğini söyledi.
</doc>
<doc docid='bbc_haberler-dunya-50488584' lang='tur' type='mono' source_url='https://www.bbc.co.uk/turkce/haberler-dunya-50488584' term='SARS'>
İran'daki protestolar: Benzin fiyatlarının yükselmesine gösterilen tepki nasıl büyüdü?
Uluslararası Af Örgütü, 19 Ekim'de yaptığı açıklamada İran'da benzin fiyatlarının yükseltilmesiyle başlayan protestolarda en az 106 kişinin hayatını kaybettiğini aktardı.
Uluslararası Af Örgütü, 19 Ekim'de yaptığı açıklamada İran'da benzin fiyatlarının yükseltilmesiyle başlayan protestolarda en az 106 kişinin hayatını kaybettiğini aktardı.
Birleşmiş Milletler ise daha önce yaptığı açıklamasında onlarca kişinin hayatını kaybettiğini belirtmişti.
İran'da en az yüz şehirde yaşanan protestoların ardından internete erişim engellendi, o yüzden ülke içinden haber almakta zorluk yaşanıyor.
Perşembe günü ise internet yavaş yavaş geri gelmeye başladı.
İran'daki protestolar ile ilgili bilinenleri beş başlıkta derledik.
BBC News Türkçe tarafından yapılan  numaralı Youtube paylaşımının sonu
İran Cumhurbaşkanı Hasan Ruhani, geçen hafta Perşembe günü yapılan açıklamada benzin sübvansiyonlarının kaldırıldığını açıkladı.
Bu da benzin fiyatlarının bir önceki güne göre yüzde 50 yükselmesine yol açtı.
Kimi yerlerde benzin fiyatlarında yüzde 200'lük bir artış yaşandı.
Hükümet, bu sübvansiyonların yılda 2,5 milyar dolar maliyete yol açtığını ve kaçakçılık için fırsat yarattığını söylüyerek bu kararı devlet gelirlerini artırmak için değil devlet sübvansiyonlarındaki karışık durumu çözümlemek için aldıklarını belirtti.
Bunun üzerine başlayan gösterilerde Uluslararası Af Örgütü'ne göre 21 şehirde en az 106 kişi hayatını kaybetti.
Yetkililere göre en az bin kişi gözaltına alındı.
İranlı gazeteciler, güvenlik güçleri tarafından 100 kişinin vurulduğunu söylerken ailelerin yakınlarının cesetlerini almasına izin vermediği ifade edildi.
İran'dan sosyal medyaya düşen videolarda belediye binalarının ve bankaların ateşe verildiği ve büyük trafik sıkışıklıklarının yaşandığı görüldü.
Çatışmaların başkent Tahran'dan ziyade en çok Şiraz ve Ahvaz şehirlerinde yaşandığı belirtildi.
İran devlet ajanslarına göre Pazartesi günü yapılan haberlerde 100 banka ve 57 dükkanın ateşe verildiği aktarıldı.
Sadece İsfahan'da 69 bankanın kundaklandığı ifade edildi.
İran istihbarat servislerine göre 87 bin 400 kişi protestolara katıldı.
Devlet medyası, Çarşamba günü yayınladığı görüntülerde ise binlerce kişinin hükümete destek vermek için farklı şehirlerde gösteriler düzenlediğini kaydetti.
Perşembe günü ise Cumhuriyet Muhafızları ülkede 'huzurun geri geldiğini' açıkladı.
İran Cumhurbaşkanı Hasan Ruhani, Çarşamba günü yaptığı açıklamada "yabancı güçler" tarafından körüklenen gösterilere karşı İran devletinin zafer kazandığını söyledi.
İran'ın Birleşmiş Milletler misyonu ise isim vermeden Uluslararası Af Örgütü gibi kurumların ölen protestocuların sayısına dair yaptığı açıklamalara atıfta bulunarak bunların "spekülatif" olduğunu belirtti.
Yarı resmi Fars haber ajansı ise gözaltına alınanlar arasında çifte vatandaşların olduğunu iddia etti. Gözaltına alınan üç adet Türk, Alman ve Afgan çitfe vatandaşının protestoları körüklediği, yabancı istihbarat servisleri tarafından eğitildikleri ve fonlandıkları, ülkenin altyapısını yok etmek ve sivil itaatsizlik başlatmak amacında oldukları öne sürüldü.
Bu çifte vatandaşların sabotajda bulunmak için özel ekipmanı olduğu aktarıldı.
İran'ın Birleşmiş Milletler misyonu hayatını kaybedenlerle ilgili çıkan haberler için ise spekülatif ve güvenilmez diyerek hükümet tarafından teyitlenmeyen raporlara itimat edilmemesi gerektiğini belirtti.
İran'ın dini lideri Ayatullah Ali Hamaney ise Salı günü yaptığı açıklamada protestoların bir güvenlik meselesi olduğunu, popüler bir hareket olduklarının söylenemeyeceğini ve bu hareketin üstesinden başarıyla gelindiğini söyledi.
Hükümet aynı zamanda benzin fiyatlarında yapılan zamla 60 milyon İranlıya ulaştırılması sözünü verdiği mali yardımları Pazartesi günü dağıtmaya başladı.
Benzinden kesilen sübvansiyonlarla yardım almaya hak kazanan memurlar, işçiler ve emeklilerin banka hesaplarına aylık olarak 13-48 dolar arasında değişen bir miktar yardım aktarılacak.
İran Hükümet Sözcüsü Ali Rabiei, insanların protesto etmeye hakkı olduğunu ancak olayları karıştırmak isteyenlere izin verilmeyeceğini söyledi.
İran Cumhuriyet Muhafızları ise gerekirse insanların huzurunu ve güvenliğini sağlamak için kararlı adımlar atacaklarını aktardı.
Bir sivil toplum kuruluşu olan ve internete uygulanan blokajları takip eden Netblocks internet sitesi, 16 Kasım'da attığı tweetinde İran hükümetinin interneti kestiğini teyitleyerek ülkede internet aktivitesinin sadece yüzde 7'sinin gerçekleştiğini açıkladı.
Çarşamba günü ise bu oranın 90 saatin ardından sadece yüzde 5 olduğu aktarıldı.
21 Ekim Perşembe günü ise ülkedeki güvenlik konseyi internetin geri gelmesi talimatı verdiklerini açıkladı.
NetBlocks ise ülkedeki internet bağlantısının sadece yüzde 10'a kadar yükseldiğini aktardı.
İran'ın internete erişimi kesmesiyle protestocuların sosyal medyaya gösterilerden görüntülerin yüklenmesi engellenmişyi.
Pazartesi günü ülkenin iletişim bakanı olan Muhammed Cevad Azari Cehrumi, ülkenin internet erişiminin tekrar sağlanabilmesi için çalıştıklarını söylemişti.
Çarşamba günü itibarıyla ise İran'ın büyük haber sitelerinin çoğu tekrar erişime açıldı.
İranlı milletvekili Tayyebeh Siyvaş ise işini internet ve online iletişim kanalları üzerinden yürüten kişiler için internete erişim sağlanmasının hayati olduğunu söyledi.
İnternete erişimin kısıtlanmasını 'modern sıkıyönetim' olarak tanımlayan Siyvaş, hükümete seslenerek 'huzurun sağlandığı şehirlerde' internetin tekrar erişime açılması gerektiğini söyledi.
Siyvaş aynı zamanda devlet güvenlik konseyi tarafından 24 saatliğine başlatılan internet kesintisinin halen devam etmesini de eleştirdi.
Meclisin ulusal güvenlik ve dış politika üyelerinden Abulfaz Hasanbeyi, ayaklanmanın 'önde gelen etmenleri bastırıldıktan sonra' internetin önümüzdeki günlerde açılacağını aktardı.
Hasanbeyi, göstericilerin birbiriyle internet üzerinden iletişim kurduğunu belirtti.
Devlet Güvenlik Konseyi'nden Muhammed Cevad Kolivand ise güvenliğin ülke için en önemli konu olduğunu, bunun için gerekirse diğer her şeyin feda edilebileceğini belirtti.
ABD'nin 2015 yılında yapılan nükleer anlaşmadan çekilmesi ve yaptırımları tekrar uygulamaya koyması ile beraber zaten zorlanmakta olan İran ekonomisinde sarsıntı büyüdü.
Para biriminin değer kaybetmesi, ekmek, pirinç ve diğer temel maddelerde fiyatların yükselmesi uzun zamandır İran halkı için maddi zorluklar yaratıyor.
Hükümetin petrol fiyatlarına zam yapmasının sebeplerinden biri de bu.
Hükümet, petrol sübvansiyonlarını keserek yılda 2,5 milyar dolar biriktirmeyi, bunun da 18 milyon aileye daha, toplamda 60 milyon İranlıya yardım yapılması anlamına geleceğini belirtiyor.
Bu adım IMF (Uluslararası Para Fonu) tarafından hükümet bütçesinin dengelenmesi için önerilmişti.
İran sağladığı sübvansiyonlar sayesinde dünyanın en ucuz petrolünün satıldığı ülkelerden biri.
Ancak seçmenler, yolsuzluktan bunaldığı için bu gelecek ekstra paranın topluma özellikle de yoksullara ulaşmasında sıkıntı yaşanacağını düşünüyor.
İran'ın planlama ve bütçe kurumunun başında bulunan Muhammed Bayer Nobakt ise detayları vermeden bu paranın yoksullara ulaşacağında ısrar etti.
Dışişleri Bakanı Mevlüt Çavuşoğlu, İran'da yaşanan olaylarla ilgili olarak, "Son günlerde İran'da yaşanan olayların bir an önce bitmesini ve İran'ın huzura kavuşmasını diliyoruz." dedi.
Birleşmiş Milletler İnsan Hakları Yüksek Komiserliği ise göstericilere yönelik olarak ateş açılmasından 'derin bir şekilde kaygı duyduklarını' belirtti.
Fransa, İran'da protestolar sırasında insanların hayatlarını kaybettiğine dair çıkan haberlerden ötürü kaygı duyduklarını aktardı.
Suudi Arabistan Kralı Salman bin Abdülaziz el Suud, İran'a "kendi insanlarına zarar veren genişlemeci politikalardan vazgeçmesi" çağrısında bulundu.
ABD Dışişleri Bakanı Mike Pompeo ise tweetinde İran halkına, "ABD sizinle" mesajı verdi.
</doc>
<doc docid='bbc_130614_press_turkey' lang='tur' type='mono' source_url='http://www.bbc.co.uk/turkce/basinozeti/2013/06/130614_press_turkey' term='SARS'>
'Almanya: Erdoğan'a ödül verme zamanı değil'
İngiliz gazetelerinin taşra baskıları, Türkiye'de Başbakan Recep Tayyip Erdoğan'ın Gezi Parkı temsilcileriyle yaptığı toplantı öncesinde matbaaaya gönderildiği için bu toplantıdan çıkan sonuçlar gazetelerde yer almıyor.
İngiliz gazetelerinin taşra baskıları, Türkiye'de Başbakan Recep Tayyip Erdoğan'ın Gezi Parkı temsilcileriyle yaptığı toplantı öncesinde matbaaaya gönderildiği için bu toplantıdan çıkan sonuçlar gazetelerde yer almıyor.
Ancak gazeteler, bu gelişme öncesindeki değerlendirmeleri aktarıyor okurlarına.
Times gazetesi, dün Avrupa Parlamentosu'nun, Gezi Parkı protestolarında polisin aşırı güç kullanmasını kınayan kararının Erdoğan'ı öfkelendirdiğini belirtiyor.
Gazete, Türkiye Avrupa Birliği ilişkilerinin yeni bir krize girdiğini, karar karşısında Başbakan Erdoğan'ın "Avrupa Birliği Parlamentosu'nun bizlerle ilgili alacağı kararı ben tanımıyorum" dediğini aktarıyor. Times, Türkiye'nin Avrupa Birliği üyeliğine destek veren İngiltere'nin Avrupa Parlamentosu milletvekili Richard Howitt'in 'ilişkiler çok tehlikeli bir dönemeçte' görüşüne de yer veriyor.
Türkiye'nin Avrupa Birliği'yle ilişkilerini değerlendiren bir başka gazete ise Financial Times.
"Almanya, Avrupa Birliği müzakerelerinin ertelenmesi için bastırıyor" başlıklı yazıda gazete, hükümetin protestoları ve gösterileri sert bir şekilde bastırmasının Almanya'da rahatsızlık yarattığını belirtiyor ve üst düzey bir Alman diplomatın, "Erdoğan'a bir ödül vermenin hiç zamanı değil şimdi" sözlerini aktarıyor.
Ankara ve Brüksel arasında 26 Haziran'da başlaması planlanan görüşmelerde üç yılı aşkın sürenin ardından yeni bir müzakere başlığının açılması öngörülüyor.
Almanya Başbakanı Angela Merkel'in Türkiye'yle müzakerelere karşı çıktığını hatırlatan Financial Times, diplomatik bir gerginliğe neden olmamak için Alman diplomatların teknik gerekçelerle müzakereleri geciktirmeyi planladığını ifade ediyor.
Haftalık Economist dergisi, Türkiye'de devam eden siyasî ve toplumsal gerginliğin piyasalara etkisini değerlendiren bir yazı yayımlıyor bugün.
"Güçlü ama korumasız" başlıklı yazısında dergi, Türkiye'nin, yabancı yatırımcıların güvenini kaybetmeye çok açık bir dönemden geçtiğini yazıyor.
"Recep Tayyip Erdoğan'ın seçmenleri çekmek için kullandığı başlıca kozlardan birisi ekonomideki performansı. İstikrarsız geçen 1990'ların ardından 2001'de yaşanan büyük çöküş sonrası, AKP istikrarlı bir büyüme oranı ve düşük enflasyonu yakaladı" diyen Economist, 2010 ve 2011'de Türkiye'nin, tıpkı Çin gibi yüzde 9'a varan bir büyüme yakaladığını, bunun piyasalarda 'aşırı ısınma' tehlikesini de beraberinde getirdiğini vurguluyor.
"Türkiye yoğun şekilde nakit akışına, dolayısıyla da yabancı yatırımcıların güvenine bağımlı. İşte bu nedenle, Taksim Meydanı'ndaki protestolar başladığından bu yana para piyasalarındaki sarsıntı çok önemli" diye yazan Economist "22 Mayıs'ta tüm zamanların en yüksek seviyesine çıkan İstanbul borsası bu hafta ortasında yüzde 20 değer yitirmişti" saptamasında bulunuyor.
Büyüme oranının 2012'de yüzde 2'ye gerilediğini belirten dergi, "Türkiye'yle ilgili en büyük endişe ülke dışında. Yavaşlayan ekonomi cari borç açığını azalttı ama bu yıl yine de yüzde 6 seviyesinde olacak. Dahası, cari açık, kısa dönemli nakit akışlarıyla dengeleniyor. Türkiye aşırı risk karşılığında güçlü büyüme oranı ve iyi bir getiriye sahip bir ekonomi" değerlendirmesinde bulunuyor.
Economist yazısını, "Siyasî huzursuzluk, Türkiye'nin en büyük ihracat ortağı Euro Bölgesi'ndeki resesyon, Suriye ve bölgedeki diğer çatışmalar yatırımcı güvenini kolaylıkla zedeleyebilir. Bu, Erdoğan'ın bu hafta yaptığı gibi, yabancı yatırımcılara ve kendi tanımıyla 'faiz lobisine' karşı saldırgan bir tutum alması için aptalca bir dönem" ifadesiyle tamamlıyor.
Para piyasaları kadar olmasa da siyasî ve toplumsal gerginlikten etkilenen sektörlerden birisi de turizm.
Times gazetesi, devam eden sorunların, İngiltere'den Türkiye'ye tur operatörlüğü yapan Thomas Cook ve TUI Travel gibi şirketler üzerinde endişe yarattığını aktarıyor.
Times, değerlendirme yazısında, "Tur operatörlerinin kazançları karşısındaki en büyük tehdit bölgesel faktörler. 11 Eylül saldırıları, İzlanda'daki yanardağdan püsküren küller ve Arap Baharı'nın bu sektör üzerindeki felaket etkiler ortada. İngiltere merkezli şirketlerin başlıca uçuş noktaları olan Mısır ve Tunus'taki siyasî sarsıntının etkileri sürerken, tur operatörleri Türkiye'de yaşananları huzursuz bir şekilde izliyor" diye yazıyor.
"Başlıca tur operatörleri 'şimdilik herşey yolunda' diyerek işlerini sürdürüyor. İstanbul ve diğer kentlerdeki daha küçük çaplı protestoların, müşterilerini gönderdikleri tatil merkezlerine fazla bir etkisi olmadığını söylüyorlar" diyen Times, yine de gerginliğin uzamasının müşteri güveni üzerindeki etkisinin görülmeye başladığını ifade ediyor.
Sektör yetkililerinin "Türkiye, satışlarını çabuk ve erken yaptığımız bir tatil noktası. Yaşanan olaylar rezervasyonlarda bir yavaşlama getirdi ancak çok ciddi bir sıkıntı görmüyoruz" dediklerini vurguluyor.
Ve son olarak Guardian gazetesinin günlük karikatürünü aktaralım.
Gazetenin usta çizeri Steve Bell, bu sabah Türkiye'yi konu ediyor köşesinde.
Arka planda bir gaz bulutunun içinde elleri coplu polislerin siluetinin görüldüğü karikatürde, Başbakan Erdoğan Toplumsal Olaylara Müdahale Aracı, TOMA olarak resmedilmiş.
Üzerinde bir Türk bayrağı asılı olan TOMA'nın önü ise başına bir hilâl yerleştirilmiş ve bir filin hortumuna benzetilmiş burnundan tazyikli su fışkırtan Recep Tayyip Erdoğan'ı gösteriyor.
</doc>
<doc docid='bbc_090907_timeline_credit_crunch' lang='tur' type='mono' source_url='http://www.bbc.co.uk/turkce/haberler/2009/09/090907_timeline_credit_crunch' term='SARS'>
Küresel krizin köşe taşları
15 Eylül 2008'de dünyanın en eski ve saygın yatırım bankalarından biri olan Lehman Brothers'ın çöküşü küresel finans piyasalarında panik yarattı. Finans dünyasındaki sarsıntı kısa sürede küresel ekonomiyi de vurdu.
15 Eylül 2008'de dünyanın en eski ve saygın yatırım bankalarından biri olan Lehman Brothers'ın çöküşü küresel finans piyasalarında panik yarattı. Finans dünyasındaki sarsıntı kısa sürede küresel ekonomiyi de vurdu.
Çok sayıda ülkeyi resesyona iten kredi krizinin ilk sinyalleri aslında Lehman Brothers'ın batışından önce ortaya çıkmıştı.
9 Ağustos 2007 tarihinde Fransız bankası BNP Paribas'tan gelen kötü haberler, kredi bulmanın maliyetini keskin biçimde yükseltmiş ve finans dünyasını ilk kez durumun ciddiyetine uyandırmıştı.
Fakat uzmanlar, küresel ekonomiyi Büyük Buhran'dan bu yana görülmedik düzeyde sarsan kredi krizinin köklerinin bundan önceki yıllarda ABD'deki emlak piyasasında yaşanan aşırı borçlanmaya uzandığını düşünüyor.
2004 ile 2006 yılları arasında ABD'de faiz oranları yüzde 1'den yüzde 5.35'e tırmanınca, Amerikan emlak piyasası bir duraklamaya girdi.
Aldıkları konut kredisinin aylık geri ödemeleriyle faizler düşükken zar zor başa çıkabilen çok sayıda Amerikalı yükselen faizler karşısında konut borcunu ödeyemez hale geldi.
Amerikan bankalarının ve finans kuruluşlarının kredi geçmişi kötü olan ya da daha önce hiç borçlanmamış kişilere verdiği yüksek riskli konut kredilerinde rekor düzeyde bir çöküş kaydedildi.
Konut borcunu geri ödemeyen milyonlarca kişi evini kaybederken, aylık ödemelerden mahrum kalan banka ve finans kuruluşlarındaki sarsıntı hızla yayıldı, çünkü sözkonusu konut kredilerinin çoğunluğu borçların alınıp satıldığı bankacılık sisteminde elden elde piyasalara dağılmıştı.
Temmuz 2007
Yatırım bankası Bear Stearns, kendisine bağlı iki ihtiyat fonuna yatırım yapmış müşterilerine ya hiç ya da çok az para alabileceklerini itiraf etti.
Amerikan Merkez Bankası başkanı Ben Bernanke yüksek riskli konut kredilerinin batışının 100 milyar dolara malolabileceğini duyurdu.
Ağustos 2007
Fransız yatırım bankası BNP Paribas, iki fonunun yatırımcılarına paralarını geri alamayacaklarını bildirdi. Banka, ''piyasalardan nakit paranın tamamen kaçtığını'' söyleyerek fonlardaki varlığın değerini ölçemediğini belirtti.
Bankaların birbirleriyle iş yapmaktan çekindiğinin ilk açık göstergesi olan bu gelişmenin ardından Avrupa Merkez Bankası nakit akışını calandırmak için piyasalara 95 milyar euro pompaladı.
Eylül 2007
BBC, İngiliz Bankası Northern Rock'un İngiltere Merkez Bankası'ndan acil mali yardım talep ettiğini öğrendi. Bundan bir gün sonra bankanın müşterileri Nortern Rock şubelerine akın ederek 1 milyar sterlin çekti. İngiltere tarihinde bir asırdır görülmedik bu banka paniğini yatıştırmak için İngiltere hükümeti mevduat sahiplerine hesaplarının garanti altında olduğunu duyurdu.
Ekim 2007
Yatırım bankası Merrill Lynch'in yöneticisi, bankanın 8 milyar dolara yakın kötü borçları olduğunun açıklanmasının ardından istifa etti.
Aralık 2007
Amerikan Merkez Bankası, eşi benzeri görülmedik bir adım atarak önde gelen beş merkez bankasıyla bir araya gelir ve piyasalara milyarlarca dolar pompalamayı konuştu.
Ocak 2008
Dünya çapında borsalar, 11 Eylül 2001'den bu yana görülmemiş düzeyde değer kaybına uğradı. Dünya Bankası, ekonomik büyümenin 2008 yılında yavaşlayacağı uyarısında bulundu.
Şubat 2008
İngiltere hükümeti sorunlu banka Northern Rock'un kamulaştırılmasına karar verdi. Sanayileşmiş yedi ülkeyi temsil eden G7 grubunun liderleri, ABD'de emlak piyasasının çöküşünün tetiklediği kredi krizinin kayıplarının 400 milyar doları bulabileceğini söyledi.
Mart 2008
Amerika'nın beşinci büyük bankası Bear Stearns, rakibi JP Morgan Chase tarafından satın alındı. İngiltere'de ev fiyatlarının yıl sonunda düşüşe geçeceği tahminleri, ABD'deki emlak krizinin İngiltere'ye de atladığı beklentisini doğurdu.
Nisan 2008
Uluslararası Para Fonu IMF, kredi krizinin küresel kayıplarının 1 trilyon doları bulabileceğini ve hatta bunu aşabileceğini ilan etti.
Mayıs 2008
İsviçre bankası UBS, ABD'nin emlak piyasasında kaybettiği 37 milyar doların bir kısmını geri alabilmek için harekete geçti.
Haziran 2008
İngiltere'nin önde gelen bankalarından Barclays defterlerini düzeltmek için 10 milyar dolara yakın yatırım çekmek istediğini açıkladı. Körfez ülkelerinden Katar, bankanın yaklaşık 8'ine sahip oldu.
Temmuz 2008
ABD'nin en büyük iki kredi kuruluşu olan Fannie Mae ve Freddie Mac'i kurtarmak için yetkililer devreye girdi. Amerikan hükümeti, 5 trilyon dolar civarında konut kredisinin bağlı olduğu iki kurumun batmasına izin verilemeyeceğini söyledi.
Ağustos 2008
İngiltere'de ev fiyatlarında yıllık yüzde 10.5 düşüş gerçekleştiği açıklandı. Maliye Bakanı Alistair Darling bir gazeteye verdiği mülakatta ekonominin son 60 yılın en büyük kriziyle karşı karşıya olduğunu belirtti.
Eylül 2008
Wall Street, yatırım bankası Lehman Brothers'ın son üç ayda 4 milyar dolara yakın zarar ettiği açıklamasıyla sarsıldı. Nafile bir kurtuluş yolu arayan Lehman Brothers yaklaşk bir hafta sonra krizin iflasa sürüklediği ilk büyük banka olarak kayda geçti.
Amerikan Merkez Bankası ülkenin en büyük sigorta şirketi AIG'i kurtarmak için 85 milyar dolarlık bir paket açıkladı.
Konut kredisi veren dev Amerikan şirketi Washington Mutual mali müfettişler tarafından kapatıldıktan sonra JP Morgan Chase'e satıldı.
Avrupa'nın bankacılık sektöründe yayılmayı sürdüren kredi krizinin kurbanı olan bankacılık ve sigorta devi Fortis kısmen kamulaştırılarak kurtarıldı.
ABD'de Kongre, bankaların kötü borçlarını üstlenmek üzere 700 milyar dolarlık bir mali paket üzerinde anlaşmaya vardı.
Ekim 2008
Almanya, en büyük bankalarından birini kurtarmak amacıyla 50 milyar euro tutarında bir paket açıkladı. İzlanda hükümeti, ülkenin ikinci en büyük bankasını kamulaştırdı. İngiltere hükümeti ülke tarihindeki en büyük kamulaştırma hamlelerinden birine imza atarak üç bankaya vergi mükelleflerinin milyarlarca dolar parasını aktardı. ABD'de faiz hadleri piyasaları canlandırmak için yüzde 1.5'ten yüzde 1'e indirildi.
Kasım 2008
Çin hükümeti ekonomisini canlandırmak için 586 milyar dolar tutarında iki yıllık bir kurtarma paketi açıkladı. Euro kullanan Avrupa Birliği ülkelerinin resesyona girdiği resmen doğrulandı. Bankacılık sektörü tamamen çöken İzlanda'ya İMF 2 milyar doları aşkın borç vermeyi kabul etti. Amerikan Merkez Bankası, finans sistemini rayına oturtmak ve ekonomiyi deflasyondan korumak amacıyla piyasalara 800 milyar dolar ek para pompalayacağını ilan etti.
Aralık 2008
ABD'nin resesyona girdiği resmen doğrulandı. İngiltere dahil Avrupa ülkelerinde faiz hadleri bir kez daha düşürüldü. ABD'de faiz hadleri rekor bir düzey olan yüzde 0.25'e çekildi. Bank of America 35 bin kişiyi işten çıkarmak zorunda kalacağını açıkladı.
Ocak 2009
Başkan Barack Obama Amerikan ekonomisini 'çok hasta' diye niteleyerek, durumun giderek kötüleştiğini söyledi. Resmen resesyona girdiği doğrulanan İngiltere'de faiz hadleri 315 yılın en düşük seviyesi olan yüzde 1.5'e çekildi. Çin'in ihraç ürünlerinde son on yılın en büyük düşüşünün gerçekleştiği bildirildi.
Şubat 2009
İngiltere'de faiz hadleri yüzde 1'e dek indirildi. Başkan Obama, ''Amerikan tarihindeki en büyük ekonomik canlanma paketini'' imzalayarak yürürlüğe soktu.
Mart 2009
Amerikan Merkez Bankası yaklaşık 1.2 trilyon dolar kötü borcu satın alarak bankaların kredi verme olanaklarını iyileştirmeyi hedefledi.
Nisan 2009
Londra'da düzenlenen G20 zirvesinde dünyanın önde gelen ekonomilerinin liderleri küresel finans krizine önlemleri görüştü.
Mayıs 2009
ABD'nin en büyük üç otomobil üreticisinden biri olan Chrysler hükümetin baskısı altında iflastan korunma önlemleri aldı ve şirket varlığının büyük bölümü Fiat'a satıldı.
Haziran 2009
Petrol devi BP şirketi, 1993'ten bu yana küresel petrol tüketiminin ilk defa 2008'de düştüğünü açıklayarak küresel ekonomideki gerilemeye ışık tuttu. Japonya, 2009'un ilk üç ayında ekonomisinin rekor bir hızda küçüldüğünü ve üretimin yüzde 14.2 daraldığını açıkladı.
Temmuz 2009
Amerikan yatırım bankası Goldman Sachs ekonomi gözlemcilerinin tahminlerini şaşırtarak nisan ve haziran ayları arasında 3 buçuk milyar dolara yakın net kar ettiğini duyurdu. Bankanın çalışanlarına ayırdığı ikramiye rakamları eski sisteme geri mi dönülüyor eleştirilerini beraberinde getirdi.
</doc>
<doc docid='bbc_haberler-dunya-37930941' lang='tur' type='mono' source_url='https://www.bbc.co.uk/turkce/haberler-dunya-37930941' term='SARS'>
Trump'ın zaferi: Amerikan medyasında 'şok, şaşkınlık, sürpriz' manşetleri
ABD'de Cumhuriyetçi Parti'nin başkan adayı Donald Trump'ın dün gece Demokrat rakibi Hillary Clinton'a karşı kazandığı seçim zaferi, Amerikan medyasında "şok" olarak nitelendirilirken, önde gelen gazeteler, bunun "modern zamanlarda ülke siyasetinin yaşadığı en büyük sarsıntı ve sürpriz"olduğu konusunda birleştiler.
ABD'de Cumhuriyetçi Parti'nin başkan adayı Donald Trump'ın dün gece Demokrat rakibi Hillary Clinton'a karşı kazandığı seçim zaferi, Amerikan medyasında "şok" olarak nitelendirilirken, önde gelen gazeteler, bunun "modern zamanlarda ülke siyasetinin yaşadığı en büyük sarsıntı ve sürpriz"olduğu konusunda birleştiler.
Los Angeles Times gazetesi, "Trump'ın şaşırtan başarısı" manşetiyle yayımladığı haberde, Cumhuriyetçi adayın seçim öncesi yapılan anketlerin aksine, kilit eyaletleri yanına çekmeyi başardığını yazdı.
Donald Trump'ın Washington'da oturmuş siyasi sistemi şoka uğrattığına dikkat çeken gazete, "Trump sadece Hillary Clinton'a değil, kendi partisinin hiyerarşisine karşı da zafer kazanarak Amerikan siyasi tarihindeki en büyük çalkantılardan birini gerçekleştirdi ve ülkenin 45'inci başkanı seçildi" dedi.
Gazete, "Trump'ın seçimden önceki pek çok anketi yanıltan ve ülkenin dış politika, ekonomi ve kültür çevrelerindeki elit grubunun görüşlerini yenilgiye uğratan zaferi, ülke çapındaki kırsal kesim ve küçük kasabalardan oluk oluk akan oylarla geldi ve Demokratların büyük kentlerdeki egemenliklerinin kendilerine zafer kazandıracağına ilişkin hesaplarını alt üst etti" ifadesini kullandı.
Washington Post gazetesinin birinci sayfasında da, Trump ve yardımcısı Pence'in zafer konuşması sırasında çekilen büyük bir fotoğrafın üzerine "Zafer Trump'ın" manşeti yer aldı. İkinci başlığına, "Seçmenlerin statükodan hoşnutsuzluğu Clinton'ı alaşağı etti" cümlesini koyan gazete, Trump'un başarısını analiz eden bir yazıda da, Cumhuriyetçi adayın seçim kampanyasıyla, kendisine inanmayan uzmanları her zaman haksız çıkardığına işaret ederek, "Ancak şimdi kendisi ve ülkeyi bekleyen en önemli soru, bundan sonra nasıl bir başkan portresi çizeceği. Trump ülkeyi nasıl yönetecek ve nasıl bir ülkeye liderlik yapacak? Hillary Clinton'a karşı zaferi, bu en önemli soruyu yanıtsız bıraktı" denildi.
Ön sayfasında yer alan bir başka haberde, Trump'ın bundan sonra ki kutba ayrılmış halkı yeniden birleştirmek ve yaraları sarmak için çalışacağını söylediğini aktaran gazete, sürpriz seçim sonucunun dünya borsalarında yarattığı düşüşler ve belirsizliğe işaret eden bir ekonomi haberine de yine ön sayfasında yer verdi.
New York Times gazetesi de, manşetten verdiği ana haberinde, "büyük bir sürpriz" olarak nitelendirdiği zaferinin, "Trump'ın sadece rakibi Demokratlara karşı değil, kendi partisine ve Amerika'nın saygı duyulan değerleri ve ideallerine karşı inişli-çıkışlı ve şikayetlerle dolu yürüttüğü bir kampanyayı sona erdirdiğini" vurguladı.
Haber-analizde şu ifadeler yer aldı:
"Clinton'ı ılımlı, ama tutarlı biçimde önde gösteren anketleri boşa çıkaran sürpriz sonuç, ülke ve dünya çapında sarsıntı tehdidi yarattı. Hükümette hiçbir tecrübesi olmayan, emlak ve inşaatçılıktan TV'de realite programı yıldızlığına geçen 70 yaşındaki Trump'ın zaferi, iş dünyasından hükümete kadar kurulu düzenin kendisine karşı topladığı kuvvetlerin güçlü biçimde reddi anlamına geldi. Sonuç ise sadece Clinton'a değil, geride bırakacağı mirası birdenbire tehlikeye düşen Başkan Obama'ya karşı da bir 'reddediş' oldu."
New York Times, "Trump'ın zaferi uluslararası düzeni sallama sözü veriyor" başlıklı bir başka analizinde de, Amerikalıların, İkinci Dünya Savaşı'nın öncesinden bu yana ilk kez iki partinin de selefleri tarafından uygulanan "uluslararasılılık" politikasını tersine çevirerek, hem mecazi hem de gerçek anlamda duvar örme sözü veren bir kişiyi başkan seçtiklerini vurguladı.
Trump zaferinin yansımalarının ülke dışında da halka halka hissedildiğini ve Amerika'nın dünyadaki yeri konusunda "derin sorular" sorulmasına yol açtığını belirten gazete, Trump'ı Washington'da iki partinin de oturmuş düzenine rağmen iktidara iteleyen "dışarıdan kişi" statüsünün, bu yıl İngiltere'nin AB'den çıkma kararını yansıtan referandumun parçası olduğu uluslararası siyasetteki temel değişikliği yansıttığını bildirdi.
New York Times, Trump'ın profilini çizdiği bir haberde de, adeta partisine rağmen başkan adayı seçilen Cumhuriyetçi işadamının, "sıradan insan" rolüyle iktidara koştuğuna dikkat çekti. Yazıda, Trump'ın Amerikan politikasının kurallarını hiçe saydığı, ırk ve din temelinde küçümseyici sözler kullanarak belirli insan gruplarını ayırdığı, siyasi sistemin meşruiyetine saldırdığı ve medya ve siyasette kendisini eleştirenlere karşı küçültücü ve aşağılayıcı bir dil kullandığı belirtildikten sonra, "ama Trump, sonuçta ekonominin yerinden ettiği, az eğitimli beyazların dalgalar halinde gelen desteğini toplayıp muzaffer olmayı başardı" dedi.
</doc>
<doc docid='bbc_haberler-turkiye-51347047' lang='tur' type='mono' source_url='https://www.bbc.co.uk/turkce/haberler-turkiye-51347047' term='SARS'>
Manisa'da deprem: 12 saatte büyüklüğü 4'ün üzerinde üç sarsıntı oldu
Manisa'da bugün 12 saat içinde büyüklüğü 4'ün üzerinde üç deprem meydana geldi. Depremlerde can ya da mal kaybı olmadı.
Manisa'da bugün 12 saat içinde büyüklüğü 4'ün üzerinde üç deprem meydana geldi. Depremlerde can ya da mal kaybı olmadı.
Afet ve Acil Durum Yönetimi Başkanlığı'nın (AFAD) web sitesinde yer alan bilgiye göre, 4,6 büyüklüğündeki ilk deprem Manisa'nın Akhisar ilçesinde saat 03.23'de oldu.
Depremin derinliği yaklaşık 5,84 kilometre olarak verildi.
Deprem, başta İzmir olmak üzere çevre illerde de hissedildi.
Bundan üç saat sonra bu kez Kırkağaç'ta 4,0 büyüklüğünde bir başka deprem daha kaydedildi. AFAD, bu depremin derinliğinin de 7 kilometre olduğunu belirtti.
AFAD, 14.36'da merkez üssü Kırkağaç olan 4,4 büyüklüğünde bir depremin daha meydana geldiğini açıkladı. Bu deprem de 7 kilometre derinlikte oldu.
Manisa Valiliği yaptığı açıklamada, depremden kaynaklanan herhangi bir olumsuz olmadığını söyledi.
Akhisar ilçesinde 22 Ocak'ta meydana gelen 5,4 büyüklüğündeki depremde dört kişi hafif yaralanmıştı.
Cuma günü de yine merkez üssü Akhisar olan 4,7, Kırkağaç olan 4,8 ve 4,1 büyüklüğünde depremler yaşanmıştı.
Valilik, dört ilçede 596 az, 275 de ağır hasarlı yapı tespit edildiğini açıklamıştı.
</doc>
<doc docid='bbc_141028_ebola_havaalani_tarama' lang='tur' type='mono' source_url='http://www.bbc.co.uk/turkce/haberler/2014/10/141028_ebola_havaalani_tarama' term='SARS'>
Ebola: Havaalanı kontrolleri ne kadar yeterli?
Aralarında İngiltere, ABD, Kanada, Fransa ve Çek Cumhuriyeti'nin de olduğu birçok havaalanında Ebola salgınını önlemek için batı Afrika'dan gelen yolculara tarama yapılmaya başlandı. Liberya, Gine ve Sierra Leone'den gelen yolcuların ateşleri ölçülüyor ve çeşitli sorulara yanıt vermeleri isteniyor.
Aralarında İngiltere, ABD, Kanada, Fransa ve Çek Cumhuriyeti'nin de olduğu birçok havaalanında Ebola salgınını önlemek için batı Afrika'dan gelen yolculara tarama yapılmaya başlandı. Liberya, Gine ve Sierra Leone'den gelen yolcuların ateşleri ölçülüyor ve çeşitli sorulara yanıt vermeleri isteniyor.
Yolculara "Ebola hastası herhangi birinin yanında bulundunuz mu?" Nedeni belirsiz bir şekilde ölen birine baktınız mı? Kusuyor musunuz ya da genel olarak kendinizi kötü hissediyor musunuz? Ölmüş biri ile temas ettiniz mi ya da cenazeye katıldınız mı?" soruları yöneltiliyor.
Ama istatistiklere baktığınızda bu teyakkuzda olma halininin etkilerinin sınırlı olduğu görülüyor.
Kanada, Toronto'daki St Michael Hastanesi'nden Doktor Kamran Khan "Yolcuları taramak, yasaklar ve benzerleri semptomlara hitab ediyor, esas nedene değil ve sonuçta Batı Afrika'daki salgını kontrol altına almak, dünyanın geri kalanını korumanın da en etkili yolu olacaktır" diyor.
Khan'ın uzmanlık alanı enfeksiyon hastalıkları. Kendisi ayrıca Ebola'nın hava yolu seyahatleri ile yayılma riski üzerine araştırma yapan ekibin bir parçası.
Şu anda uygulanan kontrollerde Gine, Liberya ve Sierra Leone'deki uluslararası havalanlarında yolcular uçağa binmeden önce kontrol ediliyorlar ve Ebola riski taşıyanlar uçağa alınmıyor.
Dolayısı ile varış noktalarındaki havaalanlarında yapılan kontroller sadece uçuş sırasında semptomları göstermeye başlayan yolcuları tespit etmek için.
Peki semptomların bu esnada ortaya çıkması ne kadar olası?
Ebola'nın inkübasyon periyodu - yani bir kişinin virüs ile enfekte olup belirtileri göstermeye başlaması arasında geçen süre - ortalama 9 gün. Virüsten etkilenen Batı Afrika ülkelerinden diğer ülkelere uçuş süresi ortalama 6 saat. Dolayısı ile uçakta geçirilen süre semptomların ortaya çıkışı için bir hayli dar.
Ebola virüsü taşıdığı 23 Ekim'de New York'ta tespit edilen Craig Spencer isimli doktor, 17 Ekim'de Gine'den döndüğünde JFK havaalanında taramadan geçirilmişti. Ancak herhangi bir semptom göstermiyordu.
Khan havaalanı taramalarıyla ilgili bazı noktalara dikkat çekiyor. Taramalar ya yolcular uçaklara binmeden önce, ya da varış noktalarındaki havaalanlarında kontrol edilebilirler.
Khan 1 Eylül ile 31 Aralık tarihleri arasındaki uçuş planları ile beraber 2013 yılındaki uçuş istatistiklerini analiz ederek Ebola ile enfekte olmuş kaç kişinin Gine, Liberya ve Sierra Leone'den başka ülkelere gidebileceğinin projeksiyonunu çıkarmış.
Bu verilere göre, uçağa binemeden önce kontrol edilmesi gereken yolcu sayısı söz konusu üç Batı Afrika ülkesinin başkentlerine hizmte veren havaalanlarında bulunacak olan 144.798 yolcu. Bu sayı geçen yıl seyahat eden yolcu sayısı
Virüsün etkilediği ülkelerden aktarmasız direk uçuşla gelen yolcuları varış havaalanlarında kontrol etmek söz konusu olduğunda bu 15 ülkedeki 15 farklı şehirdeki havalanları demek.
Ancak iş aktarmasız uçuşlara geldiğinde biraz meşakkatli bir hal alıyor.
Doktor Khan'a göre virüsün etkilediği ülkelerden direk uçuş sayısı oldukça az. Bu da yolcuların büyük kısmını aktarmalı uçuşlarla seyahat ettiği anlamına geliyor.
Herhangi bir ülkenin Ebola virüsü taşıma olasılığ olan bir yolcuyu topraklarına alıp almadığına bakmanın bu durumdaki tek yolu ise tüm uluslararası uçuşlardaki yolculara bakmak.
Bu da söz konusu havaalanı sayısını 15'ten 1238'e, her bir havaalanında taramadan geçirilmesi gereken yolcu sayısını ise 2512'ye çıkaıyor.
Havaalanı taramaları daha önce de denendi. 2003'teki SARS salgınında, hastalığın küresel hava taşımacılığı yolu ile yaygınlaştığı tespit edildi ve yolcu taramaları başladı.
Kanada'da 700 bin yolcu soru formu doldurdu ve 2500 tanesi sorulardan en az birine "evet" yanıtını verdi. Ancak hiçbirinde SARS yoktu.
Londra Hijyen ve Tropik Tıp Okulu'ndan David Mabey, bir milyondan fazla yolcunun SARS için taramadan geçirildiğini, ancal hiçbirinde hastalık tespit edilemediğini söylüyor.
Taramaların Kanada'ya maliyeti 15 milyon dolar olmuş.
Ancak yine de Nijerya'da yaşanan bir örnek taramaların faydasını gösteriyor.
20 Temmuz'da yolcuların uçağa binmeden taranması uygulaması başlamadan önce hasta bir yolcu Liberya'dan Laos'a uçtu. Nijerya havalimanında fenalaşan yolcu hastaneye götürüldü ve Ebola taşıdığı ortaya çıktı.
Uzmanlar 898 kişinin bu yolcu ile temasa geçmiş olabileceğini tespit etti. Birincil ikincil ve üçüncül temas şeklinde. Eğer bu yolcu havalanında değil de Lagos şehir merkezinde fenalaşmış olsaydı, 20 milyon nüfusa sahip şehirde temas ettiği kişi sayısı çok daha fazla olacaktı.
Bu nedenle konuyu araştıran uzmanlar doğrudan uçuşlarda yer alan yolcuların uçağa binmeden önce ve havalanaına varışlarında kontrol edilmeleri gerektiğini öneriyor.
</doc>
<doc docid='bbc_haberler-dunya-49838357' lang='tur' type='mono' source_url='https://www.bbc.co.uk/turkce/haberler-dunya-49838357' term='SARS'>
Endonezya'da 6.5 büyüklüğünde deprem: Can kaybı var
Endonezya'nın doğusundaki Maluku eyaletinde 6.5 büyüklüğünde deprem medyana geldi. Fransız haber ajansı AFP ve İspanyol Haber Ajansı EFE'nin haberlerinne göre en az 20 kişi yaşamını yitirdi, eyaletin yönetim merkezi Ambon'da binalar hasar gördü.
Endonezya'nın doğusundaki Maluku eyaletinde 6.5 büyüklüğünde deprem medyana geldi. Fransız haber ajansı AFP ve İspanyol Haber Ajansı EFE'nin haberlerinne göre en az 20 kişi yaşamını yitirdi, eyaletin yönetim merkezi Ambon'da binalar hasar gördü.
Görgü tanıkları depremin şiddetinden korkan yöre halkının tepelere doğru kaçtığını anlatırken, yetkililer can kaybının artmasından endişe edildiğini söylüyorlar.
Endonezya Afet İdaresi yetkilileri depremin sabahın erken saatlerinde meydana geldiğini eyaletin başkenti Ambon ve çevresindeki yerleşimlerde uykudan uyanan halkın binalardan çıktıklarını söylüyorlar.
Depremin merkez üssünün Ambon'a 40 kilometre mesafede ve 29 kilometre derinlikte olduğu kaydediliyor ancak jeofizik uzmanları tsunami tehlikesi bulunmadığını bildirdiler.
Bölge daha sonra 30'a yakın artçı sarsıntı yaşadı.
Ambon 400 bin nüfuslu bir kent ve gerek görgü tanıklarının anlatımları gerekse gelen ilk görüntülerde çok sayıda binanın yıkıldığı anlaşılıyor.
Afet Kriz Merkezi sözcüsü Agus Wibowo, başkent Jakarta'da bir basın toplantısı düzenleyerek Maluku'da en az 20 kişinin enkaz altında kalarak öldüğünü, en az 100 yaralı olduğunu ve 2 bini aşkın insanın bölgeden tahliye edildiğini de söyledi.
Yetkili bu sayıların, bölgeden daha detaylı haber alındıkça artmasının muhtemel olduğunu söylüyor.
Endonezya Pasifik Okyanusunda Ateş Çemberi diye adlandırılan deprem bölgesinin üzerinde ve bu nedenle sık sık büyük depremler ve tsunamiler yaşanıyor.
Geçen yılın Eylül ayında da Maluku'nun batısındaki Sulawesi'de 7.5 büyüklüğünde bir deprem ve ardından tsunami yaşanmış 4 binden fazla insan yaşamlarını yitirmişti.
Geçen yılki felakette evlerini kaybeden yaklaşık 60 bin kişi hala geçici barınaklarda yaşıyorlar.
</doc>
<doc docid='bbc_111026_turkey_van_earthquake' lang='tur' type='mono' source_url='http://www.bbc.co.uk/turkce/haberler/2011/10/111026_turkey_van_earthquake' term='SARS'>
Erdoğan Van'da 'yardım yetersiz' eleştirilerini reddetti
Van'da meydana gelen deprem konusunda AKP'li parti üyelerine seslenen Başbakan Recep Tayyip Erdoğan, devlet yardımının aksadığı yönündeki eleştirilerin asılsız olduğunu belirtti.
Van'da meydana gelen deprem konusunda AKP'li parti üyelerine seslenen Başbakan Recep Tayyip Erdoğan, devlet yardımının aksadığı yönündeki eleştirilerin asılsız olduğunu belirtti.
Devletin deprem sonrası ilk 24 saatte başarısız olduğunu kabul ettiklerini belirten Erdoğan, sonrasında Kızılay tarafından bölgeye 17.836 çadır ve 26 bin battaniye ulaştırıldığının altını çizdi.
"Bu rakam yeterlidir ancak olay kontrol dışına çıkınca bu çadırlar yetmez oluyor" diyen Başbakan Erdoğan depremin ilk anından itibaren hükümete yöneltilen eleştirileri "kötü niyetli" olarak değerlendirdi.
Bu kesimleri "fitne ocağı" olarak değerlendirenl Başbakan, amacın "siyasi rant kavgası" olduğunu savundu.
Durumun birkaç günde kontrol altına alındığını belirten Erdoğan, hükümetin ilk andan itibaren deprem bölgesinde bulunduğuna dikkat çekti.
Erdoğan basın açıklaması sırasında depremde ölenlerin sayısının 461'e yükseldiğini de duyurdu. Yaralananların sayısı ise 1352.
Başbakan Erdoğan ayrıca basından yayınları konusunda hassas olmasını isterken, birlik çağrısı yaptı; internet üzerinde ve medyada yer alan ayrımcı söylemleri "lanetli" olarak tanımlayarak, "gün Türkiye'nin bir bütün olduğunu gösterme günüdür" dedi.
PKK'nın Van’ın ilçelerinde halen mayın saldırılarını sürdürdüğünü belirten Başbakan, “teröre karşı en iyi cevap dayanışma olacaktır” dedi.
Türkiye, dün akşam Van'daki depremde bölgenin yeniden inşa safhası için kendisine daha önce yardım teklifinde bulunan tüm ülkelerden dış yardım kabul etmeye hazır olduğunu bildirmişti.
Söz konusu ülkeler arasında İsrail ve Ermenistan'ın da olduğu belirtiliyor.
Hükümetin ihtiyaç listesini dışişleri bakanlığına ilettiği, listede prefabrik ev, çadır ve konteyner gibi acil durum malzemeleri bulunduğu öğrenildi.
Ajanslarda yer alan haberlere göre İsrail, Çarşamba gününden itibaren prefabrik ev nakliyatına başlanacağını ifade etti.
Mart ayında deprem ve tsunami felaketi yaşayan Japonya da yardım gönderecek ülkeler arasında.
Japonya'nın Ankara Büyükelçiliği'nden yapılan açıklamada, Japonya'nın Uluslararası İşbirliği Ajansı aracılığıyla depremden zarar gören Türkiye'ye 30 milyon Japon yeni (yaklaşık 400 bin ABD doları) ile çadır gibi acil yardım malzemeleri sağlamaya karar verdiği bildirildi.
Hükümet yetkilileri deprem sonrasındaki ilk 48 saatte faaliyetlerin  yeterli olduğunu, her yere yardım ulaştığını söylemişlerdi.
Bölgedeki muhabirler ise çadır ve yardım malzemelerinin hala yetersiz olduğunu kaydediyor.
Başta Erciş olmak üzere Van'da binlerce kişi üçüncü geceyi de sokakta geçirdi.
Bugünden itibaren kar yağışı beklenen bölgede, sahra hastaneleri ve aşevleri kuruldu. 10    okulda daha sıcak yemek dağıtımına başlanacak.
Başbakanlık    tarafından başlatılan yardım kampanyasının yanı sıra, bölgeye yardım    gönderilmesi için başlatılan pek çok özel kampanya da bulunuyor.
Türk Silahlı Kuvvetleri de internet sitesinde yaptığı açıklamada Türk Silahlı Kuvvetlerinin deprem bölgesindeki çalışmalarına ilişkin bilgi verdi.
TSK'nın dün itibariyle deprem bölgesinde, 2 bin 445 personel ve 201 muhtelif tip araç ile arama, kurtarma, yıkıntıları kaldırma, ilk yardım, çadır kurma ve güvenlik konularında faaliyet gösterdiği bildirildi.
Bu arada Van'da meydana gelen depremden yaklaşık 61 saat sonra bir üniversite öğrencisi çöken binanın enkazından yaralı olarak kurtarıldı.
Erciş merkezi Seylan Caddesinde bulunan Aydınlar Apartmanının enkazında süren arama kurtarma çalışmaları sonucunda 18 yaşındaki Eyüp Erdem'e ulaşıldı.
Van merkezde yürütülen arama kurtarma çalışmalarında, 50 saat sonra sağ ulaşılan 11 yaşındaki Serhat Gür, dün gece hastanede yaşamını yitirdi.
Erciş ilçesinde dün bir binanın altından iki haftalık bir bebekle annesinin sağ olarak çıkarılması sevinç yaratmıştı.
Azra adlı bebeğin oturdukları beş katlı binanın enkazından kurtarılmasından üç saat sonra annesi Semiha Karaduman'a da ulaşıldı.
Anne ve bebeğinin kurtarılması büyük sevinç yarattı. Bebeğin babaannesi de kurtarılırken, baba Sinan Karaduman'a ulaşılamadı.
Kuvöze alınan ve serum verilen bebek, hava yoluyla Ankara'ya nakledildi.
Binlerce Vanlı ise evlerindeki hasar ve artçı sarsıntılar nedeniyle bir geceyi daha dışarıda geçirdi.
Yetkililer dün akşam itibariyle artçı sarsıntıların 700'e yaklaştığını, her saat 15 kadar yeni artçı sarsıntı kaydedildiğini söylüyor.
Dün akşam yaşanan 5,5 büyüklüğündeki sarsıntı da bunların en büyüklerinden biriydi ve paniğe yol açtı.
Bu durum, Van'daki M Tipi Cezaevi'nde de gerilime yol açtı.
Anadolu Ajansı yangının 'henüz belirlenemeyen bir nedenle' çıktığını kaydetmekle yetinirken, cezaevindeki hükümlülerin isyan ettiği bildiriliyor.
Cezaevine ambulans, çevik kuvvet ve itfaiye ekipleri gönderilmesi ardından, iki koğuşta çıkan yangın söndürüldü. Gerilim ise dindi.
NTV, buradaki hükümlü ve tutukluların güvenlikleri dolayısıyla bugünden itibaren başka cezaevlerine nakledileceğini duyurdu.
Van Cezaevi'nden Pazar günü de deprem sonrası bir grup mahkumun firar ettiği bildirilmişti. Ancak yönetim, kesin sayı vermemekle birlikte bu kişilerden büyük bölümünün sonradan döndüğünü duyurdu.
Bu arada Başbakanlık Afet Acil Durum Yönetimi Başkanlığı (AFAD) depremin büyüklüğüne ilişkin açıklamayı ise yeniden düzeltti.
AFAD Deprem Dairesi Başkanı Dr. Murat Nurlu, depremin büyüklüğünü 6,7 olarak tespit ettiklerini söyledi.
Kandilli Rasathanesi'nden yapılan açıklamada büyüklüğün 7,2 olarak verildiğinin hatırlatılması üzerine Nurlu, bu konudaki resmi kurumun kendileri olduğunu söyledi.
Basın toplantısına katılan MTA Genel Genel Müdürlüğü Diri Fay Araştırmaları Proje Başkanı Dr. Ömer Emre ise depremin kuzey ve Doğu Anadolu fay hatlarıyla bir bağlantısının olmadığını; bu fayın bağımsız olduğunu belirtti.
Bir milyon nüfuslu Van, son olarak bundan 35 yıl önce bu büyüklükte  bir depremle sarsılmıştı. Muradiye-Çaldıran merkezli depremde 3.840 kişi  yaşamını yitirdi.
</doc>
<doc docid='bbc_150513_nepal_deprem_gelismeler' lang='tur' type='mono' source_url='http://www.bbc.co.uk/turkce/haberler/2015/05/150513_nepal_deprem_gelismeler' term='SARS'>
Nepal depreminde ölü sayısı artıyor
Nepal'de, 8 bin kişinin yaşamını yitirdiği 7,8 büyüklüğündeki depremin ardından dün Everest Dağı yakınında meydana gelen 7,3 ölçekli depremde ölenlerin sayısı 50'yi aştı.
Nepal'de, 8 bin kişinin yaşamını yitirdiği 7,8 büyüklüğündeki depremin ardından dün Everest Dağı yakınında meydana gelen 7,3 ölçekli depremde ölenlerin sayısı 50'yi aştı.
Yetkililer, Nepal'de en az 48 kişinin öldüğünü, 1000'den fazla kişinin de yaralandığını duyurdu. Hindistan'dan da en az 17 kişi öldü.
25 Nisan'daki büyük depremde en fazla kayıp veren, Katmandu'nun doğusundaki Sindhupalchowk bölgesinde yine ölümler olduğu belirtiliyor.
Nepal hükümeti, ülkenin 75 bölgesinden 31'ini etkileyen depremde 1006 kişinin de yaralandığını açıkladı.
Deprem, Nepal'e komşu ülkelerden Hindistan'ın başkenti Delhi ve Bangladeş'in başkenti Dakka'da da hissedildi.
Reuters ajansı Hindistan'da binaların yıkılması sonucu en az 5 kişinin öldüğünü duyurdu. Çin'e bağlı Tibet'te de düşen kayaların bir kişinin ölümüne yol açtığı bildirildi.
Nepal'de, Namche Bazar kenti çevresini vuran depremin merkezinin başkent Katmandu'nun 83 kilometre doğusunda, Çin sınırı yakınındaki bir kırsal alanda olduğu bildirildi.
ABD Jeolojik Araştırma Kurumu depremin 18,5 kilometre derinlikte meydana geldiğini duyurdu.
Yerel saatle 12.35'te meydana gelen depremin ardından Nepal'in başkenti Katmandu'da insanların korkuyla binalardan dışarıya kaçtığı bildiriliyor.
Katmandu'daki Uluslararası Göç Örgütü Sözcüsü Paul Dillon önceki saatlerde Reuters ajansına yaptığı açıklamada, Chautara kentinde ölenler olduğunu, bazı binaların da yıkıldığını söylemişti. Chautara, geçen ayki depremde en ağır kaybı veren Sindhupalchowk bölgesinin yönetim merkezi.
Nepali Times gazetesi editörü Kunda Dixit da attığı tweette, "Katmandu'da dört katlı bina yıkıldı. Enkaz altında yoldan geçenlerin bulunduğu düşünülüyor." dedi.
Sarsıntıdan 30 dakika sonra Katmandu'nun doğusundaki Ramechhap'da 6,3 büyüklüğünde bir deprem daha meydana geldi.
7,3 büyüklüğündeki deprem sırasında bir yardım konvoyuyla dağlık alanda bulunan BBC muhabiri Yogita Limaye, yazdığı Tweette "Yerin uzun süre sarsıldığını hissettik. Yakındaki dağdan toz bulutları ve taşların dağıldığını gördük." dedi.
Limaye BBC yayınında da, "Panik duygusunu gayet iyi anlıyorum. 2,5 haftadır sarsıntılar devam ediyor. Ama bu defaki gerçekten çok uzun sürdü. İnsanlar dehşet içinde." diye konuştu.
UNICEF adına bölgedeki bir okulda hasarı inceleyen Kent Page, "Okul çökecek zannettik. İnsanlar çok büyük bir korku içinde. Benim için de ürkütücüydü. İki büyük deprem yaşayan çocukların neler hissettiğini düşünemiyorum. Nepalli çocukların durumu hakkında büyük bir kaygı içindeyiz."ifadelerini kullandı.
BBC'nin eski Nepal muhabiri Charles Haviland, bugünkü depremin psikolojik tahribata yol açtığını belirtiyor.
Haviland, "Köylere yardımlar ulaştırılırken, normal hayata dönülüyor gibiydi. Depremzedeler yeniden umut beslemeye başlamıştı. Yavaş yavaş geri gelen o güvenlik duygusu, sanırım bu son depremle büyük bir darbe yedi." dedi.
BBC bilim muhabiri Jonathan Amos da, son depremin 25 Nisan'daki kadar büyük olmasa da büyük bir sarsıntı olduğuna işaret ediyor ve kayalık bölgenin derinlerindeki biriken basıncın hala tamamıyle dışa çıkmamış olduğunu söylüyor.
İlk depremde yıkılmasa da büyük hasar gören binaların daha sonraki artçı sarsıntılarda yıkılmış veya girilmez halde olabileceği, dolayısıyla bu kez ölü ve yaralı sayısının daha düşük olmasının umulduğu belirtiliyor.
Nepal'de 25 Nisan'da da 7,8 büyüklüğündeki bir deprem meydana gelmiş, 8 binden fazla kişi hayatını kaybetmişti.
Geçen ayki depremden büyük zarar gören Katmandu'da sık sık güçlü artçı sarsıntılar meydana gelmekteydi.
Katmandu'da esnaflık yapan Prakash Shilpakar, Reuters ajansına yaptığı açıklamada, "Bu defaki sarsıntı gerçekten büyüktü" dedi.
BBC'nin Katmandu'daki muhabiri Olivia Lang ise, deprem sırasında büyük bir panik yaşandığını belirtti. Lang, "Son günlerde pek çok artçı sarsıntı meydana geliyordu. Bu defaysa insanlar dışardaydı ve sarsıntı çok uzun sürdü. Burada yaşayanlar yalnızca kendileri için kaygı duymuyor. Katmandu'da çalışan insanların çoğunun yakınları, önceki depremde büyük tahribat yaşayan köylerde oturuyor." dedi.
</doc>
<doc docid='bbc_140709_japonya_tayfun' lang='tur' type='mono' source_url='http://www.bbc.co.uk/turkce/haberler/2014/07/140709_japonya_tayfun' term='SARS'>
Tokyolular tayfunu 'sakin' karşılıyor
Japonya'da Okinawa takımadalarından geçen şiddetli tayfun devam ediyor. BBC'den Şeref İşler, başkent Tokyo'dan izlenimlerini aktarıyor.
Japonya'da Okinawa takımadalarından geçen şiddetli tayfun devam ediyor. BBC'den Şeref İşler, başkent Tokyo'dan izlenimlerini aktarıyor.
Tokyo'dayım. Elimde İngilizce yayın yapan "Japan Times" gazetesi var.
Gazete, şiddetli tayfunda en az 20 kişinin yaralandığını, içlerinden birinin taşınabilir bir merdivene çıkarken düşen 83 yaşında bir kadın olduğunu yazıyor.
Japonya, malum, depremler ülkesi. Binalar depreme dayanıklı inşa ediliyor, doğal afetlere karşı sıkı bir eğitim veriliyor.
Acaba bu yüzden mi insanlar tayfunu umursamıyor?
Zira umrunda olan bir insan, bu havada, taşınabilir bir merdivene çıkar mıydı? Hem de 83 yaşında!
Japonya doğal afetlere hazırlıklı olmanın avantajını, 2011 yılındaki Töhoku depreminde yaşamıştı.
Modern çağın en büyük depremlerinden biri olarak görülen 9 şiddetindeki bu sarsıntı, okyanusun altından Japonya'nın doğu kıyısını öyle bir kuvvetle vurmuştu ki; bazı jeoloji uzmanları dünyanın ekseninde 15 santimetrelik bir kayma meydana geldiğini söylemişlerdi.
Uzmanlar, eksendeki kaymanın 24 saatlik bir günün 1.8 mikrosaniye azalmasıyla sonuçlandığını belirtmişlerdi.
40 metre yüksekliğinde bir tsunami dalgasını kıyıdan 10 kilometre içeri taşıyan, 127 bin 290 binayı yerle bir eden ve Fukuşima nükleer santralinin kısmi erimesine neden olan Japonya'nın en büyük depreminde, toplam 15 bin 887 kişi hayatını kaybetti.
Büyük kayıplar yaşandı. Yine de, depremin büyüklüğü göz önüne alınırsa, çok daha büyük bir felaketle sonuçlanabilirdi. Ancak daha önceden alınan önlemler, bu felaketin mümkün olan en az hasarla atlatılmasına vesile oldu.
Japonya'da depreme karşı "erken uyarı sistemi" kullanılıyor. Binden fazla sismometreden oluşan bu uyarı sistemin de, 2011'deki faciadan bir dakika önce verdiği alarm sayesinde, ölüm sayısını önemli oranda azalttığı düşünülüyor.
Hızı saatte 252 kilometreyi bulan tayfun, bugün Okinawa takımadalarından Japonya'nın kuzeyine doğru ilerliyor.
Ama televizyonlar sakinliğini koruyor.
Örneğin devlet kanalı NHK'de, tayfun haberi "kırılan birkaç vazo görüntüsüyle" veriliyor.
Ben de buranın ruh haline uyum sağlamaya karar veriyorum.
Tayfun yüzünden korkan ve birbirine sarılarak ağlayan iki turisti arkamda bırakıyorum.
"Hazırlık" olarak ellerine şemsiyelerini alan Japon arkadaşlarıma katılıyorum ve dışarı çıkıyorum.
Taksiyle geri dönerken, şoföre tayfunun yarattığı zararlardan, dışarıda haberlere nasıl yansıdığından bahsediyorum.
Şoförse gülerek bana bakıyor ve "Sizin memlekette hiç yağmur yağmaz mı?" diyor.
</doc>
<doc docid='bbc_haberler-dunya-40873098' lang='tur' type='mono' source_url='https://www.bbc.co.uk/turkce/haberler-dunya-40873098' term='SARS'>
Çin'de 7 büyüklüğünde deprem: En az 19 ölü
Çin'in güneybatısındaki Sichuan bölgesinde meydana gelen 7 büyüklüğündeki depremde ilk belirlemelere göre en az 19 kişi hayatını kaybetti, 247 kişi yaralandı.
Çin'in güneybatısındaki Sichuan bölgesinde meydana gelen 7 büyüklüğündeki depremde ilk belirlemelere göre en az 19 kişi hayatını kaybetti, 247 kişi yaralandı.
Deprem yerel saatle 21.20'de 10 km derinlikte meydana geldi.
ABD Jeoloji Araştırmaları Kurumu (USGS) depremin merkez üssünün, nüfusun daha seyrek olduğu kuzey Sichuan olduğunu duyurdu.
Depremin meydana geldiği bölge, aynı zamanda UNESCO Dünya Kültür Mirası listesinde olan turistik bir doğal koruma alanı.
Ölenlerden 6'sının turist olduğu tahmin ediliyor.
Yaklaşık 45 bin kişi bölgeden tahliye edildi.
Yerel medya ölü sayısının artabileceğini belirtiyor. Bölgeden gelen görüntülerde bazı binaların yıkıldığı görülüyor.
AFP, Çin Ulusal Felaketle Mücadele Komisyonu'nun, ölü sayısının 100'e çıkabileceğini, yaklaşık 130 bin evin de hasar gördüğünü açıkladığını duyurdu.
Depremin ardından bölgede yaşayanlar ve turistler binaları terk ederek geceyi dışarıda geçirdi, telefon ve elektrik hatları da zarar gördü.
Çin Kızılhaç'ından Gwendolyn Pang, depremin yarattığı zararın ve ölü sayısının belirlenebilmesinin zaman alacağını söyledi.
Çin deprem dairesi, depremin ardından 1000'e yakın artçı sarsıntı yaşandığını belirtti.
Deprem yaklaşık 700 km mesafedeki Chengdu ve Xia bölgelerinde de hissedildi.
Deprem bölgesi olan Sichuan'da 2008'de yaşanan 8 büyüklüğündeki depremde 87 binden fazla kişi hayatını kaybetmişti.
</doc>
<doc docid='bbc_101218_fooc_chile' lang='tur' type='mono' source_url='http://www.bbc.co.uk/turkce/izlenim/2010/12/101218_fooc_chile' term='SARS'>
Şili'nin felaket yılı
Daha Cumhurbaşkanı Sebastian Pinera iktidarı devralmamıştı.
Daha Cumhurbaşkanı Sebastian Pinera iktidarı devralmamıştı.
27 Şubat sabahı, Şilililer, uykularından tarihinin en büyük depremlerinden biriyle uyandı. 8,8 büyüklüğündeki deprem, yaklaşık 500 kişinin ölümüne yol açmış, binlerce ev yıkılmış, sarsıntı okyanusta dev dalgalar yaratmıştı. Depremin ardından birçok kasaba ve köyde hala normal hayata dönülebilmiş değil.   Depremden birkaç gün sonra arabayla Iloca kasabasına gitmiştim. Korkunç bir manzara vardı. Ahşap evler, yerle bir olmuş, kuma gömülmüştü. Tekrar deniz seviyesine inmekten korkan kasaba sakinleri, tepelere çadırlar kurmuştu. Kumsalda bir sirk vardı. Dalgaların paramparça ettiği sirkin lacivert ve turuncu renklerdeki çadırı neredeyse tüm plajı kaplamıştı. Enkazın arasında dolaşarak birşeyler toplayan, lacivert tulumlu bir adamla karşılaştım. Adı Fernando Monsalves'ti. Sirkin sahibiydi. 45 yıl boyunca hayatı bu sirkte geçmiş. "Babamın da öyleydi" diyor:
"Babam sirkin palyaçosuydu. Öldüğünde yüzünü boyayıp gömmüşler. İşine saygısından... Ben her zaman sirkte yaşadım ve burada öleceğim. Bu tür felaketlerin canımı almasına izin vermeyeceğim."   Sanki doğanın ürkütücü güçleri Şili'yi ve Cumhurbaşkanı Pinera'yı sınıyordu. Pinera 11 Aralık'ta cumhurbaşkanlığı yeminini etmek için Kongre binası Valparasio'ya gelirken, şiddetli bir artçı şok kenti yeniden sarsmıştı. Binadaki dev avizeler, Latin Amerikalı konukların dehşet dolu bakışları arasında sallanıyordu. Pinera, sakin görünmeye çalışarak yeminine devam etti.  Üç ay sonra Şililer, milli futbol takımının 12 yıl aradan sonra Dünya Kupası'na katılma hakkını elde etmesiyle yaşadıklarını biraz olsun unutma fırsatı buldular. İkinci turda Brezilya'ya yenildiler gerçi. Zaten kimse de aksini ummuyordu.
Sonra madendeki patlama... 5 Ağutos'ta Atakama Çölü'ndeki San Jose madeninde 33 işçi göçük altında mahsur kalmıştı. 17 gün madencilerden haber alınamadı. Ben dahil herkes, madencilerin öldüğünü düşünüyordu. 22 Mayıs'ta bir mucize oldu ve sondaj ekibi madencilerin bulunduğu ocağa ulaştı. Madenciler dev matkabın ucuna  "Hepimiz; 33'ümüz de iyiyiz ve sığınaktayız" diye bir not iliştirmişlerdi. Bir anda tüm dünyanın gözü madencilere çevrildi.   Sonra Şili başka haberlerle de dünya gündemine girdi. 8 Aralık'ta bağımsızlığın 200'üncü yıldönümünü kutlanırken, Santiago'da bir hapishanede mahkumların çıkardığı yangında 81 kişi öldü. Şili hapishanelerinde daha önce böyle bir felaket yaşanmamıştı.  Peki Şilililer bu felaketlere nasıl tepki verdiler? Hemen söyleyeyim. Büyük bir vatanseverlik rüzgarı esmeye başladı. Daha önce Şili'de hiç bu kadar bayrak dalgalandığına tanık olmamıştım. Bu bayraklar madencilerin kurtarılması nedeniyle bir ölçüde gururu, bir ölçüde de dayanışmayı simgeliyordu. Şilililer zor günlerinde aralarındaki husumeti bir kenara bırakıp birbirlerine yardım etmeye başlamışlardı.   Bu yıl yaşananların bir başka sonucu da, gerçeğin üzerindeki örtünün kalkması oldu. 2010, Şili halkını ülkeleriyle ilgili olarak daha dürüst bir değerlendirme yapmaya sevk etti. Şilililer yıllarca kendilerini Latin Amerika'nın en başarılı ülkesi olarak gördüler. Polise rüşvet teklif edemeyeceğiniz, herşeyin tıkır tıkır işlediği, en zengin, en güvenli Latin Amerika ülkesi.  Ama 2010'da yaşananlar, herşeyin bundan ibaret olmadığını gösterdi. Evet Şili'de güçlü bir madencilik sektörü var. Ama San Jose madeni örneğinde olduğu gibi bu sektörde bazen Üçüncü Dünya ülkelerinin usulleriyle iş yapılıyor. Evet dünyanın başka ülkeleriyle kıyaslayınca Şili'de suç oranları çok düşük. Ama suç işleyenler, yangının çıktığı hapishane gibi sıkışık yerlere kapatılıp insanlık dışı koşullarda yaşamaya zorlanıyorlar.  Cumhurbaşkanı Pinera, bu sorunların üstesinden geleceklerini söylüyor. Ama Şili halkı öncelikle bu yılın bitmesini istiyor. Sonra da her Ocak-Şubat'ta yaptıkları gibi, kendilerini plajlara vurup, güneşin altında huzur bulmayı...
</doc>
<doc docid='bbc_141222_davut_heykeli_deprem' lang='tur' type='mono' source_url='http://www.bbc.co.uk/turkce/haberler/2014/12/141222_davut_heykeli_deprem' term='SARS'>
Davut heykeline 200 bin euro’luk deprem koruması
İtalya’nın Toskana bölgesinde geçen hafta yaşanan depremlerin ardından, bölgedeki Floransa kentinde bulunan Rönesans şaheseri Davut heykeline 200 bin euro’luk deprem koruması sağlanmasına karar verildi.
İtalya’nın Toskana bölgesinde geçen hafta yaşanan depremlerin ardından, bölgedeki Floransa kentinde bulunan Rönesans şaheseri Davut heykeline 200 bin euro’luk deprem koruması sağlanmasına karar verildi.
Chianti ve Floransa yakınlarında geçen Perşembe gecesinden itibaren 48 saat içinde en büyüğü 4.1 büyüklüğünde 250 kadar sarsıntı meydana gelmişti. Depremler can kaybına yol açmazken, özellikle “açık hava müzesi” niteliğinde olan Floransa kentindeki sanat eserlerinin durumu yeniden gündeme geldi.
Kültür Bakanı Dario Franceschini, halen Floransa’daki Accademia galerisinde sergilenen, Rönesans sanatçısı Michelangelo’nun başyapıtlarından Davut heykeli için özel önlem alınacağını açıkladı.
Franceschini, “Davut”un olası bir depremde zarar görmesini önlemek için depreme dayanıklı bir kaidenin üzerine oturtulacağını söyledi. Bakan, “Davut gibi bir başyapıt herhangi bir riske açık halde bırakılamaz” dedi.
200 bin euro değerindeki kaidenin masraflarının devlet tarafından karşılanması ve bir yıl içinde kullanılmaya başlanması bekleniyor.
Ancak Bakan’ın bu açıklaması da tüm sanatseverleri tatmin etmeye yetmedi. Mimar Fernando De Simone, “Kaide, ‘Davut’u depremden korumaya yetmez. Zeminden gelen sarsıntıya karşı koruma sağlasa da, binanın kubbesinin heykelin üzerine yıkılmasını engelleyemez. ‘Davut’ depreme karşı dayanıklı bir yeraltı müzesine taşınmalı” dedi.
Michelangelo Buonarroti’nin 1501-1504 yılları arasında yaptığı Davut heykeli, dünya sanat tarihinin başyapıtları arasında sayılıyor.
Yaklaşık 5 metre uzunluğundaki ve 5.5 ton ağırlığındaki heykelin hem kendi ağırlığı, hem de çevresel faktörler nedeniyle ayak bileklerinde ufak aşınmalar oluştuğu ve yıkılma riski taşıdığı uyarısı yapılmıştı.
Davut heykelinin sergilendiği Accademia galerisini her yıl 1.5 milyon kadar turist ziyaret ediyor.
Ziyaretçilerin yarattığı titreşimlerin heykele daha fazla zarar vermesini engelemek amacıyla galeri yetkilileri özel bir platform yerleştirmeyi de planlıyor.
</doc>
<doc docid='bbc_110509_japan_quake' lang='tur' type='mono' source_url='http://www.bbc.co.uk/turkce/haberler/2011/05/110509_japan_quake' term='SARS'>
Japon felaketzedeler için okul zili çaldı
İşinomakili çocuklar bugün yeniden okul yoluna düştü.
İşinomakili çocuklar bugün yeniden okul yoluna düştü.
Döndükleri ortam, geçen yılkinden alabildiğine farklı.
Patikayı andıran yollarının iki yanında moloz tepecikleri yükseliyor; çevrelerinde ayakta kalmış olan pek az yapı var.
Tsunaminin taşıdığı çamur herşeyin çürümesine yol açtığından, çocuklar kokudan ve tozdan korunmak için maske takıyor.
Bir zamanlar 165 bin nüfusu olan İşinomaki'de hayat daha uzun yıllar eskisi gibi olmayacak.
Yaşanan can kaybı ve yıkım bir yana, depremin etkisi ile hem kayan hem çöken bölgede; alçak kesimlere günde iki kez gelgit etkisiyle denizden su basıyor.
Ancak en azından bildik bir rutine dönmek, arkadaşlarını görmek çocuklar için olumlu bir adım.
Okaido ilkokulunda hareketlilik her zamankinden de yoğun.
Bölgede 7735 okul hasar gördü ya da yıkıldı.
Bu nedenle öğrenciler ayakta kalan okullara paylaştırılıyor.
Şimdi, öğretmen Noriyoşi Kiumi sesini duyurup sınıfın dikkatini toplamak için daha çok uğraşmak zorunda.
İlk ders matematik.
En sevilen ders olmasa da zihinlerini kentlerinde yaşananlardan uzaklaştırmak için olumlu bir şey.
Öğretmen Kiumi "Herkes bir şeyler kaybetti" diyor." Anne babaları, akrabaları evleri sulara kapılıp gitti. Bizim öğretmen olarak yapabileceğimiz, konuşmaya hazır olduklarında çocukları desteklemek."
Kiumi, çocuklar arasında davranış değişikliklerini tespit etmeye, yaşadıkları travmayı aşmak için kimlerin ek yardıma gereksinim duyduğunu  belirlemeye çalıştıklarını söylüyor.
Ancak öncelikli görevlerini güvenli bir ortam sağlamak ve tanıdık olan ortama dönüşü sağlamak olarak ifade ediyor.
Bölgeye Sınır Tanımayan Doktorlar yardım kuruluşunun da aralarında olduğu çok sayıda psikolog ve rehberlik ekibi gönderildi.
Dr. Akiko Kono, "Artçı sarsıntılar hala sürüyor, insanlar korku içinde." diyor. "Örneğin çocuklar, geceleri bile giysileri ve kasklarıyla yatıyorlar. Çünkü sarsıntı olursa derhal kaçmaya hazır olmaları gerektiğini düşünüyorlar."
Japonlar duygularını dışa vurmak, ya da yardım istemek konusunda fazla rahat değil.
Dolayısıyla MSF İşinomaki'de ailelerin gelip ziyaret edebileceği bir çadır-kafe açmış. Böyle rahat bir ortamın isteyenlerin psikologlarla konuşabilmesini kolaylaştırmasını umuyorlar.
Yeni dönem başlayana dek öğretmenler kaç öğrencilerinin döneceğini kestiremiyorlarmış.
Ülkenin kuzeydoğu sahili boyunca, pek çok kentte evlerini kaybedenler başka yerlere taşınmış. Tahliye merkezlerinde toplananların kaydı yeni okullara alınmış.
Okaido okulunda bu yıl geçen yıldan 50 öğrenci eksik. Eğitim bakanlığına göre Ivate bölgesinden 9433 çocuk başka yerlere nakledilmiş.
Öğretmenler, öğrencilerinin sadece ikisini kaybettiklerini belirtiyor.
Deprem yerel saatle 14.26'da başladığında, tam da okul çıkış saatiymiş.
Evlerine dönme hazırlığındaki tüm öğrencileri okulun en güvenli binası olan spor salonuna toplamışlar.
Tsunami uyarısı başlayınca, herkes çatıya çıkarılmış.
Anne babaları kendilerini okul çıkışı almaya gelmiş olan iki öğrencinin ise dönüş yolunda sulara kapıldığını anlatıyorlar.
Dolayısıyla öğrenciler için okula dönmek depremi yaşadıkları yere dönmek demek; ancak arkadaşlarına yeniden kavuşmak onlara iyi gelmiş görünüyor.
Okulun müdür yardımcısı Osamu Kitamura, yine de "herkesin yüzü gülüyordu, çok güzeldi" diyor.
"Uzun zamandır birbirlerini görmemişlerdi, dolayısıyla yeniden bir araya gelmek çok sevindirici oldu."
Bazı çocuklar ise felaketten bu yana zaten okuldan hiç kopmamış. Çünkü okul bölgedeki daha pek çokları gibi iki aydır, evsiz kalan aileler için geçici barınak olarak hizmet veriyor.
Yaklaşık 200 kişi üçüncü kattaki sınıflarda yaşıyor.
Sıraları kaldırılan, battaniyelerle kaplanan sınıfları bir kaç aile birden paylaşıyor.
11 yaşındaki Hibiki Otsuka ve 10 yaşındaki Ena Ueki için okulları iki aydır aynı zamanda evleri olmuş.
"Eskiden yatağımda yatardım, şimdi yerde yatıyoruz. Bu yüzden rahat değil" diyor Hibiki:
"Sınıfın çok yakında olması güzel, ama evde olsak, tabii daha iyi olurdu."
Ena da "sürekli aynı binaya gelip gitmek tuhaf" diyor. "Ama okul kapalıyken arkadaşlarımla oynayamıyordum. Bu yüzden onları yeniden gördüğüme çok mutluyum."
11 Mart'ta meydana gelen deprem ve tsunami 25 binden fazla kişinin ölümüyle sonuçlanmıştı. 130 bin kişi hala tahliye merkezlerinde yaşıyor.
Depremin Fukuşima nükleer santralında yol açtığı sızıntı ise hala giderilebilmiş değil.
</doc>
<doc docid='bbc_120222_press_review' lang='tur' type='mono' source_url='http://www.bbc.co.uk/turkce/basinozeti/2012/02/120222_press_review' term='SARS'>
22 Şubat 2012 Basın Özeti
İngiltere basını, Euro Bölgesi'nin Yunanistan'a verilecek 130 milyar euroluk kurtarma paketi üzerinde uzlaşmasına ilişkin haber ve yorumlara geniş yer ayırıyor.
İngiltere basını, Euro Bölgesi'nin Yunanistan'a verilecek 130 milyar euroluk kurtarma paketi üzerinde uzlaşmasına ilişkin haber ve yorumlara geniş yer ayırıyor.
Financial Times gazetesi, Atina'nın şart koşulan reformları uygulamaya başlamak için Şubat ayı sonuna dek, yani sadece dokuz gün süresi bulunduğunu yazıyor. Financial Times, sert koşulları ve bu koşulları yerine getirmek için verilen sürenin az olmasını, Atina ile troyka arasındaki karşılıklı güven eksikliğine bağlıyor.
Gazete, Yunanistan'ın bundan iki yıl önce 110 milyar euroluk ilk kurtarma paketini almak için verdiği sözleri yerine getirmediğini hatırlatıyor ve ekliyor: Yunan maliye bakanı Venizelos'un iyimser açıklamalarına rağmen, bir çok ekonomi uzmanı anlaşmanın Yunanistan'ın iflasını önleyip önlemediğini sorguladı.
Guardian gazetesi de Euro Bölgesi'nin erimesi durduruldu belki ama bedelini Yunanlılar ödeyecek, yorumunu yapıyor ve şöyle devam ediyor: Kurtarma paketi aslında tüm tarafları sıkıntıya sokacak: Hem Yunanlıları, hem Yunanistan'daki özel sektörü hem de Avrupa Merkez Bankası gibi borç verenleri. Guardian ayrıca Avrupalı politikacıların olumlu karşıladıkları anlaşmanın Yunan vatandaşının kemer sıkma önlemleri altında beş yıl daha geçirecek olması anlamına geldiğini vurguluyor.
Independent gazetesinin baş yazısının başlığı "Bu, Euro Bölgesi'ndeki satranç oyununda bir hamle, sadece." Hayati önem taşıyan bir noktanın eksik olduğunun belirtildiği makalede, Yunanistan'ın resesyonda beşinci yılını geçirmekte olduğuna dikkat çekiliyor:
"Yunan ekonomisinin derhal bir doz adrenaline ihtiyacı var. Bunu sağlamak için Avrupa'nın Marshall tarzı altyapı harcama planı hazırlaması gerek. Atina'nın borçlarını ödemek için akıtılan paralar gözönüne alındığında bu, çok cüzi kalacak bir meblağ. Bu olmadan, Yunanistan resesyon ve kemer sıkma önlemleri sarmalına dolanmış halde."
Times gazetesinin görüşü de farklı değil. "Yunanistan için hazırlanan kurtarma paketi belki iflası önledi ama ülkenin ekonomik zayıflıklarının aşılmasını sağlamadı." diyor gazete.
Independent gazetesi yazarlarından Patrick Cockburn, Atina'dan gönderdiği haberde Yunan halkının kemer sıkma önlemlerini kaldıramaz hale geldiğini yazıyor:
Yunanistan'da iyi eğitimli ama az paraya çalışan bir çok kişinin önümüzdeki bir kaç ay içinde işsiz kalmayı beklediğini aktaran Cockburn, "Bir zamanlar intihar oranlarının en düşük olduğu ülke, Yunanistan'dı, şimdiyse en yüksek oranlar burada görülüyor." diyor.
"Başkent Atina'da ruh sağlığı çalışanları Sağlık Bakanlığı binasını işgal etti, ağır kesintilerin hasta bakımına yıkıcı bir etkisi olacağını savundu. Protestocular, kriz nedeniyle intihar oranlarının yüzde 40'a ulaştığını söylüyor."
Times gazetesi manşetten yer verdiği özel haberde Suriye'deki krizi ele alıyor. Haberin başlığı "Suriye, çocuklarını katlediyor."
Times, muhabiri Tom Coghlan'ın tanıklığında Suriye ordusunun acımasızlığının, masum sivillerin hayatlarına nasıl yıkıcı bir etki yaptığını dile getiriyor. Coughlan, yazısında Humus'ta iki oğlu birden havan topu saldırısında ölen bir annenin fotoğrafını kullanmış: "Hayatta kalan tek oğluna başını yaslamış, gözleri bir tavana takılıp kalıyor, bir iki oğlunun cansız yatan bedenlerine. Olduğu yerde sallanıyor ama tek bir ses çıkarmıyor." diyor Times yazarı. Gazetenin baş yazılarından birinin başlığı ise: İnsanlığa karşı suç.. Times, Suriye Cumhurbaşkanı Beşar Esad'ın Uluslararası Ceza Mahkemesi'ne sevkedilmesi gerektiğini yazıyor.
Financial Times gazetesi ise Obama yönetiminin dün ilk kez Suriyeli isyancılara doğrudan yardım sağlanabileceğini ima eden ifadeler kullandığına dikkat çekiyor. Amerikan Dışişleri Bakanlığı sözcüsü Victor Nuland, en doğru yaklaşımın siyasi bir çözüm olduğunu belirtirken, "Cumhurbaşkanı Esad baskılara boyun eğmezse, ek önlemleri gözönüne alabiliriz." diye konuşmuştu.
Independent yazarlarından Kim Sengupta ise Antakya'dan gönderdiği haberde, Suriye güçlerinin isyancıların fiilen kontrolü sağladıkları, Türkiye sınırına yakın noktalara saldırı başlattığını yazıyor.
Yazar, burada Türkiye'den Suriye'ye güzergahların devrimcilere malzeme sağlamakta kullanıldığını belirtiyor ve çatışmaların bu güzergahlardan kimilerinin kapanmasına neden olduğunu dile getiriyor.
Guardian gazetesinin manşet haberi, Somali'ye ilişkin özel bir haber. "İngiltere, Somalili isyancılara hava saldırısı seçeneğini değerlendiriyor." diyen Guardian, Somali'deki korsanlar ve İslamcı isyancıların kaygı yarattığını belirtiyor: İngiltere ve Avrupa Birliği ülkelerini endişelendiren bu durum yetkilileri bu grupların lojistik merkezleri ve eğitim kamplarına yönelik hava saldırısı düzenleme olasılığını düşünmeye yöneltti.
Savaş planlarının şimdilik çekmecede tutulduğunu belirten Guardian, bu tablonun İngiltere hükümetinin huzursuzluğunu gözler önüne serdiği yorumunu yapıyor.
Guardian ayrıca yarın İngiltere hükümetinin evsahipliğinde Londra'da Somali konulu uluslararası bir konferans düzenleneceğini hatırlatıyor.
Guardian askeri bir saldırı olasılığının gündeme getirilmesi halinde kabul edeceği düşünülen ülkeleri ise İngiltere'nin yanı sıra Hollanda, Fransa ve Amerika Birleşik Devletleri olarak sıralıyor.
Daily Telegraph da yine özel haberinde Londra'da düzenlenecek konferansta oluşturulacak "istikrar fonuna" İngiltere'nin 20 milyon sterlin katkı sağlayacağını, söz konusu fonun yeni hükümetin, El Kaide'den kazanılan bölgeleri koruması için harcanacağını yazdı.
İngiltere gazeteler, dünyaca ünlü müzayede salonu Sotheby's'in bu yıl alışılmadık bir eseri sanatseverlerin beğenisine sunacağını duyuruyor.
Norveçli ressam Edward Munch'ın "Çığlık" adlı eseri, Mayıs ayında New York'ta müzayedeye çıkarıldığında sanat dünyasında sarsıntı yaratmaya aday. Independent gazetesi, eserin 80 milyon dolara alıcı bulmasının beklendiğini yazıyor.
Gazeteye bilgi veren Sotheby's yetkilileri ise eserin fiyatının 80 milyon doları dahi aşabileceğini söyledi.
"Modern zamanların Mona Lisa'sı" diye anılan Çığlık'ın dört versiyonu bulunuyor. Kalan üç versiyon da Norveç'te sergileniyor.
</doc>
<doc docid='bbc_haberler-dunya-37179119' lang='tur' type='mono' source_url='https://www.bbc.co.uk/turkce/haberler-dunya-37179119' term='SARS'>
İtalya'nın merkezinde deprem: En az 120 ölü
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde  en az 120 kişi öldü.
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde  en az 120 kişi öldü.
Kurtarma ve enkaz kaldırma çalışmaları devam ederken, 100'e yakın kişinin de kayıp olduğu bildiriliyor.
İtalya Başbakanı Matteo Renzi, en az 120 kişinin öldüğünü, 368 kişinin yaralandığını söyledi ve ölü sayısının artabileceğini ifade etti.
Ölümlerin çoğu yerle bir olan Pescara del Tronto köyünde meydana geldi ve ölü sayısının artmasından kaygı duyuluyor.
Şu ana kadar 80 kadar da artçı sarsıntı yaşandı.
Yerel saatle 03:36'da yaşanan deprem 10 km derinlikte meydana geldi.
Depremin merkez üssünün Roma'nın 100 kilometre kuzey doğusunda Perugia sınırları içinde olduğu bildiriliyor.
Başkent Roma'da da depremin hissedildiği ve bazı binaların 20 saniye kadar sallandığı kaydedildi.
Başbakan Matteo Renzi depremle ilgili açıklamasında, sabaha karşı olay yerine koşarak elleriyle ilk kurtarma çalışmalarını yürüten gönüllüler ve sivil savunma yetkililerine teşekkür etti.
Renzi, depremden etkilenen hiç bir ailenin, hiç bir kent ve kasabanın, köyün yalnız bırakılmayacağını söyledi.
Yerel yetkililer can kaybının boyutları konusunda henüz tam bir bilgi vermenin mümkün olmadığını söylüyor fakat Pescara del Tronto ve Arquata del Tronto köylerinden şimdiye kadar 11 kişinin ölüm haberi geldi.
Bu köylerden 20 kişi de hastaneye kaldırıldı.
2 ve 7 yaşlarında iki erkek çocuğu büyükanneleriyle birlikte kaldıkları evin enkazından kurtarıldılar. Kurtarma görevlileri çocukların bir yatağın altına saklanarak kurtulduklarını söylüyor.
Arama kurtarma görevlileri hala bir kaç kilometre doğudaki Peracchia di Acqua Santa Terme köyüne ulaşmaya çalışıyor.
En az 35 kişinin yaşamını yitirdiği Amatrice kasabasının Belediye Başkanı Sergio Perozzi,  hasarın çok büyük olduğunu çok sayıda binanın yıkıldığını ve onlarca kişinin halen enkaz altında olduğunu söyledi.
Perozzi, devlet radyosu RAI'ye yaptığı açıklamada "Yolların tümü kapandı. Kasabanın yarısı yıkıldı. Enkaz altında kalanlar var. Toprak kayması nedeniyle bir köprü de yıkılma ihtimaliyle karşı karşıya" dedi.
Amatrice'deki kurtarma görevlilerinin yıkılan bir binanın altında kalan altı kişiye ulaşmaya çalıştıkları bildiriliyor.
BBC'nin Amatrice'deki muhabiri James Reynolds enkaz altında köpekler yardımıyla arama yapıldığı ve kayıpların belirlenmesine uğraşıldığnı söylüyor.
Amatrice'nin biraz kuzeyindeki tatil kasabası Accumoli'de ise  en az 11 kişinin öldüğü belli oldu.
Belediye Başkanı Stefani Petrucci, gece bir kişinin enkaz altından kurtarıldığını, ama çöken bir evin altında ikisi çocuk 6 kişinin bulunduğunu söyledi.
Enkazı elleriyle kaldırmaya çalışan 15 civarında kişiyle konuşan yerel bir fotoğrafçı, "Aşağıdan anne ve çocuklardan birinin çığlıklarını duyuyorlar" dedi.
58 yaşındaki bir adamın da enkaz aldından çıkarılmaya çalışıldığı ve çok sayıda kayıp olduğu bildiriliyor.
İtalyan yetkililer ilerleyen saatlerde artçı sarsıntıların sürebileceği uyarısı yaptılar.
Deprem bilimci Andrea Tertulliani, artçıların kaçınılmaz olduğunu fakat esas deprem kadar şiddetli bir başka sarsıntı olması ihtimalinin de gözardı edilemeyeceğini söyledi.
</doc>
<doc docid='bbc_110401_fukushima' lang='tur' type='mono' source_url='http://www.bbc.co.uk/turkce/haberler/2011/04/110401_fukushima' term='SARS'>
'Deprem sırasında nükleer santralin içindeydim'
Japonya'da 11 Mart'ta meydana gelen deprem sırasında Fukuşima nükleer santralinde olan bir teknisyen yaşadıklarını BBC'ye anlattı.
Japonya'da 11 Mart'ta meydana gelen deprem sırasında Fukuşima nükleer santralinde olan bir teknisyen yaşadıklarını BBC'ye anlattı.
Adının açıklanmasını istemeyen teknisyen, öğleden sonra saat üç civarında meydana gelen deprem sırasında olaüan türbin bakımı için 5 numaralı reaktördeydi.
31 yaşındaki görevli sonrasını şöyle anlattı:
"Ağır iş makinaları, vinçler başımızın üzerinde sallanmaya başladı. Üç dakika sonra elektrikler kesildi. Beş dakika kadar sallanmaya devam ettik. Çok güçlü bir sarsıntıydı. Arkadaşlarıma seslendim. Elimdeki fenerle onları arıyordum. İyi olduklarından emin olmak istedim. Yeniden sarsıntı başlayınca hepimiz dışarı koştuk."
Teknisyen herkesin iyi olduğu tespit edilince, santral çalışanlarına evlerine gitmesine izni verildiğini belirterek şöyle devam etti:
"Arabama binip hızla santralden uzaklaşmaya başladım. Tsunaminin geldiğini biliyordum. Arabamdaki televizyondan, tsunami uyarısını dinlemiştim. Depremden 20 dakika sonraydı. Sarsıntı çok şiddetliydi ama tsunaminin bu kadar büyük olacağını, santralin bu kadar zarar göreceğini tahmin etmemiştim.
"1970'de faaliyete geçen santralin nispeten eski olduğunun hepimiz farkındaydık. Ama gene de böyle birşey beklemiyordum. Sadece deprem olsaydı belki bu kadar kötü olmazdı. Ama tsunami nedeniyle acil durum devreleri zarar gördü. Santralin zarar gördüğünü anladıktan sonra ilk işim ailem ve arkadaşlarımı uyarmak oldu. Radyasyonun insan sağlığını kötü etkilediğini bildiğim için onlara kaçabildikleri kadar uzağa kaçmalarını söyledim."
Halihazırda santralden çok uzak bir noktada arkadaşlarıyla birlikte kalmaya başlayan teknisyen, tehlike geçince santrale ve üç kilometre uzağındaki evine geri dönmek istediğini söylüyor.
Japon yetkililer, Fukuşima santralinden radyasyon sızıntısını engellemek için ellerindeki tüm olanakları seferber ettiklerini belirtiyorlar.
</doc>
<doc docid='bbc_100805_churchill_ufo' lang='tur' type='mono' source_url='http://www.bbc.co.uk/turkce/haberler/2010/08/100805_churchill_ufo' term='SARS'>
'Churchill UFO'ları sümenaltı ettirmiş'
İngiliz arşivlerinin kamuoyuna açılan yeni belgelerine göre hükümet 1950'lerde UFO tehdidini istihbarat teşkilatlarının başkanlarınca görüşülecek kadar ciddiye alıyormuş.
İngiliz arşivlerinin kamuoyuna açılan yeni belgelerine göre hükümet 1950'lerde UFO tehdidini istihbarat teşkilatlarının başkanlarınca görüşülecek kadar ciddiye alıyormuş.
İngiltere Ulusal Arşivi'nin gizlilik hükmü kaldırılan belgelerine göre, hükümet mensupları bir dönem istihbarat uzmanlarından oluşan bir komisyondan UFO gördüğünü bildirenler konusunda haftalık raporlar bile istemiş.
Belgelerde, dönemin Başbakanı Winston Churchill'in ise "kitlesel panik" yaratmama gerekçesiyle uçan daire görüldüğü yolundaki bir ihbarı gizli tutma talimatı verdiği öne sürülüyor.
Belgelere göre UFO görüldüğüne ilişkin iddialar ise 1996'da, uzaylıları konu alan X-Files adlı bilim kurgu dizisi televizyonlarda yayınlandığı sırada zirve yaptı.
İngiltere'de, Karma İstihbarat Komisyonu'nun temel görevi hükümete güvenlik, savunma ve dışişleri konusunda bilgi ve tavsiyeler sunmak.
Savunma Bakanlığı'nın arşive teslim ettiği, komisyona ait yeni UFO dosyaları ise, 1957 yılında komisyona her hafta ortalama bir kez UFO görüldüğü ihbarının iletildiğini gösteriyor.
Dosyalarda Başbakan Churchill'in savaş yıllarında yaptığı bir görüşmeye de değiniliyor ve burada Başbakan'ın hava kuvvetleri uçağının UFO olduğu sanılan bir cisimle karşılaşmasına ilişkin bir ihbarı, "50 yıl süreyle gizli tutma" talimatı verdiği aktarılıyor.
Savunma Bakanlığı için uçan daire ihbarlarını soruşturan Nick Pope, "İlginç olan o döneme ait UFO dosyalarının büyük bölümünün imha edilmiş olması diyor."
"Ancak büyükbabası Churchill'in korumalarından biri olan bir bilim adamı 'Churchill ve Eisenhower UFO görülen çok muazzam bir vakayı sümenaltı etmek için bir araya geldi.' diyor" diye ekliyor.
Bu kişi, 1999 yılında bu iddialar konusunda Savunma Bakanlığı'na bir mektup yazmış.
Buna göre, asker olan büyükbabası savaş sırasında korumalığını yaptığı Churchill'in, eski NATO komutanı ve sonradan ABD Başkanı olan Dwight Eisenhower ile bir görüşmesine tanık oldu.
Buna göre liderler, bir keşif görevinden dönen Kraliyet Hava Kuvvetleri'ne bağlı mürettebatın UFO gördüğü iddiasını konuşuyordu.
Churchill'e sunulan bilgide, üssüne dönen uçağın bir UFO'nun gölgesinde kaldığı; mürettebatın bu cismi fotoğrafladığı ve uçağın yanında sessizce, boşlukta asılı gibi duran cismin sonra uzaklaştığından söz ediliyordu.
Bu konudaki iddiaların gizlenmesine gerekçe olarak "Churchill bunun kitlesel panik yaratacağına ve insanların dini inançlarını yerle bir edeceğine inanıyordu" deniyor.
Ancak yine aynı dosyalara göre Savunma Bakanlığı sonradan olayı araştırdığını ancak böyle bir vakaya ilişkin hiç bir belge bulunmadığını bildiriyor.
Belgelere göre UFO gördüğünü söyleyerek yetkililere başvuranların sayısı özellikle 1996'da, benzer bir konuyu işleyen X-Files adlı bilim kurgu dizisi televizyonlarda yayınlandığı sırada zirve yaptı.
O yıllarda, yılda ortalama 240 olan UFO ihbarları birden 600'ün üzerine çıktı.
1996'da 609 kez 'tanımlanamayan bir uçan cisim" görüldüğü iddiası bakanlığa iletilirken, halktan bakanlığın UFO Masası'na 343 mektup gönderilmiş, milletvekilleri ise 22 kez bilgi almak üzere başvuruda bulunmuş.
Ancak bakanlığın "Sec(AS)2" kodlu UFO Başvuru Masası 2009'da kapatılmış.
Bugün açıklanan 18 yeni dosya Savunma Bakanlığı ile Ulusal Arşivlerin üç yıldır yürüttüğü bir proje sonunda gün ışığına çıktı.
Ulusal Arşivlerin UFO danışmanı Dr David Clarke, belgelerin şimdi açıklanmasını artan kamuoyu ilgisine bağlıyor.
Clarke BBC'ye açıklamasında "2005 yılında Bilgi Edinme Özgürlüğü Yasası'nın uygulamaya girmesinden bu yana, bu konu, yani UFO'lar insanların Savunma Bakanlığından açıklanmasını istediği konular arasında en popüler üçüncü başlık oldu" diyor.
"Bakanlık da şimdi tamamen açık davranıp, ' bu konuda hiç bir şey gizlemiyoruz; elimizdeki tüm dosyaları kamuya açacağız' dedi."
Bu dosyalardan biri Başbakanlık Karma İstihbarat Komisyonu'nun 1957 Nisan'ındaki bir toplantısı için hazırlanmış ve "havai olaylar" başlığını taşıyor.
Haftalık istihbarat incelemelerinin yer aldığı Kırmızı Kitap'ta yer alan bir notta ise, hava kuvvetleri radarlarında izlenen ve tanımlanamayan uçan cisimlerle ilgili dört vaka "açıklanamamıştır" diye ifade ediliyor.
1974'te "Galler'deki Roswell Vakası"denilen olaya ilişkin belgeler de bu dosyalardan birisi...
Adını 1947'de Amerika'daki Roswell bölgesinde bir uçan dairenin düştüğü iddialarından alan bu olayda da, Galler'de halk gökyüzünde ışıklar gördüklerini ve daha sonra bir sarsıntı olduğunu bildirmiş; bölgeye bir UFO düştüğü söylentileri yayılmıştı.
Dosyalardaki belgeler şu konuları kapsıyor:
Beş bin sayfayı aşkın bilgi, belge, yazışma ve çizim içeren dosyalar, bir ay süreyle 
İngiltere Ulusal Arşivleri'nin internet sitesinden indirilebilecek.
</doc>
<doc docid='bbc_110312_japan' lang='tur' type='mono' source_url='http://www.bbc.co.uk/turkce/haberler/2011/03/110312_japan' term='SARS'>
Japonya'da nükleer santral alarmı
Japonya'daki Fukuşima 1 nolu nükleer elektrik santralinde dev bir patlama oldu.
Japonya'daki Fukuşima 1 nolu nükleer elektrik santralinde dev bir patlama oldu.
Nükleer elektrik santralinden gelen patlama sesinin  ardından dumanların yükseldi.
Patlamada birçok  santral çalışanının yaralandığı bildiriliyor.
Santraldeki reaktörün çatısının ve duvarlarının çöktüğü belirtilirken, sızıntıya karşı pencere ve kapılarda koruyucu önlemler alınması  yönünde çağrılar yapılmaya başlandı.
Japonya'da dün şiddetli depremin ardından kuzeydoğu kıyılarını tsunaminin  vurmasından sonra nükleer reaktörde hasar meydana gelmişti.
Nükleer santralde  radyasyon sızıntısı riskinin ise az olduğu kaydedilmişti.
Felaket 600'den fazla kişinin hayatına mal oldu, yüzlerce kişi de kayıp.
Toplam ölü sayısının 1300 civarında olacağı tahmin ediliyor.
Yetkililer, tsunaminin verdiği zararı değerlendirmenin çok zor olduğunu söylüyor.
Yüz yolcu taşıdığı düşünülen bir geminin dalgalara kapıldığı biliniyor, ancak geminin konumu tespit edilemiyor.
Sendai şehri ve çevresindeki kırsal araziler su altında, sarsıntılardan sonra başlayan yangın da geniş bir alana yayılmış durumda.
Japonya hükümeti, ülkedeki Amerikan birliklerine kurtarma çalışmalarına yardım etmeleri çağrısı yaptı.
Deprem yerel saatle 14:46'da (Türkiye saatiyle 07:46) meydana geldi. Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı.
Depremin ardından büyük artçı sarsıntılar yaşanıyor. Metro ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi. Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_haberler-dunya-41217962' lang='tur' type='mono' source_url='https://www.bbc.co.uk/turkce/haberler-dunya-41217962' term='SARS'>
Meksika’daki depremde ölü sayısı 90'a çıktı
Meksika'da Cuma günü meydana gelen 8.1 büyüklüğündeki depremde en az 90 kişinin hayatını kaybettiği açıklandı. Deprem ülkenin güney sahillerinde yıkıma neden oldu.
Meksika'da Cuma günü meydana gelen 8.1 büyüklüğündeki depremde en az 90 kişinin hayatını kaybettiği açıklandı. Deprem ülkenin güney sahillerinde yıkıma neden oldu.
Depremden en fazla Chiapas, Tabasco ve Oaxaca eyaletleri etkilendi.
Bir hükümet sözcüsü sadece Oaxaca eyaletinde 71 kişinin öldüğünü söyledi.
Meksika Sismoloji Servisi, depremin ardından 721 artçı sarsıntı yaşandığını belirtti. Birçok ailenin hâlâ geceleri dışarıda uyuduğu belirtiliyor.
ABD'li bilim insanları, 8,1 şiddetindeki depremin Eylül 2015'ten bu yana dünyada gerçekleşen en büyük deprem olduğunu açıklarken yerin 70 kilometre altında gerçekleşmiş olması nedeniyle etkisinin az hissedildiğini belirtti.
Öte yandan ülkenin doğu yakasını vuran Katia Kasırgası ise şiddetini yitirerek tropik fırtına seviyesine indi. Fırtına nedeniyle yaşanan toprak kaymalarında da 2 kişi hayatını kaybetti.
Meksika Devlet Başkanı Pena Nieto, depremde 200 kişinin de yaralandığını duyurmuş ve bir günlük ulusal yas ilan etmişti.
</doc>
<doc docid='bbc_110412_fukushima' lang='tur' type='mono' source_url='http://www.bbc.co.uk/turkce/haberler/2011/04/110412_fukushima' term='SARS'>
Fukuşima'da risk Çernobil düzeyinde
Japonya'da yetkililer, Fukuşima'daki nükleer santraldeki krizin risk risk düzeyini Çernobil felaketi seviyesine yükseltti.
Japonya'da yetkililer, Fukuşima'daki nükleer santraldeki krizin risk risk düzeyini Çernobil felaketi seviyesine yükseltti.
Uluslararası ölçekte beş olarak nitelenen ciddiyet düzeyi de en yüksek seviye olan 7'ye çıkarıldı.
Japonya'daki bir BBC muhabiri, Fukuşima'daki durumun son günlerde daha da kötüye gittiğine ilişkin herhangi bir işaret olmadığını söylüyor.
Muhabirimiz, tersine, son açıklamaların krizin ilk başlarda ne kadar ciddi olduğunu yansıttığına dikkat çekiyor.
Japonya'daki nükleer güvenlik ajansından bir yetkili, Fukuşima'dan sızan radyasyonun Çernobil'den sızanın yüzde 10'u düzeyinde olduğunu söylüyor.
Ancak yetkililer, hala tesisteki hasarı kontrol altına almaya çalışıyor.
Krizin ciddiyetini 7 düzeyine çıkarma kararının tesisteki radyasyon seviyesinden kaynaklandığı bildiriliyor.
Nükleer tesislerde 7 düzeyi bugüne kadar sadece 1986'da Çernobil'de meydana gelen nükleer santralin ardından uygulanmıştı.
Öte yandan dün akşam saatlerinde bölgede 6.4 büyüklüğünde bir sarsıntı meydana geldi.
Bir ay önceki depremden bu yana bölgede sık sık artçı şoklar kaydediliyor.
Japonya'nın doğusunu vuran deprem ve tsunamide ölü sayısının 28 bini aştığı bildiriliyor.
</doc>
<doc docid='bbc_haberler-dunya-50736942' lang='tur' type='mono' source_url='https://www.bbc.co.uk/turkce/haberler-dunya-50736942' term='SARS'>
Balıkesirde deprem: Can ve mal kaybı yok, 18 kişi hastanelere başvurdu
Balıkesir'in Altıeylül ilçesinde Salı akşamı TSİ 23.14'te Afet ve Acil Durum Yönetimi Başkanlığına (AFAD) göre 4,6 büyüklüğünde bir deprem meydana geldi. Depremi, önce 4,3 daha sonra da 4,0 büyüklüğündeki artçı depremler izledi.
Balıkesir'in Altıeylül ilçesinde Salı akşamı TSİ 23.14'te Afet ve Acil Durum Yönetimi Başkanlığına (AFAD) göre 4,6 büyüklüğünde bir deprem meydana geldi. Depremi, önce 4,3 daha sonra da 4,0 büyüklüğündeki artçı depremler izledi.
AFAD, depremler sonrası şu ana kadar olumsuz bir ihbar alınmadığını açıkladı.
4,6 büyüklüğündeki depremin ardından Balıkesir'de birçok kişi sokaklara çıktı.
Panik yaşayarak evlerinden ve iş yerlerinden çıkanlar, cep telefonlarıyla yakınlarını aradı.
Savaştepe ilçesinde bir kahvehanede oturanlar, sarsıntı ile birlikte panik içinde sokağa kaçıştı.
İşyeri güvenlik kamerasında yansıyan görüntülerde kahvehanede oturanların depremi hissetmesiyle hızla kapıya yöneldikleri görüldü.
Bazı kişilerin ise masanın altına girmeye çalıştığı gözlendi.
İlk depremin yaklaşık 7 kilometre, ikinci depremin yaklaşık 11 kilometre, üçüncü depremin ise yaklaşık 14 kilomere derinlikte meydana geldiği belirlendi.
Özellikle ilk deprem; Balıkesir'in yanı sıra İstanbul, İzmir, Bursa, Yalova, Çanakkale, Tekirdağ ve Manisa'da da hissedildi.
Boğaziçi Üniversitesi Kandilli Rasathanesi ve Deprem Araştırma Entitüsü ise depremlerin büyüklüklerini 5,0, 4,5 ve 4,3 olarak açıkladı.
Depremin merkez üssü Balıkesir'de Valilik kriz masası oluşturuldu.
CNN TÜRK televizyonuna konuşan Balıkesir Valisi Ersin Yazıcı, kendilerine herhangi bir hasar ihbarı yapılmadığını söyledi.
Kültür ve Turizm Bakanı Mehmet Ersoy da deprem kaynaklı can ve mal kaybının olmadığını belirtti.
Altıeylül Belediye Başkanı Hasan Avcı ise Anadolu Ajansı'na (AA) yaptığı açıklamada, sabaha kadar teyakkuz halinde olacaklarını vurguladı.
Hasan Avcı, "Şu an için bize gelen herhangi bir olumsuzluk yok, gerekli bütün çalışmaları yapıyoruz. Akçaköy ve Ayvacık mahallelerine yakın olduğu tahmin ediliyordu, oralarla da görüştük herhangi bir olumsuzluk olmadığı bilgisi geldi" dedi.
AA'ya konuşan Balıkesir İl Sağlık Müdürü Fevzi Yavuzyılmaz ise "Şu an için hastanelerimize 18 kişi başvurdu. Herhangi ciddi bir durum söz konusu değil. Deprem anında oluşan panikten dolayı bazı vatandaşlarımız bayılmış. Bazıları ise evden dışarıya çıkma esnasında dolap kapağı gibi yerlere kafasını çarpmış. Hepsi ayakta tedavi oldu. Çok şükür ciddi bir durum yok" diye konuştu.
</doc>
<doc docid='bbc_120402_tsunami' lang='tur' type='mono' source_url='http://www.bbc.co.uk/turkce/haberler/2012/04/120402_tsunami' term='SARS'>
Japonya: Yeni tsunami tahminleri daha da ürkütücü
Japonya'da en kötü ihtimalle 9 büyüklüğünde bir deprem olması halinde, Büyük Okyanus kıyılarında yer yer 34 metreyi aşan yükseklikte tsunami oluşabileceği bildirildi.
Japonya'da en kötü ihtimalle 9 büyüklüğünde bir deprem olması halinde, Büyük Okyanus kıyılarında yer yer 34 metreyi aşan yükseklikte tsunami oluşabileceği bildirildi.
Daha önce yapılan bir tahmindeyse tsunaminin en fazla 20 metre yükseklikte olacağı belirtilmişti.
Japon hükümetince atanan bilim adamları heyeti, Japonya'nın çevresindeki fay hatlarını yeniden inceledi. Bilim adamları en büyük tehlikenin Tokyo açıklarından güneydeki Kyuşu arasında dek uzanan ve dipsiz gibi görünen Nankai Çukuru'ndan kaynaklandığını belirtiyorlar.
Tokyo muhabirimiz Roland Buerk'e göre, bilim adamlarının son uyarısı, geçen yılki deprem ve tsunamide tahrip olan Fukuşima nükleer santraliyle ilgili tartışmaları daha da kızıştıracak nitelikte.
Japonya'nın 54 nükleer reaktöründen biri dışında hepsi kapatıldı ve benzer felaketlere karşı dirençlerinin ölçülmesi için testlerden geçiriliyor.
Ancak son tahminler, artırılan önlemlerin, örneğin Tokyo'nun güneybatısındaki Hamaoka nükleer tesislerine, denizden korunmak için 18 metrelik duvar inşa edilmesinin yetersiz kalacağını gösteriyor.
Bu arada bir diğer araştırma da Tokyo Körfezi altında meydana gelebilecek 7,3 büyüklüğünde bir depremin tahmin edilenden daha büyük tahribat yaratabileceğini, zira fay hattının aslında yüzeye daha yakın olduğu ortaya koydu.
35 milyon insanın yaşadığı Tokyo-Yokohama bölgesinin büyük kısmında Japon ölçeğine göre 7 büyüklüğünde bir sarsıntı hissedilebileceği kaydedildi.
Tokyo Üniversitesi'nden bir ekip gelecek 4 yıl içinde başkentin altında güçlü bir deprem meydana gelmesi olasılığının yüzde 70 dolayında olduğunu tahmin etmişti. Hükümet ise, yüzde 70'lik olasılık hesabını 30 yıla yayıyor.
Bölge halkından felakete hazırlıklı olmaları isteniyor.
</doc>
<doc docid='bbc_110312_japan_2update' lang='tur' type='mono' source_url='http://www.bbc.co.uk/turkce/haberler/2011/03/110312_japan_2update' term='SARS'>
Japonya'da nükleer santral alarmı
Cuma günü meydana gelen şiddetli deprem ardından, Japonya'daki bir nükleer elektrik santralinde dev bir patlama oldu.
Cuma günü meydana gelen şiddetli deprem ardından, Japonya'daki bir nükleer elektrik santralinde dev bir patlama oldu.
Başkent Tokyo'ya 250 km uzaklıkta bulunan Fukuşima nükleer elektrik santralinden gelen patlama sesinin  ardından dumanlar yükseldi.
Santralin bir kesimindeki çatının çöktüğü belirtilirken, olası nükleer sızıntıya karşı koruyucu önlemler alınması  yönünde çağrılar yapılıyor.
Japonya açıklarında dün meydana gelen şiddetli depremin ardından, kuzeydoğu kıyılarını tsunaminin  vurmasından sonra nükleer reaktörde hasar meydana gelmişti.
Fukuşima'da bulunan  nükleer santralin 1 numaralı reaktöründe soğutma sorunu bulunduğu ve yedek  jeneratörlerde de sıkıntı çekildiği söyleniyor.
Fukişima nükleer  tesisinin 2 numaralı reaktöründe de benzer durum geliştiği yönünde açıklamalar  olduğu ve bölgede acil durum ilan edildiği kaydedildi.
Nükleer ve  Endüstri Güvenliği Ajansı, Fukişima Nükleer Santralinin 1 numaralı reaktörünün  kontrol odasındaki radyasyon düzeyinin olağan değerlerin neredeyse bin katına  yükseldiğini kaydetti.
Ancak nükleer sızıntı ihtimalinin küçük olduğu açıklandı.
Birinci reaktörün çevresinde önce 10 kilometre yarı çapında bir güvenlik alanı yaratıldı.
Daha sonra yetkililer, Fukuşima santrallerinin  etrafındaki tahliye alanının yarıçapının 20 kilometreye çıkarılmasına karar  verdi.
Bu dairenin içinde yaşayan binlerce kişi tahliye  ediliyor.
Hükümet sözcüsü Yukio  Edano, ''Halkın güvenliğini sağlamak için  yetkililerin bütün önlemleri aldığını'' kaydetti.
Bölgeye gitmeye çalışan BBC muhabiri Nick Ravenscroft, polisin kendisini 1 nolu reaktöre 60 km mesafede durdurduğunu bildiriyor.
Ölü sayısının artması bekleniyor
Deprem ve neden olduğu tsunami binden fazla kişinin hayatına mal oldu, yüzlerce kişi de kayıp.
Nihai ölü sayısının bu rakamdan oldukça yüksek olacağı tahmin ediliyor.
Yetkililer, tsunaminin verdiği zararı değerlendirmenin çok zor olduğunu söylüyor.
Yüz yolcu taşıdığı düşünülen bir geminin dalgalara kapıldığı biliniyor, ancak geminin konumu tespit edilemiyor.
Sendai şehri ve çevresindeki kırsal araziler su altında, sarsıntılardan sonra başlayan yangın da geniş bir alana yayılmış durumda.
Kurtarma  çalışmalarının Japonya ordusu öncülüğünde  yapılıtorç
Bu çalışmalara 20 bin asker, 190 uçak ve 25  gemi katılıyor.
Japonya hükümeti, ülkedeki Amerikan birliklerine de kurtarma çalışmalarına yardım etmeleri çağrısı yaptı.
Depremin merkezi Tokyo'ya 400 km uzaklıkta
Deprem yerel saatle 14:46'da (Türkiye saatiyle 07:46) meydana geldi.
Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı.
Depremin ardından büyük artçı sarsıntılar yaşanıyor. Metro ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi. Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_haberler-turkiye-47308879' lang='tur' type='mono' source_url='https://www.bbc.co.uk/turkce/haberler-turkiye-47308879' term='SARS'>
Çanakkale'de deprem: İstanbul ve İzmir'de de hissedildi
Çanakkale'de Çarşamba gecesi meydana gelen deprem Ege ve Marmara'da hissedildi.
Çanakkale'de Çarşamba gecesi meydana gelen deprem Ege ve Marmara'da hissedildi.
Kandilli Rasathanesi Deprem Araştırma Enstitüsü, merkez üssü Çanakkale Ayvacık olan depremin büyüklüğünün 5.5, derinliğinin de 8.4 km olduğunu duyurdu. Daha sonra yapılan düzeltmede, depremin büyüklüğünün 5.4, derinliğinin de 7.3 km olduğu belirtildi.
Afet ve Acil Durum Yönetimi Başkanlığı AFAD ise TSİ 21.23'te yaşanan depremin büyüklüğünü 5.0 olarak verdi.
Çanakkale'de meydana gelen deprem, İstanbul, İzmir, Bursa, Balıkesir, Edirne ve çevre illerde de hissedildi.
Hürriyet gazetesinin haberine göre Çanakkale Belediye Başkanı Ülgür Gökhan depremle ilgili şu açıklamayı yaptı:
"Çok kısa sürdü. Her hangi bir zaiyat yaratmadı. Aşağı yukarı 45 saniye sürdü. AFAD'la toplantı oldu, çalışmalarımız devam ediyor. Şiddetli başlayıp hafif devam etti. Korkanlar var, sosyal tesisleri açık bırakacağız. Eve girmek istemezler gelebilir. Tabandan 2 kez vurdu. İnsanların akşamı geçirmeleri için sosyal tesislerimizi sabaha kadar açık bırakıyoruz."
DHA'nın haberine göre AFAD Çanakkale İl Müdürü Levent Yılmaz, "112'ye ulaşmış bir ihbar yok. Can ve mal kaybı da yok. Bir köyde bir duvar yıkılmış" dedi.
Depremin merkez üssü olan Ayvacık ilçesinin AK Partili Belediye Başkanı Mehmet Ünal Şahin, şiddetli bir sarsıntı yaşadıklarını belirterek, ilçeye bağlı köylerde depremin herhangi bir hasara yol açıp açmadığını araştırmaya başladıklarını söyledi.
AFAD'tan yapılan açıklamada depremin ardından saat 22.42'de ise 3.6 büyüklüğünde artçı şok meydana geldiğini duyuruldu.
</doc>
<doc docid='bbc_haberler-dunya-51160490' lang='tur' type='mono' source_url='https://www.bbc.co.uk/turkce/haberler-dunya-51160490' term='SARS'>
Koronavirüs: Çin'de ortaya çıkan yeni virüs '1700 kişiye bulaşmış olabilir'
Çin'de ortaya çıkan yeni virüsten etkilenenlerin sayısının resmi rakamların çok ötesinde olduğu belirtiliyor.
Çin'de ortaya çıkan yeni virüsten etkilenenlerin sayısının resmi rakamların çok ötesinde olduğu belirtiliyor.
Virüsten etkilendiği teyit edilenlerin sayısı resmi rakamlara göre 50 civarında. Ama BBC'ye konuşan İngiliz bilim insanları virüsten etkilenenlerin sayısının 1700'e yakın olduğunu tahmin ettiklerini söyledi.
Aralık ayında Çin'in Vuhan şehrinde virüse bağlı solunum rahatsızlığından dolayı iki kişi öldü.
Hastalık salgınları konusunda uzman olan Prof. Neil Ferguson, "Bir hafta öncesine kıyasla çok daha fazla kaygılıyım" dedi.
Virüsle ilgili araştırma Londra'daki Imperial College Küresel Salgın Hastalıklar Merkezi'nde yapıldı. Kurum bulgularla ilgili İngiliz hükümeti ile Dünya Sağlık Örgütü'nü uyardı.
Singapur ve Hong Kong, Vuhan'dan hava yoluyla gelen yolcularda tarama yapmaya başladı, Amerikalı yetkililer de San Francisco, Los Angeles ve New York havalimanlarında Cuma gününden itibaren benzer tarama uygulamaları başlatacaklarını duyurdu.
Virüs salgınının boyutlarına dair ipuçları, diğer ülkelerde de benzer vakaların görülmesiyle ortaya çıktı.
Virüsün çıkış noktası Çin'in Vuhan şehri. Ama Tayland'da iki ve Japonya'da da virüsle bağlantılı bir vaka görüldü.
Prof. Ferguson, "Beni endişelendiren de bu oldu. Vuhan'dan çıkan üç vakanın başka ülkelerde görülmesi, kayda geçirilenden çok daha fazla vaka olabileceğine işaret ediyor" dedi.
Virüsle salgınının ne kadar yayıldığına dair kesin rakamlara ulaşmak imkânsız ama yerel nüfus verileri ile uçuş bilgilerine dair kayıtlar bir fikir verebilir.
Wuhan Uluslararası Havalimanı 19 milyon kişiye hizmet ediyor. Ama günde yalnızca 3.400 kişi uluslararası uçuyor.
Araştırmanın yayımlanmadan önce internete konan bulgularına göre hesaplamalar, virüsle bağlantılı yaklaşık 1.700 vaka olduğuna işaret ediyor.
Prof. Ferguson, "Panik olmak için henüz erken" diyor ama bir hafta öncesine kıyasla daha fazla endişeli olduğunu ifade ediyor.
Çinli yetkililer, virüsün bir kişiden diğerine geçtiğini teyit eden bir vaka olmadığını, Vuhan'da bir pazardaki bozuk deniz ürünlerinden ve diğer yaban hayvanlarından bulaştığını söylüyor.
Prof. Ferguson ise insandan insana bulaşma ihtimalini yok saymıyor: "Yine de insandan insana bulaşma ihtimali eskisine kıyasla daha fazla ciddiye alınmalı."
"Corona virüsleri hakkında bildiklerimizden yola çıkarsak, asıl olarak hayvandan insana bulaşmış olması bana göre çok mümkün değil."
Yeni bir virüsün nasıl yayıldığını tespit etmek, tehdidin değerlendirilmesinde de kritik bir rol oynuyor.
Hastalardan alınan örnekler laboratuvarlarda incelemeye alındı.
Çin'de ve Dünya Sağlık Örgütü'ndeki yetkililer, enfeksiyonun corona virüsü olduğu sonucuna vardı.
Geniş bir aileye sahip olan corona virüslerinden yalnızca altısının (eğer yeni virüs de kanıtlanırsa yedisinin) insanlara bulaştığı biliniyor.
Corona virüsleri hafif durumlarda soğuk algınlığı etkisi gösteriyor ama ağır vakalarda da şiddetli sonunum yetmezliğine neden oluyor. Buna, SARS (ağır akut solunum yolu yetersizliği sendromu) deniyor. Çin'de 2002'de görülen SARS salgınında virüsün bulaştıüı 8.098 kişiden 774'ü ölmüştü.
Genetik kodunda yapılan analizlere göre yeni virüs, diğer corona virüslerine kıyasla SARS'a en yakın virüs.
Virüs, bazı hastalarda akciğer iltihabına neden oldu ve ölümle sonuçlandı.
Wellcome adlı tıbbi araştırmalar vakfı başkanı Dr. Jeremy Farrar, "Bu salgınla ilgili daha fazla bilgi edineceğiz. Belirsizlik ve boşluklar var ama yine de insandan insana bulaştığı açık" dedi.
Dr. Farrar, "Çin'de ve diğer ülkelerde başka vakalar görüldüğünü duyuyoruz. Bu modelleme, başka ülkelerde de vakalar görülebileceğini gösteriyor" diye konuştu.
Nottingham Üniversitesi'nden Prof. Jonathan Ball araştırma sonucunda elde edilen bulguların ciddiye alınması gerektiğini söyledi ve "Tespit edilenden daha fazla vaka olabilir" uyarısında bulundu.
</doc>
<doc docid='bbc_150820_cin_borsa_dusus' lang='tur' type='mono' source_url='http://www.bbc.com/turkce/haberler/2015/08/150820_cin_borsa_dusus' term='SARS'>
Çin hisselerindeki sert düşüş küresel piyasaları vurdu
Çin hisselerinin haftaya büyük düşüşle başlaması, ülkede yavaşlayan ekonomik büyüme ve piyasalardaki dengesizliğe dair tedirginlikle birlikte uluslararası yatırımcılarda panik yarattı.
Çin hisselerinin haftaya büyük düşüşle başlaması, ülkede yavaşlayan ekonomik büyüme ve piyasalardaki dengesizliğe dair tedirginlikle birlikte uluslararası yatırımcılarda panik yarattı.
Şangay Borsası'nın güne %8.4 düşüşle başlamasının etkisi, Asya ve Avrupa borsalarında da hissedildi.
Açılışın ardından Londra'daki FTSE 100 Endeksi %2,5, Fransa ve Almanya'daki borsalar da %3'ten fazla düşüş yaşadı.
Şangay borsasındaki düşüşü takip eden Hong Kong'daki Hang Seng borsası da %4 değer kaybetti.
Borsalardaki düşüşten etkilenen petrol fiyatları da son 6 yılın en düşük seviyesine indi.
Çin hükümetinin yatırımcılara yeniden güven vermeye yönelik adımları ve Uluslararası para Fonu IMF'nin haftasonu yaptığı "kriz yok" açıklamasına rağmen hisse satışları devam etti.
Pekin haftasonu, ülkedeki başlıca emeklilik fonunun borsada işlem yapmasına izin verileceğini belirtmişti.
Çin'de ekonomik verilerin üst üste kötü gelmesi ve büyümeye dair endişelerin artmasının ardından Merkez Bankası iki hafta önce üst üste iki kez devalüasyona gitmişti.
TIKLAYIN: Çin ikinci kez devalüasyona gitti
Uzmanlar ise Çin'in son aylarda ekonomisine likidite sağlamak için attığı adımların piyasaları rahatlatmakta başarısız olduğunu belirtiyor.
Geçen hafta da %12 düşen Şangay Borsası, Haziran ortasından bu yana %30 değer kaybetti.
Çin öncülüğünde yaşanabilecek küresel ekonomik yavaşlama endişesi global piyasalarda da sarsıntı yarattı.
Çin'deki düşüşü takip eden küresel satışlar geçen hafta ABD'deki Dow Jones borsasının %6, İngiltere'deki FTSE 100 endeksinin de %5 değer kaybetmesine neden oldu.
Uluslararası Para Fonu IMF, piyasaları rahatlatmak adına haftasonu açıklama yaparak "Çin'deki ekonomik yavaşlamanın kriz değil, ekonomi için önemli bir düzenleme" olduğunu belirtti.
IMF Yönetim Kurulu Üyesi Carlo Cottarelli de "Çin'de ekonomik krizden bahsetmek için henüz çok erken" dedi.

</doc>
<doc docid='bbc_110121_press_review' lang='tur' type='mono' source_url='http://www.bbc.co.uk/turkce/basinozeti/2011/01/110121_press_review' term='SARS'>
21 Ocak 2011 Basın Özeti
Haftanın son gününde muhalefetteki İşçi Partisi'nde bir istifayla yaşanan sarsıntı ve bunun yol açtığı görev değişiklikleri, İngiltere gazetelerinin hemen tümünde manşetleri kaplıyor.
Haftanın son gününde muhalefetteki İşçi Partisi'nde bir istifayla yaşanan sarsıntı ve bunun yol açtığı görev değişiklikleri, İngiltere gazetelerinin hemen tümünde manşetleri kaplıyor.
Alan Johnson, İşçi Partisi'nin gölge kabinesindeki Maliye Bakanlığı görevinden kişisel nedenlerle istifa ettiğini açıkladı.
60 yaşındaki deneyimli politikacının istifa gerekçesi şöyle: Önemli bir görev üstlenmiştim ancak özel hayatımdaki kişisel sorunlarımı aşmakta zorlandım.
Guardian yazarlarından Jonathan Freedland, "gölge kabinenin, sakalını siyasette ağartmış ve kırklı yaşlarındakiler arasında denge gözetebilecek bir ismi kaybettiği" yorumunu yapıyor ve ekliyor:
Parlamentoda ve televizyonda iletişim alanında hayli yetkin bir kişiden de yoksun olacaklar.
Daily Telegraph, Johnson'ın göreve gelmesinin üzerinden daha dört ay bile geçmemişken evliliğinin bir ilişki yüzünden çökme noktasına geldiği iddiaları ortasında istifa ettiğini yazıyor. Siyaseti yakından takip eden bir internet bloğuna göre Johnson'ın bir memurla ilişkisi olmuş.
Gazete, bir zamanlar partinin gelecekteki lideri olarak anılan Johnson'ın bir dizi utanç verici gaf yaptığını ve ekonomi politikaları konusunda da zorlandığı yorumunu yapıyor.
Ed Miliband, geçen Ekim ayında İşçi Partisinin genel başkanlığına seçilir seçilmez Johnson'ı, ''gölge kabinesi''nde görevlendirmişti. Ancak bu atama, bazı çevrelerce "ekonomide az tecrübesi olduğu" gerekçesiyle eleştirilmişti.
Alan Johnson'ın yerine Maliye Bakanlığı'na seçilen isim ise yabancı değil. Genel başkanlığa adaylığını koymuş olan Ed Balls. Yapılan değişikliklerle Balls'ın iktisatçı eşi Yvette Cooper da gölge kabinede  "içişleri bakanlığı'' görevini üstleniyor.
Guardian yazarı Jonathan Freedland, "Yine de sevinmek için bir dizi sebep var." diyor.
Yazara göre bunların başında Ed Balls'un İngiltere siyasetinde ekonomiden en iyi anlayan siyasetçi şöhretine sahip olması geliyor.
Bir diğeri de, geçen yaz boyunca parlamentoda İşçi Partisi'nin en etkili muhalefet yapan isimlerinden biri olduğunu kanıtlaması.
Freedland'a göre Balls, muadilinin, en zayıf noktalarını bulmakta hayli usta."
Daily Telegraph, Muhafazakarların Ed Balls'un bu göreve atanmasını, Gordon Brown'ın itibar görmeyen ekonomi politikalarına bir dönüş olarak algıladıklarını yazıyor.
Independent yazarlarından Steve Richards'a göre Balls'un gölge bakanlığa seçilmesi, kimilerinin İngiltere'de Tony Blair ile Gordon Brown arasındaki gerginlikleri hatırlatmasına yol açabilir.
Bu gerginlikler, 1997 seçimlerinden önce Blair ile Brown'ın dönüşümlü başbakanlık için anlaştığı ancak Blair'in iktidar hırsına kapılıp Brown'a bu koltuğu vermemesiyle tanımlanır.
Gordon Brown, ancak 2007 yazında bu göreve gelebilmişti. Steve Richards, "Tarih tekerrür edebilir." diyor ama ekliyor:
"Pek yakın değiller ve birbirlerine karşı temkinliler. Ama siyasette ortak bir bakışları var. Ayrıca Blair / Brown ilişkisinin yıkıcı öğelerinden gereken dersleri çıkarmış isimler. Belki benzer gerginliklere kapılırlar ama bunlardan kaçınamazlar diyemeyiz."
İşçi Partisi 13 yıllık iktidarı sonrası, geçen yıl yapılan genel seçimleri, Muhafazakar-Liberal Demokrat koalisyonu karşısında kaybetmişti.
İngiltere'nin eski başbakanı Tony Blair'in adı, bugün sadece İşçi Partisi haberlerinde geçmiyor.
Irak'ın 2003 yılındaki işgaline giden süreci ele alan Chilcot Komisyonu'nda bugün yeniden tanık sandalyesine oturacak olması da dikkat çeken bir diğer gelişme.
Blair, İngiltere'nin ABD'nin yanında işgale katılmasına ilişkin çeşitli soruları yanıtlayacak.
Oturumun dört buçuk saat sürmesi planlanıyor. Blair, bir yıl önceki oturumda verdiği ifadeler arasındaki çelişkileri gidermek üzere çağrıldı.
Geçen zaman içindeki diğer tanıklıklar da komisyonun başka sorular sorma ihtiyacını doğurdu. Guardian, komisyonun elindeki bazı notlara göre dönemin dışişleri Bakanı Jack Straw'un, "Blair'e savaştan kaçınması için son bir şans olduğunu" savunduğunu yazıyor.
Buna göre Blair ile Straw arasındaki ve başbakanlık yetkililerin katıldığı görüşme, "çok kişisel" olarak addedildi ve resmen kayıtlara geçirilmedi.
Türkiye'de Merkez Bankası’nın bir hafta vadeli repo ihale faiz oranını yüzde 6,50'den yüzde 6,25'e düşürmesi Financial Times'ın ele aldığı konular arasında. Gazete, "Türkiye sürpriz bir adım attı, faiz oranlarını düşürdü" derken, şu yorumu yapıyor:
Merkez Bankası, spekülatif sermaye girişini engellemek amacıyla faiz oranlarını kesmeye yönelik alışılmadık politika izledi ama bu durum, Avrupa'nın en hızlı büyüyen ekonomilerinden biri olan Türkiye'de aşırı ısınmaya yol açabileceği yolundaki kaygıları da artırdı.
Öte yandan bir çok iktisatçı da, Türkiye'nin para politikasının giderek daha da öngörülemez bir hal aldığı, bunun, Merkez Bankası üzerinde, gelecek salı günü ilan edeceği çeyrek dönem enflasyon raporunda, yaklaşımını çok daha kapsamlı şekilde açıklaması yolunda baskı yarattığı eleştirisinde bulundu.
Independent gazetesi yazarlarından Kim Sengupta, Tunus'ta Cumhurbaşkanı Bin Ali'nin 23 yıllık iktidarının devrilmesiyle sonuçlanan halk ayaklanmasının kıvılcımı, Muhammed Bouazizi'nin annesiyle mülakat yapmış.
26 yaşındaki üniversite mezunu, işportacı Bouazizi, hükümetin politikalarını ve içinde bulunduğu durumu protesto etmek amacıyla kendisini ateşe vererek hayatını kaybetmişti.
Gencin bu eylemini, Cezayir ve Mısır'da da benzerleri izlemiş, Bouazizi adaletsizlik ve baskının sembolü haline gelmişti.
Annesi ise oğlu için çok üzüldüğünü ama rejimin değişmesinde oynadığı rol nedeniyle oğluyla gurur duyduğunu anlatıyor. Şöyle diyor Mannoubia:
"Oğlumu bu noktaya getiren hükümettir, ona asla bir fırsat vermediler. Biz yoksuluz ve gücümüzün olmadığını düşündüler. Oğlum artık yok ama bakın yaşananlara, şimdi ne çok insan dahil olmaya başladı..."
2012 Olimpiyatları için Londra'da hummalı bir çalışma yürütülüyor. Sosyal ve kültürel etkinlikler de bu çalışmalardan payını alıyor kuşkusuz. Guardian gazetesi, dünyaca meşhur Shakespeare's Globe tiyatrosu da bu kapsamda ilginç bir proje ortaya koyacak.
Guardian'a göre, "Shakespeare'i İngilizce anlamakta zorlananlar, gelecek yıl Litvanyaca daha mı kolay, anlayacak." Zira olimpiyatların kültürel etkinlikler kapsamında Shakespeare 38 farklı dilde oynanacak. Türkçe de bu diller arasında.
Haberde 320 kişilik yeni bir tiyatro binasının inşaatına başlanacağı yazıyor. Bu sayede bu büyüklükte alanlar için yazılmış oyunlar bundan 400 yıl önce olduğu gibi sahneye konabilecek.
Daily Telegraph, dünyada ikinci kez yapılan bir gırtlak operasyonuyla on bir yıldır sessizlik içinde yaşayan bir kadının ilk kez konuşabildiğini yazıyor.
Brenda Jensen gırtlağının geçirdiği bir operasyon sırasında zarar görmesi nedeniyle sadece elektronik bir aygıt sayesinde iletişim kurabiliyor ve boğazında açılan delikten nefes alabiliyordu.
İngiliz ve Amerikalı doktorlardan oluşan bir ekip, 18 saat süren bir operasyon sonunda Jensen'in zarar görmüş olan gırtlağını, vücut metabolizmasını dengeleyen tiroid bezlerini ve nefes borusunun altı santimetrelik bölümünü değiştirdi.
52 yaşındaki hasta sadece 13 gün sonra konuşmaya başladı. "Bu operasyon bana hayatımı geri verdi" diyen Jensen şöyle devam etti: "Bu bir mucize. Konuşup duruyorum, bu da ailemi ve arkadaşlarımı hayrete düşürüyor. Benim için artık her gün yeni bir başlangıç."
</doc>
<doc docid='bbc_haberler-dunya-49206875' lang='tur' type='mono' source_url='https://www.bbc.co.uk/turkce/haberler-dunya-49206875' term='SARS'>
Hong Kong ‘Yeni Soğuk Savaş’ platformu mu oluyor?
Hong Kong'da yaklaşık 9 hafta önce başlayan protesto gösterileri, taleplerine yenilerini ekleyip yayılarak, sertleşerek, günlük yaşamı sarsarak devam ediyor. Çeşitli iş kollarından sendikaların, kamu çalışanlarının da katılması beklenen yaygın grevler gündeme geliyor.
Hong Kong'da yaklaşık 9 hafta önce başlayan protesto gösterileri, taleplerine yenilerini ekleyip yayılarak, sertleşerek, günlük yaşamı sarsarak devam ediyor. Çeşitli iş kollarından sendikaların, kamu çalışanlarının da katılması beklenen yaygın grevler gündeme geliyor.
Hong Kong'un Çin Halk Cumhuriyeti'ne bağlı yönetiminin ve Çin'in merkezi yönetiminin de protesto eylemleri karşısındaki tutumları giderek sertleşiyor. Pazartesi günü, yarı resmi China Daily gazetesi, Hong Kong'da bulunan Kızıl Ordu garnizon komutanının, olayların "Bir ülke-iki sistem ilkesini tehlikeye attığını" ileri sürerek "asla kabul edilemez olduğunu" ve "gerekirse müdahale edebileceklerini" açıkladığını aktarıyordu. South China Morning Post gazetesi ise Hong Kong'da tırmanan olayları "bir siyasi ve ekonomik krize yol açıyor" şeklinde tanımladı.
Çin yönetiminin geçen ay yayımladığı "Yeni Dönemde Çin'in Ulusal Savunması" başlıklı raporun optiğinden bu gelişmelere bakınca akla, Hong Kong "Bir 'Yeni Soğuk Savaş'ın platformu mu oluyor?" ve "Tiananmen Meydanı katliamına doğru mu gidiliyor?" gibi sorular geliyor.
19. yüzyılın ikinci yarısında İngiltere tarafından sömürgeleştirilen Hong Kong, o yüzyılın sonunda başlayan ilk küreselleşme döneminde hızla bir ticari, mali merkez olarak yükseldi. Daha sonra Çin iç savaşından kaçanların da katılımıyla bu gelişme daha da hızlandı.
İkinci Dünya Savaşında Japonya tarafından işgal edilen Hong Kong, savaştan sonra yeniden İngiltere yönetimine döndü. Bundan sonra Hong Kong'un ticari ve mali öneminin arttığını, bu kez Çin'den kaçanların katkısıyla hızla sanayileşerek "Asya Kaplanları" kategorisine giren bir gelişme sergilediğini görüyoruz.
Çin, Deng Xiaoping döneminde piyasa ekonomisine geçmeye, neo-liberal küreselleşme sürecine katılmaya başladığında, Güney Doğu Asya bölgesinde faaliyet gösteren Çin diasporasının sermayesinin Çin ekonomisine geri dönmesinde, bunu yabancı sermaye akımının izlemesinde, böylece başlayan yıllık yüzde 10 dolayındaki olağan üstü hızlı büyümede Hong Kong ekonomisi kritik bir köprü ve platform oldu.
1980'lerde başlayan 2. Küreselleşme döneminde, İngiltere, Hong Kong üzerindeki egemenliğini 1997'de Çin'e devretti. Bundan sonra Hong Kong, Çin'in bir ekonomik ve siyasi güç olarak yükselmesinde büyük rol oynadı.
İngiltere ve Çin arasında yapılan transfer anlaşmasında, geçiş süreci 50 yıl sürecek bu dönem boyunca, Hong Kong temel yasalarını ve ekonomik sistemini, idari modelini koruyacak, Çin savunma ve güvenlik konularında egemen olacak, Hong Kong yöneticisinin de atanma sürecini belirleyecekti. Hong Kong böylece "tek ülke-iki sistem" olarak adlandırılan bir model içinde Çin'in egemenliği altına giriyordu.
Çin'in ekonomik olarak yükselişinin siyasi biçimler, hegemonya eğilimleri de üretmeye başlamasına paralel olarak Hong Kong üzerindeki etkisini, bireysel hakları, özgürlükleri kısıtlama, kendi iradesini dayatma yönünde artırmaya başladığını görüyoruz.
Çin yönetimi, 2014'te Hong yöneticisinin seçilme sürecinde adayları belirlemesine izin veren bir yasa değişikliği önerisi dayatınca, "iki sistem" arasındaki sosyal gerginlik hızla su yüzüne çıktı ve "Şemsiye Devrimi" olarak anılan protesto gösterileri patlak verdi. Bu protesto gösterilerinde demokratik hak taleplerinin yanı sıra, Çin yönetiminde büyük kaygı yaratan bir "bağımsızlık" talebi de ortaya çıktı.
"Balık köftesi devrimi" olarak anılan ikinci önemli gerginlik 2016'da, Çin Yılbaşı kutlamalarında izinsiz sokak satıcılarını hedef alan baskıya tepki olarak patlak vermiş, hızla sokak çatışmalarına dönüşmüş, "bağımsızlık" talebi ve bir Hong Kong milliyetçiliğini ifade eden sloganlar gündeme gelmişti. Hong Kong yönetiminin olayları "isyan" olarak nitelemesi, tutuklananlara 20 yıla kadar hapis cezası verilebileceği anlamına geliyordu.
Birçok gözlemci, yönetimin bu tanımlamaya dayanarak hareketin lideri olduğunu düşündüğü göstericilere ağır hapis cezaları vererek demokratik hareketin birçok ılımlı ve deneyimli siyasi liderini tasfiye ettiğini ileri sürüyor. Böylece geride radikal ve belirgin bir programdan yoksun itirazcı grupların kaldığı, bu son protesto gösterilerinin bu kadar şiddetli yaşanıyor olmasının bu radikal unsurların etkinliğinden kaynaklandığı ifade ediliyor.
Son yıllarda gerek Hong Kong gerekse de Çin yönetimi, bu protesto gösterilerini "Arap Baharı" olaylarına, "renkli devrimlere" benzetiyor; Batı'nın kışkırtmalarının, komplolarının ürünü olduğunu iddia ederek tutumlarını sertleştiriyorlar.
Son protesto gösterileri, Hong Kong yönetiminin, kimi zanlıların, kaçan muhaliflerin yargılanmak üzere Çin'e iade edilmesine olanak verecek bir yasa taslağını gündemine almasıyla patlak verdi.
Gösteriler sırasında polisle çatışanların fabrika ve şantiyelerde kullanılan güvenlik kasklarından giyiyor olmaları, hareketin kısa sürede, bir işçi sınıfı bağını da ima eder biçimde, "Kask Devrimi" olarak adlandırmasına neden oldu.
Polis protestoları önlemekte yetersiz kalınca, Hong Kong yönetimi kısmen geri adım atarak yasa taslağı önerisini askıya aldığını açıkladı, ama tamamen geri çekmedi. Bunun üzerine protesto gösterilerinin şiddeti arttı; yasa tasarısının tamamen geri çekilmesi talebinin yanına, Hong Kong yöneticisinin istifası, yöneticinin serbest ve genel seçimlerle seçilmesi, bambu sopalarla göstericilere ve oradaki sıradan halka saldıran yerel mafya (TRİAD) üyelerinin yakalanması, polis-TRİAD bağlantısının soruşturulması ve orantısız şiddet kullanan polislerin cezalandırılması talepleri eklendi.
Gösteriler sırasında Çin amblemlerine siyah boya atılması, Hong Kong meclis binasını işgal çabaları, Çin yönetiminin ve "tek ülke-iki sistem modelinin" hedef alındığını, bağımsızlık arzusunun ve talebinin daha da güçlendiğini gösteriyordu.
Şimdi, Çin yönetiminin risk algısı hızla güçleniyor; Çin yayınlarında ve demeçlerinde ABD ve Tayvan yönetimleri giderek daha sert bir dille suçlanıyor. Protesto gösterileri sertleşip yaygınlaştıkça, Hong Kong adeta yönetilemez duruma geliyor; Kızıl Ordu'nun doğrudan müdahale etme olasılığı artıyor.
Hong Kong'da kimi siyasi yorumcular, Çin Devlet başkanı Şi Cinping'in orduyu devreye sokma konusunda kararsız kaldığını, ülke içinde ve uluslararası alanda büyük sarsıntı yaratabilecek Tiananmen benzeri bir olayın yaşanma riskini almak istemediğini vurguluyorlar.
Diğer taraftan aynı gözlemciler, Şi'nin gerek halkın gözünde, gerek parti içinde, gerekse de bölgede zayıf görünmekten, saygınlığını kaybetmekten, Çin'in yükselmekte olan hegemonya sürecinin zarar görmesinden korktuğunu, yönetim içinde farklı gruplaşmalar arasındaki rekabetin de karar alma sürecini aksattığını düşünüyorlar.
Gelişmelere, Çin yönetiminin geçen ay yayımladığı "Yeni Dönemde Ulusal Savunma" başlıklı raporun optiğinden bakınca, son protesto gösterilerinin kirik bir öneme sahip olduğu, bu gelişmelerin de adeta yeni bir "Soğuk Savaş" bağlamında değerlendirildiği görülüyor.  O raporun ayrıntılı bir değerlendirmesi bir başka yazının konusu. Ancak burada üç noktayı vurgulamak sanırım yeterli olacaktır.
Birincisi, Çin bölgede ve dünyada yükselme projesinin karşısında en önemli engel olarak ABD'nin etkisini ve gücünü görüyor. Bu bağlamda, Ulusal Savunma raporunda ABD ana hedef olarak beliriyor.
İkincisi, Çin toprakları sayılan kimi bölgelerdeki toplumsal, ekonomik, etnik sorunların, dış güçler tarafından, Çin'in iç istikrarını bozmak, bir çatışma anında, kendini savunma gücünü zayıflatmak için kullanılabileceği belirtiliyor. Bu bağlamda raporda öncelikle üç bölgenin adı öne çıkıyor: Tibet, Sincan ve Tayvan.
Üçüncüsü, Çin'in gerek bu bölgelerde gerekse de Güney Çin Denizi'nde egemenlik haklarını korumak için savaşmaktan çekinmeyeceği vurgulanıyor.
Çin, "büyük stratejisinin" önündeki en büyük engel olarak ABD'yi gördüğünden "Yeni Dönemi" adeta yeni bir "Soğuk Savaş" olarak algılıyor. Çin'in, Hong Kong olaylarında ABD ve Tayvan parmağını görmesi de bu bağlamda, Hong Kong'u da yukarıda değinilen üç bölgeye eklediğini, ne pahasına olursa olsun denetimi elinden kaçırmamaya kararlı olduğunu düşündürüyor. Bunun da bir Kızıl Ordu müdahalesi olasılığını giderek artırdığını…
</doc>
<doc docid='bbc_haberler-dunya-37815244' lang='tur' type='mono' source_url='https://www.bbc.co.uk/turkce/haberler-dunya-37815244' term='SARS'>
İtalya'nın merkezinde 6.5 büyüklüğünde deprem
İtalya'da 24 Ağustos'ta 298 kişinin hayatını kaybettiği ve geçen hafta içinde de iki büyük depremle sarsılan iç bölgelerde bu sabah 6.5 büyüklüğünde bir deprem daha meydana geldi.
İtalya'da 24 Ağustos'ta 298 kişinin hayatını kaybettiği ve geçen hafta içinde de iki büyük depremle sarsılan iç bölgelerde bu sabah 6.5 büyüklüğünde bir deprem daha meydana geldi.
Yerel saatle 07.40'ta meydana gelen depremin merkez üssünün Norcia kenti yakınlarında, 10 km derinlikte yer aldığı açıklandı.
İtalyan Jeofizik ve Volkan Bilimi Enstitüsü depremin büyüklüğünü 6.5 olarak duyururken, ABD Jeoloji Araştırmaları Merkezi, depremin 6.6 büyüklüğünde olduğunu bildirdi.
Sivil Savunma Genel Müdürlüğü, ilk belirlemelere göre "can kaybının yaşanmadığını, 20 kişininse yaralandığını" bildirdi. Çok sayıda binanın yıkılmasına rağmen can kaybının olmamasında, bölgedeki riskli alanların önceki depremlerin ardından büyük ölçüde boşaltılmış olmasının etkili olduğu belirtiliyor.
İtalya Başbakanı Matteo Renzi, depremde yıkılan tüm ev ve kiliselerin yeniden yapılacağı sözü verdi. İtalya Başbakanı, ülkesinin deprem karşısındaki "cesaretli ve sorumluluk sahibi" tutumunu övdü.
Katolik Kilisesi lideri Papa Francesco da, "Yaralılar ile en çok zarar görenler ve aileleri için, aynı zamanda ilk yardım görevlileri için dua ediyorum" dedi.
İtalya'nın kuzeyindeki Veneto bölgesinden güneyindeki Puglia'ya kadar hissedildiği belirtilen deprem, Roma'da insanların sokaklara dökülmesine neden oldu. Roma'da metro seferleri önlem amacıyla geçici olarak durduruldu.
Depremin merkez üssüne en yakın yerleşim birimlerinden Norcia'dan gelen görüntülerde, kentteki tarihi San Benedetto Bazilikası'nın yıkıldığı, yalnızca cephesinin ayakta kaldığı görülüyor.
Norcia Belediye Başkanı Yardımcısı Pierluigi Altavilla kentteki durumu, "Burada bomba patlamış gibi" şeklinde özetledi.
Ussita Belediye Başkanı Marco Rinaldi, "Her şey yıkıldı. Bu bir felaket. Arabamda uyuyordum, cehennemi gördüm" dedi.
Castelsantangelo sul Nera Belediye Başkanı Mauro Falcucci de, "Yer yarıldı, her yerde duman var, bir facia" dedi.
Camerino Belediye Başkanı da, geçen hafta içindeki depremlerin ardından kent merkezinin boşaltıldığını söyleyerek "Nispeten sakinim. Son günlerde yapılan çalışmaların insanların hayatını kurtardığını umuyorum" diye konuştu.
Aynı bölgede 26 Ekim'de de 5.4 ve 5.9 büyüklüğünde iki deprem meydana gelmişti. Bu depremler can kaybına yol açmamış ancak büyük hasara neden olmuştu.
24 Ağustos'ta da yine yakındaki Amatrice ve Acumoli kentleri arasında meydana gelen 6.0 büyüklüğündeki deprem ise 298 kişinin ölümüne neden olmuştu.
Bugünkü sarsıntı, İtalya'da 1980'de yaşanan 6.9'luk depremden sonraki en büyük deprem olarak kayıtlara geçti. 1980 Irpinia depreminde yaklaşık 2900 kişi hayatını kaybetmişti.
2009'da meydana gelen 6.3 büyüklüğündeki L'Aquila depremi ise 309 kişinin ölümüne yol açmıştı.
Bugünkü depremin, 24 Ağustos 2016 depremiyle aynı fay hattında meydana geldiği belirtildi. Ulusal Jeofizik ve Volkan Bilimi Enstitüsü'nden sismolog Alberto Michelini, "Bu deprem aynı fay sisteminde meydana geldi. Ağustos'ta başlayan silsilenin bir parçası. Bugünkü depremin, 24 Ağustos'tan itibaren yaşanan diğerlerinden daha büyük olması fay sisteminde enerji birikimi yaşandığını gösteriyor" dedi.di.
</doc>
<doc docid='bbc_141121_vert_cap_kariyer' lang='tur' type='mono' source_url='http://www.bbc.co.uk/turkce/ozeldosyalar/2014/11/141121_vert_cap_kariyer' term='SARS'>
DERGİ - Kariyer yıkan ilginç alışkanlıklar
Kariyeriniz durma noktasına mı geldi? O nokta, kötü şirket politikalarını, iş piyasasının durgunluğunu, hatta iş arkadaşlarımızı suçlamak yerine, dönüp kendimize bakma vaktinin geldiğini gösterir.
Kariyeriniz durma noktasına mı geldi? O nokta, kötü şirket politikalarını, iş piyasasının durgunluğunu, hatta iş arkadaşlarımızı suçlamak yerine, dönüp kendimize bakma vaktinin geldiğini gösterir.
LinkedIn adlı internet sitesinde, tecrübeli bazı uzmanların iş hayatımızda yapmamamız gerekenler listesinde sıraladıklarına bir göz atalım.
Kendi adıyla açtığı idari enstitünün yöneticisi Jack Welch “Kariyerinize son verebilecek davranışlar” başlıklı yazısında şunları söylüyor: “İş hayatınız her zaman düz bir çizgide ilerlemez. Kariyeriniz duraklama noktasına gelmiş ya da sarsıntı geçiriyorsa –ki hepimizin başından geçmiştir böyle bir dönem- aynada kendinize iyice bakın.”
Welch, kimse fazla farkında olmasa da şu tür davranışların kariyerinizde ilerlemeye engel olacağı kanısında:
“Eğer bunlar arasında kendi davranışlarınızı da görüyorsanız, hemen değiştirmek için harekete geçin,” diyor Welch. “Bunu yaptığınızda, kariyeriniz büyük ihtimalle duraklama döneminden atılım dönemine geçecektir.”
Citi grubunda yönetici olan Linda Descano ise LinkedIn’de paylaştığı “İşyerinde kendinizi göstermenin 5 yolu” başlıklı yazısında, LinkedIn ile Citi’nin yaptığı ortak bir araştırmanın, “erkeklerin meslekleriyle ilgili başarılarını kadınlara oranla daha az paylaştığı” gerçeğine dikkat çekiyor.
“Erkekler ayrıca kendi başarılarından söz etmeyi zevksizlik olarak görüyor; belki de bu yüzden birçok kadın bu tür girişimlerinin ters tepmesinden kaygı duyduklarını ifade ediyor,” diyor Descano. “İtibarınızı zedelemeden nasıl öne çıkabilirsiniz?” sorusunu meslek koçlarına yönelten Descano’ya gelen yanıtlardan bazıları şunlar olmuş:
Bu makalenin 

İngilizceaslını 

BBC Capital’da okuyabilirsiniz.
Dergideki diğer makalelere 

buradan ulaşabilirsiniz.
</doc>
<doc docid='bbc_090817_turkey_quake' lang='tur' type='mono' source_url='http://www.bbc.co.uk/turkce/haberler/2009/08/090817_turkey_quake' term='SARS'>
Marmara Depremi'nin onuncu yıl dönümü
On yıl önce bugün sabah 03:02'de başlayan Richter ölçeğiyle 7,4 şiddetindeki sarsıntı yalnızca 45 saniye sürdü, ama 17 binden fazla kişinin ölümüne, 40 binden fazlasının da yaralanmasına neden oldu.
On yıl önce bugün sabah 03:02'de başlayan Richter ölçeğiyle 7,4 şiddetindeki sarsıntı yalnızca 45 saniye sürdü, ama 17 binden fazla kişinin ölümüne, 40 binden fazlasının da yaralanmasına neden oldu.
"Büyük Marmara Depremi" olarak bilinen depremden zarar gören İstanbul, Kocaeli, Sakarya, Bolu, Eskişehir ve Zonguldak'ta 40 binin üzerinde konut ve iş yeri yıkıldı ya da kullanılamaz hale geldi; 100 bine yakını hasar gördü.
Depremin bilançosu, Türkiye tarihinin en ağır hasarlarından biriydi.
Aradan on yıl geçti, hasarlar büyük oranda onarıldı, yeni evler, iş yerleri inşa edildi, ancak depremin acısı yaşayanlar için hâlâ taze.
Depremzedeler ve yakınları, her yıl olduğu gibi bu yıl da hemen tüm deprem bölgelerinde yitirdiklerini andı.
17 Ağustos 1999'daki sarsıntının merkez üssü Gölcük, depremde ölenlerin anısına sabah saatlerine kadar süren çeşitli etkinliklere sahne oldu.
Depremzedeler ve yakınları, deprem anıtının bulunduğu Kavaklı sahilinde, on yıl önceki 45 saniyelik sarsıntının başladığı sabaha karşı üçü iki geçe, ölenlerin anısına saygı duruşunda bulundular.
Dün akşam saatlerindeki etkinlikler, İnşaat Mühendisleri Odası'nın "Depreme karşı duyarlılık yürüyüşü" başlıklı yürüyüşüyle başladı.
Yürüyüş sırasında taşınan dövizlerde, depremde yaşamını yitirenlerin anılarının yaşatılacağı belirtilirken, talepler de dile getirildi.
Bu taleplerin başlıcaları, imar ve afet mevzuatlarının yeniden düzenlenmesi ve yapı denetim yasasının tam olarak uygulanmasıydı.
İnşaat Mühendisleri Odası Kocaeli Şubesi Başkanı Aykut Bozkurt, asıl olarak deprem öncesi yapılan binaların sıkıntı yarattığını belirtti.
Bozkurt, 2007 yılında kabul edilen deprem yönetmeliğine göre, bu binaların olası bir depreme dayanıklı olup olmadığının test edilmesi gerektiğini, ancak bu testlerin yapılmadığını ifade etti.
Kocaeli ve ilçesi Gölcük, 17 Ağustos depreminden en çok zarar gören yerlerin başında geliyor.
Depremde ölen 17 bini aşkın kişinin 10 bine yakını Kocaeli'de yaşamını yitirdi. Bunların yarıdan fazlası da Gölcük'teydi.
Peki, bu denli büyük bir acının yaşandığı Gölcük, olası yeni bir depreme hazır mı?
Belediye Başkanı Mehmet Ellibeş, depremde kısmen hasar gören ve güçlendirilen ya da hiç hasar görmeyen binalara halkın yerleştirildiğini; deprem sonrası verilen ruhsatlarda da ciddi bir sorun yaşanmasını beklemediğini söyledi.
Gölcük'te olası yeni bir depreme karşı toplumu bilinçlendirme çalışmaları da sürüyor.
Belediye Başkanı Mehmet Ellibeş, Gölcük'ten ders alınmasını istiyor, yarınların depreme göre bilinçli bir biçimde şekillendirilmesi gerektiğini söylüyor.
Ama, pek çok uzmana göre, 17 Ağustos depreminden yeteri kadar ders alınmış değil ve hâlâ atılması gereken çok önemli adımlar var.
</doc>
<doc docid='bbc_111028_van_earthquake' lang='tur' type='mono' source_url='http://www.bbc.co.uk/turkce/haberler/2011/10/111028_van_earthquake' term='SARS'>
Van depreminde ölenlerin sayısı 575'e yükseldi
Başbakanlık Afet ve Acil Durum Yönetimi  Başkanlığı (AFAD), Van'da meydana gelen depremde bugün saat 15.30 itibarıyla  hayatını kaybedenlerin sayısının 575, yaralıların sayısı 2 bin 608 olduğunu, 187 kişinin de enkazdan sağ çıkarıldığını bildirdi.
Başbakanlık Afet ve Acil Durum Yönetimi  Başkanlığı (AFAD), Van'da meydana gelen depremde bugün saat 15.30 itibarıyla  hayatını kaybedenlerin sayısının 575, yaralıların sayısı 2 bin 608 olduğunu, 187 kişinin de enkazdan sağ çıkarıldığını bildirdi.
Binlerce arama kurtarma görevlisinin günlerdir sürdürdüğü mücadele sonunda, son 24 saatte iki kişi daha sağ olarak kurtarıldı.
Erciş ilçesinde Sevgi Apartmanı'nda arama-kurtarma çalışmalarına ağırlık veren ekipler,  13 yaşındaki Ferhat Tokay'ı dün gece geç saatlerde enkazdan sağ çıkarmayı başardı.
Tokay, ilk müdahalenin ardından helikopterle Van'a götürüldü.
Dün yine Erciş'te 18 yaşındaki İmdat Padak'a ulaşılmıştı.
Van'da meydana gelen depremin ardından Erciş'te enkaz altından sağ olarak çıkarılan 14 günlük Azra bebeğin babası 34 yaşındaki Sinan Karaduman ise, bugün enkaz altından ölü olarak çıkarıldı.
Arama ve kurtarma ekiplerince Vanyolu Caddesi'ndeki Ereksan Apartmanı'nın enkazında yapılan çalışmalar sonucu bir erkek cesedine ulaşıldı.
Binada oturan Karaduman ailesinin yakınları depremden 123 saat sonra ulaşılan cesedin Azra bebeğin babası Sinan Karaduman'a ait olduğunu teşhis etti.
Karaduman'ın cesedi daha sonra battaniyeye sarılarak ambulansla Erciş Devlet Hastanesi'ne kaldırıldı.
Depremde yaralananlar çeşitli illerdeki hastanelerde tedavi görüyor. Ancak enkaz altında hala yüzlerce kişi olmasından endişe ediliyor.
1 milyon nüfuslu Van'da onbinlerce kişi ise evsiz kaldı.
Başbakanlık Afet ve Acil Durum Yönetimi Başkanlığı'na göre, Van'da 5.739  hasarlı-oturulamaz bina (8.026  hane), 4.882  hasarlı-oturulabilir bina (7.660 hane) tespit edildi.
Yetkililerin "hasarlı binalara kesinlikle girilmemesi gerekmektedir" açıklaması göz önüne alındığında, geçici barınağa ihtiyaç duyanların sayısı 60 bini buluyor olabilir.
Depremden bu yana, bölgede büyüklükleri 4-5 arasında değişen 95; 5-6 arasında değişen 6 adet olmak üzere, toplam 1139 artçı sarsıntı meydana geldi.
Kaynak: AFAD
Boğaziçi Üniversitesi'ne bağlı Kandilli Rasathanesi, Pazar günkü depremden sonra, bu büyüklükte bir depremde ölü sayısının 500 ile bin arasında olabileceği tahmininde bulunmuştu.
Rasathanenin 7,2 olarak açıkladığı depremin büyüklüğünü AFAD ise Salı günü 6,7 olarak vermiş, resmi kurumun kendileri olduğunu kaydetmişti.
Bölgeye yardımlar için Başbakanlık tarafından 13 milyon TL ödenek gönderilirken, başbakanlığın açtığı yardım kampanyasında 22 milyon TL'yi aşkın nakdi yardım toplandı.
Deprem nedeniyle 12 ülke ve iki uluslararası  kuruluş da bölgeye yardım sevkediyor. Bu ülkelere ait uçaklar Türkiye'ye ulaşmaya başladı.
Birleşmiş Milletler adına 200 çadır ve 20 soba getiren uçak da, Erzurum Havalimanı'na indi; malzemeler Van'a sevkedildi.
Van'da sıcaklığın düşmesiyle birlikte başlayan kar yağışı depremzedelerin yaşam koşullarını zorlaştırıyor.
Soğuk hava nedeniyle çadırlarda kalan bazı kişilerin, hasarlı olmasına rağmen evlerine geri döndüğü bildiriliyor.
Meteoroloji yetkilileri, elverişsiz hava koşullarının üç gün boyunca süreceğini açıkladı. Van'da yağışların etkisini artırarak devam edeceği, hava sıcaklığının bölge genelinde 2 ila 4 derece azalacağı bildirildi.
En yüksek sıcaklıkların önümüzdeki hafta boyunca tek haneli rakamlarda seyretmesi bekleniyor. Gece sıcaklığı ise zaman zaman 0'ın altına düşüyor.
</doc>
<doc docid='bbc_150425_nepal_deprem' lang='tur' type='mono' source_url='http://www.bbc.co.uk/turkce/haberler/2015/04/150425_nepal_deprem' term='SARS'>
Nepal'de 7.9 büyüklüğünde deprem
7.9 büyüklüğünde bir deprem Asya kıtasının güneyindeki ülke Nepal'i başkent ve etrafından vurdu.
7.9 büyüklüğünde bir deprem Asya kıtasının güneyindeki ülke Nepal'i başkent ve etrafından vurdu.
Yetkililer en az şimdiye kadar teyit edilen ölü sayısının en az 100 olduğunu belirtti.
Görgü tanıkları binaların yıkıldığını ve onlarca insanın yaralandığını söyledi.
Reuters haber ajansı başkent Katmandu'da simgesel binalardan biri olan Dharahara isimli kulede ise 50 kişinin mahsur kaldığını bildirdi.
ABD Jeolojik Araştırmalar merkezine göre deprem Katmandu ile Pokhara şehirleri arasını vurdu.
Sarsıntı Pakistan, Bangladeş ve Hindistan'da da hissedildi.
Ülkenin Enformasyon Bakanı Minendra Rijal depremin merkezinde ciddi hasar olduğunu söylerken, uluslarararası yardım kuruluşlarını desteğe çağırdı.
Depremin ardından insanlar sokaklara dökülürken telefon şebekeleri çalışmadı.
2011 yılında da bir deprem atlatan ülkede başkent Katmandu 1934 yılındaki depremle yerle bir olmuştu.
</doc>
<doc docid='bbc_150918_sili_deprem_olaganustuhal' lang='tur' type='mono' source_url='http://www.bbc.com/turkce/haberler/2015/09/150918_sili_deprem_olaganustuhal' term='SARS'>
Şili'de deprem sonrası olağanüstü hâl
Şili hükümeti önceki gün 8,3 büyüklüğünde bir depremle sarsılan ülkenin orta kesimindeki Coquimbo bölgesinde olağanüstü hâl ilan etti.
Şili hükümeti önceki gün 8,3 büyüklüğünde bir depremle sarsılan ülkenin orta kesimindeki Coquimbo bölgesinde olağanüstü hâl ilan etti.
Böylece afet bölgesine daha hızlı yardım ulaştırılması ve askerei birliklerin de arama-kurtarma çalışmalarına katılmaları amaçlanıyor.
Deprem sonucu en az 11 kişi hayatını kaybetmiş, 1 milyondan fazla kişi de evlerini terk etmek zorunda kalmıştı.
Bu yıl şu ana kadar kaydedilen en şiddetli depremin üç dakikadan uzun sürdü.
Depremin ardından bazılarının büyüklüğü 6,0'nın üzerinde çok sayıda artçı sarsıntı meydana geldi.
Ülkenin kıyı kasabası Coquimbo'da depremin ardından meydana gelen tsunamide dalgaların yüksekliği 5 metreye yaklaştı.
ABD ve Kanada'nın batı kıyılarında da küçük çapta tsunamilerin gözlendiği, ABD'nin Hawaii eyaletinde ise bir tsunamide dalga yüksekliğinin 3 metreyi bulduğu bildirildi.
Şili Devlet Başkanı Michelle Bachelet ise dün depremden en çok zarar gören Coquimbo kasabasını ziyaret ederek incelemelerde bulundu.
Bachelet, deprem sonrası yaptıkları yerinde müdahalelerle can kaybını azalttıklarını söyledi.
Şili'de depremin ardından 90 bine yakın eve hala elektrik verilimiyor.
Ülkede halk deprem öncesi, toplam bir hafta sürecek bağımsızlık günü kutlamalarına hazırlanıyordu.
Devlet Başkanı Michelle Bachelet bazı törenlerin iptal edildiğini açıkladı.
</doc>
<doc docid='bbc_haberler-dunya-37212201' lang='tur' type='mono' source_url='https://www.bbc.co.uk/turkce/haberler-dunya-37212201' term='SARS'>
İtalya'da depremzedeler için spagettili dayanışma
İtalya'da geçen hafta meydana gelen Accumoli merkezli 6 büyüklüğündeki depremin ardından depremzedelerle dayanışma amacıyla çeşitli kampanyalar başlatıldı.
İtalya'da geçen hafta meydana gelen Accumoli merkezli 6 büyüklüğündeki depremin ardından depremzedelerle dayanışma amacıyla çeşitli kampanyalar başlatıldı.
Torino kentinde dün, depremzedelere yardım için bir spagetti etkinliği düzenlendi. 24 Ağustos depreminin merkez üssü yakınındaki, ağır hasar alan Amatrice kasabasının meşhur yemeği "spaghetti all'Amatriciana" (Amatrice usulü spagetti) satışından elde edilen gelir depremzedelere bağışlandı.
500 kg spagetti, 200 kg domates sosu ve 80 kg guanciale (domuz yanak eti) kullanılarak hazırlanan Amatrice usulü spagetti, 7 bin kişiye servis edildi.
Depremde en büyük hasarı gören yerlerden Amatrice kasabasının medarı iftiharı olan bu yemek, başka kampanyalara da ilham verdi. İtalya genelindeki çok sayıda restoran, sipariş verilen her bir porsiyon Amatrice usulü spagetti başına depremzedelere bağış yapma taahhüdünde bulundu.
Kimi restoranlar porsiyon başına 2 euro, kimisi ise tüm ücreti deprem yardımı olarak bağışlayacak.
Depremde evlerini kaybedenlere de bazı oteller kapılarını açtı. Sosyal medya üzerinden duyuru yapan oteller, depremzedeleri herhangi bir ücret almaksızın ağırlayacaklarını açıkladı.
Ev ya da odalarını internet siteleri aracılığıyla kiraya veren özel mülk sahipleri arasında da benzer şekilde depremzedeleri ücretsiz ağırlama kampanyası başlatıldı.
İtalyan Katolik Kilisesi, ilk aşamada 1 milyon euro bağışlarken, 18 Eylül Pazar günü yapılacak ayinlerde de kiliseye gidenlerden bağış toplanacağını açıkladı.
Kültür Bakanlığı da, dün müzelerden elde edilen gelirin yeniden inşa çalışmalarına ayrılacağını açıklamıştı.
24 Ağustos günü sabaha karşı meydana gelen depremde 229'u Amatrice kasabasından olmak üzere 290 kişi hayatını kaybetti, halen 10 kadar kişinin de kayıp olduğu belirtiliyor.
6 büyüklüğündeki depremin ardından en büyüğü 5 büyüklüğünde olmak üzere 2 binin üzerinde artçı sarsıntı da meydana geldi.
</doc>
<doc docid='bbc_110311_tsunami_analysis' lang='tur' type='mono' source_url='http://www.bbc.co.uk/turkce/haberler/2011/03/110311_tsunami_analysis' term='SARS'>
Japonya için bile büyük bir deprem...
Yeni bir gün, yeni bir deprem...
Yeni bir gün, yeni bir deprem...
2011'in en büyük olaylarından biri dün Japonya'da yaşanan deprem olacak.
Yaşananlar, Japonya gibi büyük depremlere alışık bir ülke için bile olağandışı.
Tarih kitapları, ülkede 1891 yılından beri 8,0 ve üstü büyüklüğünde yalnızca 7 deprem yaşandığını yazıyor.
Ve tabii büyük depremlerin, büyük artçıları oluyor.
Yerel saatle 14:46'da (Türkiye saatiyle 07:46) meydana gelen 8,9 büyüklüğündeki depremden sonra bir dizi büyük artçı sarsıntı yaşandı.
Bunlardan altısı Yeni Zelanda'nın Christchurch şehrinde yaşanan 6,3 depremle aynı büyüklükteydi ya da daha büyüktü. En büyük artçı sarsıntı ise 7,1 büyüklüğündeydi.
Japonya'dan gelen ilk görüntüler de oldukça dramatik...
Çevrelerindeki her şey sallanırken masalarına tutunan çalışanlar, tarım arazilerinde savrulan, yanan binalar ve karaya doğru ilerleyen tsunami...
Japonya, Büyük Okyanus'taki deprem ve yanardağı hatları arasında yer alıyor.
En aktif sismik alanların dünyanın bu bölgesinde yer aldığı biliniyor.
6,0 ve üzeri büyüklükteki depremlerin yaklaşık yüzde 20'si, Japonya'da meydana geliyor ve sismometreler ortalama beş dakikada bir hareketlilik kaydediyor.
Dün gerçekleşen depremin merkezi ise, Sendai şehrinin 130 kilometre uzağında ve kıyının açıklarında, ancak deniz tabanının yalnızca 24 kilometre altındaydı.
Deniz tabanına yakınlık, önemli bir dikey hareket yarattı ve bu hareketin yol açtığı ilk tsunami kısa zamanda karaya ulaştı.
ABD'deki Büyük Okyanus Tsunami Uyarı Merkezi, Japonya kıyılarında boyu 7,3 metreye varan dalgalar tespit ettiklerini açıkladı.
Bu da dalgaların Büyük Oyanus'un geniş bir alanında etkileri olacağı, Filipinler ve Hawai'ye doğru ilerleyeceği ve hatta Kuzey ve Güney Amerika kıyılarında bile görülebileceği anlamına geliyor.
Ancak deprem uzmanlarını belki de en çok, geçtiğimiz günlerde yaşanan güçlü öncü sarsıntılar ilgilendirecek.
Bu sarsıntıların ilki 9 Mart tarihinde meydana gelmişti.
7,2 büyüklüğündeki depremin merkezi 11 Mart depremine yalnızca 40 kilometre uzaklıktaydı.
Aynı gün içerisinde 6 ve üzeri büyüklükte üç deprem daha yaşandı.
Kamu bilinci ve tepkisi söz konusu olduğunda, insanlara büyük bir depremde kendilerini korumak için ne yapmaları gerektiğini hatırlatan bu öncü sarsıntılar oldukça önemli olabilir.
Burada hatırlanması gereken nokta, depremin büyüklüğünü saptamak için basit, doğrusal bir ölçek kullanılmadığı...
Deprem büyüklüğündeki her bir artış, açığa çıkan enerjinin 32 kat daha fazla olması anlamına geliyor.
Bu da, 11 Mart Cuma günü yaşanan 8,9 büyüklüğündeki depremin, Çarşamba günkü sarsıntılardan 250 kat daha yoğun olduğu anlamına geliyor.
</doc>
<doc docid='bbc_091221_pressreview' lang='tur' type='mono' source_url='http://www.bbc.co.uk/turkce/basinozeti/2009/12/091221_pressreview' term='SARS'>
21 Aralık 2009 Basın Özeti
İran'da Büyük Ayetullah Hüseyin Ali Muntazeri'nin cenaze töreni öncesinde gazeteler yönetimin alarma geçtiğini belirtiyorlar...
İran'da Büyük Ayetullah Hüseyin Ali Muntazeri'nin cenaze töreni öncesinde gazeteler yönetimin alarma geçtiğini belirtiyorlar...
Muhalefetin taraftarlarını törene çağırdığını belirten Guardian cenazenin güvenlik kuvvetleri için bir kabus olabileceğini belirtiyor.
Times'a göre tören, patlama potansiyeli taşıyor.
Tüm gazetelerin ilk sayfalarında yer bulan bir diğer haber ise, elverişsiz hava koşulları nedeniyle İngiltere ve Avrupa'yı bağlayan Eurostar trenlerinin bozulması sonucu binlerce kişinin mahsur kalması.
Daily Telegraph 'Eurostar'da henüz tünelin ucunda ışık yok' diye manşet atmış.
Independent, yaşanan sefaletin bu kilit geçiş noktasında acil durum planlamasına ilişkin ciddi soruları gündeme getirdiğini belirtiyor.
Trenlerin seferleri bugün de iptal edildi...
Hafta sonunda sona eren Kopenhag Zirvesi'nin muhasebesi haftaya başlarken yine gündemde... Financial Times iş çevrelerinin anlaşmaya tepki gösterdiğini yazıyor:
"Küresel enerji şirketleri Kopenhag'da varılan iklim anlaşmasının akıl karışıklığı ve hayalkırıklığı yarattığını, bunun salımları azaltmak için gerekli yatırımları haklı çıkaracak kadar kesin unsurlar içermediğini söylüyor."
Anlaşmanın içinin önümüzdeki aylarda doldurulmaya devam edileceğini anımsatan gazete; anlaşmada bir takvime yer verilmemesinin karbon ticareti piyasalarına güveni de sarsacağını belirtiyor.
Gazete başyazısında da sonucu fiyasko olarak niteliyor:
"İnsan iki yıllık ayrıntılı müzakereleri sonuca bağlayacak, arkasında daha önceki 10 yıllık görüşmelerin birikimi olan bir konferansın nasıl bu kadar darmadağın sonuçlanabildiğini merak ediyor. Sanki hiç hazırlık yapılmadı. En temel unsurlar üzerinde bile uzlaşma yoktu. Salımlar üzerinde bağlayıcı müzakere yapılacak mıydı? Kimse bunu bile bilmiyordu."
Gazeteye göre bu sonucun kurbanlarından biri Obama'nın içeride ve dışarıda güvenilirliği olacak. Bundan sonrası için ise meseleleri bütün olarak değil, paketçiklere bölerek ayrı ayrı müzakere etmeyi öneriyor gazete...
Guardian ise İngiltere çevre bakanı Ed Miliband'in Çin'i anlaşmayı rehin almakla suçlamasını manşetine taşımış.
Miliband, Çin, Sudan, Bolivya, Nikaragua, Venezuela ve Küba gibi ülkeleri anlaşmaya ulaşılmasını engellemekle itham ediyor.
Miliband'e göre, görüşmeleri yöneten Birleşmiş Milletler İklim değişimi Çerçeve Anlaşması'nın kapsamlı bir reforma tabi tutulması ve müzakerelerin yürütülme şeklinin değiştirilmesi gerekiyor. Miliband varolan prosedürün bir kaç ülkeye bile anlaşmayı engelleme olanağı tanımasına tepki gösteriyor.
Gazete, buna karşılık diplomatların ve çevre örgütlerinin de İngiltere ile Amerika ve Avustralya gibi ülkelerin zayıf hükümleri olan bir anlaşma dikte ettirerek bunu yoksullara dayattıkları suçlamasına yer veriyor.
Guardian başyazısında ise, 'bütünüyle boş' diye nitelediği anlaşmanın tek bir olumlu yanı varsa, bunun da dünyanın zenginlerinin gelişmekte olan ülkelerle artık daha eşit koşullarda pazarlık etmek zorunda kaldığının ortaya çıkması olduğunu belirtiyor:
"Kopenhag'daki başarısızlıktaki tek avuntu, batının dünyanın kurtarılmasının artık diktayla değil, ancak hakiki bir diyalogla mümkün olduğunun farkına varması... "
Yine Financial Times'ta yer alan bir haberin manşeti ise "bütçe krizi dışişlerini vurdu".
Habere göre İngiliz büyükelçiliklerinin sterlinin değer kaybından oluşan yüzde 12 bütçe açığını kapatmak için kesintiler yapması gerekiyor.
Gazeteye göre, elçilikler terörle mücadele ve güvenlik fonlarını azaltıyor, ağırlama harcamalarını yasaklıyor, ücretleri düşürüyor ve yerli çalışanlarına dört gün mesai uygulamasına geçiyor...
Gazetenin ifadesiyle bu; "mali sıkıntıların İngiltere'nin diplomatik erişimi nasıl erozyona uğrattığının da göstergesi..."
Financial Times'ta bir makale kaleme alan Türkiye'nin eski ekonomi bakanı Kemal derviş, dünya ekonomisindeki dengesizlik nasıl giderilmeli sorusuna yanıt aramış.
Derviş, Çin'in dünya ekonomisinde büyüyen rolüne rağmen bütünüyle ABD ve Çin'den medet ummayı doğru bulmuyor ve şöyle diyor yazısında:
"O zaman net talepteki artış nereden gelmeli? Bariz yanıt, gelişmekte ve kalkınmakta olan ülkeler. Ancak bunların çoğu, harcamak yerine sigorta olarak döviz rezervi stoklamaya yöneldi ve bunlar yatırım için hala yüksek riskli bulunan ülkeler. Dolayısıyla gereken Çin ve Körfez ülkelerinden bu ülkelere daha fazla yatırım, çok taraflı bankalardan daha fazla kredi, rezerv ihtiyacını azaltacak IMF finansmanı ve bu ülkelerin kendilerinin sağlam ekonomik siyasetler uygulaması."
Guardian hafta sonunda İsrail'in ölen Filistinlilerden organlarını aldığı itirafına yer veriyor sayfalarında…
"Ailelere haber verilmeksizin yürütülen bu uygulamanın 1990'larda sonlandırıldığı belirtiliyor. İsrail yönetimi başta İsveç'te basının ortaya attığı bu suçlamaları yalanlamıştı; ülkenin eski adli tip enstitüsü başkanı ve ardından ordu ise iddiaları doğruladı.
"İsrail ikinci kanalında yer alan programda, Tel Aviv'deki Ebu Kebir enstitüsünde uzmanların yakınlarına haber vermeden İsrail askerleri, İsrailli siviller, Filistinliler ve yabancılardan cilt, kornea, kalp kapakçığı ve kemikler aldığı belirtiliyor.
Ordu bu uygulamaya 10 yıldır başvurulmadığını belirtiyor. Ancak gazeteye göre bu haber yine de Arap ve Müslüman dünyasında öfke yaratmaya ve İsrail'in olumsuz imajını beslemeye aday...
Times ise İsrailli siyasetçilerin İngiltere'de savaş suçlamalarından tutuklanması girişimlerinin başını Hamas'ın çektiğini duyuruyor.
Bir Hamas yetkilisi bunun yeni siyasetleri olduğunu doğruluyor.
İsrail'in eski dışişleri bakanı Tzipi Livni için geçen hafta çıkarılan bir tutuklama emri, Livni'nin İngiltere’ye bir seyahatini iptal etmesine yol açmıştı.
Hamas'ın kampanyası İngiltere ve Galler’de savcı kararı gerekmeksizin, herkesin tutuklama emri için başvurmasına olanak veren bir yasaya dayanıyor. Times'a göre İngiliz Dışişleri bakanlığı, hükümetin "bu gibi bir durumun yeniden gündeme gelmemesi için" sistemi değiştirmek üzere acil yöntem arayışında olduğunu bildirdi.
İngiltere'de milletvekillerinin ödeneklerindeki usulsüzlükleri ortaya çıkararak siyasette sarsıntı yaran Daily Telegraph, bugün  hedefini Lordlar'a çevirmiş.
Gazete Lordlar Kamarası'nda 100 üyenin 50'şer bin sterlin ödenek aldığını duyuruyor. 25 bin sterlin ödenek alanların sayısı ise 300.
Gazete milletvekillerinin aksine Lordların maaş almadığına dikkat çekiyor. Ödenek almak için yapmaları gereken tek şeyse salonda bulunmak... Gazete bir kez daha ödenekler konusunda şeffaflık çağrısı yapıyor...
Gazeteler ABD'de Başkan Obama'nın tartışmalı sağlık reformu önergesini Senato'dan geçirmeye yaklaştığını duyuruyor.
Independent "Bu sabahın erken saatlerinde Senato nihayet 30 milyon amerikalıyı sağlık sistemi kapsamına alacak reform için oy kullanmaya başlıyor." diyor:
"Bu bir nesildir hiç bir amerikan başkanının ulaşamadığı bir hedefti." Ancak gazete hazırlanan plan için büyük tavizler verildiğini, planın da başta vadedilenin ancak gölgesi olduğunu belirtiyor...
Daily Telegraph ise Demokrat senato liderlerinin muhalefetin erteleme girişimlerinin önünü kesen kritik 60 üye sayısına ulaşması ardından Beyaz Saray'ın sağlık reformunun geçeceğine ikna olduğunu bildiriyor.
"Sekiz aylık müzakereler, çekişmeler ve tartışmalar  ardından iki bin sayfalık yasanın şimdi Noel arifesinde onay alması bekleniyor. Ancak bu; çok sayıda senatöre eyaletlerine önemli faydalar sağlayan anlaşmalar yapılması ile mümkün oldu" diyor gazete.
</doc>
<doc docid='bbc_130410_iran_artci_deprem' lang='tur' type='mono' source_url='http://www.bbc.co.uk/turkce/haberler/2013/04/130410_iran_artci_deprem' term='SARS'>
İran'ın Buşehr kenti artçı depremlerle sarsıldı
İran'ın güneybatısı 80'den fazla artçı depremle sarsıldı.
İran'ın güneybatısı 80'den fazla artçı depremle sarsıldı.
Dün meydana gelen 6,1 şiddetindeki depremde en az 37 kişi ölmüş, 850 kişi de yaralanmıştı.
12 köyün tamamen yerle bir olduğu ve köy sakinlerinin geceyi dışarıda geçirdikleri bildiriliyor.
İran Kızılay'ı arama ve kurtarma operasyonunun sona erdiğini ve artık depremzedelerin başka yerlere taşınmakta olduğunu kaydetti.
Yetkililer, deprem bölgesinin 90 km. yakınlarındaki Buşehr nükleer santralında hasar meydana gelmediğini söylüyor.
Dünkü depremi, bir saat içinde en büyüğü 5,4 şiddetinde olan bir çok sarsıntı izledi, artçı depremler sabaha kadar sürdü.
Buşehr Valisi Feridun Hasanvand, yaralananlardan 750'sinin ayakta tedavi edildiğini, geri kalanlarının ise çevre illerdeki hastanelere gönderildiğini söyledi.
Depremden etkilenen bölgede yaklaşık 10.000 kişinin yaşadığı tahmin ediliyor.
Hasanvand afette 700 evin hasar gördüğünü ve 200 ailenin etkilendiğini belirtti.
Büyük bir fay hattının üzerinde bulunan İran'da sık sık büyük can kaybına yol açan depremler oluyor.
2003'te Bam kentini vuran deprem 25 binden fazla kişinin ölümüne yol açmıştı.
</doc>
<doc docid='bbc_130416_iran_deprem' lang='tur' type='mono' source_url='http://www.bbc.co.uk/turkce/haberler/2013/04/130416_iran_deprem' term='SARS'>
İran'da 7.8 büyüklüğünde deprem
İran'da çok şiddetli bir deprem meydana geldiği bildirildi.
İran'da çok şiddetli bir deprem meydana geldiği bildirildi.
ABD Jeolojik Araştırma Merkezi depremin büyüklüğünün Richter ölçeğine göre 7.8 olduğunu duyurdu.
İran'ın Buşehr kentinde bulunan Tahran Üniversitesi Jeofizik Enstitüsü Sismoloji Merkezi yerel saatle 15:14'te meydana gelen depremin 7.5 büyüklüğünde olduğunu açıkladı.
ISNA Haber Ajansı'nın haberine göre kriz merkezi yetkilisi Murtaza Akbarpur,  "Depremin merkez üssü çöldeydi ve yerleşimlerden uzaktaydı. Sarsıntının merkez üssü yakınlarındaki kentlerde hayatını kaybeden olmadı" dedi.
İran devlet televizyonu en az beş kişinin yaralandığını duyururken, sarsıntıda hayatını kaybedenler olduğuna dair net bir bilgi olmadığını söylüyor.
Ancak daha önce bölgeden gelen haberlerde ölü sayısının ilk belirlemelere göre 40 olduğunu açıklanmıştı.
Felaket bölgesine 20 arama kurtarma ekibi gönderdiğini duyuran İran Kızılayı da sarsıntının çok derinde olması sayesinde, çok fazla hasar oluşmasını beklemediklerini açıkladı.
İran devlet televizyonu depremin ardından, güneydoğu bölgelerinde elektrik ve iletişim hatlarının kesildiğini bildirdi.
Depremin merkez üssünün yakınındaki Saravan kentinin milletvekili Hidayetullah Murad Zehi bölgede 1700 köy bulunduğunu ve evlerin çamurdan yapıldığını söyledi.
Çevredeki köylerde halkın genelde çadırlarda yaşadığı ve bu durumun muhtemel ölü ve yaralı sayısını azaltması umululyor.
Depremin etkilediği Pakistan'da da en az beş kişinin hayatını kaybettiği bildirildi.
Depremin merkez üssünün İran'ın güney doğusundaki Sistan ve Belucistan eyaletleri yakınındaki Serevan kenti olduğu haberleri geliyor.
Deprem Pakistan ve Hindistan'dan körfez ülkelerine dek kadar çok geniş bir coğrafyada hissedildi.
Tahran'dan gazeteci Muhsin Asgari, sarsıntının ''İran'ın son 40 yılın en büyük depremi'' olduğunu aktarırken, ''Fay hattı geçen hafta Buşehr yakınlarında sarsıntı yaratan hattan daha farklı. Bölgeyle iletişim kesilmiş durumda, depremin vurduğu bölgeye arama kurtarma ekipleri sevkedildi'' dedi.
İran'ın güney batısında 10 Nisan'da meydana gelen ve 6.3 büyüklüğündeki depremde 37 kişi hayatını kaybetmiş, 850 kişi yaralanmıştı.
Geçen hafta meydana gelen depremde Buşehr yakınlarındaki nükleer santralın hasar görmesi olasılığı endişe yaratmış, ancak santralin zarar görmediği açıklanmıştı.
Bu son depremin 10 Nisan'dakine kıyasla 180 kat daha fazla enerjiyi serbest bıraktığı belirtiliyor.
Buşehr kentindeki nükleer santralin bugün meydana gelen depremden zarar görmediği bildirildi.
Santralin inşaatını yapan Rus inşaat şirketinin Rusya'daki bir çalışanı Reuters haber ajansına "santralde hiçbir zararın meydana gelmediğini" söyledi.
İran'ın güneydoğusundaki tarihi Bam kentinde 10 yıl önce yaşanan depremde 26 bin kişi hayatını kaybetmişti.
</doc>
<doc docid='bbc_120521_italy_earthquake' lang='tur' type='mono' source_url='http://www.bbc.co.uk/turkce/haberler/2012/05/120521_italy_earthquake' term='SARS'>
İtalya'da deprem sonrası olağanüstü hal
İtalya, 7 kişinin hayatını kaybettiği 6.0 büyüklüğündeki depremden bir gün sonra tarihi bölgede hasar tespit çalışmalarına başladı.
İtalya, 7 kişinin hayatını kaybettiği 6.0 büyüklüğündeki depremden bir gün sonra tarihi bölgede hasar tespit çalışmalarına başladı.
Tarihi alanlar enkaz altında kalırken, yaklaşık 5,000 kişi evlerini terketti.
Hükümet olağanüstü hal ilan edeceğini açıkladı.
Chicago’da katıldığı Nato zirvesine ara veren Başbakan Mario Monti'nin Pazartesi günü deprem bölgesini ziyaret etmesi bekleniyor.
Başbakan Yardımcısı Antonio Catricala, Monti’nin durumu tek başına yerel yönetimlerin sorumluluğuna bırakmak istemediğini ve olağanüstü hal ilanının hem şirketlere hem de kişilere finansal yardım yapılmasını sağlayacağını söyledi.
Yüzmilyonlarca euro değerindeki 300,000 parmezan ve Gran Padano peynirinin zarar görmesi sonucu çiftçiler büyük kayıp yaşadı.
Kültür Bakanı Lorenzo Ornaghi deprem hasarının ne kadar olduğunu söylemek için henüz çok erken olduğunu söyledi.
Büyük kültürel kaybın yaşandığını söyleyen Ornaghi, Emilia Romagna bölgesinde zarar gören kültürel alanların bir listesinin çıkarıldığını da sözlerine ekledi.
Deprem, sabah saat 4 sularında, Bologna'nın kuzeyinde ve Finale Emilia, San Felice ve Sermide şehirleri arasındaki bölgede meydana geldi. Modena, Ferrara ve Bologna'da depremden etkilenen şehirler arasında.
Depremde ölen yedi kişiden dördü yıkılan fabrikalarda gece vardiyasında çalışan işçilerdi. Savcılar işçilerinin nasıl öldüğünü araştırıyor. Diğer iki kişinin yaşadıkları şok sonucu öldüğü bildirildi.
Depremde onlarca kişi yaralandı. Yağmurlu ve rüzgarlı hava koşulları yardım çalışmalarını zorlaştırdı.
Belediye Başkanı Fernando Ferioli, bölgesel ve hükümet yetkililerinden yardım istedi.
Ölen ve yaralananlar dışında, deprem Emilio Romagna bölgesindeki tarihi yapıları da enkaz altında bıraktı.
Sarsıntı sonucu Finale Emilia’da saat kulesi yıkıldı.
San Carlo’da 16. yüzyıldan kalma şapelin çatısının çökmesiyle yaklaşık sekiz yıllık restorasyon çalışması yok oldu.
San Felice’teki 14. yüzyıldan kalma La Rocca kalesi enkaz altında.  Kale, önemli bir turizm merkeziydi.
San Felice'teki üç büyük kilise taş yığını haline geldi. Yetkililer zarar gören okul, evi işyerleri ve kiliseler gibi yapıları inceliyor.
Bölgede artçı depremler yaşanmaya devam etti.
</doc>
<doc docid='bbc_haberler-dunya-45076901' lang='tur' type='mono' source_url='https://www.bbc.co.uk/turkce/haberler-dunya-45076901' term='SARS'>
Endonezya'da 7 büyüklüğünde deprem meydana geldi
Endonezya'nın Lombok Adası'nda 7 büyüklüğünde bir deprem meydana geldi. Şiddeli sarsıntı sornası yapılan tsunami uyarısı birkaç saat sonra kaldırıldı.
Endonezya'nın Lombok Adası'nda 7 büyüklüğünde bir deprem meydana geldi. Şiddeli sarsıntı sornası yapılan tsunami uyarısı birkaç saat sonra kaldırıldı.
ABD Jeoloji Araştırmaları Kurumu (USGS), depremin adanın kuzey sahili açıklarında 10 kilometre derinlikte gerçekleştiğini açıkladı.
Geçen hafta adada meydana gelen depremde 16 kişi hayatını kaybetmişti.
Lombok Adası yürüyüş parkurları ve sahilleri ile turistlerin ilgi gösterdiği bir yer.
Gelen ilk bilgilere göre depremde can kaybı olmadı.
Endonezya Meteoroloji Kurumu'nun müdürü Dwikorita Karnawati, önlem amaçlı olarak bu bölgede yaşayanların yüksek alanlara çıkmasını istedi.
Sarsıntılar nedeniyle yakındaki bir volkan çevresinde geniş çaplı tahliye başlatıldı.
Deprem Bali Adası'nda da hissedildi.
</doc>
<doc docid='bbc_haberler-turkiye-41982302' lang='tur' type='mono' source_url='https://www.bbc.co.uk/turkce/haberler-turkiye-41982302' term='SARS'>
Nilüfer Yalçın: Türkiye'nin ilk kadın parlamento ve diplomasi muhabiri
Meslektaşları onu başından çıkarmadığı şık şapkaları, tatlı sert duruşu, "haber atlatırken" bile ödün vermediği tahkik çabasıyla hatırlayacak.
Burası BBC Londra. Yıl 1951. Türkiye'nin ilk kadın diplomasi muhabiri ve parlamento muhabiri Nilüfer Yalçın, ellerinde notlarıyla radyo yayını için sırasını bekliyor.
Daha sonra 1960'lı yıllarda TBMM'nin erkek egemen basın locasına giren ilk kadın gazeteci olacaktı Nilüfer Yalçın. Dönemin duayen Ankara muhabirlerindendi.
Meslektaşlarının değişiyle titiz, dinamik ve çalışkan kimliğiyle, sert mizacı ve girişken kişiliğiyle, siyasiler ve diplomatların saygı duyup konuştuğu gazetecilerin başında geldi. Gece saat 03:00 sularında aradığı üst düzey bakanlar, deneyimli gazetecinin elinden kurtulamayacaklarını biliyorlardı.
2011'de hayatını kaybettiğinde basın özgürlüğü ödülleri ve asla susmayan daktilosunu arkasında bıraktı. Köşe yazarı ve savaş muhabiri olma hayalleri ise kimilerine göre kadın olmasının etkisiyle gerçekleşemedi.
Gazetecilikle tanıştığı BBC Türkçe'nin Londra ofisinden, Nilüfer Yalçın'ın biraz da gölgede kalan hikayesinin izini sürdük.
Meslektaşlarına göre, 30 yıldan fazla çalıştığı Milliyet gazetesinde ve Ankara kulislerinde bir otoriteydi Nilüfer Yalçın. Diplomasi yemeklerinden Meclis kulislerine kadar her yerde, herkesin konuşmak istediği bir isimdi.
Ama onun gazetecilik serüveni biraz da şans eseriydi.
Anne ve babasının şiddetle tıp okuma hayaline karşı çıktığı Yalçın, İstanbul Üniversitesi İngiliz Edebiyatı Bölümü'ne kaydoldu. Üniversite hocası ünlü edebiyatçı Mina Urgan, genç Nilüfer'i bir gün kenara çekti ve şöyle dedi:
"Edebiyat falan diyorsun ama sen bu işi bırak, yapamazsın. Meselelerin içine o kadar güzel giriyorsun ki, bu yetenek ancak gazetecide olur.
Eminim ki sen Türkiye'nin en iyi kadın gazetecisi olacaksın."
Nilüfer Yalçın, 50'li yılların başında Londra'da yüksek lisans yaptığı dönemde BBC Türkçe'de gazeteciliğe başladı.  İngiltere'de ekonomi profesörü Aydın Yalçın ile tanıştı ve evlendi.
1965-1973 yılları arasında merkez sağ çizgideki Adalet Partisi'nin (AP) milletvekillerinden biri olarak TBMM'de görev yapan Aydın Yalçın, eşinin Ankara kulislerine adım atmasında büyük rol oynayacaktı.
Türkiye'ye döndüklerinde çift, The Economist dergisinden esinlenerek kurdukları Forum Dergisi'nde dönemin entellektüellerini bir araya getirdi. 1954-1960 yılları arasında derginin yayımcılığını beraber üstlendiler.
Nilüfer Yalçın 1960'ta 27 gazeteciyle beraber Ankara'da Öncü gazetesini kurdu.
Ama onun gözü aktif gazetecilikteydi. Falih Rıfkı Atay'ın başında olduğu Dünya gazetesindeyken, Hürriyet gazetesinin eski başyazarı Oktay Ekşi'nin teklifiyle Ankara'da diplomasi muhabirliğine başladı.
"Meclis'te kadına alışık olmayan milletvekilleri Nilüfer Hanım'a çok ama çok sıkıntı verirler. Ama genç gazeteci inatçı; çıkartılan zorluklar gözünü hiç korkutmaz. Hatta daha da kamçılar onu. Birkaç milletvekiliyle iyi ilişki kurunca birbiri ardına haber patlatmaya başlar."
Âzer Bortaçina, Milliyet gazetesi, 27 Haziran 2000
1963 yılında Milliyet'in Ankara Bürosu'na adım atması, dönüm noktası oldu. 1969'da gazetenin diplomasi ve parlamento muhabirliği görevini üstlendi.
Nilüfer Yalçın, eşi milletvekiliyken, Meclis koridorlarında haber ve röportaj peşindeydi. Bir yandan da kızı Lale ve oğlu Ali'yi büyüttü.
"Bütün çocukluğum boyunca annemin çalışma hayatının ön planda olduğunu her zaman hissettim. İş ve özel hayatımız birbirinin içine geçmiş vaziyetteydi. Hatta annemin babamdan daha çok çalıştığını düşünürdüm. Günün büyük bölümünde gazetedeydi. Haber saatinde yemek yenirdi ve hiç konuşmazdık. Bana tuhaf gelirdi. Siyasetin hayatımızın bir parçası olduğunu hissetmiştim çocukken. "
Kızı Sosyal Antropolog Lale Yalçın-Heckmann
Yalçın, 1979'da suikast sonucu öldürülen dönemin Milliyet gazetesinin genel yayın yönetmeni Abdi İpekçi'nin yıldızlarındandı. Bülent-Rahşan Ecevit çifti, şair Ahmet Arif, tiyatrocu Lale Oraloğlu, eski Dışişleri Bakanı İlter Turan, eski Başbakan Yardımcısı Turan Güneş, şair Ahmet Arif gibi siyasetçi ve entellektüeller yakın dostuydu.
Konuştuğumuz yakınları ve meslektaşlarının hatırasındaki Nilüfer Yalçın hep aynı:
Titiz, ayrıntıcı, kaynaklarına sadık ve haberin peşinde sonuna kadar koşan "eski tip gazetecilerden".
"Nilüfer Ankara'da diplomasi muhabirliğinin öncülerinden sayılmalıdır. Diplomasi resepsiyonlarının yıldızıydı. Büyükelçilerin çok değer verdiği bir kimseydi. Onu farklı kılan kültürel birikimi, lisan bilgisi ve insan bilgisiydi. İyi bir gazeteci olmak için gereken iki özelliğe sahipti: Titiz ve dürüsttü."
1950'li yıllarda Türkiye'deki iki kadın gazeteciden biri Nilüfer Yalçın, diğeri de Müşerref Hekimoğlu'ydu.
Yıllarca Milliyet gazetesinde beraber çalıştığı, Hürriyet'te Türkiye'nin ilk kadın Ankara Temsilcisi olan gazeteci Nur Batur anlatıyor:
"O dönem Milliyet'te Fikret Bila ben Nilüfer Hanım aynı odadayız. Karşı odamızda Emin Çölaşan, Derya Sazak var. Nilüfer Hanım dediğinizde aklıma şu sahne gelir: Masasına bacaklarını uzatmış, elinde hiç durmayan bir telefon..."
"Gazeteciler arasında hem rekabet, hem de hiyerarşi vardı. Duayen gazeteciler kuliste bir bakanla konuşuyorsa kimse girmezdi. Bunlar yazılmamış kurallardı.  Nilüfer Hanım soru sormadan biz soramazdık, öyle bir otoritesi vardı. Benden 20 yaş büyüktü ama asla kibirli bir hâli yoktu. Dışarıdan görenler sert bir mizacı olduğunu düşünürdü ama yumuşak kalpliydi. "
Haber peşindeyse kim olursa olsun elinden kurtulamazdı.  Zaten Nilüfer Hanım aradığında - gece saat kaç olursa olsun- kurtuluş yoktu."
Eski Basın Konseyi Başkanı Oktay Ekşi, Nilüfer Yalçın'ın yol arkadaşlarından.
Ekşi, Nilüfer Yalçın'ın heyecanının sadece gazetecilikle sınırlı olmadığını anlatıyor:
"1956 Haziran'ında Demokrat Parti iktidarının toplantı ve gösteri yürüyüşü özgürlüğünü kısıtlayan bir tasarıyı TBMM'den geçirdiği günü hatırlıyorum. Meclis'teki DP çoğunluğunu protesto için 'Ne duruyoruz ' diyerek bizleri Genel Kurul balkonundaki yerlerimizden kaldırdı, balkondan çıkarttı. DP iktidarı, o ve ben dahil 13 gazeteciyi 8 ay Meclis'e almadı.
"Kadın gazetecilerimizin en zor koşullarda - Anadolu'nun ücra köşelerindeki olayları da izleyerek- görev yapmasının benim bildiğim ilk örneklerinden biriydi. Gerçeğe ulaşıncaya kadar o olayın ardını bırakmaz, her kapıyı pervasız şekilde çalardı. Bu yüzden verdiği her haberin yüzde yüz gerçeği ifade ettiği bilinirdi."
Âzer Bortaçina, Milliyet gazetesindeki yazısında Yalçın'ı "Türk-İslam sentezini telafuz eden ilk gazeteci" olarak tanıtıyor.
"Kenan Evren'in başkanlığındaki 12 Eylül askeri yönetiminin dış politikasının ipuçları, Nilüfer Yalçın'ın usta kaleminde biçimlenir. Darbeden hemen sonra İsrail'e giden Yalçın, Kudüs'te önemli bir diplomat ile görüşür. İsrailli diplomat şöyle der: "Türkiye'nin İsrail'le ilişkilerini en alt diplomatik düzeye indirmesinden dolayı çok üzgünüz. Dışişleri Bakanı İlter Türkmen'in Riyad'da yaptığı görüşmelerden de haberdarız. Suudi Arabistan, Türkiye'nin petrol ihtiyacını çok düşük fiyatla sağlayacak. Ancak karşılığında Türkiye de, İslam dininin yaygınlaşıp, kökleşmesi konusunda Suudilerin girişecekleri faaliyetlere kolaylık gösterecek."
Diplomatik kulislerde deprem etkisi bırakan haber, 13 Kasım 1980'de Milliyet'te yayımlanır. Dış politika yazarı Nilüfer Yalçın'ın bu haberinden sonra da ülkemiz, Türk-İslam sentezine sürüklenir zaten..."
Âzer Bortaçina, Milliyet gazetesi, 27 Haziran 2000
Nilüfer Yalçın dış politikada olduğu gibi parlamento haberciliğinde de sarsıntı yaratacak haberlere imza atmıştı.
Demokrat Parti (DP) döneminde bölünmeye neden olan 1954'teki "ispat hakkı" tartışmaları ile ilgili haberi, bunlardan biriydi. Çok sayıda gazeteci haberleri nedeniyle DP'lilerle mahkemelik oluyor, basın mensupları ile partideki muhalifler, kendilerine ispat hakkı verilmesi için Basın Kanunu'nda değişiklik talep ediyorlardı.
Başbakan Adnan Menderes'in "Ne bu, ispat hakkı diye tutturmuşlar. İspat hakkı mı, yoksa İspartalı Hakkı mı?" şeklindeki alaycı sözleri üzerine, partide çatlaklar baş gösterdi. Nilüfer Yalçın'ın Milliyet gazetesinde bunu haberleştirmesi ile tarihi süreç başladı:
"Hürriyet Partililerin ispat hakkıyla ilgili bir taslak hazırladığını öğrenen genç gazeteci haberin kokusunu alır almaz, iz sürmeye başlar. Hürriyet Partisi Milletvekili Fethi Çelikbaş'tan bu taslağı ele geçirir, bir koşu gazetesine gelerek bomba haberini yazar. Sekiz sütun manşetten verilen haberden sonra yer yerinden oynar."
Âzer Bortaçina, Milliyet gazetesi, 27 Haziran 2000
Yalçın, Kıbrıs Sorunu, Türk-Yunan ilişkileri ve NATO ile işbirliği konularındaki çalışmalarıyla öne çıktı.
5'inci Cumhurbaşkanı Cevdet Sunay'dan Yunanistan Cumhurbaşkanı Konstantin Karamanlis'e, KKTC'nin ilk cumhurbaşkanı Rauf Denktaş'tan 70 ve 80'li yılların dünya liderleri ve önemli bakanlarına birçok siyasetçiyle röportajlar yaptı. Afganistan'a, Irak'a, Avrupa ve ABD'ye göreve gitti.
1988'de Türkiye Basın Konseyi'nin ilk kadın genel sekreteri oldu.
Eşi Aydın Yalçın'ın hastaneye kaldırıldığını öğrendiği gün Milliyet'in kapısından çıktı ve eşini kaybettikten sonra da geri dönmedi.
70'li yaşlarına kadar siyasetçilere ve meslektaşlarına kök söktüren Yalçın, Türkiye'de basın dünyasındaki kadınlara ve gençlere örnek teşkil eden az sayıda gazeteciden biri olarak tarihe geçti.
Meslektaşları onu başından çıkarmadığı şık şapkaları, tatlı sert duruşu, "haber atlatırken" bile ödün vermediği tahkik çabasıyla hatırlayacak.
Ailede, siyasette, dinde 'erkek egemenliğine' muhalif bir kadın: Hüda Kaya
</doc>
<doc docid='bbc_140306_deprem_isik' lang='tur' type='mono' source_url='http://www.bbc.co.uk/turkce/haberler/2014/03/140306_deprem_isik' term='SARS'>
'Deprem ışıkları': Erken uyarı mı?
Amerikalı uzmanlar deprem öncesi gökyüzünde görünen şimşek benzeri ışıkların yer kabuğundaki hareketlerden kaynaklanıyor olabileceğini söylüyorlar.
Amerikalı uzmanlar deprem öncesi gökyüzünde görünen şimşek benzeri ışıkların yer kabuğundaki hareketlerden kaynaklanıyor olabileceğini söylüyorlar.
Yakın tarihte Japonya ve İtalya'da yaşanan depremler öncesinde gökyüzünde sebebi anlaşılamayan ışıklar tespit edilmişti.
Uzmanlar buna yer hareketlerinin ortaya çıkardığı büyük elektrik yükünün yol açıyor olabileceğini düşünüyor.
Bir kap dolusu un ile yaptıkları deneyde uzmanlar tamamen yeni bir fiziksel olguyu keşfettiler ve bulgularını Denver'deki American Fizik Birliği konferansına sundular.
New Jersey Rutgers Üniversitesi'nden Profesör Troy Shinbrot, "Önce burda bir yanlışlık var, çok aptalca bir hata yapıyoruz diye düşündük" diyor.
"Un doldurulmuş bir tası aldık, içinde kırıklar oluşacak şekilde ileri geri salladık. Bu hareket 200 voltluk bir elektrik yükü yarattı. Niye böyle olduğunu açıklayabilecek bir fizik kanunu bilmiyorum. Bu yeni bir şey" diye açıklıyor.
Bu deney daha sonra un yerine başka toz ya da granül maddelerle de tekrarlandı, sonuçta hep ortaya bir elektrik enerjisi çıktı.
Eğer jeolojik fay hatlarında da aynı şey oluyorsa, toprakta meydana gelen kayma ve çatlamaların ortaya milyonlarca voltluk statik elektrik yükü çıkarması lazım.
Bu da depremlerden önce gökyüzünde saptanan ışığın açıklaması olabilir. Buna yaklaşan depremi haber veren bir tür doğal erken uyarı sistemi de diyebiliriz.
Deprem ışıklarına dair tanıklıklar aslında 300 yıldır kayıtlara geçiyor, fakat uzmanlar bunları yakın zamana kadar bilimsel bir gözlem olarak ciddiye almıyordu.
Fakat doğa olaylarının artık çok yaygın olarak görüntülenebilmesi, bu görüntülerin internet ortamlarına konulabilmesi ile durum değişti.
Kayda alınan, açık gökyüzündeki bu şimşek benzeri ışık çakmaları uzmanlar tarafından da incelendi ve bir olgu olarak kabul edildi
Fukuşima ve L'Aqila depremleri sırasında tespit edilen ışıklar internette yaygın olarak paylaşıldı.
Ama her deprem öncesinde bu ışıklar görünmüyor ya da açık gökyüzünde her ışık göründüğünde bunu bir deprem izlemiyor.
Profesör Shinbrot, "Şimdi bu ışıkların neden bazen görünüp, bazı diğer deprem durumlarında görünmediğini anlamaya çalışıyoruz" diyor.
</doc>
<doc docid='bbc_haberler-dunya-51185055' lang='tur' type='mono' source_url='https://www.bbc.co.uk/turkce/haberler-dunya-51185055' term='SARS'>
Koronavirüs: Çin'de insandan insana bulaştığı tespit edilen virüs nedeniyle ölenlerin sayısı 6'ya çıktı
Çin'de sadece birkaç hafta içerisinde yüzlerce kişiyi etkileyen virüsün insandan insana bulaşabildiği açıklandı.
Çin'de sadece birkaç hafta içerisinde yüzlerce kişiyi etkileyen virüsün insandan insana bulaşabildiği açıklandı.
Virüs nedeniyle ölenlerin sayısı 6'ya çıktı.
Çinli yetkililer, Vuhan kentinde başlayıp ülkenin büyük kentlerine yayılan salgını kontrol altına almaya çalışıyor.
Koronavirüs olarak adlandırılan ve bir tür zatürreye yol açan bu virüs, son olarak 89 yaşındaki bir erkeğin ölümüne neden oldu.
Yapılan resmi açıklamalarda şu ana kadar 300'e yakın kişinin salgına yakalandığı ifade ediliyor. Ancak viral hastalık uzmanları sayının 2.000'e yakın olabileceği uyarısını yapıyor.
Çin Ulusal Sağlık Komisyonu, Guangdong kentinde iki kişinin virüsü başka hastalardan kaptığını duyurdu. Daha önce virüsün sadece hayvandan insana bulaştığı sanılıyordu.
Hastalık ilk olarak geçen yıl Aralık ayında, 11 milyon kişinin yaşadığı Vuhan kentinde ortaya çıkmıştı.
Çin yeni yılı nedeniyle milyonlarca kişinin gelecek birkaç gün içerisinde seyahat etmesi bekleniyor. Bu süreçte salgının yayılma hızının artmasından endişe ediliyor.
Çin dışında vakalara da rastlanmış durumda. Tayland'da iki, Japonya ve Güney Kore'de de birer kişinin virüse yakalandığı tespit edildi. Bu kişilerin kısa süre önce Vuhan'ı ziyaret ettikleri de açıklandı.
Çin'de yetkililer alt düzeydeki görevlilere, virüsün kontrol alına alınması için ciddi çaba gösterildiğini ve olayın boyutlarını saklamaya kalkışmamaları uyarısında bulundu. Devlet Başkanı Şi Jinping, halkın sağlığına öncelik verilmesi gerektiğini kaydetti.
Hastalardan alınan örneklerin laboratuvarlarda incelenmesi sonucu Çinli yetkililer ve Dünya Sağlık Örgütü, enfeksiyonun koronavirüs olduğu sonucuna vardı.
Koronavirüsler, daha büyük bir virüs ailesi türü, ancak bu sonuncu türle birlikte sadece 7'si insanlara bulaşabiliyor.
Bir koronavirüsün yol açtığı şiddetli akut solunum yolu sendromu (SARS), Çin'de 2002 yılında salgından etkilenen 8 bin 98 kişiden 774'ünün ölümüne yol açtı.
Koronavirüsler orta derece soğuk algınlığından, ölüme varacak semptomlara yol açabiliyor. Bu yeni virüs, ikisinin ortasında bir yerde duruyor.
Edinburgh Üniversitesi'nden Profesör Mark Woolhouse, "Yeni bir koronavirüs bulduğumuzda, bulguların ne olduğunu görmek isteriz. Bu virüs daha çok soğuk algınlığı benzeri bulgulara yol açıyor ve bu da endişe verici, ancak SARS kadar ciddi değil" diyor.
Nottingham Üniversitesi'nden Profesör Jonathan Ball, "Geçmişteki salgınları düşünecek olursak, eğer bu yeni bir koronavirüs ise bir hayvan barınağından kaynaklanmış olmalı" diyor.
Mevcut vakalar, Vuhan'daki Güney Çin Deniz Ürünleri Toptan Pazarı ile ilişkilendiriliyor.
SARS, misk kedisinden insana bulaşmıştı. 2012'de ortaya çıktığından beri, 2 bin 494 hastadan 858'inin ölümüne yol açan Orta Doğu Solunum Sendromu (MERS) ise insanlara çöl devesinden bulaştı.
Uzmanlar, hastalığın Çin'de ortaya çıkmasına, nüfusun çokluğu ve yoğunluğu ile virüsleri taşıyan hayvanlarla insanların yakın temasının neden olduğunu söylüyor:
Virüsün bulaştığı kişiler, yayılma riskini en aza indirmek için her ihtimale karşı karantinada tutuluyor.
Hastalığın tespiti için, yolcuların vücut ısını ölçecek tarama cihazları konuldu.
Güney Çin Deniz Ürünleri Toptan Pazarı da ilaçlama yapılması için geçici olarak kapatıldı.
ABD ve pek çok Asya ülkesi, Vuhan'dan seyahat eden yolcuların sağlık taramasından geçirilmesi için önlemler aldı ve Dünya Sağlık Örgütü, dünya çapındaki hastaneleri daha büyük bir salgına karşı uyardı.
</doc>
<doc docid='bbc_160105_kuzey_kore_sarsinti' lang='tur' type='mono' source_url='http://www.bbc.com/turkce/haberler/2016/01/160105_kuzey_kore_sarsinti' term='SARS'>
Kuzey Kore'de nükleer merkez yakınlarında sarsıntı
Kuzey Kore'de daha önce nükleer deneylerin yapıldığı bölgeye yakın bir alanda 5.1 şiddetinde deprem meydana geldiği tespit edildi. Sarsıntının ise daha sonra Kuzey Kore'nin yaptığı hidrojen bombası denemesinden kaynaklandığı anlaşıldı.
Kuzey Kore'de daha önce nükleer deneylerin yapıldığı bölgeye yakın bir alanda 5.1 şiddetinde deprem meydana geldiği tespit edildi. Sarsıntının ise daha sonra Kuzey Kore'nin yaptığı hidrojen bombası denemesinden kaynaklandığı anlaşıldı.
TIKLAYIN: KUZEY KORE'DEN HİDROJEN BOMBASI DENEMESİ
Kuzey Kore, nükleer merkezi yakınlarında sarsıntı tespit edilmesinin ardından yaptığı açıklamada 'başarılı bir hidrojen bombası denemesi yaptıklarını' duyurdu.
Kuzey Kore resmi televizyon kanalında denemeyi duyuran spiker, "Kore Demokratik Halk Cumhuriyeti'nin ilk hidrojen bombası denemesi 6 Ocak 2016'da saat 10.00'da başarıyla gerçekleştirilmiştir" dedi.
Kuzey Kore, dördüncü nükleer denemesini yaptığını ifade ettiği yazılı açıklamasında ayrıca, "ABD'nin düşmanca politikalarına karşı kendisini korumak için nükleer programını güçlendirmeye devam edeceğini" belirtti.
ABD Jeolojik Araştırmalar Merkezi, sarsıntının Punggye-ri adlı nükleer deney merkezine yaklaşık 50 kilometre mesafede, yerin yaklaşık 10 kilometre derinliğinde yaşandığını belirtti.
Çinli ve Güney Koreli yetkililer Punggye-ri yakınlarındaki sarsıntının 'insan kaynaklı' olabileceğine dair işaretler olduğunu söylemiş, bu da Kuzey Kore'nin yeni bir nükleer deney yapmış olabileceği ihtimalini doğurmuştu.
Kuzey Kore'nin hidrojen bombası denemesine dair ayrıntılı haber için TIKLAYIN.
</doc>
<doc docid='bbc_110615_us_borrowing_limit' lang='tur' type='mono' source_url='http://www.bbc.co.uk/turkce/haberler/2011/06/110615_us_borrowing_limit' term='SARS'>
Daha fazla borçlanamazsa ABD'nin kredi notu düşebilir
Amerikan Merkez Bankası başkanı Ben Bernanke, borçlanma sınırının yükseltilmemesi halinde ülkenin kredi notunun düşebileceği uyarısında bulundu.
Amerikan Merkez Bankası başkanı Ben Bernanke, borçlanma sınırının yükseltilmemesi halinde ülkenin kredi notunun düşebileceği uyarısında bulundu.
Bernanke Kongre'nin 14,3 trilyon dolar olan borçlanma sınırını yükseltmemesi durumunda ABD'nin AAA olan kredi notunun düşürülme riski altında olduğunu söyledi.
Bu durumun değişmesi için Cumhuriyetçi Kongre üyelerinin onayı gerekiyor.
Borçlanma konusunda iki parti arasında anlaşma sağlanamazsa, ABD mali yükümlüklerini yerine getiremeyebilir.
Merkez Bankası başkanı dün katıldığı bir toplantıda, ABD'nin ödemelerinde yaşanacak herhangi bir gecikmenin küresel finans piyasalarında sarsıntı yaratacağını ve doların değer kaybedeceğini söyledi.
Başkan yardımcısı Joe Biden ve Kongre üyelerinin sözkonusu anlaşma için partiler üstü bir yaklaşım oluşturmaya çalışıyorlar.
Üzerinde tartışılan konulardan biri bütçe kesintilerinin borç sınırının artırılmasına bağlanması.
Diğer tartışmalı konular ise yıllık bütçe, bütçe reform süreci, vergi ve sağlık sigortası ödemeleri.
Biden dünkü görüşmeler sonrasında yaptığı açıklamada ilerleme kaydettiklerini ve en çetin konuları görüşmelerine rağmen müzakerelerin halen devam edebildiğini söyledi.
Başkan Obama ve Temsilciler Meclisi Başkanı John Boehner en geç 4 Temmuz'da uzlaşmaya varılmış olması yönündeki taleplerini dile getirmişlerdi.
Uluslararası kredi derecelendirme kuruluşu Standard and Poors da, Nisan ayında ülkenin uzun vadeli kredi notu görünümünü durağandan  negatife çevirmiş ve borç düzeyi azaltılmaz ve borçlanma limiti yükselmezse kredi notunun düşebileceği uyarısında bulunmuştu.
ABD'nin kuruluş nezdindeki kredi notu 1941'den bu yana AAA olarak veriliyor.
</doc>
<doc docid='bbc_120222_munch' lang='tur' type='mono' source_url='http://www.bbc.co.uk/turkce/haberler/2012/02/120222_munch' term='SARS'>
'Çığlık' müzayedeye çıkıyor
İngiltere gazeteleri, dünyaca ünlü müzayede salonu Sotheby's'in bu yıl alışılmadık bir eseri sanatseverlerin beğenisine sunacağını duyuruyor.
İngiltere gazeteleri, dünyaca ünlü müzayede salonu Sotheby's'in bu yıl alışılmadık bir eseri sanatseverlerin beğenisine sunacağını duyuruyor.
Norveçli ressam Edward Munch'ın 'Scream' yani 'Çığlık' adlı eseri, Mayıs ayında New York'ta müzayedeye çıkarıldığında sanat dünyasında sarsıntı yaratmaya aday.
Independent gazetesi, eserin 80 milyon dolara alıcı bulmasının beklendiğini yazıyor.
Gazeteye bilgi veren Sotheby's yetkilileri ise eserin fiyatının 80 milyon doları dahi aşabileceğini söyledi.
"Modern zamanların Mona Lisa'sı" diye anılan Çığlık'ın dört versiyonu bulunuyor. Kalan üç versiyon da Norveç'te sergileniyor.
Satışa sunulacak eserin şu anki sahibi, babacı Munch’ın arkadaşı olan Norveçli işadamı Petter Olsen.
Eser New York'taki satışından önce Londra'da da sanatseverlerin beğenisine sunulacak.
Tabloda, sırtını batmakta olan güneşe vermiş, parmaklıklara yaslanan, ağzı korku ve dehşetle açık, avuçlarıyla kulaklarını kapamaya çalışan bir insan figürü yer alıyor.
Tablo dünyanın en bilinen eserleri arasında kabul ediliyor.
Edvard Munch, duygusal yönü ağır basan eserleriyle 20. yüzyıl başlarında ekspresyonizm akımının doğuşuna katkıda bulunan bir ressam olarak biliniyor. Munch 'Çığlık' tablosunu da 1893'te yapmıştı.
''Çığlık", hastalık, ölüm, hüzün, acı, kaygı gibi temaları işlediği eserler serisinin parçası. Bu eser, sanatsal yönü kadar son yıllarda bir kaç kez çalınmasıyla da ünlü.
</doc>
<doc docid='bbc_101107_greece_local_election' lang='tur' type='mono' source_url='http://www.bbc.co.uk/turkce/haberler/2010/11/101107_greece_local_election' term='SARS'>
Yunanistan yerel seçimler için sandık başında
Başbakan Yorgo Papandreu liderliğindeki hükümet için güven oylaması olarak değerlendirilen yerel belediye seçimleri bugün yapılıyor.
Başbakan Yorgo Papandreu liderliğindeki hükümet için güven oylaması olarak değerlendirilen yerel belediye seçimleri bugün yapılıyor.
Yorumculara göre Yunan seçmenlerin bugünkü seçimlerdeki tavrı, sosyal demokrat PASOK hükümetinin uygulamaya koyduğu tasaruf önlemlerinin halk tarafından ne şekilde algılandığını da ortaya koyacak.
Hükümetteki PASOK'un yerel seçimlerden yenilgiyle ayrılması durumunda erken genel seçimlere gitmesi ihtimali bulunuyor.
PASOK şu an parlementoda yeterli çoğunluğa sahip ve bir sonraki genel seçimlere üç yıl süre var.
Ancak Başbakan Papandreu'nun yerel seçimler öncesinde yaptığı açıklamalar, başarısız sonuçlanacak yerel seçimlerin erken genel seçime gidilebileceği yönünde.
Bu durumda, ekonomik krizden çıkma çabası veren ülkenin istikrardan uzaklaşması ihtimali, uluslararası pazarlarda endişeyle takip ediliyor.
Yunanistan'daki BBC muhabiri Malcolm Brabant'a göre, Başbakan Papandreu'nun erken seçimle ilgili kararını etkileyecek temel etmenlerden biri, Atina'yı da kapsayan ve Yunanistan nüfusunun yaklaşık yarısının yaşadığı Attica bölgesinden çıkacak sonuç olacak.
Bu bölgedeki PASOK adayının, bağımsız aday Yiannis Dimaras tarafından geçilmesi ihtimali var.
Çünkü eski bir PASOK milletvekiliyken, ülkenin imzaladığı IMF yardım paketine karşı çıktığı için Başbakan Papandreu tarafından görevine son verilen Dimaras, büyük halk desteğine sahip bir aday.
Normalde PASOK seçmeni olan birçok Yunanlı'nın, ülkede uygulamaya konulan tasaruf önlemlerine yönelik tepkisi sebebiyle Dimaras'ı destekleyebileceği tahmin ediliyor.
Geçtiğimiz yıl Yunanistan ekonomisi ülkenin dış borcuna bağlı olarak ciddi bir sarsıntı yaşamıştı.
Sosyal demokrat Papandreu hükümeti geçtiğimiz yıl iktidara gelip, kapsamlı bir ekonomik önlemler paketi uygulamıştı.
Yunanistan'a yönelik Avrupa Birliği kaynaklı yardımın ön koşulu olan önlemler Yunanistan'da büyük protestolara yol açmıştı.
</doc>
<doc docid='bbc_110311_japan4' lang='tur' type='mono' source_url='http://www.bbc.co.uk/turkce/haberler/2011/03/110311_japan4' term='SARS'>
Japonya'da deprem ve tsunami faciası
Japonya'da meydana gelen 8,9 büyüklüğündeki depremde ilk belirlemelere göre 90'dan fazla kişi öldü.
Japonya'da meydana gelen 8,9 büyüklüğündeki depremde ilk belirlemelere göre 90'dan fazla kişi öldü.
Başta başkent Tokyo olmak üzere geniş bir bölgeyi etkileyen depremde birçok kişi de kayıp.
Deprem yerel saatle 14:46'da (Türkiye saatiyle 07:46) meydana geldi. Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Depremin ardından en yüksek derecede tsunami uyarısı yayımlandı.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı. Depremin ardından büyük artçı sarsıntılar yaşanıyor. Metro ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi. Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_haberler-dunya-41122867' lang='tur' type='mono' source_url='https://www.bbc.co.uk/turkce/haberler-dunya-41122867' term='SARS'>
ABD Savunma Bakanı'ndan Kuzey Kore'ye: Büyük bir askeri yanıt veririz
Kuzey Kore'nin en son gerçekleştirdiği nükleer denemenin ardından, Güney Kore balistik füzelerin yer aldığı bir askeri tatbikat gerçekleştirirken, ABD Savunma Bakanı James Mattis de 'ABD ya da ABD'nin müttefiklerini tehdit eden herhangi bir saldırının büyük bir askeri yanıtla karşılık göreceğini' açıkladı.
Kuzey Kore'nin en son gerçekleştirdiği nükleer denemenin ardından, Güney Kore balistik füzelerin yer aldığı bir askeri tatbikat gerçekleştirirken, ABD Savunma Bakanı James Mattis de 'ABD ya da ABD'nin müttefiklerini tehdit eden herhangi bir saldırının büyük bir askeri yanıtla karşılık göreceğini' açıkladı.
Beyaz Saray'ın dışında gazetecilerin sorularını yanıtlayan Mattis, verilecek askeri yanıtın 'etkili ve ezici' olacağını söyledi.
Mattis, ABD'nin Kuzey Kore gibi bir ülkenin 'tamamen ortadan kaldırılmasını istemediklerini ancak çok fazla seçenekleri olduğunu' da sözlerine ekledi.
ABD Başkanı Donald Trump ise Kuzey Kore ile ticaret yapan herhangi bir ülke ile ticari ilişkileri kesebileceklerini söyledi.
Trump, Pazar günü kilise çıkışında ise gazetecilerin Kuzey Kore'ye müdahale edip edilmeyeceği sorusuna, "Bakacağız" şeklinde yanıt verdi.
Birleşmiş Milletler Güvenlik Kurulu, bugün Kuzey Kore'nin son denemesini görüşmek için acilen toplanma kararı aldı.
Pyongyang yönetimi, Pazar günü sabah saatlerinde uzun menzilli füzelerle fırlatılabilecek bir hidrojen bombasını başarıyla denediğini açıklamıştı.
Güney Kore, Pyongyang'a yanıt olarak balistik füzelerin kullanıldığı bir askeri tatbikat gerçekleştirdi.
Tatbikatta, Kuzey Kore'nin nükleer faaliyetlerini yürüttüğü bölgenin hedef alındığı varsayıldı.
Tatbikatın yanısıra Güney Kore Savunma Bakanlığı ABD ile "uçak gemileri ve bombardıman uçakları gibi stratejik varlıkların" konuşlandırılmasını görüştüklerini açıkladı.
Güney Koreli yetkililer ayrıca yeni ABD füze savunma sistemi dahilinde dört fırlatma rampası daha yerleştireceklerini söyledi.
Yetkililer, Güney Kore F-15K savaş uçaklarından atılan füzelerin görüntülerini paylaştı.
Güney Kore ordusu yaptığı yazılı açıklamayla füzelerin "Doğu Denizi'ndeki (Japon Denizi) hedefleri başarıyla vurduğunu" duyurdu.
Kuzey Kore'nin yaptığı nükleer deneme, bölge ülkeleri, Rusya'nın yanı sıra Türkiye tarafından da kınandı.
Dışişleri Bakanlığı'ndan yapılan açıklamada, "Kore Demokratik Halk Cumhuriyeti'nin uluslararası hukuk ile bölgesel barış ve güvenliği hiçe sayarak yaptığı hidrojen bombası denemesini sorumsuz ve kışkırtıcı bir hareket olarak görüyor, en güçlü şekilde kınıyoruz" ifadesi kullanıldı.
ABD Başkanı Donald Trump, Twitter hebasında "Kuzey Kore büyük bir nükleer deneme yaptı. Sözleri ve eylemleri ABD'ye karşı çok düşmanca ve tehlikeli olmaya devam ediyor" dedi.
Kuzey Kore bir önceki nükleer denemesini Eylül 2016'da yapmıştı. Ülke, BM amborgolarına ve uluslararası baskılara karşın, nükleer silahlarını geliştirmeye ve potansiyel olarak ABD anakarasını vurabilecek füzeleri denemeye devam ediyor.
Güney Kore Devlet Başkanı Moon Jae-in, Kuzey Kore'nin altıncı nükleer denemesine "mümkün olan en güçlü tepkinin" verilmesini istedi ve buna "Kuzey Kore'yi tamamen tecrit eden" yeni BM Güvenlik Konseyi ambargolarının dahil olması gerektiğini vurguladı.
Çin ise "Kuzey Kore'nin uluslararası toplumun yaygın muhalefetini görmezden gelip yine bir nükleer deneme yaptığını" açıkladı.
Çin Dışişleri Bakanlığı'nın yazılı açıklamasında ayrıca, "Çin hükümeti buna karşı kararlı muhalefetini ve güçlü kınamasını ifade eder" denildi.
Rusya da nükleer denemenin uluslararası hukuku hiçe saydığını belirtip ilgili tüm taraflara görüşmeler yapılması çağrısında bulundu ve bunun Kore Yarımadası'ndaki sorunları çözmenin tek yolu olduğunu söyledi.
Kuzey Kore yönetimi, sismolojistlerin yer sarsıntısını tespit etmelerinden saatler sonra, altıncı nükleer denemelerinin "mükemmel bir başarıyla" sonuçlandığını açıkladı.
Pyongyang yönetimi, atom bombasından çok daha güçlü bir silah olan hidrojen bombasını denediklerini bildirdi.
Uzmanlar, bu iddianın ihtiyatla yaklaşılması gerektiğini söylerken, ülkenin nükleer kapasitesinin geliştiğinin de açık olduğunu söylüyor.
Güney Koreli yetkililer, denemenin Punggye-ri nükleer tesisinin bulunduğu Kiliju bölgesinde gerçekleştiğini bildirdi.
Güney Kore Meteoroloji Kurumu "yapay depremin" bir önceki denemede görülenden 9,8 kat daha güçlü olduğunu duyurdu.
Pyongyang yönetimi, denemeden önce hidrojen bombasını uzun menzilli füzelere koyabilecek kadar küçülttüklerini açıklamış ve ülkenin lideri Kim Jong-un resmi medyanın hidrojen bombası olduğunu söylediği bombanın yanında görüntülenmişti.
ABD Jeolojik Araştırmalar Merkezi (USGS) önce sarsıntının yerin 10 kilometre altında ve 5,6 şiddetinde olduğunu duyurdu. Daha sonra ise sarsıntının büyüklüğü 6,3 olarak açıklandı ve yer yüzünde meydana geldiği belirtildi.
Rand Corporation'dan Savunma Uzmanı Bruce Bennett, BBC'ye yaptığı açıklamada sarsıntının büyük olduğunu açıkladı.
Bennett "6,3 büyüklüğünde sarsıntı olduğu doğrulanırsa, bu büyük, çok daha büyük bir silah. Hala gerçek bir hidrojen bombası değil ama buna daha önce yaptıkları her şeyden daha yakın" dedi.
Bennet Çin'in de denemeden rahatsız olacağı yorumunu yaptı ve sınırdaki Çinlilerin patlamayı hissetmiş olabileceğini belirtti.
Uluslararası uzmanlar Kuzey Kore'nin nükleer silah kapasitesini geliştirdiğini söylüyor, ancak nükleer savaş başlıklarını bir füzeye takacak kadar küçültüp küçültemedikleri bilinmiyor.
Uzmanlar Kuzey'in hidrojen bombası geliştirdiği iddiasına da şüpheyle bakıyor.
Hidrojen bombası atomların birleşmesi yoluyla büyük bir enerji açığa çıkartıyor, atom bombalarında ise atomların ayrışmaları yöntemi izleniyor.
</doc>
<doc docid='bbc_110315_radiation_falling' lang='tur' type='mono' source_url='http://www.bbc.co.uk/turkce/haberler/2011/03/110315_radiation_falling' term='SARS'>
Japonya'da radyasyon seviyesi düşüyor
Japonya'da dört gün içinde üç patlamanın meydana geldiği Fukuşima nükleer santralı çevresindeki radyasyon seviyesi düşmeye başladı.
Japonya'da dört gün içinde üç patlamanın meydana geldiği Fukuşima nükleer santralı çevresindeki radyasyon seviyesi düşmeye başladı.
Hükümet yetkillierinin verdiği bilgiye göre hava durumu raporları rüzgarlar sayesinde tesisin çevresindeki radyasyon dağıldığını gösteriyor.
Japon Kabine Sekreteri Yukio Edano, santralın iki numaralı reaktöründe sabahın erken saatlerinde meydana gelen patlamadan bir süre sonra "Şimdi radyasyon seviyesi insan sağlığını etkileyecek düzeye geldi" demişti.
Edano, bu seviyenin santralde yapılan ölçümlerde tespit edildiğini belirterek, tesisten uzaklaştıkça radyasyon düzeyinin de azalması gerektiğine dikkat çekmişti.
Santralı işleten Tepco şirketine göre, tesis çevresinde bir saat duran bir kişi, yıllık izi verilen miktarın sekiz katı kadar radyasyona maruz kalıyordu.
Başbakan Naoto Kan, santralın 30 kilometre çevresinde yaşayanların ya da bölgeyi terketmeleri ya da evlerinden çıkmamasını istedi.
Bu açıklama öncesinde santralın bir reaktöründe daha patlama meydana gelmişti.
Başkent Tokyo'nun güneybatısında da 6,1 büyüklüğünde yeni bir artçı sarsıntı kaydedildi.
Richter ölçeğine göre 9 büyüklüğündeki deprem ve tsunami sonucu şimdiye kadar 3000 kişinin öldüğü doğrulandı.
Ancak tahminler bu sayının 10 bini geçebileceği yönünde.
Depremin ardından evsiz kalanların sayısı 500 bini geçiyor.
Japon hükümeti, yardım faaliyetlerinde görev almak üzere 100 bin aşkın asker konuşlandırdı.
250 kilometre uzaklıktaki başkent Tokyo'da da radyasyon seviyesinin arttığı, ancak henüz insan sağlığı için bir tehdidin söz konusu olmadığı açıklandı.
Fotoğraf albümü: Uzaydan yıkımın boyutları
Uzmanlar 1980'lerdeki Çernobil ölçeğinde bir nükleer felaket olasılığının düşük olduğunu, çünkü Fukuşima santralındaki reaktörlerin daha yüksek bir güvenlik standardına sahip olduğunu söylüyor.
Fakat Amerika Birleşik Devletleri, sahilden 160 kilometre uzakta düşük düzeyde radyasyon tespit edilmesi ardından, bölgede bulunan bir uçak gemisini geri çektiğini bildirdi.
Japon Merkez Bankası mali istikrarı sağlamak için piyasalara yeniden müdahale etti. Banka piyasaya 98 milyar dolar daha pompaladı. Pazartesi günü de piyasaya 180 milyar dolar enjekte edilmişti.
Tokyo borsasında bugün hisse senetlerinin değeri ortalama yüzde 10 oranında düştü. Nikkei endeksi dün de yüzde yedi oranında düşmüştü.
</doc>
<doc docid='bbc_haberler-turkiye-43831808' lang='tur' type='mono' source_url='https://www.bbc.co.uk/turkce/haberler-turkiye-43831808' term='SARS'>
Fenerbahçe-Beşiktaş maçı çıkan olaylar nedeniyle tatil edildi
Fenerbahçe ile Beşiktaş arasında Ülker Stadı'nda oynanan Ziraat Türkiye Kupası yarı final rövanş maçı, çıkan olayların ardından 57'inci dakikada tatil edildi. Kafasına yabancı madde isabet etmesi nedeniyle sahada yere yığılan ve kafasına 5 dikiş atılan Beşiktaş Teknik Direktörü Şenol Güneş, ambulansla hastaneye kaldırıldı.
Fenerbahçe ile Beşiktaş arasında Ülker Stadı'nda oynanan Ziraat Türkiye Kupası yarı final rövanş maçı, çıkan olayların ardından 57'inci dakikada tatil edildi. Kafasına yabancı madde isabet etmesi nedeniyle sahada yere yığılan ve kafasına 5 dikiş atılan Beşiktaş Teknik Direktörü Şenol Güneş, ambulansla hastaneye kaldırıldı.
Türkiye Futbol Federasyonu maçın akıbetinin gelecek hafta açıklanacağını duyurdu.
Maçta olaylar şöyle gelişti:
İlk devrede Beşiktaşlı oyuncu Ricardo Quaresma, korner kullanırken sahaya yabancı madde atıldı, hakem Mete Kalkavan uyarıda bulundu. Aynı durum bir kez daha yaşandı. Hakem Kalkavan, yardımcılarını ve iki takımın kaptanlarını yanına çağırdı, onları uyardı. Bunun üzerine Fenerbahçe kaptanı Volkan Demirel trübünlere giderek, taraftarlardan sahaya yabancı madde atmamalarını istedi.
Maçın ikinci yarısında, bu sefer takımların yedek kulübelerinin olduğu bölgede gerginlik çıktı. Bunun üzerine Beşiktaş'ın yedek kalecisi Tolga Zengin ve Fenerbahçe taraftarları arasında bir tartışma yaşandı. Bu sırada Fenerbahçe taraftarlarının attıkları maddeler, Beşiktaşlı futbolcu Oğuzhan Özyakup ve Beşiktaş Teknik Direktörü Şenol Güneş'e isabet etti.
Şenol Güneş kafasına çarpan maddenin ardından yere düştü. Teknik adam kafasına kısa bir süre buz tuttuktan sonra soyunma odalarının olduğu bölgeye gitti. Beşiktaşlı oyuncular da onu izledi. O sırada hakemler de sahayı terk ederek soyunma odalarına gittiler. Maç 55'inci dakikada duraklatıldı. Fenerbahçeli oyuncular da bir süre sahada bekledikten sonra hakemlerin maçı tatil etmesiyle sahadan ayrıldı.
Teknik Direktör Güneş'in kafasına 5 dikiş atıldığı ve hastaneye götürüldüğü öğrenildi.
Güneş'in doktoru Yunus Aydın yaptığı açıklamada, teknik adamın kafasında ufak bir yara olduğunu belirterek, "Arkadaşlaırmız ilk müdahaleyi yaptı ve dikiş attı. Beyinde önemli bir hasar yok, bir sarsıntı geçirmiş. Bu gece müşahede altında tutacağız. Hayati bir tehlike yok. Basit bir beyin sarsıntısı. Bir düşme var, kafasına gelen bir cisim var. Bunun yaptığı bir yara var. Dikiş atılmış. Basit bir kafa travması, emniyet olarak tutuyoruz" dedi.
Maçının tatil edilmesinin ardından, Türkiye Futbol Federasyonu açıklama yaptı.
TFF'den yapılan açıklamada, "Fenerbahçe ile Beşiktaş arasında Ülker Stadyumu'nda oynanan Ziraat Türkiye Kupası yarı final ikinci müsabakası, yaşanan saha olayları nedeniyle hakem Mete Kalkavan tarafından tatil edilmiştir. Müsabakanın akıbetiyle ile ilgili karar önümüzdeki hafta içinde Türkiye Futbol Federasyonu Yönetim Kurulu tarafından verilecektir. Maçta yaralanan Beşiktaş Teknik Direktörü Şenol Güneş'e geçmiş olsun dileklerimizi iletir, acil şifalar dileriz" denildi.
Öte yandan maçta Beşiktaşlı futbolcu Pepe, 30. dakikada Fenerbahçeli sporcu Josef de Souza'ya yaptığı faul sonrasında gördüğü kırmızı kart ile oyundan atıldı. Bu pozisyonda Beiktaşlı Caner Erkin de hakeme itirazdan dolayı sarı kart gördü. Mücadelenin ilk yarısı golsüz berabere bitti.
Ziraat Türkiye Kupası'nda ilk maç 2-2 berabere bitmişti.
</doc>
<doc docid='bbc_150512_nepal_deprem' lang='tur' type='mono' source_url='http://www.bbc.co.uk/turkce/haberler/2015/05/150512_nepal_deprem' term='SARS'>
Nepal: 7,3 büyüklüğündeki depremde kayıplar tırmanıyor
Nepal'in doğusunda, Everest Dağı yakınında meydana gelen 7,3 büyüklüğündeki yeni depremde en az 29 kişinin öldüğü bildiriliyor.
Nepal'in doğusunda, Everest Dağı yakınında meydana gelen 7,3 büyüklüğündeki yeni depremde en az 29 kişinin öldüğü bildiriliyor.
25 Nisan'daki büyük depremde en fazla kayıp veren, Katmandu'nun doğusundaki Sindhupalchowk bölgesinde yine ölümler olduğu belirtiliyor.
Nepal hükümeti, ülkenin 75 bölgesinden 31'ini etkileyen depremde 1006 kişinin de yaralandığını açıkladı.
Deprem, Nepal'e komşu ülkelerden Hindistan'ın başkenti Delhi ve Bangladeş'in başkenti Dakka'da da hissedildi.
Reuters ajansı Hindistan'da binaların yıkılması sonucu en az 5 kişinin öldüğünü duyurdu. Çin'e bağlı Tibet'te de düşen kayaların bir kişinin ölümüne yol açtığı bildirildi.
Nepal'de, Namche Bazar kenti çevresini vuran depremin merkezinin başkent Katmandu'nun 83 kilometre doğusunda, Çin sınırı yakınındaki bir kırsal alanda olduğu bildirildi.
ABD Jeolojik Araştırma Kurumu depremin 18,5 kilometre derinlikte meydana geldiğini duyurdu.
Yerel saatle 12.35'te meydana gelen depremin ardından Nepal'in başkenti Katmandu'da insanların korkuyla binalardan dışarıya kaçtığı bildiriliyor.
Katmandu'daki Uluslararası Göç Örgütü Sözcüsü Paul Dillon önceki saatlerde Reuters ajansına yaptığı açıklamada, Chautara kentinde ölenler olduğunu, bazı binaların da yıkıldığını söylemişti. Chautara, geçen ayki depremde en ağır kaybı veren Sindhupalchowk bölgesinin yönetim merkezi.
Nepali Times gazetesi editörü Kunda Dixit da attığı tweette, "Katmandu'da dört katlı bina yıkıldı. Enkaz altında yoldan geçenlerin bulunduğu düşünülüyor." dedi.
Sarsıntıdan 30 dakika sonra Katmandu'nun doğusundaki Ramechhap'da 6,3 büyüklüğünde bir deprem daha meydana geldi.
7,3 büyüklüğündeki deprem sırasında bir yardım konvoyuyla dağlık alanda bulunan BBC muhabiri Yogita Limaye, yazdığı Tweette "Yerin uzun süre sarsıldığını hissettik. Yakındaki dağdan toz bulutları ve taşların dağıldığını gördük." dedi.
Limaye BBC yayınında da, "Panik duygusunu gayet iyi anlıyorum. 2,5 haftadır sarsıntılar devam ediyor. Ama bu defaki gerçekten çok uzun sürdü. İnsanlar dehşet içinde." diye konuştu.
UNICEF adına bölgedeki bir okulda hasarı inceleyen Kent Page, "Okul çökecek zannettik. İnsanlar çok büyük bir korku içinde. Benim için de ürkütücüydü. İki büyük deprem yaşayan çocukların neler hissettiğini düşünemiyorum. Nepalli çocukların durumu hakkında büyük bir kaygı içindeyiz."ifadelerini kullandı.
BBC'nin eski Nepal muhabiri Charles Haviland, bugünkü depremin psikolojik tahribata yol açtığını belirtiyor.
Haviland, "Köylere yardımlar ulaştırılırken, normal hayata dönülüyor gibiydi. Depremzedeler yeniden umut beslemeye başlamıştı. Yavaş yavaş geri gelen o güvenlik duygusu, sanırım bu son depremle büyük bir darbe yedi." dedi.
BBC bilim muhabiri Jonathan Amos da, son depremin 25 Nisan'daki kadar büyük olmasa da büyük bir sarsıntı olduğuna işaret ediyor ve kayalık bölgenin derinlerindeki biriken basıncın hala tamamıyle dışa çıkmamış olduğunu söylüyor.
İlk depremde yıkılmasa da büyük hasar gören binaların daha sonraki artçı sarsıntılarda yıkılmış veya girilmez halde olabileceği, dolayısıyla bu kez ölü ve yaralı sayısının daha düşük olmasının umulduğu belirtiliyor.
Nepal'de 25 Nisan'da da 7,8 büyüklüğündeki bir deprem meydana gelmiş, 8 binden fazla kişi hayatını kaybetmişti.
Geçen ayki depremden büyük zarar gören Katmandu'da sık sık güçlü artçı sarsıntılar meydana gelmekteydi.
Katmandu'da esnaflık yapan Prakash Shilpakar, Reuters ajansına yaptığı açıklamada, "Bu defaki sarsıntı gerçekten büyüktü" dedi.
BBC'nin Katmandu'daki muhabiri Olivia Lang ise, deprem sırasında büyük bir panik yaşandığını belirtti. Lang, "Son günlerde pek çok artçı sarsıntı meydana geliyordu. Bu defaysa insanlar dışardaydı ve sarsıntı çok uzun sürdü. Burada yaşayanlar yalnızca kendileri için kaygı duymuyor. Katmandu'da çalışan insanların çoğunun yakınları, önceki depremde büyük tahribat yaşayan köylerde oturuyor." dedi.
</doc>
<doc docid='bbc_haberler-turkiye-51244459' lang='tur' type='mono' source_url='https://www.bbc.co.uk/turkce/haberler-turkiye-51244459' term='SARS'>
Elazığ depremi: 6,8 büyüklüğündeki sarsıntı can kaybı ve hasara yol açtı
Merkez üssü Elazığ'ın Sivrice ilçesi olan 6,8 büyüklüğünde bir deprem meydana geldi. 24 Ocak Cuma akşam saatlerinde meydana gelen depremde, 35'i Elazığ'da, dördü Malatya'da olmak üzere en az 41 kişi hayatını kaybetti, 1.607 kişi de yaralandı.
Merkez üssü Elazığ'ın Sivrice ilçesi olan 6,8 büyüklüğünde bir deprem meydana geldi. 24 Ocak Cuma akşam saatlerinde meydana gelen depremde, 35'i Elazığ'da, dördü Malatya'da olmak üzere en az 41 kişi hayatını kaybetti, 1.607 kişi de yaralandı.
Derinliği 6,75 kilometre olan depremin ardından yapılan arama-kurtarma çalışmaları sonucunda 45 kişi enkazdan sağ çıkarıldı.
Depremden izleyen günler içerisinde 1000'den fazla artçı deprem yaşandı. Bu depremlerin en büyüğü 5,4 olarak ölçülürken, 4 üzerindeki artçı sarsıntıların toplam sayısı da 22 oldu.
Elazığ depreminden dört gün sonra Manisa'da yerel büyüklüğü (ML) 5,1; moment büyüklüğü (Mw) ise 4,8 büyüklüğünde bir deprem meydana geldi. Manisa'daki depremin ardından çok sayıda artçı sarsıntı kaydedilirken, can ya da mal kaybı olmadı.
Elazığ ve Malatya'da ise 87 bina yıkıldı; 1287 binada ağır hasar, 56 binada orta ve 876 binada da az hasar tespit edildi. Acil olarak yıkılması gereken bina sayısı da 12 olarak açıklandı.
Deprem, Adıyaman, Kahramanmaraş, Diyarbakır ve Tunceli gibi çevre illerde de hissedildi ancak bu kentlerde herhangi bir hasara yol açmadı.
Depremin ardından Çevre ve Şehircilik Bakanı Murat Kurum, İçişleri Bakanı Süleyman Soylu ve Sağlık Bakanı Fahrettin Koca bölgeye gitti. Cumhurbaşkanı Recep Tayyip Erdoğan, Twitter üzerinden yaptığı açıklamada, gerekli tedbirlerin alındığını söyledi ve hayatını kaybedenlere başsağlığı diledi.
Afet ve Acil Durum Yönetimi Başkanlığı (AFAD) koordinasyonunda depremin hemen ardından başlayan kurtarma çalışmalarında, 21 farklı kamu kurumu, sivil kurum ve kuruluştan 3 bin 829 personel, 22 arama kurtarma köpeği, 568 kara aracı ve beş hava aracı yer alıyor.
Boğaziçi Üniversitesi Kandilli Rasathanesi de depremin büyüklüğünü 6,6, derinliğini ise 5 kilometre olarak verdi.
Kurumların büyüklük değerleri arasındaki fark her iki kurumun da depremin büyüklüğünün ölçümüyle ilgili farklı bir değeri baz almasından kaynaklanıyor. Kandilli, Richter ölçeği olarak da bilinen yerel büyüklüğü (ML) gösteren veriyi kullanırken, AFAD ise büyüklük göstergesi olarak moment büyüklüğünü (Mw) veriyor.
Kandilli Rasathanesi Müdürü Prof. Dr. Haluk Özener, Cuma gecesi depremle ilgili düzenlediği bilgilendirme toplantısında, "Şu andaki verilere göre 6,6 büyüklüğünde bir deprem oldu. Şiddeti ise merkeze yakın yerlerde 7 şiddetinde bir deprem oluyor" dedi.
Özener, bölgenin sismik olarak aktif bir bölge olduğunu hatırlatırken, şunları söyledi:
"Yaklaşık 40 km'lik bir hattın kırıldığını düşünüyoruz. Bölgede son 500 yılda olan depremlere baktığımızda 7,4'e kadar olan depremler var. Bölge oldukça aktif bir deprem bölgesi. Doğu Anadolu fay hattı üzerinde bir bölge ve böyle depremler olması doğal. 1900'dan 2019'a kadar olan depremlere baktığımızda 5 ile 5,9 arasında çok sayıda deprem var. "
Özener, artçı depremlerin bir hafta boyunca sürebileceğini belirtip "Hasarlı binalara girmekten kaçınmakta fayda var" uyarısını yaptı.
AFAD da hasarlı yapılara girilmemesi, telefon görüşmelerinde web tabanlı uygulamaların ve SMS'lerin kullanılması, doğalgaz, su vanaları ile elektrik şalterlerinin kapatılması ve yolların yardım araçları için boş bırakılması çağrısı yaptı.
AFAD'dan yapılan bir diğer açıklamada da kurtarma çalışmalarına ilişkin şu bilgiler verildi:
"Türk Kızılayı bölgeye 31 personel, 6 ikram aracı, 5 öncü haberleşme aracı ve 3 mobil mutfak TIR'ı sevk etmiştir.
Türkiye Afet Müdahale Planı'na göre, arama-kurtarma, sağlık, destek çalışmalarının kesintisiz olarak yürütülmesi amacıyla, İçişleri Bakanlığı Afet ve Acil Durum Yönetimi Başkanlığı (AFAD) koordinasyonunda, 28 çalışma grubu, 7 gün 24 saat çalışma esasına göre faaliyete geçirilmiştir."
Kızılay Başkanı Kerem Kınık, olası ihtiyaç için hastanelere ilave kan tedarik planlaması yapıldığını açıklarken, Savunma Bakanı Hulusi Akar da herhangi bir ihtiyaç halinde yardım etmek üzere askeri birliklerin hazırlıklarına devam ettiğini söyledi.
Ayrıca Ankara ve İstanbul başta olmak üzere çok sayıda belediye, bölgeye yardım ve arama-kurtarma ekipleri gönderdiğini açıkladı.
</doc>
<doc docid='bbc_091208_greece_rating' lang='tur' type='mono' source_url='http://www.bbc.co.uk/turkce/ekonomi/2009/12/091208_greece_rating' term='SARS'>
Yunanistan'ın kredi notu düşürüldü
Yunanistan'ın kredi notu düşürüldü ve görünümü negatife çevrildi.
Yunanistan'ın kredi notu düşürüldü ve görünümü negatife çevrildi.
Dünyanın en önde gelen üç kredi derecelendirme kuruluşundan biri olan Fitch Ratings, Yunanistan'ın kredi notunu BBB+ olarak verdi.
Görünümün negatif olarak verilmesi ise, bu notun daha da düşürülmesi olasılığına işaret ediyor.
Fitch, konuyla ilgili açıklamasında kararın kurumların güvenilirliğinin zayıf olması ve kamu finansmanının kontrol altına alınmasına yönelik siyasetlerden kaynaklandığını bildirdi.
Mali piyasalarda Yunanistan'ın borç ödemelerini gerçekleştirememesi olasılığı konusunda endişeler vardı.
Yeni Sosyalist hükümetin kamu açığını düşürmek için attığı bazı adımlar da eleştiriliyordu.
BBB+ notu Fitch'in borçların geri ödemesinin yapılamaması riskinin arttığına inandığı anlamına geliyor ama bu risk "çok olası" nitelikte değil".
Karar öncesinde Yunanistan'ın notu A- idi. Böylece Yunanistan euro kullanan ülkeler arasında en düşük seviyeye düştü.
Ayrıca 10 yıldır ilk kez büyük bir derecelendirme kuruluşu Yunanistan'ın notunu A seviyesinin altına indirdi.
Karar Atina borsasında sarsıntı yarattı ve gösterge endeksin yüzde 6 değer kaybetmesine yol açtı. Düşüşten en çok banka hisseleri etkilendi.
Karar fiilen, Yunan hükümetinin borçlanmakta daha zorlanacağı ve daha yüksek oranlar vermesi gerekebileceği anlamına geliyor.
Maliye Bakanı Yorgos Papakonstantinu kredi notunun düşürülmesinin önceki muhafazakar hükümetin siyasetlerinin sonucu olduğunu savundu.
Bakan, kararın hükümetin yeni girişimlerini yansıtmadığını savundu ve orta vadede bütçe açığının düşürülmesi konusunda gereken her şeyi yapacaklarını belirtti.
Papakonstantinu AB Komisyonu'na alacakları önlemler kousunda Ocak ayında bilgi vereceklerini, gerekirse, 2010 için ek bütçe yapılabileceğini söyledi.
Yunanistan'ın kamu maliyesi konusundaki kaygılar Ekim ayında seçilen PASOK hükümetinin bu yılki bütçe açığının başta beklenenden iki kat fazla olacağını duyurması ile artmıştı.
Tahminlere göre Yunanistan'ın kamu borcu gayri safi yurtiçi hasılanın yüzde 125'i.
Ülkenin bütçe açığının ise gayri safi yurtiçi hasılanın yüzde 12.7'sine tekabül ettiği düşünülüyor. Bu da AB'nin koyduğu yüzde 3'lük tavanın dört kat üzerinde.
Fitch Ratings de hükümetin bazı adımlar atmakta olduğunu belirterek, 2010'da bu oranın yüzde 9'a indirilmesi hedefinin başarılabilir olduğunu kaydetti.
</doc>
<doc docid='bbc_140829_izlanda_1' lang='tur' type='mono' source_url='http://www.bbc.co.uk/turkce/haberler/2014/08/140829_izlanda_1' term='SARS'>
İzlanda'da volkan alarmı seviyesi düşürüldü
İzlanda Meteoroloji Bürosu Bardarbunga Volkanı'nın dün gece patlamasının ardından kırmızıya yükseltilen havacılık alarmını turuncuya indirdi.
İzlanda Meteoroloji Bürosu Bardarbunga Volkanı'nın dün gece patlamasının ardından kırmızıya yükseltilen havacılık alarmını turuncuya indirdi.
Yeni alarm seviyesi havacılık yetkililerinin uçakların volkanın etrafında uçup uçmayacağına karar verebilmesi anlamına geliyor.
Uzmanlar Vatnajokkul buzulunun kuzeyinde 1 kilometre uzunluğundaki bir yarıktan lav püskürmeye başladığını söyledi.
Son dönemde volkanın etrafında çok sayıda sarsıntı da meydana geldi.
İzlanda Meteoroloji Bürosu, BBC'ye yaptığı açıklamada volkandan püsküren lavda küle rastlanmadığı için alarm seviyesini indirmenin mümkün olduğunu bildirdi.
İzlanda Acil Durum Yönetimi Kurumu'ndan jeofizik uzmanı Bjor Oddsson volkandaki püskürmenin hava trafiğini etkilemediğini belirtti.
Oddson "Çoğunlukla coşkun bir lav akışı var ve havada, hatta yanardağın etrafında bile kül yok. Yani şu anda kraterden çıkan büyük ölçüre lav. Tek uçuş kısıtlaması yanardağ bölgesinde. Tüm havaalanları açık ve durum kontrol altında" dedi.
BBC Ulaşım Muhabiri Richard Westcott volkandan büyük bir kül püskürmesi olsa da, 2010'daki gibi Avrupa'daki hava trafiğini felç olması gibi bir durumun yaşanmayacağını söylüyor.
Westcott havayolu şirketleri ve uçak motoru üreticilerinin denediği yeni malzemenin uçakların kül bulutlarını tespit edip bu alanlardan kaçınabilmesini sağladığını vurguluyor.
2010 yılında patlayan Eyjafjallajokull yanardağı Avrupa genelinde hava trafiğini etkileyen küller püskürtmüştü.
</doc>
<doc docid='bbc_haberler-dunya-51201673' lang='tur' type='mono' source_url='https://www.bbc.co.uk/turkce/haberler-dunya-51201673' term='SARS'>
Koronavirüs: Yeni virüs Çin dahil 7 ülkede görüldü, toplam ölü sayısı 18'e çıktı
Çin'de ortaya çıkan yeni koronovirüse türü nedeniyle hayatını kaybedenlerin sayısı 18'e çıktı. Son ölüm vakası Çin'in Hibei vilayetinden geldi. Çinli yetkililer, televizyonlardan yayınlanan basın toplantısında, bölgede koronovirüsten etkilenen kişi sayısının 500'den fazla olduğunu duyurdu.
Çin'de ortaya çıkan yeni koronovirüse türü nedeniyle hayatını kaybedenlerin sayısı 18'e çıktı. Son ölüm vakası Çin'in Hibei vilayetinden geldi. Çinli yetkililer, televizyonlardan yayınlanan basın toplantısında, bölgede koronovirüsten etkilenen kişi sayısının 500'den fazla olduğunu duyurdu.
Türkiye, Çin'in Vuhan şehfrinden İstanbul'a düzenlenen seferleri durdurdu.
Virüs şimdiye kadar, Çin dahil toplam 7 ülkede görüldü.
Söz konusu virüsün bulaştığı bir kişinin ABD'de tedavi altına alındığının açıklanmasıyla, hastalığın ülkeye de sıçradığı ortaya çıktı. Çinli yetkililer ise, hastalığın ilk ortaya çıktığı Vuhan kentine giriş çıkışların durdurulması uyarısında bulundu.
Çinli yetkililerin açıklamasına rağmen sağlık uzmanları, Vuhan kentinde ortaya çıkan virüse yakalanan kişi sayısının 2 bine yaklaşmış olabileceğini söylüyor.
Virüse yakalananlarda zatürre belirtileri görülüyor. Virüsün Çin'in doğu bölgelerinin yanı sıra Japonya, Tayland, Güney Kore ve ABD'ye de yayıldığı biliniyor.
Başta sadece hayvanlardan insanlara bulaştığı sanılan virüsün, insandan insana da bulaşabildiği açıklanmıştı.
9 milyona yakın nüfusa sahip Vuhan'da insanların kalabalık alanlara çıkmamaları yönünde uyarılar yapılıyor.
Çin yeni yılı kutlamaları için seyahat eden yüz milyonlarca kişinin hastalığın yayılmasını hızlandırmasından endişe ediliyor.
Çin Sağlık Bakanlığı yetkilisi Li Bin, basın açıklamasında, "Vuhan'a gitmeyin. Vuhan'dakiler de lütfen kentin dışına çıkmasın" dedi.
Yetkililer, virüsün yayılmasını kontrol altına alma konusunda "kritik bir aşamada" olduklarını belirtiyor.
Dünya Sağlık Örgütü'nin acil durum komitesi ise İsviçre'nin Cenevre kentinde virüsün küresel bir tehdit olup olmadığı konusunda görüş alışverişi yapıyor.
Virüsün küresel bir tehdit olabileceğine karar verilmesi halinde, domuz gribi ve Ebola'da olduğu gibi 'uluslararası acil durum' ilan edilebilir. Bunun sonucunda ise uluslararası ticarete sınırlamalar getirilebilir, seyahat uyarıları yayımlanabilir.
ABD'deki ilk vakanın, Çin'in Vuhan kentini ziyaret ettikten sonra 15 Ocak'ta Seattle'a inen 30'lu yaşlarındaki bir erkek olduğu açıklandı.
ABD'nin Hastalık Kontrol Merkezi'nden yapılan açıklamada, "Hasta, Washington Eyaleti'nde hastaneye gitti ve tedavi altına alındı" dendi.
Yapılan laboratuvar testleri sonucunda, 20 Ocak'ta hastanın Çin'de ortaya çıkan yeni virüse yakalandığı tespit edildi.
Birçok ülkede havaalanlarında, Çin'den gelen yolcular özel taramadan geçiriliyor.
Nottingham Üniversitesi'nden Profesör Jonathan Ball, "Geçmişteki salgınları düşünecek olursak, eğer bu yeni bir koronovirüs ise bir hayvan barınağından kaynaklanmış olmalı" diyor.
Mevcut vakalar, Vuhan'daki Güney Çin Deniz Ürünleri Toptan Pazarı'ndaki "yasa dışı vahşi hayvan ticareti" ile ilişkilendiriliyor.
SARS, misk kedisinden insana bulaşmıştı. 2012'de ortaya çıktığından beri, 2 bin 494 hastadan 858'inin ölümüne yol açan Orta Doğu Solunum Sendromu (MERS) ise insanlara çöl devesinden bulaştı.
Uzmanlar, hastalığın Çin'de ortaya çıkmasına, nüfusun çokluğu ve yoğunluğu ile virüsleri taşıyan hayvanlarla insanların yakın temasının neden olduğunu söylüyor.
Virüsün bulaştığı kişiler, yayılma riskini en aza indirmek için her ihtimale karşı karantinada tutuluyor.
Hastalığın tespiti için, yolcuların vücut ısını ölçecek tarama cihazları konuldu.
Güney Çin Deniz Ürünleri Toptan Pazarı da ilaçlama yapılması için geçici olarak kapatıldı.
ABD ve pek çok Asya ülkesi, Vuhan'dan seyahat eden yolcuların sağlık taramasından geçirilmesi için önlemler aldı ve Dünya Sağlık Örgütü, dünya çapındaki hastaneleri daha büyük bir salgına karşı uyardı.
</doc>
<doc docid='bbc_haberler-dunya-41964286' lang='tur' type='mono' source_url='https://www.bbc.co.uk/turkce/haberler-dunya-41964286' term='SARS'>
Irak-İran sınırında 7.3 büyüklüğünde deprem: Can kaybı 400'e yaklaştı
Irak-İran sınırında, merkez üssü Süleymaniye ve Halepçe şehirleri yakınında bir bölgede 7,3 büyüklüğünde bir deprem meydana geldi. İki ülkede en az 380 kişi yaşamını yitirdi, 5 bin 600'den fazla kişi de yaralandı.
Irak-İran sınırında, merkez üssü Süleymaniye ve Halepçe şehirleri yakınında bir bölgede 7,3 büyüklüğünde bir deprem meydana geldi. İki ülkede en az 380 kişi yaşamını yitirdi, 5 bin 600'den fazla kişi de yaralandı.
Özellikle İran'ın Kirmanşah eyaletinde bulunan Kasr-ı Şirin kentindeki binalarda büyük hasar olduğu belirtiliyor. Can kayıplarının en az 336'sının, yaralıların da yaklaşık 4 bininin bu eyalette olduğu belirtiliyor.
İranlı yetkililer, bazı kentlerde çok ciddi hasara yol açtığını açıkladı.
Fars Haber Ajansı, yine Kirmanşah'ta bulunan Serpol Zehap'ın tek hastanesinin depremde yıkıldığını, kentin tamamında elektriklerin kesildiğini aktardı.
İran dini lideri Ayetullah Ali Hamaney, hükümete ve silahlı kuvvetlere yardım için "tüm imkanları seferber etmeleri" talimatını verdi.
Ancak İran kurtarma ekipleri, dağlık alanda bulunan yerleşim yerlerine ulaşmakta zorluk çekiyor.
Bazı noktalarda çadır kentlerin kurulduğu ancak coğrafi koşullar nedeniyle buralara erişimde sıkıntılar yaşandığı belirtiliyor.
İran Acil Durum Hizmetleri Direktörü Pir Huseyin Kulivand, "Bazı yerlerde yollarda çökükler var. Ayrıca bazı noktalarda heyelan da oldu. Bu nedenle kurtarma ekipleri, bazı köylere ulaşmakta zorluk çekiyor" dedi.
Deprem, Pazar gecesi TSİ 21.20 sularında meydana geldi. Bu saatlerde bölgede insanların genellikle evde olduğu ve bundan dolayı da can kaybının artabileceği ifade ediliyor.
Depremin 23 kilometre derinlikte olduğu ve yaklaşık 20 saniye sürdüğü açıklandı. Sarsıntı, başta Diyarbakır olmak üzere Türkiye'nin güneydoğusunun yanı sıra Irak'ın başkenti Bağdat'ta da hissedildi.
Iraklı yetkililer, depremin iki eyalette beş şehirde hasara yol açtığını açıkladı. Irak Kızılayı Başkanı Dr. Yasin Abbas, "Neyse ki, burada İran'daki kadar yüksek can kaybı olmadı. Şu ana kadar 9 kişi yaşamını yitirdi, 425 kişi de yaralandı" dedi.
Deprem, özellikle Kerkük, Süleymaniye ve Halepçe kentlerinde hissedildi.
Türkiyede yardım gönderdi
Başbakan Yardımcısı Recep Akdağ, Türkiye'nin, afet bölgesine 44 personel, 10 araç ve 5 bin çadır gönderdiğini açıkladı.
Türk Kızılayı'ndan yapılan açıklamada da, Erbil'deki ekibin deprem bölgesine sevk edildiği, öncü bir araç ve müdahale ekibinin de karayoluyla Türkiye'den yola çıktığı belirtildi.
Adana, Muş ve Elazığ'daki Bölge Afet Yönetim Merkezlerinden 3 bin çadır, 10 bin battaniye, 3 bin ısıtıcı, 10 bin yatak ve 1 mobil mutfağın sevkiyata hazırlandığı açıklandı.
Irak Kürdistan Bölgesel Yönetimi (IKBY) Başbakanı Neçirvan Barzani, deprem sonrası Türkiye'nin kendileriyle irtibata geçip insani yardımları göndermeye başladığını belirterek teşekkür etti.
Irak Kürdistan Bölgesel Yönetimi'nin bağımsızlık referandumu sonrası kapatılan hava sahasının, gelecek yardım talebi doğrultusunda açılması da gündemde.
</doc>
<doc docid='bbc_130502_corona_virusu' lang='tur' type='mono' source_url='http://www.bbc.co.uk/turkce/haberler/2013/05/130502_corona_virusu' term='SARS'>
Corona virüsü: S. Arabistan'da beş ölüm
Suudi Arabistan'da ölümcül Sars virüsüne benzer bir virüsün neden olduğu hastalık nedeniyle beş kişinin hayatını kaybettiği, iki kişinin de ağır hasta olduğu bildirildi.
Suudi Arabistan'da ölümcül Sars virüsüne benzer bir virüsün neden olduğu hastalık nedeniyle beş kişinin hayatını kaybettiği, iki kişinin de ağır hasta olduğu bildirildi.
Suudi Haber Ajansı SPA, hastane yetkililerine atfen, ülkenin doğusundaki El Ahsa bölgesinde yedi vakanın tespit edildiğini duyurdu.
Hastalığa neden olan virüsün, ''yarasalardaki bir virüsle'' yakından ilgili olduğu şüpheleri var.
Corona virüsü olarak adlandırılan virüsün neden olduğu hastalık zatürre ve zaman zaman da böbrek yetmezliğine yol açıyor.
Yeni virüs, 2003'te Asya'da ortaya çıkan SARS'a neden olan virüsle aynı familyadan.
Suudi Arabistan Sağlık Bakanlığı, hastalarla temasta bulunanlar için gerekli her türlü önlemlerin alındığını ve kendilerine de hastalığın bulaşıp bulaşmadığını tespit etmek için gereken tahlillerin yapıldığını açıkladı.
Ancak bakanlık açıklamasında hastalık süphesiyle tahlil edilenlerin sayısı konusunda herhangi bir ayrıntı verilmedi.
Dünya Sağlık Örgütü (WHO) kendilerine ulaşan bilgilere göre, dünya genelinde Corona virüsünün neden olduğu vaka sayısını 17 olduğunu, bunlardan 11'inin ölümle sonuçlandığını duyurdu.
Corona virüsünün neden olduğu vakalar Suudi Arabistan, Ürdün, Almanya ve İngiltere'de tespit edildi.
Virüsün kaynağı ve nasıl yayıldığı henüz bilinmiyor. Ancak hastalığın hayvanlardan bulaştığı yolunda şüpheler de var.
WHO'ya göre, virüsün neden olduğu hastalıklara bağlı son ölüm vakası mart ayında Birleşik Arap Emirlikleri'nde tespit edildi.
Hayatını kaybeden kişinin 73 yaşında bir erkek olduğu açıklandı.
Şubat ayında İngiltere'nin Birmingham kentinde 


bir kişi hayatını kaybetti, aynı aileden üç kişinin de virüs taşıdıkları tespit edildi.
Virüsün aile üyelerinden birine, Orta Doğu ve Pakistan ziyareti sırasında bulaştığı düşünülüyor.
</doc>
<doc docid='bbc_150430_nepal_deprem_genc' lang='tur' type='mono' source_url='http://www.bbc.co.uk/turkce/haberler/2015/04/150430_nepal_deprem_genc' term='SARS'>
Nepalli çocuk 5 gün sonra enkaz altından kurtarıldı
Nepal'de beş gün önce meydana gelen depremde enkaz altında kalan 15 yaşındaki bir çocuk kurtarıldı.
Nepal'de beş gün önce meydana gelen depremde enkaz altında kalan 15 yaşındaki bir çocuk kurtarıldı.
Nepal polisi, hastaneye kaldırılan Pemba Lama adlı çocuğun durumunun iyi olduğunu belirtti.
Çocuğun enkaz altından çıkarılmasıyla birlikte çevrede toplanan Nepalliler alkışlamaya başladı. Pemba Lama'nın 5 gün boyunca vücuduna saplanan bir metal parçasıyla hareket alanının çok az olduğu bir aralıkta hayatta kalmayı başardığı belirtiliyor.
Depremde hayatını kaybedenlerin sayısı 5 bin 500'ü aşmış durumda.
Nepal Başbakanı Suşil Koirala, ölü sayısının 10 bini bulabileceğini söylemişti.
Nepal'in kırsal kesimlerinde depremden çok ağır etkilenen köyler bulunduğu ve yardımların bu bölgelere hala ulaştırılamamış olmasından öfke duyulduğu bildiriliyor.
Bazı köylerde yaşayan sabırsızlık ve öfke içindeki halk, BBC'ye, kendilerine yiyecek ve tıbbi yardım ulaşmadığını anlattı.
Birleşmiş Milletler, Nepal'deki depremden etkilenenlere gelecek 3 ay süresince 415 milyon dolar tutarında yardım yapılması için çağrıda bulundu. BM, 7,8 büyüklüğündeki depremdem 8 milyonu aşkın insanın etkilendiğini ve 70 bin dolayında evin tahrip olduğunu belirtirken, Nepal hükümeti felaketin altından kalkamadığını bildiriyor.
TIKLAYIN - İDRARINI İÇEREK HAYATTA KALAN DEPREMZEDE
Cumartesi günü yaşanan depremde 5.500'den fazla kişi öldü, en az 11 bin kişi yaralandı.
Bu arada başkent Katmandu'da enkaz halindeki bir binanın altında canlı bulunan 15 yaşındaki bir genç depremden neredeyse 5 gün sonra kurtarıldı. Gencin, tonlarca enkaz altındaki bir hava boşluğu sayesinde hayatta kalabildiği bildirildi. Kurtarılan genç hastaneye kaldırılırken halk büyük tezahürat yaptı.
Başkent Katmandu'nun kuzeydoğusundaki çeşitli köylerde, depremden yıkılmamış tek bir bina bile yok. BBC muhabiri Richard Galpin, cesetlerin hala enkaz altında olduğunu, kara yoluyla ve helikopterle yardım malzemeleri kolaylıkla getirilebilecekken, hükümetten veya yardım örgütlerinden hiçbir destek gelmediğini belirtiyor.
Deupur Sipaghat Kavre köyünde yaşayan Dhan Bahadur Shresta, BBC muhabirine, "Hükümetten veya diğer örgütlerden hiçbir yardım gelmezse açlıktan öleceğiz. Kolera ve dizanteri gibi hastalıklar yayılacak." dedi.
Uzaklardaki kimi yerleşim birimlerine inmeyi başaran helikopterler, çaresiz köylülerin, hava yoluyla daha güvenli yerlere tahliye edilme talepleriyle karşılaşıyor.
Reuter ajansına göre, Sangachowk köyünde öfkeli köylüler ana karayolunda lastiklerle barikat kurdu ve başka yörelere gönderlmekte olan pirinç ve diğer yardım malzemelerini taşıyan konvoyları durdurdu.
Köy halkının ayrıca yardım malzemesi taşıyan askeri kamyon konvoyunun da yolunu kestiği ve silahlı askerlerle gergin anlar yaşandığı bildirildi.
Başkent Katmandu'nun doğusundaki Dolakha'da da öfkeli tepkiler görüldü; yerel halk hükümet binasının pencerelerini taşla yere indirdi.
Bölge yetkilisi Prem Lal Lamichhane "200 binden fazla insan evsiz. Bize yardım malzemelerinin yolda olduğu söylendi, ama henüz elimize geçmedi." dedi.
TIKLAYIN - YARALAR VİSKİYLE TEMİZLENİYOR
Depremde meydana gelen yoğun tahribata rağmen, uzmanlar, pek çok köyde ölü ve yaralı sayısının korkulandan düşük olduğunu, zira sarsıntı sırasında insanların dışarda çalışmakta olduklarını belirtiyor.
Katmandu'da kent dışına çıkmak isteyen kalabalıklar, ulaşım hizmetlerinin eksikliğine ve yardım malzemelerinin dağıtılmasındaki gecikmelere tepki göstererek polisle çatıştı.
Köyüne gitmek üzere bineceği otobüs için kuyrukta bekleyen binlerce kişiden biri olan Rajana, "Soğuk altında açlıktan ölmeye terk edildik ve hükümetin bize verebileceği en iyi şey, bu kuyruk" dedi.
Görgü tanıkları, göstericilerin su taşıyan bir kamyonun önünü kestiğini ve su şişelerini kamyon çevresindekilere attığını gördüğünü söyledi.
Bütün bunlara rağmen başkentin bazı kesimlerinde hayatın normale dönmesine çalışıyor.
Gecelerdir açık havada uyuyan bazı kent sakinleri, evlerine dönmeye karar verdi. Bankaların nakit para çekme makinelerine para yüklendi ve bazı dükkanlar ile sokak satıcıları yeniden işe başladı.
</doc>
<doc docid='bbc_100302_chile_update' lang='tur' type='mono' source_url='http://www.bbc.co.uk/turkce/haberler/2010/03/100302_chile_update' term='SARS'>
Şili hükümetinden yardım hamlesi
Şili hükümeti, Cumartesi günü ülkeyi vuran ve 700 kişinin ölümüne neden olan 8,8 büyüklüğündeki depremin ardından yardım faaliyetlerine hız verdi.
Şili hükümeti, Cumartesi günü ülkeyi vuran ve 700 kişinin ölümüne neden olan 8,8 büyüklüğündeki depremin ardından yardım faaliyetlerine hız verdi.
Başkent Santiago ile depremin merkez üssüne en yakın olan ve en büyük hasarı gören Concepcion kenti arasında havadan yardım köprüsü oluşturuldu.
Bu sayede afet bölgesine 100 ton gıda yardımı gönderilmesi amaçlanıyor.
Elektrikten mahrum olan Concepcion'da, kentin sadece beşte birlik bölümüne su verilebiliyor.
Depremzedelerin sabırları tükenmeye başlarken, yer yer yağma olaylarına rastlanıyor.
Kentteki sokağa çıkma yasağını uygulamak üzere binlerce asker görev yaparken, yağma olaylarına katılan çok sayıda kişinin tutuklandığı bildiriliyor.
Dünya tarihinin en şiddetli depremlerinden birine sahne olan Şili, mağdurların yaralarını sarmak için seferber oldu.
Devlet Başkanı Michelle Bachelet, hava kuvvetleri uçaklarının deprem ve tsunamiden etkilenen bölgelere yardım malzemesi dağıtacağını açıkladı.
Yetkililer binlerce kişiye gıda ve su ulaştırmak için zamana karşı yarışıyor.
Ayrıca Maule ve Biobio bölgelerine yardım hızla ulaştırılacak, elektrik kesintilerini giderme çabalarına ivme kazandırılacak.
Öte yandan yetkililer, toplu taşıma sisteminin giderek normale döndüğünü söylüyor.
Gelmiş geçmiş en şiddetli depremlerden biri olan 8,8 şiddetindeki sarsıntı, ülkenin iç kesimlerinde yıkıma yol açtı.
Cumartesi günkü deprem ve tsunamide en az 700 kişinin hayatını kaybettiği açıklandı. Ancak kayıp sayısı hızla artıyor.
Bazı bölgelerde gece sokağa çıkma yasağı ilan edilirken, bazı bölgelerde de yardım faaliyetlerine katılmak ve yağma eylemlerini önlemek üzere sokağa asker sevk edildi.
Yerel saatle 9 civarında uygulanmaya başlanan sokağa çıkma yasağı ağırlıklı olarak 541 kişinin hayatını kaybettiği Maule ile ülkenin ikinci büyük kenti Concepcion'u kapsıyor.
Her iki bölgede de yardım faaliyetlerini hızlandırmak amacıyla özel mevzuat uygulanıyor.
Concepcion kenti belediye başkanı gıda stoklarının hızla eridiğini belirterek, kentteki durumun kontrolden çıkmak üzere olduğunu söyledi.
Binlerce kişinin evsiz kaldığı kentte bazı süpermarketler ve eczanelerin yağmalandığı bildirildi.
Öte yandan da yine Concepcion'da kurtarma ekipleri enkaz altında mahsur kalanlara ulaşmak için yoğun bir çaba içinde.
Çok sayıda Şilili hasar görmüş evlerde kalmaktan endişe ettikleri için ikinci gecelerini de dışarıda geçirdi.
AFP ajansı, yerel TV kaynaklarına dayanarak yalnızca balıkçı köyü Constitucion'da deprem ve tsunami kurbanı olan en az 300 kişinin cesedine ulaşıldığını bildirdi.
Henüz doğrulanamayan bu rakam, resmi ölüm verilerine dahil değil.
Yardım faaliyetlerine ilişkin en önemli gelişme ise başkent Santiago'daki havaalanının açılması oldu.  Ülkede en az 1,5 milyon evin hasar gördüğü, yıkılanların büyük bölümünün eskiden inşa edilmiş evler olduğu bildirildi.
Kentin tarihi bölümlerinden Curico'nun yüzde 90'ı yıkılırken, çok sayıda yol ve köprü de büyük hasar gördü.
Amerikalı risk değerlendirme şirketi Eqecat, Şili'deki hasarın maddi bilançosunun 15 ila 30 milyar dolar olduğunu tahmin ediyor.
Bu ise, Şili'nin gayrısafi yurtiçi hasılasının yüzde 10 ila 20'sine tekabül ediyor.
İlk başta yabancı yardıma gerek olmadığını savunan Şili lideri Bachelet, şimdi özellikle sahra hastaneleri, geçici köprüler, su arıtma sistemleri, yıkıntı tespit uzmanları ile kurtarma ekiplerine gereksinim duyacaklarını açıkladı.
Şili'de 22 Mayıs 1960'da  aynı bölgede meydana gelen 9,5 büyüklüğündeki depremde 1655 kişi ölmüş, 2 milyon  kişi evsiz kalmıştı.
Depremin neden olduğu tsunamide Hawaii, Japonya ve  Filipinler'de ölenler olmuş, ABD'nin batı kıyıları zarar görmüştü.
</doc>
<doc docid='bbc_haberler-turkiye-40250585' lang='tur' type='mono' source_url='https://www.bbc.co.uk/turkce/haberler-turkiye-40250585' term='SARS'>
Ege Denizi'nde büyük deprem
Ege Denizi'nde TSİ 15:28'de, merkez üssü İzmir'in Karaburun ilçesi açıkları olan büyük bir deprem meydana geldi.
Ege Denizi'nde TSİ 15:28'de, merkez üssü İzmir'in Karaburun ilçesi açıkları olan büyük bir deprem meydana geldi.
Kandilli Rasathanesi, depremin büyüklüğünü önce 6.3 olarak açıkladı, daha sonra bu rakamı 6.0 olarak revize etti.
Başbakanlığa bağlı Afet ve Acil Durum Yönetimi Başkanlığı (AFAD) Deprem Dairesi ise depremin büyüklüğünü 6.2, merkez üssünü ise Karaburun'un 22,98 kilometre açığı olarak açıkladı.
Amerika Jeoloji Araştırmaları Kurumu'na göre ise depremin büyüklüğü 6.3, merkez üssü ise Yunanistan'ın Midilli Adası'nın güneyi.
Depremin İzmir, İstanbul, Bursa, Balıkesir, Çanakkale, Eskişehir, Kütahya, Yalova, Edirne, Kırklareli, Tekirdağ, Manisa ve Aydın'da hissedildiği bildiriliyor.
Ege kıyısındaki bazı yerleşim yerlerinde yurttaşlar, depremin ardından kapalı alanlardan sokağa çıktı.
Kandilli Rasathanesi Müdürü Prof. Dr. Haluk Özener, "Üzülerek söyleyeceğim ama bu depremin artçılarını da göreceğiz. Beş, beş buçuğa ulaşan artçılar göreceğiz" dedi.
AFAD'ın verilerine göre saat TSİ 15.31'de 4.9, saat 15.35'te 3.4, saat 15.47'de 4.5 büyüklüklerinde artçı sarsıntılar meydana geldi.
Depremin en çok hissedildiği yerler olan İzmir'in Dikili, Karaburun, Foça ve Aliağa ilçelerinde AFAD'a bağlı İzmir Arama Kurtarma Birlik Müdürlüğü'nden ekipler keşif çalışmalarına başladı.
İzmir, Bursa, Sakarya, Afyon, Ankara, Manisa, Uşak ve Aydın İl AFAD'dan ekipler bölgeye sevk edildi. İzmir, Aydın, Manisa ve Bursa İl Sağlık Müdürlüğü'ne bağlı sağlık ekipleri de teyakkuzda bekliyor.
İzmir Valisi Erol Ayyıldız, şu ana dek kendilerine intikal eden can ya da mal kaybının olmadığını açıkladı. İzmir Belediye Başkanı Aziz Kocaoğlu da kendilerine ulaşan bir hasar bilgisi olmadığını söyledi.
Doğan Haber Ajansı (DHA) ise başta İzmir olmak üzere Ege kıyısındaki merkezlerde birçok kişinin evlerine ve işyerlerine girmediklerini bildirdi.
Midilli'de evlerin çatıları çöktü
DHA'ya göre deprem Yunanistan'ın Ege'deki Midilli ve Sakız adalarında da şiddetli biçimde hissedildi. Midilli köylerindeki evlerde büyük hasar meydana geldi. Evlerin çatıları çöktü, duvarları yıkıldı.
Midilli adasında yayın yapan yerel haber siteleri, Midilli adasındaki Plomari köyündeki depremin ilk hasarlarını cep telefonu ile çekilen fotoğraf ve videolarla paylaştı.
Depremde Midilli ve Sakız adasındaki köylerde evlerin çatılarının ve duvarlarının yıkıldığı, bazı sokakların ise harabeye döndüğü görüldü.
Midilli şehir merkezinde ise insanlar sokaklara çıktı, yaralıların devlet hastanelerine ve kliniklere götürüldüğü belirtildi. Adada ayrıca okullar da tatil edildi.
</doc>
<doc docid='bbc_120411_tsunami_latest' lang='tur' type='mono' source_url='http://www.bbc.co.uk/turkce/haberler/2012/04/120411_tsunami_latest' term='SARS'>
Hint Okyanusunda tsunami uyarısı
Endonezya'nın kuzeyindeki Açe bölgesinin yüzlerce kilometre açığında deniz dibinde meydana gelen 8,5 büyüklüğündeki depremden sonra Hint Okyanusu'na kıyısı olan bir çok Asya ülkesi tsunami uyarıları yayınladı.
Endonezya'nın kuzeyindeki Açe bölgesinin yüzlerce kilometre açığında deniz dibinde meydana gelen 8,5 büyüklüğündeki depremden sonra Hint Okyanusu'na kıyısı olan bir çok Asya ülkesi tsunami uyarıları yayınladı.
İlk sarsıntıyı bir kaç saat sonra 8,3 büyüklüğünde bir artçı izledi.
Henüz bölgeden herhangi bir hasar ya da can kaybı haberi gelmedi.
ABD'de depremleri izleyip belgeleyen US Geological Survey adlı kuruluş birinci sarsıntının merkez üssünün Açe bölgesinin yönetim merkezi Banda Açe'nin 495 kilometre açığında ve 33 kilometre derinlikte olduğunu bildirdi.
USGS depremin büyüklüğünü önce 8,9 olarak vermişti ama giderek 8,5'e kadar düşürdü.
Endonezya Devlet Başkanı Susilo Bambang Yudhoyono başkent Cakarta'da gazetecilere şu ana kadar bir tsunami haberi gelmediğini ama uyanık olmaya devam edileceğini söyledi.
Yudoyono, "Uyarı sistemimiz iyi çalışıyor ve durumu kontrol altına almak ve gereken adımları atmak üzere Açe'ye derhal bir yardım ekibi yolladım" dedi.
Pasifik Tsunami Uyarı Merkezi, bir tsunaminin başlamış olup olmadığını henüz bilmediklerini, ancak yetkililerin "gereken önlemleri alması" gerektiğini belirtmişti.
İlk sarsıntıdan bir kaç saat sonra uyarı merkezi okyanus tabanından 16 kilometre derinlikte ve Banda Açe'den 615 kilometre mesafede 8,3 büyüklüğünde bir başka sarsıntı olduğunu bildirerek ikinci bir tsunami uyarısı yaptı.
Artçı sarsıntıların devam ettiği bildiriliyor.
Endonezya doğal felaketlerle mücadele kurumunun sözcüsü Açe'de elektriklerin kesik olduğunu ve halk kitlesel bir şekilde yüksek yerlere çekilmeye çalıştığından yollarda trafiğin kilitlendiğini söyledi.
Bölgede sık sık deprem yaşanıyor.
2004'te Hint Okyanusu'ndaki bir depremden kaynaklanan tsunamide sadece Açe bölgesinde 170 bin kişi hayatını kaybetmişti.
Bu depremin 2004'deki kadar büyük olmadığı ancak çok kuvvetle hissedildiği bildiriliyor.
BBC Cakarta muhabiri, yer sarsıntısının beş dakika boyunca hissedildiğine dair haberler geldiğini söylüyor.
Komşu Tayland'da yetkililer, Puket, Phang Na ve Andaman sahilinde yaşayan herkesin derhal tahliyesini emretti.
Muhabirler 2004'deki tsunaminin büyük kayıplara ve hasara yol açtığı Puket sakinlerinin kıyı şeridini tahliye etmeye başladığını bildiriyorlar.
Deprem Hindistan, Avustralya, Sri Lanka ve Singapur'da da hissedildi.
Tsunami merkezinden gelen uyarıya göre, "bu şiddette bir deprem, Hint Okyanusu sahillerinde büyük bir tsunamiye yol açma potansiyeline sahip olabilir".
Endonezya, büyük sismik faaliyetlerin gözlendiği Pasifik Ateş Çemberi'nin içinde bulunuyor.
</doc>
<doc docid='bbc_160414_japonya_deprem' lang='tur' type='mono' source_url='http://www.bbc.co.uk/turkce/haberler/2016/04/160414_japonya_deprem' term='SARS'>
Japonya'da 6,4 büyüklüğünde deprem: En az 9 ölü
Japonya'nın güneyinde meydana gelen 6,4 büyüklüğündeki depremde en az dokuz kişi öldü, 750'den fazla kişi de yaralandı.
Japonya'nın güneyinde meydana gelen 6,4 büyüklüğündeki depremde en az dokuz kişi öldü, 750'den fazla kişi de yaralandı.
Yerel saatle 21:36'da meydana gelen depremde yıkılan binalar oldu ve bölgede 16.000 evde elektrik kesintileri yaşandı.
Kyushu adasının Kumamoto şehrinin doğusunda etkili olan depremin ardından tsunami uyarısı yapılmadı.
Adadaki nükleer reaktörlerin de zarar görmediği bildirildi.
Kyushu'daki iki Sendai nükleer reaktörünün faaliyetlerine normal seyrinde devam ettiği, üç Genkai nükleer reaktörünün de rutin denetim nedeniyle hâlihazırda işlem dışı olduğu belirtildi.
Deprem yerin 10 km derinliğinde meydana geldi ve ardından 5,7 büyüklüğünde artçı şoklar yaşandı. Yaklaşık 40 dakika sonra da 6,4 büyüklüğünde bir deprem daha oldu.
Japonya sismoloji bürosu, bazı bölgelerin 2011'de yaşanan 9 büyüklüğünde depremin yarattığı etki kadar çok sallandığını ifade etti.
Beş yıl önceki depremin yarattığı tsunami dalgaları nedeniyle 18.000'den fazla kişi yaşamını yitirmiş veya kaybolmuştu. Deprem Fukuşima nükleer santralinde de erimeye neden olmuştu.
Associated Press haber ajansına konuşan emniyet yetkilisi Hironobu Kosaki, "Sarsıntı çok şiddetliydi, ayakta duramadım" dedi.
Depremde en az 19 evin yıkıldığı belirtilirken yetkililer hasat tespit çalışmaları başlattı.
Kumamoto şehrindeki hastanede tedavi görenlerin sayısının 45 olduğu, en az beşinin durumunun ağır olduğu belirtildi.
Associated Press'e konuşan Kumamoto doğal felaket birimi yetkilisi Takayuki Matsushita, bir kişinin enkazdan çıkarıldıktan sonra hayatını kaybettiğini, bir diğer kişi de çıkan yangında öldüğünü söyledi.
Mashiki sakinleri evlerinin ve duvarların çöktüğünü, su ikmal yollarının da kesildiğini belirtti.
BBC'nin Japonya muhabiri Rupert Wingfield-Hayes, depremin birçok kişinin evde olduğu zamana denk geldiğini söylüyor.
Depremin ardından bazı tren seferleri de geçici olarak durduruldu.
</doc>
<doc docid='bbc_110312_japan_3update' lang='tur' type='mono' source_url='http://www.bbc.co.uk/turkce/haberler/2011/03/110312_japan_3update' term='SARS'>
Japonya'da nükleer santral alarmı
Cuma günü meydana gelen şiddetli deprem ardından, Japonya'daki bir nükleer elektrik santralinde dev bir patlama oldu.
Cuma günü meydana gelen şiddetli deprem ardından, Japonya'daki bir nükleer elektrik santralinde dev bir patlama oldu.
Başkent Tokyo'ya 250 km uzaklıkta bulunan Fukuşima nükleer elektrik santralinden gelen patlamanın ardından, dev bır  duman bulutu yükseldi.
Santralin bir kesimindeki çatının çöktüğü belirtilirken, olası nükleer sızıntıya karşı koruyucu önlemler alınması  yönünde çağrılar yapıldı.
Ancak nükleer sızıntı ihtimalinin küçük olduğu açıklandı.
Japonya açıklarında dün meydana gelen şiddetli depremin ardından, kuzeydoğu kıyılarını tsunaminin  vurmasından sonra nükleer reaktörde hasar meydana gelmişti.
Fukuşima'da bulunan  nükleer santralin 1 numaralı reaktöründe soğutma sorunu bulunduğu ve yedek  jeneratörlerde de sıkıntı çekildiği söyleniyor.
Fukişima nükleer  tesisinin 2 numaralı reaktöründe de benzer durum geliştiği yönünde açıklamalar  olduğu ve bölgede acil durum ilan edildiği kaydedildi.
Başbakan Naoto Kan iki reaktörde olağanüstü hal ilan etti.
Nükleer ve  Endüstri Güvenliği Ajansı, Fukişima Nükleer Santralinin 1 numaralı reaktörünün  kontrol odasındaki radyasyon düzeyinin olağan değerlerin neredeyse bin katına  yükseldiğini kaydetti.
Yetkililer reaktörü çevreleyen kutunun patlamadan zarar görmediğini ve radyasyon düzeyinin düştüğünü açıkladı.
Birinci reaktörün çevresinde önce 10 kilometre yarı çapında bir güvenlik alanı yaratıldı.
Daha sonra yetkililer, Fukuşima santrallerinin  etrafındaki tahliye alanının yarıçapının 20 kilometreye çıkarılmasına karar  verdi.
Bu dairenin içinde yaşayan binlerce kişi tahliye  ediliyor.
Hükümet sözcüsü Yukio  Edano, ''Halkın güvenliğini sağlamak için  yetkililerin bütün önlemleri aldığını'' kaydetti.
Bölgeye gitmeye çalışan BBC muhabiri Nick Ravenscroft, polisin kendisini 1 nolu reaktöre 60 km mesafede durdurduğunu bildiriyor.
Ölü sayısının artması bekleniyor
Deprem ve neden olduğu tsunami binden fazla kişinin hayatına mal oldu, yüzlerce kişi de kayıp.
Nihai ölü sayısının bu rakamdan oldukça yüksek olacağı tahmin ediliyor.
Yetkililer, tsunaminin verdiği zararı değerlendirmenin çok zor olduğunu söylüyor.
Yüz yolcu taşıdığı düşünülen bir geminin dalgalara kapıldığı biliniyor, ancak geminin konumu tespit edilemiyor.
Sendai şehri ve çevresindeki kırsal araziler su altında, sarsıntılardan sonra başlayan yangın da geniş bir alana yayılmış durumda.
Kurtarma  çalışmalarının Japonya ordusu öncülüğünde  yapılıtorç
Bu çalışmalara 20 bin asker, 190 uçak ve 25  gemi katılıyor.
Japonya hükümeti, ülkedeki Amerikan birliklerine de kurtarma çalışmalarına yardım etmeleri çağrısı yaptı.
Depremin merkezi Tokyo'ya 400 km uzaklıkta
Deprem yerel saatle 14:46'da (Türkiye saatiyle 07:46) meydana geldi.
Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı.
Depremin ardından büyük artçı sarsıntılar yaşanıyor. Metro ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi. Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_haberler-dunya-41336887' lang='tur' type='mono' source_url='https://www.bbc.co.uk/turkce/haberler-dunya-41336887' term='SARS'>
Son 100 yılın en büyük depremleri
Meksika'da 200'den fazla insanın yaşamını yitirdiği son deprem, 20. ve 21. yüzyıllarda yaşanan benzer felaketleri akla getirdi. Teknolojideki gelişmeler ise, ölü sayısını azaltmakta çok az etkili oldu.
Meksika'da 200'den fazla insanın yaşamını yitirdiği son deprem, 20. ve 21. yüzyıllarda yaşanan benzer felaketleri akla getirdi. Teknolojideki gelişmeler ise, ölü sayısını azaltmakta çok az etkili oldu.
Dünyada son 100 yılda meydana gelen en büyük 20 depremi derledik.
Irak-İran sınırında, merkez üssü Süleymaniye ve Halepçe şehirleri yakınında bir bölgede 7.3 büyüklüğünde bir deprem meydana geldi. İran ve Irak'ta en az 335 kişi yaşamını yitirdi, 4 bine yakın kişi de yaralandı.
Meksika'daki 8.1 büyüklüğündeki deprem, ülkede son 100 yılda görülen en büyük depremdi, ancak merkez üssü karadan uzaktaydı. Bu deprem sonucu Meksika'nın güneyinde ve Guatemala'da 65 kişi yaşamını yitirdi.
17 Eylül'de meydana gelen deprem daha küçük olmasına karşın daha fazla can aldı. 7.1 büyüklüğündeki deprem başkent Meksiko ve çevresinde 200'den fazla kişinin hayatını kaybetmesine yol açtı.
Ekvador'un sahili 7.8 büyüklüğünde depremle sarsıldı ve deprem 650'den fazla can aldı. 16 bin kişi yaralandı, 7 bin bina çöktü.
Merkez üssü Afganistan'ın kuzeydoğusu olan 7.5 büyüklüğündeki deprem sonucu 400 kişi yaşamını yitirdi. Ölenlerin çoğu Pakistan vatandaşıydı. Deprem Hindistan ve Tacikistan'da da hissedildi.
Nepal'de 1934'ten beri görülen en büyük deprem, 8 bin kişinin ölümüyle sonuçlandı, yüz binlerce kişiyi de evsiz bıraktı. 7.8 büyüklüğündeki deprem nedeniyle, ülkenin bazı kesimlerinde dağlık köylerin yüzde 98'i yıkıldı.
Pakistan'ın Belucistan eyaletindeki köyleri dümdüz eden 7.7 büyüklüğündeki deprem nedeniyle 300'den fazla kişi öldü.
Japonya'da meydana gelen 8.9 büyüklüğündeki deprem, 20 binden fazla kişinin hayatını kaybetmesi ya da kaybolmasıyla sonuçlandı. Sarsıntı ülkede tsunamiye ve 1986'daki Chernobyl felaketinden bu yana görülen en büyük nükleer felakete yol açtı.
Şili'nin Conception kentinde meydana gelen deprem 700 can aldı. Deprem 8.8 şiddetindeydi.
Haiti'nin başkenti Port-au-Prince'te meydana gelen 7.7 büyüklüğündeki deprem 230 binden fazla can aldı.
Endonezya'nın Sumatra adasını vuran 7.5 büyüklüğündeki depremde binden fazla kişi hayatını kaybetti.
Çin'in Şiçuan eyaletindeki tek bir bölgede meydana gelen deprem sonucu 87 bin kişi ya hayatını kaybetti ya da kayboldu. Deprem sonucu 370 bin kişi de yaralandı.
7.8 büyüklüğündeki sarsıntı eyaletin başkenti Çengdu'nun yaklaşık 100 kilometre uzağında, öğle saatlerinde oldu.
Merkez üssü denizin altında olan 7.9 büyüklüğündeki deprem Peru'nun kıyı eyaleti Ica'da 519 kişinin ölümüne yol açtı.
Endonezya'da açık denizde meydana gelen 7.7 büyüklüğündeki deprem, Cava Adası'nın güneybatı kıyılarında 200 kilometre boyunca tsunamiye yol açtı. 650'den fazla kişi hayatını kaybetti.
Pakistan'ın kuzeyini ve tartışmalı Keşmir bölgesini vuran 7.6 büyüklüğündeki deprem, 73 bin kişinin hayatına mâl oldu. Milyonlarca kişi de evsiz kaldı.
Endonezya'nın Nias Adası'nı vuran 8.7 büyüklüğündeki depremde bin 300 kişi öldü.
9.2 büyüklüğündeki deprem Asya kıtasında dev dalgalara yol açtı. Kıtada yüz binlerce insan hayatını kaybetti.
Hindistan'ın kuzeybatısındaki Gucerat eyaletinde 7.9 büyüklüğünde deprem meydana geldi. Depremde 20 bin kişi hayatını kaybetti, bir milyondan fazla kişi evsiz kaldı.
Tayvan'ı vuran 7.6 büyüklüğündeki deprem 2 bin 500 kişinin ölümüne ve ada ülkesindeki her kentte zarara yol açtı.
Kocaeli-Gölcük merkezli depremde, 17 binden fazla kişi hayatını kaybetti, daha da fazlası yaralandı. Depremin büyüklüğü 7.4'tü.
Rusya'nın Pasifik Okyanusu'ndaki en büyük adası Sakhalin'i vuran 7.5 büyüklüğündeki deprem bin 989 Rus'un ölümüne neden oldu.
İran'ın Gilan eyaletini 7.4 büyüklüğündeki vuran depremde yaklaşık 40 bin kişi can verdi.
Meksika'nın başkenti Meksiko 8.0 büyüklüğünde bir depremle sarsıldı ve deprem nedeniyle 10 binden fazla kişi hayatını kaybetti.
7.8 büyüklüğündeki deprem sonucu Çin'in kuzeydoğusundaki Tangshan kenti yerle bir oldu. 250 binden fazla kişi hayatını kaybetti.
And Dağları'nın Peru'daki kısmında meydana gelen 7.9 büyüklüğündeki deprem toprak kaymasına yol açtı. Yungay kentitoprak altında kaldı, 65 bin kişi öldü.
Dünyada şimdiye kadar ölçülen en şiddetli deprem Şili'yi vurdu. Deprem Richter ölçeğine göre 9.5 büyüklüğündeydi. Yüksekliği 10 metreyi bulan tsunami, bazı köylerin tamamını yıktı. Can kaybı konusunda farklı rakamlar var ancak yaklaşık 2 bin kişinin öldüğü sanılıyor.
Merkez üssü Japonya'nın başkenti Tokyo'nun biraz dışında olan Büyük Kanto Depremi sonucu yaklaşık 142 bin 800 kişi hayatını kaybetti. Depremin büyüklüğü farklı kaynaklara göre 7.9 ile 8.2 arasında değişiyor.
</doc>
<doc docid='bbc_130614_basin_ozeti' lang='tur' type='mono' source_url='http://www.bbc.co.uk/turkce/basinozeti/2013/06/130614_basin_ozeti' term='SARS'>
14 Haziran 2013 İngiltere Basın Özeti
İngiliz gazetelerinin sabah baskıları, Türkiye'de Başbakan Recep Tayyip Erdoğan'ın Gezi Parkı temsilcileriyle yaptığı toplantı öncesinde basıldığı için bu toplantıdan çıkan sonuçlar gazetelerde yer almıyor.
İngiliz gazetelerinin sabah baskıları, Türkiye'de Başbakan Recep Tayyip Erdoğan'ın Gezi Parkı temsilcileriyle yaptığı toplantı öncesinde basıldığı için bu toplantıdan çıkan sonuçlar gazetelerde yer almıyor.
Ancak gazeteler, bu gelişme öncesindeki değerlendirmeleri aktarıyor okurlarına.
Times gazetesi, dün Avrupa Parlamentosu'nun, Gezi Parkı protestolarında polisin aşırı güç kullanmasını kınayan kararının Erdoğan'ı öfkelendirdiğini belirtiyor.
Gazete, Türkiye Avrupa Birliği ilişkilerinin yeni bir krize girdiğini, karar karşısında Başbakan Erdoğan'ın "Avrupa Birliği Parlamentosu'nun bizlerle ilgili alacağı kararı ben tanımıyorum" dediğini aktarıyor. Times, Türkiye'nin Avrupa Birliği üyeliğine destek veren İngiltere'nin Avrupa Parlamentosu milletvekili Richard Howitt'in 'ilişkiler çok tehlikeli bir dönemeçte' görüşüne de yer veriyor.
Türkiye'nin Avrupa Birliği'yle ilişkilerini değerlendiren bir başka gazete ise Financial Times.
"Almanya, Avrupa Birliği müzakerelerinin ertelenmesi için bastırıyor" başlıklı yazıda gazete, hükümetin protestoları ve gösterileri sert bir şekilde bastırmasının Almanya'da rahatsızlık yarattığını belirtiyor ve üst düzey bir Alman diplomatın, "Erdoğan'a bir ödül vermenin hiç zamanı değil şimdi" sözlerini aktarıyor.
Ankara ve Brüksel arasında 26 Haziran'da başlaması planlanan görüşmelerde üç yılı aşkın sürenin ardından yeni bir müzakere başlığının açılması öngörülüyor.
Almanya Başbakanı Angela Merkel'in Türkiye'yle müzakerelere karşı çıktığını hatırlatan Financial Times, diplomatik bir gerginliğe neden olmamak için Alman diplomatların teknik gerekçelerle müzakereleri geciktirmeyi planladığını ifade ediyor.
Haftalık Economist dergisi, Türkiye'de devam eden siyasî ve toplumsal gerginliğin piyasalara etkisini değerlendiren bir yazı yayımlıyor bugün.
"Güçlü ama korumasız" başlıklı yazısında dergi, Türkiye'nin, yabancı yatırımcıların güvenini kaybetmeye çok açık bir dönemden geçtiğini yazıyor.
"Recep Tayyip Erdoğan'ın seçmenleri çekmek için kullandığı başlıca kozlardan birisi ekonomideki performansı. İstikrarsız geçen 1990'ların ardından 2001'de yaşanan büyük çöküş sonrası, AKP istikrarlı bir büyüme oranı ve düşük enflasyonu yakaladı" diyen Economist, 2010 ve 2011'de Türkiye'nin, tıpkı Çin gibi yüzde 9'a varan bir büyüme yakaladığını, bunun piyasalarda 'aşırı ısınma' tehlikesini de beraberinde getirdiğini vurguluyor.
"Türkiye yoğun şekilde nakit akışına, dolayısıyla da yabancı yatırımcıların güvenine bağımlı. İşte bu nedenle, Taksim Meydanı'ndaki protestolar başladığından bu yana para piyasalarındaki sarsıntı çok önemli" diye yazan Economist "22 Mayıs'ta tüm zamanların en yüksek seviyesine çıkan İstanbul borsası bu hafta ortasında yüzde 20 değer yitirmişti" saptamasında bulunuyor.
Büyüme oranının 2012'de yüzde 2'ye gerilediğini belirten dergi, "Türkiye'yle ilgili en büyük endişe ülke dışında. Yavaşlayan ekonomi cari borç açığını azalttı ama bu yıl yine de yüzde 6 seviyesinde olacak. Dahası, cari açık, kısa dönemli nakit akışlarıyla dengeleniyor. Türkiye aşırı risk karşılığında güçlü büyüme oranı ve iyi bir getiriye sahip bir ekonomi" değerlendirmesinde bulunuyor.
Economist yazısını, "Siyasî huzursuzluk, Türkiye'nin en büyük ihracat ortağı Euro Bölgesi'ndeki resesyon, Suriye ve bölgedeki diğer çatışmalar yatırımcı güvenini kolaylıkla zedeleyebilir. Bu, Erdoğan'ın bu hafta yaptığı gibi, yabancı yatırımcılara ve kendi tanımıyla 'faiz lobisine' karşı saldırgan bir tutum alması için aptalca bir dönem" ifadesiyle tamamlıyor.
Tur operatörleri
Para piyasaları kadar olmasa da siyasî ve toplumsal gerginlikten etkilenen sektörlerden birisi de turizm.
Times gazetesi, devam eden sorunların, İngiltere'den Türkiye'ye tur operatörlüğü yapan Thomas Cook ve TUI Travel gibi şirketler üzerinde endişe yarattığını aktarıyor.
Times, değerlendirme yazısında, "Tur operatörlerinin kazançları karşısındaki en büyük tehdit bölgesel faktörler. 11 Eylül saldırıları, İzlanda'daki yanardağdan püsküren küller ve Arap Baharı'nın bu sektör üzerindeki felaket etkiler ortada. İngiltere merkezli şirketlerin başlıca uçuş noktaları olan Mısır ve Tunus'taki siyasî sarsıntının etkileri sürerken, tur operatörleri Türkiye'de yaşananları huzursuz bir şekilde izliyor" diye yazıyor.
"Başlıca tur operatörleri 'şimdilik herşey yolunda' diyerek işlerini sürdürüyor. İstanbul ve diğer kentlerdeki daha küçük çaplı protestoların, müşterilerini gönderdikleri tatil merkezlerine fazla bir etkisi olmadığını söylüyorlar" diyen Times, yine de gerginliğin uzamasının müşteri güveni üzerindeki etkisinin görülmeye başladığını ifade ediyor.
Sektör yetkililerinin "Türkiye, satışlarını çabuk ve erken yaptığımız bir tatil noktası. Yaşanan olaylar rezervasyonlarda bir yavaşlama getirdi ancak çok ciddi bir sıkıntı görmüyoruz" dediklerini vurguluyor.
Ve son olarak Guardian gazetesinin günlük karikatürünü aktaralım.
Gazetenin usta çizeri Steve Bell, bu sabah Türkiye'yi konu ediyor köşesinde.
Arka planda bir gaz bulutunun içinde elleri coplu polislerin siluetinin görüldüğü karikatürde, Başbakan Erdoğan Toplumsal Olaylara Müdahale Aracı, TOMA olarak resmedilmiş.
Üzerinde bir Türk bayrağı asılı olan TOMA'nın önü ise başına bir hilâl yerleştirilmiş ve bir filin hortumuna benzetilmiş burnundan tazyikli su fışkırtan Recep Tayyip Erdoğan'ı gösteriyor.
</doc>
<doc docid='bbc_130613_economist_turkiye' lang='tur' type='mono' source_url='http://www.bbc.co.uk/turkce/ekonomi/2013/06/130613_economist_turkiye' term='SARS'>
'Türk ekonomisi güçlü ama korumasız'
Haftalık Economist dergisi, Türkiye'de devam eden siyasî ve toplumsal gerginliğin piyasalara etkisini değerlendiren bir yazı yayımlıyor bugün.
Haftalık Economist dergisi, Türkiye'de devam eden siyasî ve toplumsal gerginliğin piyasalara etkisini değerlendiren bir yazı yayımlıyor bugün.
"Güçlü ama korumasız" başlıklı yazısında dergi, Türkiye'nin, yabancı yatırımcıların güvenini kaybetmeye çok açık bir dönemden geçtiğini yazıyor.
"Recep Tayyip Erdoğan'ın seçmenleri çekmek için kullandığı başlıca kozlardan birisi ekonomideki performansı. İstikrarsız geçen 1990'ların ardından 2001'de yaşanan büyük çöküş sonrası, AKP istikrarlı bir büyüme oranı ve düşük enflasyonu yakaladı" diyen Economist, 2010 ve 2011'de Türkiye'nin, tıpkı Çin gibi yüzde 9'a varan bir büyüme yakaladığını, bunun piyasalarda 'aşırı ısınma' tehlikesini de beraberinde getirdiğini vurguluyor.
"Türkiye yoğun şekilde nakit akışına, dolayısıyla da yabancı yatırımcıların güvenine bağımlı. İşte bu nedenle, Taksim Meydanı'ndaki protestolar başladığından bu yana para piyasalarındaki sarsıntı çok önemli" diye yazan Economist "22 Mayıs'ta tüm zamanların en yüksek seviyesine çıkan İstanbul borsası bu hafta ortasında yüzde 20 değer yitirmişti" saptamasında bulunuyor.
Büyüme oranının 2012'de yüzde 2'ye gerilediğini belirten dergi, "Türkiye'yle ilgili en büyük endişe ülke dışında. Yavaşlayan ekonomi cari borç açığını azalttı ama bu yıl yine de yüzde 6 seviyesinde olacak. Dahası, cari açık, kısa dönemli nakit akışlarıyla dengeleniyor. Türkiye aşırı risk karşılığında güçlü büyüme oranı ve iyi bir getiriye sahip bir ekonomi" değerlendirmesinde bulunuyor.
Economist yazısını, "Siyasî huzursuzluk, Türkiye'nin en büyük ihracat ortağı Euro Bölgesi'ndeki resesyon, Suriye ve bölgedeki diğer çatışmalar yatırımcı güvenini kolaylıkla zedeleyebilir. Bu, Erdoğan'ın bu hafta yaptığı gibi, yabancı yatırımcılara ve kendi tanımıyla 'faiz lobisine' karşı saldırgan bir tutum alması için aptalca bir dönem" ifadesiyle tamamlıyor.
</doc>
<doc docid='bbc_haberler-dunya-51342549' lang='tur' type='mono' source_url='https://www.bbc.co.uk/turkce/haberler-dunya-51342549' term='SARS'>
Koronavirüs: Hong Kong'da binlerce hastane çalışanı, Çin sınırı kapatılmayınca grev kararı aldı
Hong Kong'da binlerce hastane çalışanı, şu ana kadar 259 kişinin ölümüne yol açan ve 12 bine yakın kişide görülen koronavirüs nedeniyle Çin sınırının kapatılmamasına tepki göstererek greve gitme kararı aldı.
Hong Kong'da binlerce hastane çalışanı, şu ana kadar 259 kişinin ölümüne yol açan ve 12 bine yakın kişide görülen koronavirüs nedeniyle Çin sınırının kapatılmamasına tepki göstererek greve gitme kararı aldı.
Aralarında çok sayıda doktor ve hemşire de olan hastane çalışanları, sınırın kapatılmaması halinde Pazartesi günü greve başlamayı ve eylemi beş gün sürdürmeyi planlıyor.
Hong Kong Hastane Yönetimi Çalışanları İttifakı, 9 bin üyesinin greve destek verdiğini açıkladı ve yönetimi, "taleplerini görmezden gelmekle" suçladı. Hong Kong'da şu ana kadar 13 kişide koronavirus görülmüştü.
"İki sistem, tek devlet" ilkesi altında yönetilen eski bir İngiliz sömürgesi olan Hong Kong, 1 Temmuz 1997'de yeniden Çin'in hâkimiyeti altına girmişti. Hong Kong, yarı özerk bir yönetime sahip.
Öte yandan, ABD'den sonra Avustralya da, Çin vatandaşlarına ya da kısa süre önce Çin'de bulunan yabancılara seyahat yasağı koydu. Çin'e uçak seferlerini durduran son bölge ülkesi ise Vietnam oldu.
Daha önce Rusya, Japonya, Pakistan, İtalya, Singapur ve Moğolistan'ın da aralarında bulunduğu çok sayıda ülke, ABD ve Avustralya'ya benzer önlemler almıştı.
Birleşmiş Milletler'e bağlı Dünya Sağlık Örgütü (WHO) ise bu tip önlemlerin yarardan çok zararı olduğu uyarısında bulundu. Örgüt bunun yerine sınır kapılarında tarama yapılmasını tavsiye etti.
Çin hükümeti de vatandaşlarına ya da kısa süre önce ülkede bulunanlara seyahat yasağı koyan ülkelere tepki gösterdi.
Çok sayıda ülke Çin'deki vatandaşlarını tahliye etmek için yoğun çaba harcıyor.
Son olarak Endonezya, 250 vatandaşının tahliyesi için Çin'in Hubei eyaletine bir uçak göndereceğini açıkladı.
Rusya da uzak doğu sınırındaki üç kontrol noktasını yeniden açarak 100 kadar turisti tahliye ediyor.
Çin'de geçen yılın sonlarında ortaya çıkan ve en az 23 ülkeye daha yayılan koronavirüsün görüldüğü kişi sayısı 2003'te SARS virüsünün görüldüğü kişilerin sayısını geçmişti. Şu ana kadar koronavirüs görülenler arasında ölüm oranı SARS'tan az.
SARS virüsü 8 binden fazla kişide görülmüş ve 774 kişinin ölümüne neden olmuştu.
BBC News Türkçe tarafından yapılan  numaralı Youtube paylaşımının sonu
Bu arada uzmanlar koronavirüs salgını nedeniyle Çin ekonomisinin yılın ilk yarısında yüzde 2 küçülebileceği uyarısında bulundu.
Çin, ABD'den sonra dünyanın en büyük ikinci ekonomisine sahip ve geçen yıl yüzde 6,1 büyümüştü.
Virüsün ilk kez görüldüğü Vuhan kentinin bağlı olduğu Hubei eyaletinde on milyonlarca kişinin Çin'in diğer bölgeleriyle bağlantısı kesilmiş durumda.
Ülke çapında işçilere, evlerine kalmaları uyarısı yapıldı.
Çin'de fabrikalar, dükkanlar ve ofisler en az bir hafta daha kapalı olacak.
Pekin Borsası'nın ise Pazartesi günü yeniden açılması bekleniyor.
</doc>
<doc docid='bbc_haberler-dunya-48035034' lang='tur' type='mono' source_url='https://www.bbc.co.uk/turkce/haberler-dunya-48035034' term='SARS'>
NASA'nın uzay aracı Mars'ta ilk kez deprem tespit etti
Amerikan Havacılık ve Uzay Dairesi NASA'nın Mars'a gönderdiği InSight uzay aracı, gezegenin yüzeyinde ilk kez deprem tespit etti.
Amerikan Havacılık ve Uzay Dairesi NASA'nın Mars'a gönderdiği InSight uzay aracı, gezegenin yüzeyinde ilk kez deprem tespit etti.
6 Nisan'da meydana geldiği belirtilen deprem, Dünya ve Ay'ın dışında uzayda tespit edilen ilk yer sarsıntısı oldu.
Bilim insanları sarsıntının gezegenin katmanlarındaki bir çatlaktan ya da bir meteor çarpmasından kaynaklamış olabileceğini söylüyor.
InSight uzay aracı Mars'a geçen Kasım'da inmişti. InSight, Mars'ın yüzeyi ve yeraltı katmanlarındaki sismolojik hareketlerle ilgili veri topluyor.
Dünya'nın iç katmanlarınınki sarsıntılarla kıyaslanacak bu verilerin iki gezegenin nasıl farklı şekilde oluştuğuna ışık tutması umuluyor.
Araştırmacılar, Mars'taki depremin Apollo'nun sensörlerinin Ay'ın yüzeyinde tespit ettiği sarsıntılarla benzerlik gösterdiğine dikkat çekiyor.
1969-1977 yılları arasında Ay'a giden astronotlar, Dünya'nın uydusuna beş sismometre yerleştirmişti. Bu cihazlar, binlerce sarsıntı tespit etmişti.
InSight'ın sismometresi, hem düşük hem de yüksek frekansları ölçebilen sensörler içeriyor. SEIS (İç Yapı için Sismik Deney Aracı) adlı sismometre, 20 Aralık'ta uzay aracının robot kolu tarafından Mars'ın yüzeyine indirilmişti.
Sistemin iki sensörü de 6 Nisan'daki sismik hareketi tespit etti. Ancak sarsıntının kaynağı ve uzay aracına uzaklığı belirlenemedi.
Araştırmanın İngiltere ayağının sorumlusu Prof. Tom Pike, "Deprem bir ya da iki büyüklüğünde. Uzaklığı da 100 km civarında olabilir. Kesin veriler yok ama böyle olduğunu tahmin ediyoruz" dedi.
Dünya'da meydana gelen bir ya da iki büyüklüğündeki sarsıntıları çok az kişinin hissedebileceği belirtiliyor.
Bilim insanları şimdi düşük frekanslı sensörün 14 Mart, 10 ve 11 Nisan'da kaydettiği üç diğer sinyali inceliyor. Ancak bu sarsıntıların 6 Nisan'da meydana gelenden daha düşük çaplı olduğu belirtiliyor. Bu nedenle, InSight projesinde görevli uzmanlar, gerçek bir sismik hareketten emin olamadıklarını vurguluyor.
Ancak uzmanlar, projenin yaklaşık iki yılda tamamlanacağına dikkat çekerek bu süre içinde Mars'ta daha güçlü sinyaller kaydetme ihtimalleri olduğunu söylüyor.
</doc>
<doc docid='bbc_100510_baykal' lang='tur' type='mono' source_url='http://www.bbc.co.uk/turkce/haberler/2010/05/100510_baykal' term='SARS'>
CHP lideri Deniz Baykal istifa etti
CHP lideri Deniz Baykal, Ankara milletvekili Nesrin Baytok ile birlikte olduğu iddiasıyla yayınlanan kasetin iktidarın bilgisi dahilinde hazırlanan bir komplo olduğunu öne sürerek genel başkanlıktan istifa etti.
CHP lideri Deniz Baykal, Ankara milletvekili Nesrin Baytok ile birlikte olduğu iddiasıyla yayınlanan kasetin iktidarın bilgisi dahilinde hazırlanan bir komplo olduğunu öne sürerek genel başkanlıktan istifa etti.
İki haftadan az süre içinde kurultaya hazırlanan parti, şimdi genel başkanlığa vekalet edecek ismi belirlemeye çalışıyor.
Baykal parti genel merkezinde düzenlediği basın toplantısında, istifasının sözünü ettiği komployo teslim olmak değil meydan okumak anlamına geldiğini belirtti.
Kendisine yönelik ahlak dışı bir tertip olduğunu söyleyen Baykal, "Önümüzdeki komployu  gerçekleştirenler, bunu sapık oldukları için ya da ticari kazanç sağlamak için  veya şantaj yapmak için düzenlememişler, siyaset yapmak için düzenlemişlerdir.  Ahlaklarına, vicdanlarına uygun bir siyaset.'' diye konuştu.
Bu tablo karşısında kendisine bir görev  düştüğünün farkında olduğunu belirten CHP lideri sözlerini şöyle sürdürdü:
"Bu kara kampanyaya teslim olmayacağım. Bu hukuksuz ve  ahlaksız komplo nedeniyle kimsenin beni sorgulamasına izin vermeyeceğim. Eğer  bunun bir bedeli varsa ve bu bedel CHP Genel Başkanlığı'ndan ayrılmaksa o bedeli  de ödemeye hazırım."
"Ana muhalefet liderine yönelik bu kadar kaba kanunsuzluk, bu  kadar kaba ahlaksızlık, bugünlerin ortamında iktidarın bilgisi ve onayı olmadan  gerçekleştirilemez, piyasaya sürülemez. Komployu ayıplar gibi yapanlar aslında  bizzat ayıbı işleyenlerdir."
Hedefin sadece kendisi değil aynı zamanda CHP olduğunu belirten Deniz Baykal, istifasının partisine de bu "komplo" ile  hesaplaşma fırsatı vereceğini söyledi.
Söz ettiği komplonun bugünkü siyasi konjonktürün eseri olduğunu iddia eden CHP lideri Baykal, "Yıllardır bekletilen bir kaset  yoktur. Bir kaset ele geçirilmiş değildir. Bir komplo imal edilmiştir, taze, iki  haftalık bir komplo vardır. Bu komplo CHP'nin Anayasa ve  rejim kavgası vermekte olduğu bu son iki hafta içinde düzenlenmiş ve piyasaya  sürülmüştür." diye konuştu.
Baykal'ın istifa kararının birçok kurmayı için de sürpriz olduğu anlaşılıyor.
İstifa kararını açıklaması üzerine bazı partililerin yüksek sesle ''Hayır,  yapma'' dedikleri duyuldu.
Bazı partililerin de açıklama sırasında gözyaşlarını  tutamadıkları görüldü.
Kararın kendisi için de sürpriz olduğunu söyleyen CHP Grup Başkanvekili Mustafa Özyürek, Baykal'ın 22-23 Mayıs tarihlerindeki kurultaya da katılmayacağını bildirdi.
CHP Merkez Yönetim Kurulu genel başkanlığa vekalet edecek ismi belirlemek üzere toplantı halinde.
''Bu ayrılığı biz sürekli bir ayrılık gibi görmüyoruz'' diyen Mustafa Özyürek, ''Hepimizin gönlünde olan Sayın Genel Başkanımızın tekrar bu sorumluluğu üstlenmesidir'' dedi.
Bu Deniz Baykal'ın CHP Genel Başkanlığı'ndan ilk istifası değil.
Baykal 1999 seçimlerinde partisinin barajın altında kalması nedeniyle istifa etmiş, ancak 15 ay sonraki kurultayda  yeniden genel başkan seçilmişti.
Parlamentoya 1973 yılında CHP Antalya milletvekili olarak giren Baykal, 1974'teki Ecevit  hükümetinde maliye Bakanlığı, 78'de ise enerji ve tabii kaynaklar bakanlığı yaptı.
1987 seçimlerinde SHP'den Antalya milletvekili seçilen Baykal,  1992'de kapatılan siyasi partilerin açılmasına  izin verilmesiyle tekrar CHP genel başkanı oldu.
Baykal 1995'te de DYP-CHP hükümetinde başbakan yardımcılığı ve dışişleri bakanlığı yaptı.
Türkiye'de ana muhalefet partisinin zirvesindeki bu sarsıntı diğer siyasi partilerce de yakından izleniyor.
DYP Genel Başkanı Çetin Özaçıkgöz, ''CHP, Deniz Baykal'a sahip çıkmalıdır'' dedi.
BBP Genel Başkanı Yalçın Topçu, ''Deniz Baykal gibi bir kimlik komplo sonrası Türk siyasetinden tasfiye ediliyormuş gibi bir durumu içime sindiremiyorum'' dedi.
DP Genel Başkanı Hüsamettin Cindoruk ise, ''Sayın Baykal, istifa ederek onurlu bir politikacı olduğunu gösterdi... Baykal, eğer söylediği komployu ispat edebilirse siyasete tekrar dönebilir, görevlerine tekrar kavuşabilir'' değerlendirmesini yaptı.
</doc>
<doc docid='bbc_haberler-44219849' lang='tur' type='mono' source_url='https://www.bbc.co.uk/turkce/haberler-44219849' term='SARS'>
Dünyada salgın hastalığa dönüşme riski en yüksek olan virüsler hangileri?
Orta Afrika'da Ebola yeniden ortaya çıkarken, Hindistan'ın güneyinde de Nipah adı verilen bulaşıcı bir virüs can almayı sürdürüyor.
Orta Afrika'da Ebola yeniden ortaya çıkarken, Hindistan'ın güneyinde de Nipah adı verilen bulaşıcı bir virüs can almayı sürdürüyor.
Her ikisi de Dünya Sağlık Örgütü (WHO), her yıl büyük bir salgına dönüşme riski taşıyan 'öncelikli hastalıklar' listesi açıklıyor.
WHO'nun 2015 yılından bu yana yayımladığı bu listede yer alan virüsler, kamu sağlığı açısından büyük bir risk olarak tanımlanıyor.
Bu virüslerin salgına dönüşme olasılığı yüksek görülürken, bilim insanlarının da elinde bunlarla mücadele için ilaç ve aşı gibi yeterince araç olmadığı belirtiliyor.
WHO listesinde bulunan virüsler şunlar:
Nipah virüsü
Meyve yarasalarından canlı hayvanlara ve insanlara geçiyor.
İlk belirtiler ateş, kusma ve baş ağrısı olarak ortaya çıkıyor. Daha sonra beyinde iltihaplanmaya yol açıyor.
Şu ana kadar bu virüse karşı herhangi bir aşı geliştirilebilmiş değil.
Ölüm oranı yüzde 70.
Adını 1998 yılında ilk kez tespit edildiği Malezya'nın Nipah kasabasından alan bu virüs, şu ana kadar 300 kişiye bulaştı.
Can kaybı ise 100'ün üzerinde.
Nipah virüsü, yarasalardan geçen hastalıklar kategorisinde yer alıyor.
Bu kategorideki bir başka virüs de ilk olarak Avustralya'da tespit edilen Hendra.
Bu virüs de meyve yarasalarından geçiyor ve hem atları hem de insanları etkiliyor.
İlk kez 1994 yılında Avustralya'nın Hendra kasabasında tespit edildi.
O tarihten bu yana 70'ten fazla atın ölümüne neden olurken, virüsün bulaştığı her yedi kişiden dördü hayatını kaybetti.
Kırım-Kongo Kanamalı Ateşi (CCHF), insanlara kenelerden geçiyor.
Ölüm oranı yüzde 40'lara kadar çıkıyor.
İlk kez 1944 yılında Kırım'da, daha sonra da Kongo'da görüldü. Aynı zamanda Kırım-Kongo Hemorajik Ateş olarak biliniyor.
Özellikle bahar ve yaz aylarında Türkiye'de de görülüyor.
Hastalığın ilerlemesi oldukça ani oluyor. Semptomları arasında baş ağrısı, yüksek ateş, sırt ağrısı, eklem ağrısı, karın ağrısı ve kusma yer alıyor.
Henüz aşısı bulunmuyor.
Ebola virüsü
Ebola virüsünün de meyve yarasalarından kaynaklandığı düşünülüyor.
İlk olarak Demokratik Kongo Cumhuriyeti'ndeki Ebola nehri yakınlarında 1976 yılında görüldü.
İnsanlara ilk olarak yabani hayvanlardan geçti.
İnsandan insana ise açık yara, tükürük, kan, idrar, sperm ve diğer vücut sıvıları aracılığıyla bulaşıyor.
Ortalama ölüm oranı yüzde 50.
2014 ile 2016 yılları arasında Batı Afrika'da görülen büyük salgın sırasında 11 bin kişi yaşamını yitirdi.
Ani ateş ve halsizlikle kendini belli eden Ebola virüsü ilerleyen dönemlerde ishal, kaşıntı, böbrek ve karaciğer yetmezliğine ve bazı durumlarda da iç ve dış kanamalara yol açıyor.
Marburg virüsü
Ebola'nın yakın bir "akraba türü" olarak görülüyor.
Yine vücut sıvıları aracılığıyla bulaşıyor.
Ebola gibi, Marburg virüsünün de taşıyıcısı meyve yarasaları.
Ölüm oranı yüzde 24 ile yüzde 88 arasında değişiyor.
Adını, 1967 yılında ilk kez görüldüğü Almanya'nın Marburg kasabasından alıyor.
Şiddetli Akut Solunum Yetmezliği Sendromu (SARS), solunum yollarını etkileyen viral bir hastalık.
Bilim insanları, bu hastalığın insanlara Çin'in güneyinde gıda maddesi olarak tüketilin misk kedisinden geçmiş olabileceğini düşünüyor.
Bununla birlikte bu virüsü yarasalara bağlayan bazı bulgular da mevcut.
Şu ana kadar 2002 ve 2004 yılları arasında dünya genelinde iki büyük salgına yol açtı.
İngiltere Ulusal Sağlık Hizmeti'nin verilerine göre, 8 bin 098 adet tespit edilen SARS vakası var ve can kaybı sayısı da 774.
Çok şiddetli bir zatürre yaşanmasına neden olan bu virüs, havadan bulaşıyor.
2004 yılından bu yana ise dünya genelinde tespit edilen bir SARS vakası yok.
Orta Doğu Solunum Sendorumu (MERS) ile SARS ile aynı aileden geliyor.
İlk olarak 2012 yılında Suudi Arabistan'da tespit edildi. Bilinen vakaların yüzde 80'i de bu ülkeden.
MERS hastalarının yaklaşık yüzde 35'i hayatını kaybetti.
MERS'in ölüm oranı SARS'tan daha yüksek olsa da bulaşıcılığı daha düşük.
İnsandan insana ancak çok yakın temasla buluşuyor.
Bilim insanları, MERS virüsünün kaynağının develer olduğunu düşünüyor. Ancak insanlara ilk nasıl bulaştığı ise bilinmiyor.
Sivrisinek ve kanla beslenen diğer sineklerle taşınan Rift Vadisi Ateşi (RVF), genellikle inek ve koyunlarda görülen viral bir hastalık.
Ancak bu hastalık insanları da etkiliyor.
Bazı vakalarda orta düzey bir gribe benzeyen semptomlar gösterirken, bazı durumlarda da damar ya da organların zarar vererek ölüme yol açıyor.
İnsanlara bu virüsü taşıyan bir hayvanın kanı ya da etiyle doğrudan ya da dolaylı bir temasla bulaşıyor.
Ayrıca, kaynatılmadan içilen sütlerden veya sinek ısırıklarından bulaştığı da görülüyor.
Bu virüs ilk olarak 1931 yılında Kenya'nın Rift Vadisi'ndeki bir çiftlikte tespit edildi.
Zika, insanlara ağırlıklı olarak bu virüsü taşıyan bir sineğin ısırmasıyla geçiyor. Ancak cinsel temasla da bulaşabiliyor.
Semptomları arasında ateş, kaşıntı, kas ağrısı ve baş ağrısı yer alıyor.
Ancak bilim insanları, bebeklerde normalden çok daha küçük kafa boyutunun görüldüğü doğum anomalilerinin de arkasında bu virüsün yattığını düşünüyor.
WHO, Zika'nın yetişkinlerde felce yol açan nadir bir nörolojik rahatsızlık olan Guillain-Barre sendromuna da yol açabileceğini söylüyor.
İlk kez 1947'de Uganda'nın Zika Ormanı'nda yaşayan Rhesus maymunlarında tespit edildi.
Henüz aşısı geliştirilmiş değil.
Lassa humması
Lassa virüsü, insanlara genellikle bu virüsü taşıyan farelerin idrar ve dışkısı üzerinden geçiyor.
Lassa aynı zamanda vücut sıvıları aracılığıyla insandan insana da bulaşabiliyor.
Normal koşullar altında ölüm oranı yaklaşık yüzde 1.
Ölümler genellikle organ yetmezliği nedeniyle ve iki hafta içerisinde görülüyor.
Ancak Mart ayında Nijerya'da görülen salgın sırasında 90 kişi yaşamını yitirirken, bu salgında ölüm oranı da yüzde 20'ye ulaştı.
İlk olarak 1969 yılında Nijerya'nın Lassa kasabasında tespit edildi.
Hastalık X
WHO, özel ilgi gösterilmesi gereken potansiyel salgınlar listesine 'Hastalık X' adında anonim bir hastalık da eklemeye karar verdi.
Hastalık X, "şu aşamada insanlarda hastalığa neden olduğu bilinmeyen bir mikroptan kaynaklanabilecek ciddi bir uluslararası salgını temsil eden" ifade olarak tanımlanıyor.
WHO bilim insanları, dünyanın herhangi bir yerinde ölümcül bir salgınla yeni bir virüsün ortaya çıkma olasılığının her zaman mevcut olduğunu belirtiyor.
Bu nedenle Hastalık X'in henüz ne olduğu da bilinmiyor.
</doc>
<doc docid='bbc_51366818' lang='tur' type='mono' source_url='https://www.bbc.co.uk/turkce/51366818' term='SARS'>
Koronavirüs: Salgında 64 kişi daha öldü, toplam can kaybı 425'e ulaştı
Merkezi Çin'in Vuhan kenti olan koronavirüs salgınında, 4 Şubat itibariyla ölü sayısının 425'e ulaştığı açıklandı. Virüsü kaptığı tespit edilenlerin sayısının ise 20 bin 438'e çıktığı duyuruldu.
Merkezi Çin'in Vuhan kenti olan koronavirüs salgınında, 4 Şubat itibariyla ölü sayısının 425'e ulaştığı açıklandı. Virüsü kaptığı tespit edilenlerin sayısının ise 20 bin 438'e çıktığı duyuruldu.
Çin Ulusal Sağlık Kurumu, son ölümlerin tamamının, Vuhan kentinin de yer aldığı Hubei eyaleti sınırları içinde kaydedildiğini açıkladı.
Koronavirüs salgını ile ilgili Pazartesi günü yapılan son açıklamadan bu yana, 64 yeni ölüm, 3 bin 235 yeni vaka kaydedildi.
Ulusal Sağlık Kurumu açıklamasına göre, 492 ağır hasta da tedavi altında bulunuyor.
İlk vakası geçen yılın son gününde rapor edilen koronavirüs salgını ile ilgili  Çin yönetimi, müdahale konusunda "eksiklik ve yetersizliklerin" bulunduğunu kabul etti.
Pekin yönetimi ulusal acil durum yönetiminin geliştirilmesi gerektiği ile ilgili öz eleştiri yaptı.
Politbüro toplantısında, yaban hayvanlarının satıldığı pazarlara yönelik denetim başlatma kararı da alındı.
Virüsün, salgının merkezi olan Vuhan'daki, Huanan Balık Pazarı'ndan yayıldığı değerlendiriliyor.
Devletin açıkladığı son verilere göre, koronavirüs salgınındaki ölümlerin sayısı SARS salgınındaki ölü sayısını aştı.
Ancak uzmanlar, bu verilere karşın, koronavirüsün ölüm oranının (%2.1), SARS salgınının ölüm oranından (%9.6) az olduğuna dikkat çekiyor.
Çin Komünist Partisi Politbürosu, Devlet Başkanı Şi Jinping başkanlığında yaptığı toplantıda, salgınla ilgili gelişmeleri görüştü.
Çin resmi haber ajansı Şinhua'da yer alan habere göre, politbüro, "büyük test" olarak nitelenen salgından dersler çıkardı.
Müdahalede yetersizlikler olduğunu kabul eden Politbüro, acil durum yönetiminin geliştirilmesi gerektiğini açıkladı.
Toplantıda, yaban hayvanlarının yasadışı ticaretinin kesinlikle yasaklanmasının kararlaştırıldığı da bildirildi.
Virüsün ortaya çıktığına benzer pazarlara da sıkı denetim getirileceği aktarılıyor.
Çinli virüs uzmanları, Vuhan kentinde ortaya çıkan virüsün, yarasa kaynaklı olduğunu değerlendiriyor.
</doc>
<doc docid='bbc_haberler-dunya-48276612' lang='tur' type='mono' source_url='https://www.bbc.co.uk/turkce/haberler-dunya-48276612' term='SARS'>
Avrupa Parlamentosu seçimleri: Sağ partilerin ittifak arayışı, Birliğin geleceğini nasıl etkileyecek?
Avrupa Parlamentosu seçimleri öncesinde ilk kez bu kadar yoğun tartışmalara tanık oluyoruz. Üstelik tartışmalarda sık sık Avrupa'nın geleceğine ilişkin kötümser yorumlar öne çıkıyor.
Avrupa Parlamentosu seçimleri öncesinde ilk kez bu kadar yoğun tartışmalara tanık oluyoruz. Üstelik tartışmalarda sık sık Avrupa'nın geleceğine ilişkin kötümser yorumlar öne çıkıyor.
Yoğun tartışmaların ve kötümser yorumların arkasında, 2008 mali krizinin harekete geçirdiği dinamiklerin siyasi sonuçlarının gündeme getirdiği olasılıklar var.
Aşırı sağcı - popülist partilerin, Avrupa çapında bir blok oluşturma çabası ve bu çaba sonuç verirse, Avrupa Birliği süreci üzerinde yapabileceği etkiler özellikle kaygı yaratıyor.
Avrupa Komisyonu Başkanı Jean Claude Juncker'in yakın zaman önce Almanya'da yayınlanan Handelsblatt gazetesiyle yaptığı bir söyleşideki, "Artık birbirimizi sevmiyoruz. Ortak libidomuzu kaybettik" sözleri bu kaygıları ve kötümserliği çok güzel bir biçimde yansıtıyordu.
2008'deki mali kriz, Avrupa Birliği sürecini ekonomik ve siyasi anlamda derinleştirme çabalarını iki yönden sarstı.
Birinci sarsıntı, üye ülkelerin içindeki sınıflara ve tabakalara, bunlar arasındaki bir "toplumsal kontrat" varsayımına ilişkindi. Yönetici seçkinler, yönetici olma ayrıcalıklarını koruyabilirler ancak, bu konumlarını hakkettiklerini, toplumu yönetmekteki becerileriyle göstermeleri gerekir.
Kredi piyasalarının, bankaların kredi vermekteki isteksizliklerinden kaynaklı olarak, ani daralması ve hızla derinleşen ekonomik gerileme, (resesyon) yalnızca işçi sınıfını değil, orta sınıfının refah düzeyini de, işsizliği arttırarak, küçük ve orta boyutlu işletmelerin iş yapma koşullarını zorlaştırarak, hatta iflasları sıklaştırarak olumsuz yönde etkiledi.
Gelir dağılımındaki eşitsizlikler, güncel konulardaki tartışmaların ön sıralarına yükseldi. Bu konudaki araştırmaları ile tanınan Fransız ekonomist Thomas Piketty'nin konuya ilişkin kitabı çok ilgi çekti, büyük yankı uyandırdı.
Mali krizden olumsuz yönde etkilenen kesimler, destek ve yardım almak umuduyla gözlerini, ülkelerinin hükümetlerine, siyasi temsilcilerine, yönetici seçkinlere çevirdiler. Ancak hükümetler ve yönetici seçkinler, o sıralarda finansal piyasaları kurtarmakla, ortaya çıkan mali yükü devlet bütçesine transfer etmekle meşguldü.
Mali krizi yaratan büyük bankaların, krizden sorumlu genel müdürleri ve yönetim kurulu başkanları, çalıştıkları bankalar devletten yardım alırken, hala kendilerine dudak uçuklatan ücretleri ve ikramiyeleri vermeye devam ediyorlardı.
İslamofobi ve geleneksel Yahudi düşmanlığının canlanması
O dönem, Financial Times'dan Martin Wolf iş çevrelerinin liderleri için "sıra dışı yetenekli insanlar oldukları için bu ücretleri, ikramiyeleri aldıklarını düşünüyorduk. Bizlerden farkları yokmuş" diyecekti.
Krize yol açtığı, bankaları batırmaktan sorumlu olduğu düşünülenler eskisi gibi yaşamayı sürdürürken, halk kesimlerine de bütçeye gelen ek yükleri omuzlayabilmek için kemer sıkmak, sağlık, eğitim gibi sosyal harcamalara getirilen kısıntıların sonuçlarına katlanmak kalıyordu.
Bu dinamikler, orta sınıflarda ve çalışanlarda "kurulu düzene", liberal demokrasiye, Avrupa Birliği'nin ekonomik kurallarına karşı bir tepki, "seçkinlerin" halkın sorunlarına ilgisiz kaldığına, krizi yönetmeyi beceremediklerine, ayrıcalıklarını hakketmediklerine ilişkin algıları güçlendirdi.
Bu dinamikler, daha sonra popülizmin yükselişi olarak tanımlanacak gelişmelerin bir ayağını oluşturuyordu. Bu gelişmelerin ikinci ayağını ise, mali krizin Avrupa Birliği periferisindeki ülkelerde yaratığı sarsıcı, hatta yıkıcı etkilerin toplumsal sonuçları oluşturdu.
Bu yıkıcı etkilerle yakından ilişkili, "Arap Baharı" olarak adlandırılan siyasi-askeri çatışmaların yıkıntılarının yol açtığı insanı krizlerin dalgaları Avrupa kıyılarına ulaştığında, yarattıkları "göçmenler krizi", "İslamcı terörizm" olguları patlak verdi.
"Göçmenler krizi", "İslamcı terörizm", yalnızca birinci ayağın içerdiği, yönetici, seçkinlerin beceriksizliklerine ilişkin algıları güçlendirmekle kalmadı. Bunlara ek olarak da Avrupa ülkelerinin tarihindeki ırkçı refleksleri; önce İslamafobiyi, sonra da geleneksel Yahudi düşmanlığını canlandırmaya başladı.
Mali krizin etkileriyle sarsılan ikinci varsayım da Avrupa Birliği üyesi ülkelerin aralarındaki eşitlik ilkelerine, birliğin iç işleyişine ilişkindi.
Avrupa'da tarihsel olarak Akdeniz ülkeleri (zeytin yağı kuşağı) bölgesi ve Almanya, Fransa, Belçika, Danimarka gibi ülkelerden oluşan sanayi kuşağı ülkeleri ayrımı, Batı Avrupa ve Doğu Avrupa ayrımları vardı.
Ancak bu bölgesel ayrılıkların, AB üyeleri arasındaki eşit ilişkiler, bütünleşme ve benzeşme (convergence) süreçleri içinde erimekte olduğu varsayılıyordu. Mali kriz ve göçmenler krizi, bu bölgesel farklılıkları, ekonomik ve siyasi boyutlarıyla birlikte gözler önüne sermekle kalmadı daha da derinleşirdi.
Mali kriz hem Akdeniz ülkelerini hem de Doğu Avrupa ülkelerini şiddetli bir borç krizi olarak vurdu, ekonomilerini derin bir resesyona itti, toplumsal istikrarlarını sarstı. Dahası sonrasında gelen kurtartma paketleri süreçleri ise, Avrupa Merkez Bankası'nın ve Avrupa Komisyonu'nun Almanya ve Fransa gibi merkez ülkelerin, esas olarak da Almanya'nın iradesini yansıttığı izlenimini yarattı.
Mali krizin etkisiyle ekonomileri durma noktasına gelen ülkeler, ekonomik kurtarma paketlerinden yararlanabilmek için bu iradenin dayattığı reçeteleri, toplumsal sonuçlarına bakmadan, kabullenmek zorundaydılar.
İtalya ve Yunanistan'da bu reçeteleri kabul etmek istemeyen hükümetlerin, AB merkezinin basıncıyla değiştiği, toplumsal sarsıntıların derinleştiği görüldü.
Bu gelişmeler AB'nin merkez ülkeleriyle, çevre ülkeleri arasındaki çelişkileri, krizden en büyük zararı gören kesimler arasında adeta bir düşmanlık derecesine yükseltti.
Örneğin Almanya'nın tabloid gazeteleri "Zeytin yağı kuşağı" ülkelerinin halklarını tembellikle ve beleşçilikle suçluyor, bu ülkeler de Almanya'ya ve Alman Şansölyesi Merkel'e öfkelerini, Nazi dönemini anımsatarak ifade ediyorlardı.
İkinci varsayımı sarsan bir diğer gelişme de "göçmenler krizinin" etkilerine ilişkindir. Göçmenler dalgası özellikle 2015-2016 yıllarında Kuzey Afrika'dan ve Ortadoğu'dan gelenler bağlamında öncelikle İtalya ve İspanya'yı, Türkiye üzerinden gelenler de, Doğu Avrupa ülkelerini etkiledi.
Göçmenler krizinde de, krizin etkileriyle boğuşan ülkelerin beklentileriyle Almanya gibi iş gücüne gereksinim duyan ülkelerin tavırları farklı oldu.
Göç dalgasıyla karşılaşan ülkelerde, merkez ülkelerden, bu krizle baş etmelerine yardımcı olabilecek mali yardımlar yeterince gelmeyince, sırtlarındaki yükü, diğer üye ülkeler arasında paylaşarak azaltacak önlemler alınamayınca, AB'nin merkez ülkelerine, genel olarak AB'nin yabacılar politikalarına karşı milliyetçi, "yerelci" (nativit) hatta Müslüman düşmanı, giderek faşizan eğilimler sergileyecek akımlar ve popülizm denen olgu güçlenmeye başladı.
Mali krizin, göçmenler krizinin ve terörist saldırıların etkilerinin güçlendirdiği siyasi eğilimler, tam da Avrupa Birliği Parlamentosu seçimlerine giderken, "Avrupa Birliği'nin bütünlüğü tehlikede mi?" sorusunu gündeme getiriyor.
Bu soru oldukça önemli gözlemlere dayanıyor. Bu gözlemlerden biri siyasi coğrafyadaki parçalanma eğilimine ilişkin.
Hemen bütün Avrupa ülkelerinde, son yıllarda yükselen popülist akımlar, yeni siyasi partiler doğurdu ve seçimlere katılan partilerin sayıları arttı.  Çoğunluk sistemini değil de nispi temsil sistemini benimsemiş ülkelerde parlamentodaki parti sayısı arttı. Diğer taraftan, geleneksel merkez partilerinin oy tabanları, yeni gelen popülist partilerin lehine daralmaya, merkez partilerin meclisteki sandalye sayıları azalmaya, hatta içlerinden, popülist partilere katılmayan ancak onların etkisinde kalan yeni "merkez" partileri çıkmaya başladı.
Bu parçalanmadan en çok aşırı sağcı, kimi zaman faşizan eğilimler sergileyen partilerin yararlandığını, bu partilerin parlamentoya girdikleri hatta hükümetlere ortak oldukları görülüyordu.
İspanya seçimlerinde, General Franco devrildikten bu  yana ilk kez aşırı sağcı bir parti, Vox'un doğduğu yıl, yüzde 10'un üzerinde oy alarak parlamentoya girebildi.
Avrupa siyasetinde parçalanma süreci, Birliğin "ortaklaştırılmış egemenlik" modeline kuşkuyla yaklaşan, ırkçı, milliyetçi,  kimi zaman İslam ve Yahudi düşmanı kodlarla konuşan partilerin, İspanya, Almanya, Fransa, İtalya, Danimarka, Finlandiya, Macaristan, Polonya, Romanya, Letonya gibi ülkelerde güçlenmesi, ülkelerin siyasi iklimlerinin değişmesi hızlanıyordu.
Avrupa Parlamentosu seçimlerine giderken, bu parçalanma süreci, AB sürecini tehdit edecek yönde yeni ve başka türlü bir "birleşme" çabasını ortaya çıkardı.
İtalya'da hükümet ortağı aşırı sağcı Liga partisinin lideri Başbakan yardımcısı Matteo Salvini, Macaristan'da Fidetz, Almanya'da AfD, ve Fransa'da LePen'in, Avrupa çapında bir milliyetçi partiler ittifakı, bir tür "milliyetçi enternasyonal" kurmaya çalıştığı görülüyor.
Başarılı olunduğu takdirde bu blokun, Avrupa Parlamentosu'nda üçüncü büyük grup olarak, AB politikalarının oluşmasında ya da sabote edilmesinde önemli bir rol oynayacağı düşünülüyor.
Birçok siyasi analist, parçalanma eğilimi ve "milliyetçi enternasyonal" kurma çabalarında, jeopolitik etkenlerin de güçlendirici bir rol oynadığına ilişkin gözlemlerini paylaşıyor.
AB üyesi ülkelerdeki sağcı partilere sağlanan güçlendirici etkenlerin, iki ayrı 'kutuptan', bir tarafta ABD Başkanı Trump'un oy tabanı, Hristiyan evanjelik sağın temsilcisi Steve Bannon'dan ve diğer tarafta Rusya Devlet başkanı Putin'den mali ve siyasi destek olarak geliyor olması da ayrıca ilginç.
İngiltere'de Brexit hareketinin kurucusu Nigel Farage'ın "günümüzde Batı dünyasının en büyük düşünürü ve aktivisti" olarak nitelediği Steve Bannon'un, Trump'ın Ulusal Güvenlik Danışmanlığı görevinden atıldıktan sonra, etkinliğini, evanjelik sağın iş çevrelerinden sağladığı kaynaklarla birlikte Avrupa'ya taşıdığı anlaşılıyor.
Bannon, Avrupa'da sağ popülist dalga içinde, "Batı uygarlığını, İslam, sosyalizm, ateizm, LGBT gibi kötülüklerden arındırarak birleştirmek ve kurtarmak" amacıyla bir uluslararası network kurmaya çalışıyormuş. Elinde büyük mali kaynaklar olduğu anlaşılan Bannon'un, eski bir İtalyan manastırında kurduğu "Academy of Judea Christian West" adlı bir yapılanma içinde örgütlenmeye çalıştığı da konuşuluyor.
Bannon, Avrupa ve Hristiyan Batı üzerinde, ABD liderliğini güçlendirmeyi ve Batı "uygarlığını" birleştirmeyi amaçlayan bir etki olarak görülebilir.
Putin'in, Bannon'un desek verdiği siyasi grupları destekleme amacının, aynı kaygılardan kaynaklandığını söylemek kolay değil. Putin'in daha çok Avrupa Birliği'nin karşısına homojen, güçlü bir ekonomik siyasi, hatta askeri blok olarak çıkmasını önleme kaygısıyla hareket ettiğini düşünmek daha gerçekçi olacaktır.
Bu nedenle, Putin'in Avrupa Birliğine karşı, birliği dağıtmak isteyen, sağcı milliyetçi popülist siyasi gruplara, Birliğin istikrarını bozmak amacıyla destek vermek istemesinin bir anlamı var. Bu grupların, Batı'nın Rusya'ya uyguladığı yaptırımlara muhalefet ediyor olması da Putin açısından bir başka avantaj.
Ancak son dönemde, sağ popülist gruplarda, bir strateji değişikliği eğiliminin belirmeye başladığına ilişkin gözlemler de var.
Sağ popülist partiler ve akımlar arasında son dönemde ortaya çıkmaya başlayan yeni eğilimler, bu grupların Avrupa Birliği'ni yıkmak fikrini terk ederek, onu belli bir yönde yeniden şekillendirmeyi amaçladıklarını düşündürüyor.
Avrupa sağında, "AB'de kalma" yaklaşımı benimseniyor
Foreign Policy'den Susi Dennison "Avrupa Karşıtı Partiler Artık Avrupa Karşıtı Değil" başlıklı analizinde, AB'den çıkma talebinden vazgeçen İtalya Başbakan yardımcısı Matteo Salvini'nin benimsediği "sağduyunun Avrupası" yaklaşımının, diğer sağ popülist partiler tarafından da benimsenmekte olduğunu  gözlemlediğini aktarıyordu.
"Sağduyunun Avrupası" projesi, güvenlik konularına daha çok önem verecek, göçmenlik sorunlarını, göçmen gelişi kadar göç verme (beyin göçü) sorunlarını daha yakından denetleyecek ve "önce ulusal çıkar" ilkesini benimseyecekmiş.
Dennison, bu yaklaşım değişikliğinde ise şu etkenlerin rol oynadığını analiz ediyor;
Kısacası sağ popülizmin projesinin, Avrupa Birliği'ni yıkmaktansa, dışa kapalı, daha baskıcı, yabancılara hoşgörüsüz, Müslümanlara düşman özellikler kazanarak, "Steve Bannon'un projesini" anımsatır bir yönde değişmekte olduğu görülüyor.
Avrupa Birliği'nin yönetimi söz konusu olduğunda, ulus devletlerin temsilcilerinden oluşan Komisyon, Parlamento'dan daha etkilidir.
Bu nedenle, Avrupa Birliği Parlamento seçimleri genelde pek fazla ilgi çekmez, katılım her zaman çok düşük düzeyde kalır. Ancak, sanırım bu kez durum biraz farklı.  Sağ popülist partilerin başarı göstererek Parlamento'da güçlü bir grup kurmayı başarmaları, salt Avrupa Birliği'nin geleceği açısından değil uluslararası jeopolitik açısından da önemli sonuçlar doğurmaya aday olacak gibi görünüyor.
Editörün notu: Avrupa Parlamentosu seçimlerinde, 28 üye ülkedeki 512 milyonu aşkın kişiyi temsil etmek için 751 parlamenter seçilecek. Seçim 23 ve 26 Mayıs tarihlerinde gerçekleşecek.
</doc>
<doc docid='bbc_haberler-dunya-43650195' lang='tur' type='mono' source_url='https://www.bbc.co.uk/turkce/haberler-dunya-43650195' term='SARS'>
Amerikalı kadın soyağacı sitesiyle gerçek babasının ailesine tüp bebek tedavisi uygulayan doktor olduğunu öğrendi
ABD'de Kelli Rowlette adlı bir kadın, Ancestry.com (Soyağacı.com) adlı internet sitesine DNA'sını göndermesiyle gerçek babasının, hem anne ve babasının tüp bebek tedavisini hem de kendi doğumunu gerçekleştiren doktor olduğunu öğrendi.
ABD'de Kelli Rowlette adlı bir kadın, Ancestry.com (Soyağacı.com) adlı internet sitesine DNA'sını göndermesiyle gerçek babasının, hem anne ve babasının tüp bebek tedavisini hem de kendi doğumunu gerçekleştiren doktor olduğunu öğrendi.
Gerald E. Mortimer adlı doktorun, 36 yıl önce uyguladığı tüp bebek tedavisi sırasında kendi spermini kullandığını öğrenen aile doktor aleyhine dava açtı.
Amerikan basının gündemine düşen davada Kelli Rowlette adlı 36 yaşındaki kadının Ancestry.com internet sitesinden gelen sonuçlara önce inanmadığı aktarılıyor.
Dava dosyasına göre 1980'lerde Howard Fowler and Sally Ashby adlı çift, doğurganlık sorunları yaşamaları üzerine Idaho'daki Gerald E. Mortimer adlı doktor tarafından tedavi görmeye başlıyor.
Uygulanacak tüp bebek tedavisi kapsamında baba Fowler'ın sperm sayısının az olması dolayısıyla hem Fowler'ın hem de bir donörün sperminin kullanılmasına karar veriliyor.
Çift, donörün, üniversitede okuyan, 1,80 boyunda, kahverengi saçlı ve mavi gözlü bir erkek olması talebinde bulunuyor.
Doktorun bu özelliklere uyan birinin bulunduğunu söylemesiyle tedavi uygulanıyor.
Ancak çift kızları Rowlette'e tüp bebek tedavisi gördüklerinden hiçbir zaman bahsetmiyor.
Bu yüzden Rowlette, Ancestry.com'dan gelen sonuçlarda 800 kilometre uzakta yaşayan bir doktorun adının babası olarak çıkmasını internet sitesinin güvenilmezliğine yoruyor ve bunu annesi Sally Ashby'ye anlatıyor.
Ancak anne Ashby, doktorun adını görünce gerçeğin ne olduğunu anlıyor.
Anne Ashby, sonraki yıllarda da doktoru olmaya devam eden Mortimer'ın, aile olarak Washington'a taşınma kararı aldıklarında ağladığını anımsıyor ve doktorun kızının babası olduğunu bildiğini anlıyor.
Çift daha sonradan boşanmış olduğu için anne Ashby, bu durumu eski eşi Howard Fowler'a anlatıyor.
Dava dosyasına göre bu gerçeği öğrendikten sonra yıkılan çift, kızlarına şüphelendikleri bu durumu anlatmamaya kararı veriyor.
Ancak birkaç ay sonra Kelli Rowlette, eşyaları arasında gezinirken doğum sertikasını buluyor ve sertifikada doğumu gerçekleştiren doktor olarak Mortimer'ın imza attığını görüyor.
Rowlette bu ismin DNA test sonucunda çıkan doktorla aynı isim olduğunu görünce durumu anlıyor, şoke olmuş bir biçimde anne ve babasını arıyor.
Dava dosyasında ailenin bu durumdan büyük bir yara aldığı ve derin bir sarsıntı geçirdiği aktarılıyor.
Dava dosyasına göre çift, "Doktorun kendi spermini enjekte edeceğini bilseydik tedaviye devam etmezdik" açıklamasında bulunuyor.
Doktor Mortimer'a dava kapsamında yöneltilen suçlamalar arasında tıbbi ihmal, sahtekarlık, ihmalkarlığından ötürü duygusal sıkıntıya yol açmak ve sözleşmeyi ihlal etmek suçlamaları yöneltildi.
Ancestry.com internet sitesi ise davayla ilgili Washington Post gazetesine yaptığı açıklamada 'en doğru sonuçları insanlara sunmaya çalıştıklarını ancak bazen bunun beklenmedik bağlantılara yol açabileceğini' söyledi.
</doc>
<doc docid='bbc_110317_japan_economics' lang='tur' type='mono' source_url='http://www.bbc.co.uk/turkce/haberler/2011/03/110317_japan_economics' term='SARS'>
Japon ekonomisindeki sarsıntı ne derecede olacak?
Japonya Merkez Bankası, durgunluk yaşayan Japon ekonomisinin, önümüzdeki aylarda yeniden ivme kazanacağı tahminlerinde bulunmakla birlikte, kara ve demir yollarındaki tahribatın, limanlarla, enerji santrallerinde tahribatın, Japonya'nın ekonomik yaşamını etkilemesi kaçınılmaz görülüyor.
Japonya Merkez Bankası, durgunluk yaşayan Japon ekonomisinin, önümüzdeki aylarda yeniden ivme kazanacağı tahminlerinde bulunmakla birlikte, kara ve demir yollarındaki tahribatın, limanlarla, enerji santrallerinde tahribatın, Japonya'nın ekonomik yaşamını etkilemesi kaçınılmaz görülüyor.
Geçen haftaki depremin ve birlikte gelen tsunaminin ülke altyapısındaki etkileri, milyonlarca evin elektriksiz kalmasıyla, hemen anlaşılmaya başlandı.
Tojkyo'daki Fujitsu Araştırma Enstitüsü'nden Nezu  Risabur, "Japon altyapısının deprem öncesindeki duruma dönmesi aylar alacak. Şu anda öncelik, insanların kurtarılmasına, cesetlerin toplanmasına veriliyor. Ardından enkaz kaldırma çalışmaları başlayacak, sonra da onarım faaliyetlerine geçilecek." dedi.
Depremin yol açtığı tahribatın büyüklüğü yüzünden onarım çalışmaları da çok kapsamlı olacak.
Halen Tokyo Electric şirketi, çekilen enerji darlığı yüzünden çok az elektrik dağıtabiliyor. 2 Milyon evde elektrik yok ve başkentin bazı kesimlerindeki evlerin de dahil olduğu milyonlarca evde, elektrik kesintileri yaşanıyor.
Elektrik darlığı yüzünden tren seferleri de  azaltıldı.
Economist  Intelligence Unit'den Kilbinder Dosanj, "Japonların nükleer santrallerinden üçü, bir daha kullanılmaz hale geldi. Japonya'da elektriğin yüzde 30'u, nükleer enerji yoluyla üretiliyor. Bunun da yüzde 10'u, artık kullanılmaz hale gelen nükleer enerji santrallerinde üretilmekte. Dolayısıyla enerji arzının yüzde 3'ü, bir daha geri gelmeyecek." dedi.
Gerekli güvenlik kontrollerinin yapılabilmesi için petrol ve doğalgaz işletmeleri de faaliyete kapatıldı.
Yaşanan dağıtım sorunları yüzünden, deprem ve tsunaminin etkileri ilk etkilenen bölgeden çok daha genişlere kadar yayılıyor.
Japonya hükümeti Nisan sonuna kadar enerji sıkıntısı çekileceğini açıkladı.
Bununla birlikte, depremin yol açtığı tahribatın, ülkenin genelini etkilemediği; yollarda meydana gelen tahribatın coğrafi anlamda, Japonya'nın yüzde 4'üne karşılık geldiği belirtiliyor.
Denizcilik bakımındansa, en az 6 limanda önemli tahribat meydana geldi. Tamamen tahrip olan Kuzeydoğudaki en büyük liman Sendai, aylarca hizmet veremeyecek.
Ekonomi uzmanları, deprem ve tsunaminin ülke altyapısı üzerindeki etkilerinin, gelecek 3-6 ay süresince ekonomik üretiminde hissedileceğini kaydediyorlar.
</doc>
<doc docid='bbc_haberler-dunya-45701295' lang='tur' type='mono' source_url='https://www.bbc.co.uk/turkce/haberler-dunya-45701295' term='SARS'>
Petrol fiyatlarının 100 doları bulması dünya ekonomisi için ne anlama gelir?
Petrol fiyatlarındaki yükseliş, 2015'ten sonra ilk defa 100 dolar seviyelerinin görülebileceğine işaret ediyor.
Petrol fiyatlarındaki yükseliş, 2015'ten sonra ilk defa 100 dolar seviyelerinin görülebileceğine işaret ediyor.
Ham petrolün varil fiyatı, üçüncü çeyrekte yüzde 4,1 yükselerek 82,72 dolara ulaştı. Bu son dört yılın en yüksek seviyesi demek.
Ham petrolün varil fiyatı yılın başından beri yüzde 24 yükselmiş durumda.
ABD tipi ham petrolün (WTI) varil fiyatı ise yılın başından beri yüzde 21 yükselerek 73 dolar seviyesine kadar ulaştı.
ABD'nin İran'a uygulama kararı aldığı yeni yaptırımların devreye girmesi için son tarih 4 Kasım.
Böylece İran'ın petrol arzında ciddi düşüşler yaşanabilir.
O yüzden petrol fiyatlarının bu tarihten sonra daha çok yükselmesi bekleniyor.
Petrol İhraç Eden Ülkeler Örgütü'nün (OPEC) üretimi aynı tutma kararı alması yatırımcıların petrol fiyatlarının yükseleceğini tahmin etmesine yol açıyor.
Venezuela'da da petrol üretiminin sekteye uğraması yakın zamanda petrol arzında azalmaların yaşanmasına yol açabilir.
Her ne kadar Suudi Arabistan, İran'ın petrol piyasasında yaratacağı düşüşü kapatabileceğini söylese de bazı analistler son zamanlarda halihazırda İran tarafında arzın azaldığına ve büyük tedarikçilerin üretimi artırdığına işaret ediyor; bu yüzden petrol yedek kapasitesinin düştüğünü söylüyor.
Tüm bu sebeplerle petrol fiyatlarının Ocak ayında 100 doları bulacağına dair analist tahminleri güçlenmiş vaziyette.
Peki petrol fiyatlarının tekrar 100 dolar seviyesine çıkması dünya ekonomisi için ne anlama gelir?
ABD merkezli ekonomi haberleri ajansı Bloomberg, son haberinde bu soruya yanıt verdi.
Yükselen petrol fiyatları, hanehalkı gelirini ve tüketim harcamalarını vurabilir.
Özellikle Avrupa'daki birçok ülkenin petrol ithalatçısı olduğu düşünülürse bu bölgenin kırılgan olduğunu söyleyebiliriz.
Dünyanın en büyük petrol ithalatçısı olan Çin'de de enflasyon yukarı doğru gidebilir.
Kuzey yarıkürede kış mevsiminin başlamasıyla beraber tüketiciler enerji kaynaklarını masraflarını düşük tutmak amacıyla biyoyakıt ya da doğalgaza çevirebilir.
Ancak ekonomistler, küresel ekonominin zarar görmesi için petrol fiyatlarının 100 doların üzerine çıkması gerektiğini söylüyor. Diğer yandan doların sürekli değer kazanması, petrol fiyatlarının dolarla ödenmesi yüzünden çok da yardımcı olmuyor.
Bloomberg'in araştırmalarına göre her ne kadar petrol fiyatlarının yükselmesi küresel ekonomik büyümeye zarar verse de bunun etkilerinin 2011 yılındaki kadar ağır olması beklenmiyor.
Ekonomist Jamie Murray ve meslektaşlarının araştırmasına göre kaya gazı devrimi, enerji yoğunluğunun azalması ve halihazırdaki yüksek fiyat seviyeleri bunda rol oynuyor.
Petrol üreticisi olan çoğu ülkenin işine yarar.
Genellikle büyük petrol üreticisi ülkeler, gelişmekte olan piyasalar kategorisinde yer alıyor.
2016 yılı verilerine göre Suudi Arabistan ekonomisinin yüzde 21'ini petrol gelirleri oluşturuyor.
Bu Rusya'da petrolün oynadığı rolün iki katı demek.
Daha sonra bu işten en kazançlı çıkan ülkeler Nijerya ve Kolombiya olacaktır.
Petrol gelirlerinin artması, bu ülkelerin bütçe ve cari açıklarını toparlamalarını, hükümetlerin harcamalarını artırmasını sağlar.
Bloomberg'e göre Hindistan, Çin, Tayvan, Şili, Türkiye, Mısır ve Ukrayna en büyük darbeyi alacak ülkeler olur.
Petrol için daha çok para ödemek zorunda kalmaları, bu ülkelerin cari açıklarını büyüteceği gibi Amerikan Merkez Bankası'nın faiz artırımları karşısında daha kırılgan bir yapıya bürünmelerine yol açar.
Bazı kazananlar kayıp da yaşayabilir: Avrupa'nın en büyük petrol üreticisi olan Norveç'in merkez bankası guvernörü Oystein Olsen, sektörün karı artırmak adına bütçede doğacak açıklardan gözünü kaçırması halinde zarara düşebileceğini söylüyor.
Dünyanın en büyük ekonomisi olan ABD'de kaya gazı üretiminde yaşanan artış sayesinde, yükselen petrol fiyatlarının daha küçük bir sarsıntı yaratması bekleniyor.
ABD'de petrol ithalatına bağımlılığın azalması sektör düzeyinde olumlu olsa da yoksul olan hanehalkları pompa fiyatları düzeyinde kayıp yaşayabilir.
En yüksek seviyede geliri olanlara göre yoksul hanehalklarının gelirlerinin çok daha büyük bir oranı benzin fiyatlarına gidiyor.
Enerji fiyatları genelde tüketici fiyat endekslerinde önemli bir ağırlığa sahiptir. Bu yüzden merkez bankaları, enerji fiyatlarında oynaklığın düşük olması yönünde konsantre olur.
Ancak petrol fiyatlarındaki önemli bir artış, eğer hesaplamalara ulaşım ve kamu hizmetleri kaleminden girerse genel olarak enflasyonda daha uzun süreye yayılan bir artışa işaret edebilir.
Eğer petrol fiyatlarındaki yükseliş enflasyonun artmasına yol açarsa, merkez bankalarının gevşek para politikalarını yürütmesi için pek bir sebepleri kalmaz.
Hindistan'daki merkez bankası yetkilileri, ülkenin en büyük ithalat kalemi olan petrol fiyatlarındaki yükselişe halihazırda dikkati çekmişti.
Tayland, Endonezya, Filipinler ve Güney Afrika gibi ülkelerde para politikasının daha hızlı bir şekilde sıkılaşmasına yol açabilir.
</doc>
<doc docid='bbc_090707_pressreview' lang='tur' type='mono' source_url='http://www.bbc.co.uk/turkce/basinozeti/2009/07/090707_pressreview' term='SARS'>
7 Temmuz 2009 Basın Özeti
İngiliz gazeteleri bugün farklı haberleri manşetlerine taşımışlar.
İngiliz gazeteleri bugün farklı haberleri manşetlerine taşımışlar.
Guardian, İngiliz iç istihbarat servisi MI5'ın, rüşvet teklifiyle mahkemeyi yanıltmaya çalışmakla suçlandığını bildiriyor.
Gazetenin özel haberine göre MI5, Pakistan'da işkence gördüğünü söyleyen ve İngiltere'ye dönüşü sonrası İngiliz hükümeti aleyhine dava açan Rangzieb Ahmed adlı bir kişiye, anlaşma önermiş.
Üç parmağı koparılan Rangzieb Ahmed, Pakistan'da kendisine yapılan işkenceye, MI5 görevlilerinin de katıldığını öne sürüyor.
33 yaşındaki Rangzieb Ahmed, İngiltere'ye iade edilmiş ve terör suçları işlediği iddiasıyla cezaevine gönderilmiş.
Rangzieb Ahmed, cezaevinde kendisini ziyaret eden bir MI5 ajanıyla polisin anlaşma önerdiklerini söylüyor.
Habere göre, Rangzieb Ahmed'e, cezasında indirim yapılmasının sağlanabileceği ya da ona ödeme yapılabileceği söylenmiş. Ama,             şikayetlerini geri çekmesi koşuluyla.
El Kaide üyesi olmak ve bir terör örgütünü yönetmekle suçlanarak mahkum olan ve ömür boyu hapis cezasına çarptırılan Rangzieb             Ahmed'in temyiz davası bu yıl görülecek.
Financial Times'ın manşetindeyse, Avrupa Birliği'nin, bankacılık sektöründe reforma yönelik planları var.
Gazetenin özel haberine göre AB, bankaları ihtiyat fonlarını artırmaya zorlayacak yeni yasalarını Ekim ayında açıklayacak.
Financial Times, son küresel mali krizin tekrarını önlemek için Avrupa Birliği'nin bankacılık sektörünü daha sıkı denetleyeceğini belirtiyor.
Gazete, AB üyesi ülkelerin maliye bakanlarının bugün refom planlarına yönelik taslak planı desteklemelerinin beklendiğini             de eklemiş.
Amerika Birleşik Devletleri ve Rusya liderleri dün envanterlerindeki nükleer silahları ciddi oranda azaltma konusunda anlaşmışlardı. Çerçevesi çizilen anlaşma uyarınca, Rusya ve Amerika 7 yıl içinde, nükleer savaş başlıklarının sayısını 1700'ün altına indirecek.
Independent'ın manşeti, "Soğuk Savaş'ın sonu." Gazete, ilk sayfasında, Barack Obama ve Dimitri Medvedev'in, aralarındaki anlaşmazlıkları             tatlıya bağladıklarını ve nükleer silahlara yönelik bir anlaşma imzaladıklarını belirtiyor.
Ancak gazetenin deyimiyle "tatlıya bağlanan" anlaşmazlıklar, sadece nükleer silahlarla sınırlı.
Independent'ın Washington muhabiri Rupert Cornwell, analizinde, anlaşmanın ileri doğru atılmış bir adım olduğunu kabul ediyor. Fakat             Rupert Cornwell, "Amerika ve Rusya'nın daha katetmeleri gereken çok yol olduğunu" da ekliyor.
Cornwell, iki liderin anlaşmazlık konularından NATO'nun genişlemesine çok az değindiklerini, Amerika'nın füze kalkanı projesiyle             ilgili görüş ayrılıklarını da gizlemediklerini vurguluyor.
Jonathan Steele de, Guardian'daki yazısında, ABD-Rusya Zirvesi'nde, Afganistan konusunda da anlaşma sağlandığını belirtiyor.
Steele'e göre dünkü zirvede en somut sonuç, Rusya'nın, Amerikan ordusuna Afganistan'daki operasyonları için transit geçiş izni vermesiydi. Ancak Steele "Esasında önemli olan Avrupa diyor." ve ekliyor: "İşte burada görüş ayrılıklerı derin.".
Daily Telegraph'ın diplomasi editörü David Blair, zayıflamış bir ülke olan Rusya'nın, dün Moskova'da varılan anlaşmaya ihtiyaç duyduğunu             söylüyor.
Blair'in vurguladığı nokta, Rusya'nın elindeki 10 bin nükleer başlığın yüzde 70'inden fazlasının, muhtemelen kullanılamayacak             durumda olması.
Daily Telegraph'ın başyazısının başlığı ise "Zirve, Rusya'nın düşüşünü gizleyemez."
Gazete, Rusya'nın sağlık sisteminin dehşet verici düzeyde olduğunu, alkol tüketiminin ciddi bir soruna dönüştüğünü, Rus kadınların çocuk doğurmaktan çok kürtaj yaptırdıklarını belirtiyor. Daily Telegraph'a göre, nüfusu 2050'da 142 milyondan 107 milyona düşmesi beklenen Rusya'nın, Çin ve Hindistan'in aksine, etkisini artırmaktan             çok, uzun süre düşüşe geçmesi kaçınılmaz.
Times'ın dış haberler editörü Bronwen Maddox ise, daha farklı bir görüşü dile getirmiş. Maddox'a göre, Rusya Yönetimi'nin, ülke ekonomisini kurtarma yolunda attığı hızlı adımlar, Moskova'yı diplomatik bir dans için daha iyi bir partnere dönüştürdü.
Dünya Bankası'nın, Rusya'nın, petrol gelirinin düşmesiyle hızla harcamalarını azalttığına vurguladığına dikkat çekiyor Maddox ve ekliyor: "Sahip olduğu güç Rusyaa'yı, Amerika açısından, ikili ilişkileri yeniden ayarlamaya değecek bir ülke yapıyor."
İngiliz gazeteleri, Çin'in kuzeybatısında Şincan özerk bölgesindeki çatışmalara da geniş yer ayırmışlar sayfalarında.
Urumçi'deki tek Batılı gazeteci olduğu söylenen Guardian muhabiri Tania Branigan, ölü sayısının artmasından korkulduğunu yazmış.
Charles Cumming ise, yine Guardian'daki yazısında, muhalif Uygurların baskı altına alınmasının altında, Pekin'de, ayrılıkçıların ülkeyi bölebilceklerine dair             derin endişenin yattığını söylüyor.
Cumming, Çin'le eski Sovyet cumhuriyetleri arasında bir tampon bölge konumunda bulunan, zengin petrol ve gaz kaynaklarına             sahip Şincan'ın, Pekin açısından çok değerli olduğuna dikkat çekiyor.
Clifford Cohan, Independent'taki yazısında, Urumçi'de gerginliğin tırmanmasının nedeninin, göçmen akını sonrası, Han Çinlilerinin ekonomik ve siyasi             gücünün artması olduğunu söylüyor.
Independent başyazısında ise Çin'in modern maskesinin gerisinde baskıcı bir rejim gerçeği olduğunu belirtiyor ve ekliyor: "Urumçi'deki             katliam, Çin'de ne kadar az şeyin değiştiğini gösteriyor."
Daily Telegraph, ilk sayfasında, etnik isyanda verilen can kaybının Çin'i sarstığını belirtiyor.
Times ise Şincan'da yaşananların, Çin'de 1989'da Tienanmen Meydanı'ndaki demokrasi yanlısı gösterilerden bu yana gözlenen en kanlı             olaylar olduğunu belirtiyor.
Gazeteye göre Şincan'da yaşananlar, Ekim ayında iktidara gelişinin 60. yılını kutlayacak Çin Komünist Partisi'nin imajına             da zarar verecek.
Times başyazısında ise "Çin'de bir diğer sarsıntı" diyerek Pekin'in Uygurlara davranışının, Tibetlilere yönelik baskıya benzetiyor.
Gazeteye göre Şincan'da yaşananlar, Han Çinlilerinin milliyetçiliğinin, Çin'e istikrar ve barış getiremeyecek bir ideoloji             olduğunu gösteriyor.
Financial Times da başyazısında "Ateşle oynamak Pekin için akıllıca değil" diyor. Gazeteye göre Çin, baskıcı politikalar yerine, ülkede gerilimlere yol açan etnik sorunlara çözüm bulmalı.
Guardian'ın spor ekinde yer alan bir haber, halen İngiltere'de Middlesbrough takımının futbolcusu olan Tuncay Şanlı'yla ilgili.
Middlesbrough kulübü İngiltere, İspanya, Almanya ve Türkiye'den bazı takımların Tuncay'ı transfer etmek istediklerini ancak             hiçbir kulübün istedikleri fiyatı ödemeyi kabul etmediklerini duyuruyor.
İngiltere Premier Ligi'nden düşen Middlesbrough'nun yetkilileri, Tuncay'a kulüpten ayrılabileceğini söylemişler. Guardian,             eski kulübü Fenerbahçe'nin Tuncay'ı geri getirmek istediğini, Tuncay'ınsa bu konuda tereddütlü olduğunu belirtiyor.
Tuncay, Guardian'a, halen Türkiye'ye dönmeyi arzulamadığını ve 3 yıl daha İngiltere'de oynamak istediğini söylemiş.
İngiltere'de, daha önce Tuncay'la ilgilendiği belirtilen kulüpler arasında Chelsea ve Aston Villa da vardı.
</doc>
<doc docid='bbc_111101_press_review' lang='tur' type='mono' source_url='http://www.bbc.co.uk/turkce/basinozeti/2011/11/111101_press_review' term='SARS'>
01 Kasım 2011 Basın Özeti
Guardian'ın "Kaçınılmaz olanı ertelemek" başlıklı editöryel yazısı, Suriye'de artan gerilimle ilgili tespit ve öngörülerden oluşmuş.
Guardian'ın "Kaçınılmaz olanı ertelemek" başlıklı editöryel yazısı, Suriye'de artan gerilimle ilgili tespit ve öngörülerden oluşmuş.
Ülkede sekizinci ayını dolduran Esad karşıtı hareketin biçim ve kapsamının değiştiğinin söylendiği başyazıda, ülkede bir iç savaş çıkması ihtimalinin ciddiyetine dikkat çekilmiş.
Bu tespitin kanıtı olarak gösterilen gelişmelerden biri de Türkiye'de bulunduğu iddia edilen "Özgür Suriye Ordusu" isimli Esad karşıtı silahlı hareket.
Buna ilaveten Suriye'deki Esad karşıtlarının Libya'dakine benzer NATO desteği taleplerini yükselttikleri ancak tüm bu olanlar karşısında Beşar Esad'ın tavrında kayda değer bir değişiklik görülmediğinin belirtildiği yazıda Şam rejiminin kaybetmesi halinde tüm bölgenin bu gelişmeden etkileneceği anlatılmış.
Bu tablo içinde NATO'nun müdahale arzusunda olmadığının ve Esad'ın sıranın kendisine geldiğinin farkında olduğunun belirtildiği Guardian başyazısı şöyle sonlanmış:
Esad'ın mezhep gerilimini tırmandırmayı tek olasılık olarak görme ihtimali artıyor.
Bunun sonucunda bir iş savaş yaşanmasının eğer bir alternatifi varsa da o, NATO müdahalesi olmayacaktır:
Esad'ın pes etmesi ve hayatta kalmasının tek yolunun geçici hükümetle uzlaşıp özgür seçimlere müsaade etmesi olduğunu anlamasıdır.
Financial Times gazetesinde yer alan Türkiye ile ilgili haberin başlığı "Türkiye Afganistan müzakerelerine ev sahipliği yapıyor".
Haberde Dış işleri bakanı Ahmed Davutoğlu'nun girişimiyle yapılacak toplantıyla Afganistan ve Pakistan arasındaki gerilimin düşürülmesinin hedeflendiği belirtilmiş.
Davutoğlu'nun Financial Times'a, Afganistan devlet başkanı Karzai, Pakistan cumhurbaşkanı Zerdari ve Abdullah Gül arasında yapılacak görüşmenin kritik bir zamanda gerçekleştiğini ifade ettiğine dikkat çekilmiş.
Haberde ayrıca Davutoğlu'nun iki taraf arasındaki gerilimin artmasının, Taliban'a karşı verilen savaşın sona ermesini karmaşık hale getirebileceği yönündeki tespitine yer verilmiş.
Tüm İngiliz gazetelerinde geniş yer bulan bir gelişme, Yunanistan'a yapılacak kurtarma paketine dair anlaşmanın halkoyuna sunulacağının açıklaması oldu.
Times'in habere seçtiği başlık "Süpriz Yunanistan referandumu, Avrupa’yı mali bilinmezliğin içine geri yolluyor".
Geçen hafta Avrupa Birliği liderlerinin üzerinde zorlukla uzlaştıkları belirtilen kurtarma paketine dair Yunan halkının onayının gerekecek olması Times gazetesinin haberinde, “Avrupalı liderlerin iki yıldır gerçekleşmesine engel olmaya çalıştıkları felaketin doğma olasılığı” olarak değerlendirilmiş.
Referandumdan hayır çıkması halinde Yunanistan'ın Euro'dan ayrılması ve ardından 2008'de Lehman Brothers'ın batması sonrası yaşanan kriz boyutunda bir sarsıntı yaşanabileceği belirtilen haberde referandum sürprizinin gece geç saatlerde açıklanması sebebiyle yarattığı tepkilerin gün içinde ortaya çıkacağı söylenmiş.
Times'ın haberinde Yunanistan referandumuna ilaveten piyasalara endişe vermesi beklenen bir diğer gelişmeye de yer verilmiş.
Uluslararası Çalışma Örgütü tarafından dün açıklanan raporda dünyanın ciddi bir istihdam sorunuyla karşı karşıya olduğu ve bunun hâlihazırda yaşanmakta olan toplumsal huzursuzlukları artırmasının kaçınılmaz olduğu belirtilmiş.
Çalışma Örgütü'nün raporunu haberleştiren bir diğer İngiliz gazetesi de Guardian olmuş.
Guardian'ın ekonomi editörü Larry Elliott imzalı analiz yazısında, Çalışma Örgütünün raporunda araştırma kapsamında incelenen 118 ülkenin 45'inde toplumsal gerilim yaşanma riskinin yüksek olduğu belirtilmiş.
İstihdam yaratılamaması ve yaşanmakta olan krizin sorumluluğunun adil bir biçimde paylaşılmadığı kanısı sebebiyle oluşan gerilimin en yüksek olduğu ülkelerin ise Avrupa Birliği ve Arap ülkeleri olduğuna dikkat çekilmiş.
İngiliz gazetelerinin farklı yorumlarla duyurduğu, dün yaşanan bir gelişme Londra'daki St. Paul Katedralinin başpapazı olan Graeme Knowles'un istifası oldu.
Katedral çevresinde kurulmuş olan Londra’yı İşgal Hareketinin çadırları konusunda son haftalarda yaşanan tartışmalar ardından görevini bırakan başpapazın, Katedral'den son iki haftada ayrılan üçüncü din adamı olması, Daily Telegraph tarafından zayıflık olarak değerlendirilmiş ve katedralin "burnunun ucundaki sorunla baş edemediği" şeklinde yorumlanmış.
Guardian ise eylemcilerin katedralle yaşadıkları sürecin, esas gündemlerine zarar vermemesi için çaba gösterdiklerine dikkat çekmiş.
"Eylemcilerin hedefindekiler din adamları değil bankerler" başlığıyla verilen haberde Londra’daki eylemlerin ortaya çıkış amacının küresel finans sistemindeki adaletsizlik olduğu vurgulanmış.
Haberde ayrıca, küresel eylem günü olan 15 ekimde, kampın kurulması hedeflenen parkın polis tarafından kapatılması sebebiyle Katedralin önündeki meydanı işgal etmek durumunda kalan eylemcilerin Katedral yönetimiyle, istemeden girdikleri tartışmanın, kendi gündemlerini gölgelemesinden endişe ettikleri tespitine yer verilmiş, ve bu durumun Londra'daki eylemcilerin imajına darbe vurmuş olduğu belirtilmiş.
Hemen tüm İngiliz gazetelerinde yer bulan bir müzik haberi ise Temmuz ayında hayatını kaybeden İngiliz müzisyen Amy Winehouse'un önümüzdeki ay yayımlanacağı açıklanan üçüncü albümüyle ile ilgili.
Guardian'ın haberinde Winehouse'un hayatını kaybetmesi ardından babası tarafından gündeme getirilen albümde kaydetmiş olduğu ancak yayımlamaya fırsat bulamadığı şarkıların yer alacağı belirtiliyor.
Haberde ayrıca albümün on iki parçadan oluşacağı, bunlardan ikisinin ise daha önce hiç yayımlanmamış eserler olduğu belirtilmiş.
Albümün tüm gelirinin, Winehouse'un babası tarafından kurulacak alkolizmle mücadele vakfına aktırılacağına dikkat çekilen Independent'in başyazısında albümle ilgili bir endişe dile getirilmiş.
Winehouse'un yaşıyor olsaydı yalnızca iki yeni parçasının bulunduğu bir albümüm hem de son haline getirmeden yayımlamasının söz konusu olmayacağının iddia edildiği başyazıda Winehouse'un müzikal mirasının riske atılmasından endişe duyulması gerektiği belirtilmiş.
</doc>
<doc docid='bbc_090903_indonesia_quake' lang='tur' type='mono' source_url='http://www.bbc.co.uk/turkce/haberler/2009/09/090903_indonesia_quake' term='SARS'>
Endonezya depreminde ölü sayısı artıyor
Endonezya'da dün meydana gelen şiddetli deprem ardından kurtarma çalışmaları, büyük bir heyelan yaşanan Java adasındaki Cianjur kentine odaklanıyor.
Endonezya'da dün meydana gelen şiddetli deprem ardından kurtarma çalışmaları, büyük bir heyelan yaşanan Java adasındaki Cianjur kentine odaklanıyor.
Yetkililer birçok kişinin toprak altında kaldığından kaygı duyulan kente enkazı kaldırmak için iş makinaları ulaştırmaya çalışıyor.
Ancak yağış ve yolların depremden zarar görmüş olması nedeniyle ilk yardım ve arama kurtarma malzeme ve personelinin gidişi gecikiyor.
Saatler geçtikte köylerde depremle meydana gelen yer kaymasıyla toprak altında kalanları sağ bulma umudu da azalıyor. Yetkililer gece boyunca çalışmalara ara verileceğini bildirdiler.
Bu arada polis, asker ve köylülerin enkazı elleriyle kazmaya çalıştığı haberleri geliyor.
Artçı sarsıntılardan korkan insanların evlerine dönemedikler ve çadırlarda yatıp kalktıkları bildiriliyor.
Richter ölçeğine göre 7 büyüklüğündeki depremde resmi rakamlara göre şu ana kadar 57 kişinin öldüğü tespit edildi.
Ancak enkazın kaldırılmasıyla birlikte ölü sayısının büyük olasılıkla artacağı kaydediliyor.
Depremde yüzlerce kişi yaralanırken, Cianjur ve yakındaki Tasikmalaya kenti çevresinde binlerce evin yıkıldığı belirtiliyor.
Endonezya Cumhurbaşkanı Susilo Bambang Yudhoyono Cianjur bölgesine yaptığı ziyaret sırasında bölgeye yarım milyon dolarlık yardım vaadetti ve BBC'ye Endonezya'nın şu aşamada uluslararası yardıma ihtiyaç duymadığını söyledi.
Bölgedeki BBC muhabiri Karishma Vaswani depremde pek çok yol da zarar gördüğü için yardım çalışmalarının güçlükle yürütüldüğünü belirtiyor.
Deprem etkisiyle ülkenin güney sahilindeki haberleşme hatları da koptuğundan, hasarın boyutlarını belirlemek zor.
Çarşamba günü yerel saatle 1500 (TSİ 1000) sularında meydana gelen depremin merkez üssü denizaltında Tasikmalaya kentinin 115 kilometre güneybatısındaydı.
Sarsıntı merkez üssüne 200 kilometre uzaklıktaki Endonezya'nın başkenti Cakarta'da da hissedildi ve binlerce kişinin işyerleri ve dükkanlardan korku içinde sokaklara dökülmesine sebep oldu.
Endonezya'da 2004 Aralık ayında meydana gelen deprem ve tetiklediği tsunami, bölgede 200 bin kişinin ölümüne yol açmıştı.
</doc>
<doc docid='bbc_110311_japan_precaution' lang='tur' type='mono' source_url='http://www.bbc.co.uk/turkce/haberler/2011/03/110311_japan_precaution' term='SARS'>
Japonya depremlere nasıl hazırlanıyor?
Dünyayı tsunami kelimesiyle tanıştıran Japonya oldu.
Dünyayı tsunami kelimesiyle tanıştıran Japonya oldu.
Sözcük anlamı "liman dalgası" olan tsunami, deprem sonrasında meydana geliyor.
1707 yılında gerçekleşen ve Şikoku adasını etkileyen bir açık deniz depreminin binlerce kişinin ölümüne yol açtığı belirtiliyor.
Japonya, birden fazla tektonik plakanın üzerinde bulunuyor ve yılda yaklaşık 1000 sarsıntı yaşıyor.
Küçük sarsıntıların çoğu kamuya yansımıyor; Japonya'da yaşayanlar da orta boy depremleri soğukkanlılıkla karşılıyor.
Ancak bazı depremler hafızalardan silinmiyor.
1923 yılında Tokyo'yu vuran deprem de bunlardan biri.
Büyük Kanto Depremi diye anılan 7,9 büyüklüğündeki deprem ve yol açtığı yangınlar, ahşap evleri yerle bir etmiş ve yaklaşık 100 bin kişi ölmüştü.
72 yıl sonra, ülkenin batısındaki liman kenti Kobe, 7,3 büyüklüğünde bir depremle sarsıldı.
Yolların çöktüğü ve binlerce binanın zarar gördüğü depremde, 6 bin 400 kişi öldü ve 400 bini aşkın kişi yaralandı.
Tokyo'yu büyük bir depremin daha beklediği düşünülüyor.
Dolayısıyla Japonya, deprem müdahale mekanizmaları, altyapı ve vatandaşların olası felaketlere hazırlanması konularında büyük çaba harcıyor.
Hükümet, izleme mekanizmalarına yoğun yatırım yaptı.
Bu mekanizmalardan biri de, 1952 yılında kurulan ve Japon Meteoroloji Ajansı bünyesinde yer alan Tsunami Uyarı Sistemi.
Tsunami Uyarı Sistemi, altı bölgesel merkezde, karada ve denizde gerçekleşen sismik hareketleri inceliyor.
Meteoroloji Ajansı, bu sistemi kullanarak herhangi bir depremden sonra üç dakika içerisinde tsunami uyarısı yapabilmeyi umuyor.
Deprem olduğunda, büyüklük ve merkez bilgileri ulusal televizyonda yayınlanıyor, hemen sonra ise tsunami uyarısı yapılıp yapılmadığı belirtiliyor.
Çoğu kent ve kasabada, acil durum bilgilerini duyurmak için kurulmuş hoparlör sistemleri var.
Bazı kırsal bölgelerde ise, vatandaşlar yerel idareler tarafından dağıtılmış radyolardan tahliye talimatlarını dinleyebiliyor.
Çocuklar, okul yılları boyunca deprem sırasında sıralarının altına saklanmayı öğreniyor, yetişkinlere ise en yakın tahliye merkezlerinin neresi olduğu bildiriliyor.
Büyük şehirlerdeki yüksek binalar, depremde sarsılmak yerine sallanacak şekilde inşa ediliyor ve böylece daha güvenli oluyorlar.
Kobe depreminin sonrasında binaları depreme güvenli hale getirmek için yeni bir yönetmelik oluşturuldu.
Bazı yerel idareler, vatandaşların evlerini deprem güvenliği açısından denetleme hizmeti veriyor.
Kıyı bölgelerinden bazılarında depreme dayanıklı tsunami barınakları var; kimi bölgelerde ise su baskınlarını önlemek için setler inşa edilmiş.
Belli bir büyüklüğün üzerindeki depremlerde ise nükleer santraller otomatik olarak çalışmayı durduruyor.
Japonya, depreme en hazırlıklı ülkelerden biri; ancak son büyük depremin de gösterdiği gibi, tüm bu önlemlere rağmen, tehlike hala çok büyük.
</doc>
<doc docid='bbc_130614_economist_turkiye' lang='tur' type='mono' source_url='http://www.bbc.co.uk/turkce/ekonomi/2013/06/130614_economist_turkiye' term='SARS'>
Economist: Türkiye yabancı yatırımcının güvenine bağımlı
Haftalık Economist dergisi, Türkiye'de devam eden siyasî ve toplumsal gerginliğin piyasalara etkisini değerlendiren bir yazı yayımlıyor bugün.
Haftalık Economist dergisi, Türkiye'de devam eden siyasî ve toplumsal gerginliğin piyasalara etkisini değerlendiren bir yazı yayımlıyor bugün.
"Güçlü ama korumasız" başlıklı yazısında dergi, Türkiye'nin, yabancı yatırımcıların güvenini kaybetmeye çok açık bir dönemden geçtiğini yazıyor.
"Recep Tayyip Erdoğan'ın seçmenleri çekmek için kullandığı başlıca kozlardan birisi ekonomideki performansı. İstikrarsız geçen 1990'ların ardından 2001'de yaşanan büyük çöküş sonrası, AKP istikrarlı bir büyüme oranı ve düşük enflasyonu yakaladı" diyen Economist, 2010 ve 2011'de Türkiye'nin, tıpkı Çin gibi yüzde 9'a varan bir büyüme yakaladığını, bunun piyasalarda 'aşırı ısınma' tehlikesini de beraberinde getirdiğini vurguluyor.
"Türkiye yoğun şekilde nakit akışına, dolayısıyla da yabancı yatırımcıların güvenine bağımlı. İşte bu nedenle, Taksim Meydanı'ndaki protestolar başladığından bu yana para piyasalarındaki sarsıntı çok önemli" diye yazan Economist "22 Mayıs'ta tüm zamanların en yüksek seviyesine çıkan İstanbul borsası bu hafta ortasında yüzde 20 değer yitirmişti" saptamasında bulunuyor.
Büyüme oranının 2012'de yüzde 2'ye gerilediğini belirten dergi, "Türkiye'yle ilgili en büyük endişe ülke dışında. Yavaşlayan ekonomi cari borç açığını azalttı ama bu yıl yine de yüzde 6 seviyesinde olacak. Dahası, cari açık, kısa dönemli nakit akışlarıyla dengeleniyor. Türkiye aşırı risk karşılığında güçlü büyüme oranı ve iyi bir getiriye sahip bir ekonomi" değerlendirmesinde bulunuyor.
Economist yazısını, "Siyasî huzursuzluk, Türkiye'nin en büyük ihracat ortağı Euro Bölgesi'ndeki resesyon, Suriye ve bölgedeki diğer çatışmalar yatırımcı güvenini kolaylıkla zedeleyebilir. Bu, Erdoğan'ın bu hafta yaptığı gibi, yabancı yatırımcılara ve kendi tanımıyla 'faiz lobisine' karşı saldırgan bir tutum alması için aptalca bir dönem" ifadesiyle tamamlıyor.
</doc>
<doc docid='bbc_haberler-dunya-41319103' lang='tur' type='mono' source_url='https://www.bbc.co.uk/turkce/haberler-dunya-41319103' term='SARS'>
Meksika'da neden sık sık büyük deprem oluyor?
ABD Jeolojik Araştırmalar Kurumuna göre Meksika'nın orta kesimlerini yerel saatle 13:14'te vuran deprem 7,1 büyüklüğündeydi.
ABD Jeolojik Araştırmalar Kurumuna göre Meksika'nın orta kesimlerini yerel saatle 13:14'te vuran deprem 7,1 büyüklüğündeydi.
Kuruluşa göre merkez üssü Puebla'nın 55 kilometre güneyindeki Axochiapan'ın dış kesimleri olan sarsıntı, 51 kilometre derinlikte meydana geldi.
1985'teki yıkıcı depremin 32. yıldönümüne denk gelen felaket, Meksika'nın başkentinde yaşayan 20 milyon kişiye panik yaşattı.
Kısa süre önce de 8,2 büyüklüğündeki bir deprem de ülkenin güneydoğusunda en az 100 kişinin ölümüne yol açmıştı.
Peki Meksika neden bu kadar çok sayıda büyük depreme sahne oluyor?
Bu sorunun yanıtı için ülkenin coğrafi konumuna bakmak gerekiyor.
Pasifik Ateş Çemberi
Ülke, Pasifik Ateş Çemberi adlı, at nalı şeklindeki büyük sismik hareket alanında bulunuyor. Bölge Doğu Asya kıyılarından Kuzey ve Güney Amerika sahillerine dek uzanıyor.
BBC Mundo'ya Konuşan Pero Jeofizik Enstitüsü'nün Sismoloji Bölümü Direktörü Hernando Tavera, "Dünyadaki tüm depremlerin yüzde 90 kadarı Pasifik Ateş Çemberi'nde meydana geliyor" dedi.
Bölgede Meksika dışında, Japonya, Ekvador, Şili, ABD, Peru, Bolivya, Kolombiya, Panama, Kosta Rika, Nikaragua, El Salvador, Honduras, Guatemala ve Kanada'nın bir kısmı yer alıyor.
At nalı şeklinin da doğru kıvrımı Kuzey Pasifik'teki Aleut Adaları dolaylarında, Alaska ve Kamçatka Körfezi'nin arasında başlıyor ve Rusya'nın kıyıları ile adalarını, Tayvan'ı Filipinler'i, Endonezya'yı, Papua Yeni Gine'yi ve Yeni Zelanda'yı da kapsıyor.
Pasifik Okyanusu'nun tabanı çeşitli teknonik plakalardan oluşuyor. Tavera, "Bu plakaların birleşmesi nedeniyle Ateş Çemberi'nde sismik faaliyet çok yoğun oluşan gerilim, serbest kalmak isteyen bir enerji yaratıyor" dedi.
Ateş Çemberi aynı zamanda 452 kraterle, dünyanın faaliyette olan veya olmayan yanardağlarının yüzde 75'inin de bulunduğu yer.
İki hafta önceki 8,2 büyüklüğündeki depremin merkez üssü de Çiapas eyaletindeki Tonala'nın 137 kilometre güneydoğusuydu.
Meksika Ulusal Sismolojik Araştırmalar Kurumuna göre Çiapas, en büyük deprem riski altındaki eyalet.
Kuruluşun raporunda "Bu sismik gerilimin nedeni Cotos ve Karayip plakalarının burada birleşmesi. İki plaka arasındaki etkileşim Pasifik kıyısında, bu eyaletin kıyı kesimlerinin hemen yakınında" denildi.
Çiapas eyaletinde 1970'ten bu yana 3 kez büyüklüğü 7.0'den fazla deprem meydana gelmişti.
</doc>
<doc docid='bbc_140402_sili_depremyeni' lang='tur' type='mono' source_url='http://www.bbc.co.uk/turkce/haberler/2014/04/140402_sili_depremyeni' term='SARS'>
Şili'deki deprem: Ülkenin kuzeyi felaket bölgesi
Şili 8,2 büyüklüğündeki depremin ardından ülkenin kuzeyindeki iki farklı noktayı felaket bölgesi ilan etti.
Şili 8,2 büyüklüğündeki depremin ardından ülkenin kuzeyindeki iki farklı noktayı felaket bölgesi ilan etti.
Şiddetli sarsıntının ardından şu ana dek en az altı kişinin öldüğü, on binlerce kişinin ise deprem bölgesinden tahliye edildiği belirtiliyor.
Amerikan Jeolojik Araştırmalar Merkezi'nin verilerine göre Yerel saatle 20:46'da (TSİ: 01:46) vuran depremin merkez üssü ülkenin kuzeybatısındaki Iquique bölgesine 86 kilometre uzaklıkta.
Sarsıntının artından boyu 2,1 metreyi bulan dalgalar bazı bölgeleri vururken, elektrik kesintileri, yangınlar ve toprak kaymaları haberleri geliyor.
Şili hükümetinden yapılan açıklamada, Arica, Parinacota ve Tarapaca bölgelerinin "yağma ve kargaşayı önlemeyi" amaçladığı vurgulandı.
Şili Cumhurbaşkanı Michelle Bachelet ülkesinin "acil durumla iyi başa çıktığını" söyledi ve depremden etkilenen bölgelerde yaşayanlara "suküneti koruma ve yetkili makamların talimatlarına uyma" çağrısı yaptı.
Bachelet'in bugün depremden etkileyen bölgeleri ziyaret etmesi bekleniyor.
Şili Televizyonu araçlarla deprem bölgesinden ayrılmaya çalışanların oluşturduğu trafik sıkışıklıklarını gösteren görüntüler yayımladı.
Yetkililer beş kişinin yıkılan duvarların altında kalarak, ya da kalp krizinden öldüğünü belirtti.
Iquique Valisi Gonzalo Prieto yaralananlar da olduğunu söyledi.
Hükümet henüz kıyı bölgelerinde ciddi bir hasar oluştuğuna dair bir bilgi alınmadığını söylerken, Arica'da bazı evlerin yıkıldığı bildiriliyor.
Gün ışıyana dek bölgedeki hasarın tam olarak tespit edilemeyeceği söyleniyor.
Sarsıntı Peru'da ve Iquique'ye 470 kilometreden fazla uzaklıkta bulunan Bolivya'nın başkenti La Paz'da da hissedildi.
Depremi izleyen birkaç saat içinde en az sekiz artçı sarsıntı oldu. Bu sarsıntılardan birinin büyüklüğü 6,2 olarak ölçüldü.
Şili İçişleri Bakanlığı Iquique'nin dışındaki bir anayolun toprak kayması nedeniyle kapandığını açıkladı.
Putre ve General Lagos kentleri arasında da toprak kayması olduğu belirtiliyor.
Depremin ardından Iquique'de 300 kadın mahkumun firar ettiği açıklandı.
Yetkililer daha sonra mahkumların 26'sının yakalandığını söyledi.
Yağma olaylarına karşı özel kuvvetlere bağlı birliklerin bölgeye gönderildiği açıklandı.
Pasifik Tsunami Uyarı Merkezi, Şili, Peru, Evkador, Kolombiya ve Panama'da Tsunami alarmı verdi.
Ancak daha sonra Şili ve Peru dışındaki ülkeler için alarm ve uyarılar kaldırıldı.
Şili İçişleri Bakanı Mahmud Aleuy, "Tüm kıyı bölgelerindeki halkımızdan evlerini tahliye etmelerini istiyoruz" dedi.
Peru'nun Şili sınırındaki Boca Del Rio kasabasında yaşayan 200 kişinin de boyu iki metreyi bulan dalgaların vurması üzerine tahliye edildiği açıklandı.
Şili'nin Antofagasta kenti yakınlarında yaşayan İngiliz vatandaşı Patrick Moore BBC'ye yaptığı açıklamada geçen yılın son aylarından bu yana bölgede birkaç sarsıntının yaşandığını söyledi.
Moore, "Ama bu deprem, merkez üssü daha uzak olsa bile çok daha uzun sürdü." dedi.
Arica bölgesinde bir motel işleten Kurt Hertrampf da BBC'ye yaptığı açıklamada, depremin ardından elektriklerin kesildiğini söyledi ve "Şehir merkezi bir hayalet kasaba gibi" dedi.
Depremin merkez üssüne yakın bölgelerde madencilik yapılıyor. Ancak büyük bakır şirketlerinin hiçbiri üretimlerinde problem olduğuna dair bir açıklama yapmadı.
Şili, sismik olarak dünyanın en aktif ülkelerinden biri.
Ülkenin orta ve güney kesimleri 27 Şubat 2010'da da 8,8 büyüklüğünde bir deprem ile sarsılmış, afette 500'den fazla kişi hayatını kaybetmişti. Deprem sonrası meydana gelen tsunami de Şili'de büyük yıkıma neden olmuştu.
Bugüne kadar kayıtlara geçen en şiddetli deprem de yine Şili'de meydana gelmişti.
Ülkede 1960'da meydana gelen 9,5 büyüklüğündeki deprem sonucu 5 binden fazla kişi hayatını kaybetmişti.
</doc>
<doc docid='bbc_110814_japan_economy' lang='tur' type='mono' source_url='http://www.bbc.co.uk/turkce/haberler/2011/08/110814_japan_economy' term='SARS'>
Japon ekonomisi beklenenden az küçüldü
Son çeyrekte Japon ekonomisinde yaşanan küçülme, tahmin edilenden daha düşük oldu.
Son çeyrekte Japon ekonomisinde yaşanan küçülme, tahmin edilenden daha düşük oldu.
Japon hükümetinden yapılan açıklamada Nisan, Mayıs ve Haziran aylarını kapsayan son çeyrekte yaşanan küçülme oranının yüzde 1,3 olduğu belirtildi.
Uzmanlar tsunami sonrasında sarsıntı yaşayan ülke ekonomisinin bu dönemde yüzde 2,6 oranında küçülmesi tahmininde bulunuyorlardı.
Açıklanan küçülme oranın beklenenden düşük olması, Japon ekonomisinin toparlanma ve eğiliminde olduğu şeklinde yorumlandı.
Dai-Ichi Araştırma Merkezinden iktisatçı Yoshikiyo Shimamine ortaya çıkan tablonun Japonya'nın bu sene içinde ekonomik krizden çıkış yolunda olacağı kanısını pekiştirdiğini belirtti.
Shimamine bu senaryonun gerçekleşmesini engelleyebilecek faktörlerin Avrupa ve Amerikan ekonomisindeki belirsizlikler ve Yen'in diğer para birimleri karşısında değer kaybetmesi olduğunu ekledi.
Japon hükümetinden yapılan açıklama Yen'in Dolar karşısında değer kazanmasını sağladı.
Japon borsasının açılışı öncesinde yaşanan bu gelişme Nikkei 225 endeksinin güne yükseliş eğilimiyle başlamasına yol açabilir.
Japonya'da hükümet geçen hafta Mart ayında yaşanan tsunami sebebiyle yıllık büyüme oranı tahminini yüzde 1,5'ten 0,5'e düşürmüştü.
</doc>
<doc docid='bbc_haberler-dunya-49253615' lang='tur' type='mono' source_url='https://www.bbc.co.uk/turkce/haberler-dunya-49253615' term='SARS'>
Dünya ekonomisi ve uluslararası ilişkiler yeni bir türbülansa mı giriyor?
Pazartesi günü ABD ve Avrupa'da borsalar sarsıldı. Onları Asya borsaları izledi. Salı günü piyasalarda zayıf da olsa bir durulma gözleniyordu. Yorumcular ve piyasa aktörleri genel olarak, bu sarsıntının ABD ile Çin arasındaki ticaret savaşının aniden sertleşerek bir kur savaşına dönüşmeye başlamasından kaynaklandığını düşünüyorlardı.
Pazartesi günü ABD ve Avrupa'da borsalar sarsıldı. Onları Asya borsaları izledi. Salı günü piyasalarda zayıf da olsa bir durulma gözleniyordu. Yorumcular ve piyasa aktörleri genel olarak, bu sarsıntının ABD ile Çin arasındaki ticaret savaşının aniden sertleşerek bir kur savaşına dönüşmeye başlamasından kaynaklandığını düşünüyorlardı.
Bence dünya ekonomisinin hatta uluslararası dengelerin ve gerginliklerin geleceği üzerine bir fikir edinebilmek için bir adım daha geriye giderek borsaları sallayan ticaret savaşlarının, kur manipülasyonu çabalarının ve suçlamaların arkasında yatan dinamiklere bakmak gerekiyor. Oraya bakınca ne yazık ki oldukça tanıdık bir durumla karşılaşıyoruz.
Dünyanın önde gelen borsaları yıl başından bu yana güçlü bir performans sergiliyordu. Temmuz ayında indeksler duraklama işaretleri verirken, Ağustos'un ilk haftasında gerilemeye başladılar. Bütün dünya MSCI indeksi bir haftada % 3,2 geriledi.
Pazartesi günü borsalardaki gerileme sertleşti, Londra FT %2,5,  Alman Dax %1,8, Fransız Cac 40  %2,2, New York DJIA  %2,9, çok daha geniş tabanlı S&P %3, teknoloji hisselerini izleyen Nasdaq %3,3 düştüler. Bu düşüşleri %2 dolayında gerilemelerle Asya piyasaları izledi. Mali piyasalarda "korku indeksi" olarak bilinen "Vix" bir günde 23 puan birden sıçradı. Salı günü sular durulmuş, sarsıntı geçmiş gibiydi.
Ancak bu sırada ABD hazine bonolarının uzun dönemli (10 yıllık) faizlerinin kısa dönemli (3 aylık) faizlerinin altında düşmeye böylece hazine bonolarının "verim eğrisi" (yield curve) tersine dönmeye devam ediyor. Tarihsel deneyimler, her resesyondan önce "verim eğrisinin" tersine döndüğünü gösteriyor. Bu tersine dönüş, piyasaların bir resesyon beklentisi içinde olduğunu düşündürüyor.
Amerikan New York Times gazetesinin köşe yazarlarından Nobel ödüllü ekonomist Prof. Paul Krugman'ın yorumuna göre, gerek Çin mallarına getirilen ek % 10 verginin gerekse de Çin yuanının Amerikan doları karşısındaki %2'lik gerilemesinin etkileri aslında, her iki ekonominin de geneli açısından önemli oranlarda değildi.
Paul Krugman, Trump yönetiminin iddialarının aksine ortada bir kur manipülasyonu olmadığını düşünüyordu, Krugman'a göre bu noktada ABD Başkanı Donald Trump ve Çin Devlet Başkanı Şi Cinping'in taviz vermeleri çok zordu. Krugman bu nedenle gelişmelerin, ticaret savaşlarının ve kur manipülasyonlarının zamana yayılarak uzayacağına işaret ettiğini düşünüyordu. Ben de Krugman'a katılıyorum. Dahası bu ticaret savaşlarının giderek daha sert finansal dalgalanmalara ve siyasi sorunlara doğru dejenere olabileceğini düşünüyorum.
Piyasalardaki sarsıntılara yol açan ticaret savaşlarının nedenlerini Trump ve Şi'yi baskı altına alarak taviz vermelerini zorlaştıran gelişmelerde aramak gerekiyor. Bu gelişmeleri görebilmek için de ekonominin genel performansına bu performansın toplumsal sonuçlarına bakmak, bakarken de bir adım gerileyip perspektifi genişletmek, ilk anda alakasız gibi görünecek olsa da "küreselleşme" ve "popülizm" ilişkisini resmin içine almak gerekiyor.
Ticaret savaşları gündeme oturmadan önce birçok gelişmiş ülkede popülist olarak tanımlanan hareketlerin yükselmeye başladığı gözleniyordu. Bu hareketlerin ortak özellikleri küreselleşme karşıtı, ırkçı milliyetçi tepkiler sergilemeleri ve arzularına cevap verecek, çıkarlarını koruyacak güçlü bir lider arayışı içine olmalarıydı. ABD'de Trump, İngiltere'de Brexit, İtalya'da 5 Yıldız Hareketi hep bu dalganın ürünü olarak şekillendiler.
Bu popülist hareketlere biraz daha dikkatle bakınca karşımıza çok boyutlu bir resim çıkıyor:
İlginç, olan şu ki bu ülkeler, bu eğilimlerle ilk kez karşılaşmıyordu. ABD'de Prof. Jeffrey Williamson'un 1996'da "National Bureau of Ekonomic Research" için yaptığı, bir önceki küreselleşmeni, 19. yüzyıl sonunda, 20. yüzyılın başında çöküş nedenlerini araştıran çalışmasında, yukarda aktardığım dört boyutlu resme benzer bir resim ortaya çıkıyordu.
Bu resim içinde halk kendilerini koruması için politikacılar ve hükümetler üzerinde baskı yapıyor, bu baskının ve yükselen öfkenin olası sonuçlarından korunmak ya da yararlanmak için kimi siyasetçilerin dünya ekonomisinden gelen rekabete karşı korumacılığa, popülist devlet politikalarına, yabancı düşmanlığına, ırkçılığa hatta komplo teorilerine yöneldikleri görülüyordu.
Resme, ülke içindeki kaynak sıkıntısı basıncını azaltmak için başka ülkelerin kaynaklarına ulaşma çabasını, milliyetçiliği, militarizmi de ekleyebiliriz. Küreselleşme 19. yüzyılın sonunda böylece duraklamaya başladı. 20. yüzyılın ilk çeyreğinde da bir mali kriz sonra da ekonomik bunalım (mali kriz ve durgunluk), buna paralel hızla yükselen işsizlik ve korumacılık dalgası altında dağıldı.
Williamson o resme bakarak "Benzer bir durumun yeniden yaşanmaması için önlem almak gerekir" diyordu. O çalışmadan 23 yıl sonra artık geç kalındığını söylemek mümkün.
Eski büyüklüğünü kaybettiğini kabul ederek ülkesini "yeniden büyük" yapmak isteyen; taraftarlarının desteğini korumacılık, ırkçılık gibi araçlarla tutmaya çalışan bir başkan var ABD'de.
Bir yükselen güç konumuna gelmiş Çin'de de ciddi ekonomik, mali sorunlar birikiyor. Devlet Başkanı Şi Cinping, toplumsal çelişkileri denetim altında tutmak ve Çin ekonomisinin gereksinimlerini karşılamak için içerde otoriter ve milliyetçi, dışarda bir anlamda yayılmacı politikalar izliyor.
Yaşam alanını ve uluslararası etkisini biri korumaya; diğeri de genişletmeye çalışan, birbirlerini jeopolitik rakip olarak tanımlamaya başlayan bu iki ülkenin liderlerinin uzlaşma ve zaten sınırlı olan bir orta yol bulma olanaklarının, dünya ekonomisinin sorunlarının yeniden ağırlaşmaya başladığı bir dönemde, giderek daha da azaldığı söylenebilir.
Özetle kemerleri bağlamakta yarar var. Dünya ekonomisi ve uluslararası ilişkiler; ekonomik, mali, hatta siyasi olarak yeni bir türbülansa giriyor olabilir. Borsalardaki ani sarsıntılar, verim eğrisinin ısrarla ters yönde ilerlemesi, bir ekonomik yavaşlama hatta resesyon riski, hep bu olasılığa işaret ediyor.
</doc>
<doc docid='bbc_130723_cin_deprem' lang='tur' type='mono' source_url='http://www.bbc.co.uk/turkce/haberler/2013/07/130723_cin_deprem' term='SARS'>
Gansu'da kurtarma çalışmaları devam ediyor
Çin'de meydana gelen ve en az 89 kişinin ölümüyle sonuçlanan iki depremin ardından arama kurtarma çalışmaları devam ediyor.
Çin'de meydana gelen ve en az 89 kişinin ölümüyle sonuçlanan iki depremin ardından arama kurtarma çalışmaları devam ediyor.
Pazartesi sabahı Gansu eyaletinde meydana gelen depremin ardından en büyük can kaybı Dingşi kentinde oldu. Depremde 800'den fazla kişinin de yaralandığı belirtiliyor.
Depremin ardından bölgeye iki helikopter ve asker, polis ve kurtarma görevlilerinden oluşan yaklaşık üç bin personel sevk edildi.
Peş peşe yaşanan 5,9 ve 5,6 büyüklüğündeki depremlerin ardından binlerce bina yıkıldı ya da büyük hasar gördü. Depremler daha önce yaşananlara kıyasla çok büyük olmasa da, kırılmanın sadece 10 kilometre derinlikte meydana gelmesinin etkisini arttırdığı belirtiliyor.
Dinşi Belediyesi, il sınırları içinde dokuz bin binanın çöktüğünü açıklarken tüm deprem bölgesinde yaklaşık 73 bin evin hasar gördüğü belirtiliyor.
Kurtarma görevlileri, deprem sonrası meydana gelen toprak kayması ve çamur sellerinin ardından enkaz altında kalanlara ulaşmak için çalışmalarını sürdürüyor.
Çin devlet haber ajansı Şinhua, bölgeyi kaplayan çamur tabakasının killi topraktan oluşması nedeniyle, enkaz ve çamur altında kalanların yaşama şansının çok yüksek olmadığını belirtiyor.
Şinhua, depremlerin ardından 422 artçı sarsıntı yaşandığını, bunlardan birinin büyüklüğünün de 5 olarak kaydedildiğini duyurdu.
</doc>
<doc docid='bbc_38667393' lang='tur' type='mono' source_url='https://www.bbc.co.uk/turkce/38667393' term='SARS'>
İtalya’da büyüklükleri 5’in üzerinde 4 deprem
İtalya'nın merkez bölgesinde, yerel saatle 10.25-14.33 arasında büyüklükleri 5.1 ile 5.4 arasında değişen 4 sarsıntı yaşandı.
İtalya'nın merkez bölgesinde, yerel saatle 10.25-14.33 arasında büyüklükleri 5.1 ile 5.4 arasında değişen 4 sarsıntı yaşandı.
Merkez üssü, 24 Ağustos'ta yaklaşık 300 kişinin hayatını kaybettiği bölgenin yakınındaki Aquila ilinde olan depremler, başkent Roma'da, Napoli'de ve Floransa'da da hissedildi.
İlk belirlemelere göre can kaybı yaşanmazken, merkez üssüne yakın bölgede hayvancılıkla uğraşan 3 kişiden haber alınamadığı bildirildi.
İtalyan Jeofizik ve Volkan Bilimi Enstitüsü bugünkü depremlerin 24 Ağustos depremiyle aynı fay hattında gerçekleştiğini ve bu depremin devamı niteliği taşıdığını belirtti. Enstitüden sismolog Alessandro Amato ise birkaç saat içinde 5'in üzerinde 4 depremin meydana gelmesinin olağandışı olduğunu söyledi. Amato, "Bu yakın tarih için yeni bir fenomen" dedi.
Merkez üssüne yakın yerleşim birimlerinde deprem maddi hasara yol açarken, başkent Roma'da da önlem olarak metro seferleri durduruldu, bazı okullar ve resmi daireler boşaltıldı. Umbria bölgesinde yarın da okulların kapalı kalacağı açıklandı.
Depremin merkez üssüne yakın bölgelerde son birkaç gündür ağır kar yağışı yaşanmasından dolayı ulaşımda güçlükler yaşandığı belirtildi. ANSA ajansı, Aquila'da yaşayanların kalın kar örtüsü nedeniyle kaçmayı başaramadığını duyurdu.
24 Ağustos depreminde de hasar alan Marche Bölgesi'nin Başkanı Luca Ceriscioli de, önceki depremler nedeniyle halihazırda yolların hasarlı olduğunu ve elektrik kesintileri de yaşandığını vurgulayarak "Bu bir felaket" dedi. Ceriscioli, "Bugünkü depremler ve son birkaç günkü kar yağışı, Ağustos'taki depremin yol açtığı dramatik koşullara yeni sorunlar ekledi" dedi. Ceriscioli, binlerce ailenin güvenli ve sıcak yerlere taşınması için çabaladıklarını belirtti.
Capitignano kasabası Belediye Başkanı Maurizio Pelosi de "Burada 1.5 metre yüksekliğinde kar var ve halen de yağmaya devam ediyor. İnsanlar evlerinden çıkmakta zorlanıyor, çok fazla kar var ve çok sayıda kişi mahsur kalmış durumda" dedi.
Başbakan Paolo Gentiloni, depremden etkilenen bölgelerde ordunun daha geniş şekilde yardım çalışmalarına katılması talimatı verdi.
Öte yandan, Avrupa Komisyonu'ndan depremlerle mücadelede İtalya'ya destek mesajı geldi.
Komisyon Başkanı Jean Claude Juncker, İtalya'nın deprem harcamalarının bütçe açığına dahil edilmeyeceğini söyledi. Juncker, bugünkü depremden önce dün İtalya Başbakanı ile bu konuyu görüştüklerini belirterek, "İtalya'yı tek başına bırakamayız. İtalya'daki deprem Avrupa'da yaşanmış bir depremdir. Hepimiz İtalyanız. Yaşasın İtalya!" dedi.
</doc>
<doc docid='bbc_111024_van5_earthquake' lang='tur' type='mono' source_url='http://www.bbc.co.uk/turkce/haberler/2011/10/111024_van5_earthquake' term='SARS'>
Depremzedeler ikinci geceye hazırlanıyor
Van'da dün meydana gelen 7,2 büyüklüğündeki deprem ardından bölgede arama kurtarma ve yardım çalışmalarında ikinci geceye hazırlanılıyor.
Van'da dün meydana gelen 7,2 büyüklüğündeki deprem ardından bölgede arama kurtarma ve yardım çalışmalarında ikinci geceye hazırlanılıyor.
Depremde ölenlerin sayısı hükümetin açıklamasına göre 279.
Başbakan Yardımcısı ve Hükümet Sözcüsü Bülent Arınç, Başbakanlık Afet ve Acil Durum Yönetimi Başkanlığı verilerine göre, depremde 1300 kişinin de yaralandığını bildirdi.
Yıkılan, ağır hasar gören bina sayısının da 2 bin 262 olduğunu ifade eden Arınç, hükümetin bütün kurum ve kuruluşları harekete geçirerek, başarılı bir koordinasyonla olayın etkilerini ortadan kaldırmaya çalıştığını belirtti.
Önceki saatlerde İçişleri Bakanı İdris Naim Şahin, özellikle Erciş'te hala enkaz altında kalanlar olabileceğini kaydederken yine de sayının başta korkulduğu kadar yüksek olmadığını kaydetti.
Kandilli Rasathanesi görevlileri ilk açıklamalarında bu şiddette bir depremde ölü sayısının 500-1000 arasında olabileceği tahminini dile getirmişti.
Bölgede yaklaşık 2,400 kurtarma görevlisi çalışmalarda görev alırken, çok sayıda sağlık görevlisi, jandarma ve askerler de çalışmalara destek veriyor.
Kurtarma ekipleri arasında ayrıca Sivil Savunma, AKUT, TTK ve MAY  Lidam (Köpekli  Arama Ekibi) bulunuyor.
Ayrıca, ABD,   Almanya, Azerbaycan ve İran'dan da ekipler bulunuyor.
Çok sayıda ülke ise yardım önerisinde bulundu, ancak yetkililer ihtiyaç olması halinde bu ülkelerden talepte    bulunulacağını kaydetti.
Yardım ekipleri enkaz altında kalanların yerini belirlemek için özel eğitimli köpeklere başvururken bazı depremzedeler yerlerini cep telefonları ile bildirdi.
Enkazın kaldırılıp alt tabakalara ulaşılması için ise, yer yer iş makineleri ve kepçeler kullanılıyor. Van'daki çalışmalar özellikle Kazım Karabekir Caddesi üzerinde çöken çok katlı binalara odaklanıyor.
Burada bir apartmandan geçtiğimiz saatlerde beş kişinin daha cesetlerine ulaşıldı.
Bir milyon nüfuslu Van'ın sakinleri, evlerinin hasarlı olması ve artçı sarsıntı korkusu ile geceyi dışarıda geçirecek.
TSİ 18.00 itibariyle Van ve çevresinde 275'ten fazla artçı sarsıntı kaydedildi. Bunların büyük bölümü Richter ölçeğine göre 3 ve civarında olsa da, en şiddetlileri 5,7 ve 5,5 büyüklüklerine ulaştı.
Meteoroloji yetkilileri ise bu gece için en düşük 2 derece sıcaklık öngörürken, yağış başlaması ve bunun Çarşamba günü karla karışık yağmura dönüşmesi bekleniyor.
Bu nedenle depremzedelere yardım ulaştırılması için zamana karşı bir mücadele veriliyor.
Erciş stadyum alanında çadır kent kuran Türk Kızılayı, depremin ardından bölgeye 12 bin 891 çadır, 25 bin 229  battaniye gönderdi.
Gün boyu sürdürülen çalışmalar ile enkaz altındaki bazı depremzedelere sağ olarak ulaşıldı.
Yaralılar kentte oluşturulan sahra hastanelerine ya da çevre illerdeki hastanelere sevkedildi.
Bölgeye yardım akışı da hızlandı.
Diyarbakır, Erzurum, Ordu, Konya, Gümüşhane, Bitlis, Tunceli, Elazığ, Erzincan, Mardin, Iğdır ve Hakkari'den Van'daki deprem bölgesine çeşitli yardım malzemeleri, arama kurtarma ve sağlık ekipleri gönderildi.
Başbakan Yardımcısı Beşir Atalay, öğle saatleri itibariyle bölgede ulaşılmadık yer kalmadığını ve bölgeye yeterli sayıda çadır ve yardım malzemesi sevkedildiğini söyledi.
Başbakan Yardımcısı, basın toplantısında, "Bütün enkazlara ulaşıldı. Her enkazın başında  çalışma vardır" diye konuştu.
Atalay ayrıca su kesintisi olmadığını, ancak bazı bölgelerin elektriksiz olduğunu kaydetti.
İçişleri bakanı Şahin de "Gıda sorunu yok, sağlık sorunu yok, barınma sorunu yok, 47 noktada 920  toplam  uzman çalışanla ki bunların içerisinde Genelkurmayın özel uzman  ekipleri,  jandarma kurtarma ekipleri, polisin kurtarma ekipleri,  AKUT'un 7-8 ilden gelmiş  birimleri var. Farklı birçok uzman ekipler  var. Bunlar koordineli bir şekilde  çalışmalarını yürütüyorlar.'' dedi.
Van havalimanı yoğunluk yaşamakla birlikte seferler sürdürülüyor, ek seferler yapılıyor. Karayolunda bazı çatlaklar oluştuğu bilgisine rağmen, kara ulaşımı da kesilmedi.
Deprem bölgesinde yıkılan binalar arasında bir öğrenci yurdu da bulunuyor.
Diyanet İşleri Başkanlığı da depremde 30-40 kişi  kapasiteli Arvasi Kur'an Kursu'nun bulunduğu yerin tamamen çöktüğünü, 10  erkek öğrencinin hayatını kaybettiğini duyurdu.
Bölgede çok sayıda bina da çeşitli düzeylerde hasarlı. Bunlarda hasar tespit çalışması yapılması ve depremin mali bilançosunun netleşmesi ise zaman alacak.
Bazı görgü tanıkları, yeni inşa edilmesine rağmen binalarının hasar gördüğünü söyledi; bu açıklamalar 1999'daki Marmara depreminden bu yana değişen 
yapı ve deprem mevzuatlarının yapı stoğunun güçlendirilmesinde ne derece etkili olduğunun tartışılmasına yol açtı.
Bakanlar Kurulu, deprem sonrası alınan önlemler konusunda iki saat süren bir toplantı yaptı.
Dün, Başbakan Recep Tayyip Erdoğan ve   hükümet yetkilileri bölgeyi ziyaret etmişti.
Bugün bölgeyi ziyaret eden CHP Genel Başkanı Kemal Kılıçdaroğlu ise ''Erciş'te çadır sorunu yaşanıyor. Ama  Kızılay yetkilileri, o sorunu büyük ölçüde bugün ya da yarın çözebileceklerini  ifade ettiler. Bu da güzel bir olay'' dedi.
Hükümet yetkilileri ayrıca bölge ekonomisine destek olmak üzere bir   dizi önlem açıkladı.
Vergi borçlarında ve işyeri sahiplerinin prim borçlarında bir yıl   erteleme kararı alınırken, Van'daki esnaf, sanatkar ve KOBİ'lerin   KOSGEB'in 100 bin lira üst limitli Acil Destek Kredisinden kredilerinden   yararlandırılacağı duyuruldu.
Deprem ardından ildeki tüm okullarda ve Van Yüzüncü Yıl Üniversitesi'nde eğitime bir hafta ara verildi.
Bu arada Ceza ve Tevkifevleri Genel Müdürü Sefa Mermerci, deprem sonrası Van M Tipi Cezaevi yönetimi tarafından bahçeye çıkarılan bazı tutuklu ve hükümlülerden bazılarının ailelerine ulaşmak için yıkılan bahçe duvarından dışarı çıktığını, bir süre sonra bir bölümünün geri döndüklerini bildirdi.
Daha erken saatlerde, haber ajansları yıkılan duvardan, 150 kadar mahkumun ve tutuklunun firar ettiğini duyurmuştu.
</doc>
<doc docid='bbc_150428_nepal_depremi' lang='tur' type='mono' source_url='http://www.bbc.co.uk/turkce/haberler/2015/04/150428_nepal_depremi' term='SARS'>
Nepal depremi 'tarihi çizginin tekrarı'
Cumartesi günü 7,8 büyüklüğünde bir depremle sarsılan Nepal'de, 1934'te de çok büyük bir deprem meydana gelmişti. 81 yıl önceki deprem Katmandu'nun dörtte birini yerle bir etmiş, 17 binden fazla insanın ölümüne yol açmıştı.
Cumartesi günü 7,8 büyüklüğünde bir depremle sarsılan Nepal'de, 1934'te de çok büyük bir deprem meydana gelmişti. 81 yıl önceki deprem Katmandu'nun dörtte birini yerle bir etmiş, 17 binden fazla insanın ölümüne yol açmıştı.
Jeologlar, son depremle bir önceki büyük depremin, 700 yıldan önce meydana gelen iki büyük sarsıntıyla aynı çizgiyi tekrarladığını ve fay hattındaki basıncın yarattığı domino etkisiyle oluştuğunu düşünüyor.
Araştırmacılar böyle bir tekrar olabileceğini, daha geçtiğimiz haftalarda bölgede yaptıkları saha çalışmalarında keşfetmişti.
Fransa'daki CEA araştırma merkezinden Laurent Bollinger, geçen ay Nepal'deyken depremlerin izlediği tarihi çizgiyi ortaya çıkarmış ve tam da Cumartesi günkü büyük depremin meydana geldiği noktada, şiddetli bir sarsıntı olacağını tahmin etmişti.
Nepal'in orta kesiminin güney bölgesindeki sık ormanlık alanda, Bollinger ve ekibi ülkenin, batıdan doğuya uzanan 1000 km.'yi aşan uzunluktaki başlıca fay hattının yerin yüzeyine çıktığı noktada hendekler kazdı ve hat boyunca gömülü kömür parçalarını esas alarak fay hattının en son ne zaman hareket halinde olduğunu hesapladı.
Çok eski kitaplarda birçok büyük depremden söz ediliyordu ama bu sarsıntıların tam nerede meydana geldiğini saptamak son derece güç.
Muson yağmurları yamaçlardaki toprakların kaymasına neden oluyor ve sık ormanlık alanlar bölgenin büyük bölümünü kaplıyor. Dolayısıyla deprem hatları hızla gözden kayboluyor.
TIKLAYIN: NEPAL'DEKİ DEPREM 20 ATOM BOMBASI GÜCÜNDE
Bollinger ve grubuysa, fay hattının bu bölümünün çok uzun bir süredir hareket etmediğini belirledi.
İki hafta önce bulgularını Nepal Jeoloji Kurumu'na sunan Bollinger, "Bu fay hattının 1505 ve 1833'teki büyük depremlerin hattı olmadığını ortaya koyduk. Bu hattın 1255 ve 1934'te büyük depremler yarattığını gösterdik." dedi.
Bollinger ile birlikte çalışan Singapur Yeryüzü Gözlemevi'nden Paul Tapponnier, "Katmandu ve Pokhara'nın şu sıralarda, ana fay hattında meydana gelebilecek kırılmalara karşı özellikle hassas bir konumda olduğunu gördük. 1344'te de iki kent arasında aynı fay hattında böyle bir kırılma meydana geldiğini tahmin ediyoruz." dedi.
Büyük depremler olduğunda yerde oluşan hareketler fay hattı boyunca yeni basınçlar yaratıyor. 1255 yılında da böyle birşey yaşandığı tahmin ediliyor.
1255'ten sonra gelen 89 yıl boyunca bu fay hattının batısından geçen hat üzerinde basınç oluştu ve bu da nihayet 1344 yılındaki büyük depreme yol açtı.
Şimdi de tarih tekerrür etmiş görünüyor. 1934'deki depremin yarattığı basınç, fay hattı boyunca batıya doğru ilerledi ve 81 yıl sonra geçen Cumartesi günkü büyük sarsıntıya yol açtı.
Jeolog ekibi bölgede yeni sarsıntılar daha beklenebileceğini belirtiyor.
Laurent Bollinger, "İlk hesaplamalar gösteriyor ki, Cumartesi günkü 7,8 büyüklüğündeki deprem yer altındaki basıncın tamamının yer üstüne çıkabilmesini sağlayacak büyüklükte olmadı. Yerin altında depolanmış daha fazla basınç bulunması mümkün. Önümüzdeki on yıllarda bu depremin batısında ve güneyinde bir başka büyük deprem olması beklenebilir." dedi.
</doc>
<doc docid='bbc_130409_transatlantik_ucuslari' lang='tur' type='mono' source_url='http://www.bbc.co.uk/turkce/ekonomi/2013/04/130409_transatlantik_ucuslari' term='SARS'>
Amerika-Avrupa arası uçuşlar 'daha sarsıntılı geçecek'
Bilim insanları iklim değişikliği beklenen yönde seyrederse Avrupa ile Kuzey Amerika arasındaki uçuşların gelecekte daha sarsıntılı hale geleceğini belirtiyor.
Bilim insanları iklim değişikliği beklenen yönde seyrederse Avrupa ile Kuzey Amerika arasındaki uçuşların gelecekte daha sarsıntılı hale geleceğini belirtiyor.
İngiltere'deki Reading Üniversitesi'nden araştırmacılar uçakların şimdiden daha güçlü rüzgârlarla karşı karşıya kaldığını, hava boşluklarının giderek artacağını söylüyor.
Nature Climate Change adlı dergide yayımlanan çalışma, yolcuların yüzyılın ortasına doğru Kuzey Atlantik uçuşlarında daha fazla sarsıntı yaşayacaklarına işaret ediyor.
Çalışmaya göre, yolculuk sırasında hava boşluklarının etkisi altında olan bölgeler de artacak.
Çalışmayı yürüten ekipten Dr Paul Williams, sarsıntılardaki artışın tek etkisinin yolculara rahatsızlık vermek olmayacağını, bunun mali etkilerinin de olacağını söyledi.
Dr Williams BBC'ye yaptığı açıklamada "uçakların hava boşluklarının içinden geçmek yerine etrafından dolaşmalarının daha makul olacağını ancak bu durumda da yakıt giderlerinin artacağını" belirtti.
Artan yakıt kullanımının, hava yollarının masraflarını tırmandıracağı ve bu artışın nihayetinde bilet fiyatlarını artıracağı da çalışmada öngörülen etkiler arasında.
İklim değişikliğinin uçuşlara etkisi konusundaki çalışmalarında Kuzey Atlas koridoruna odaklanan ekip, Amerika ile Avrupa arasında her gün düzenlenen 600 uçuşu inceledi.
Araştırmacılar, 10 kilometre irtifada gerçekleşmesi olası hava akımı değişikliklerini de bir süper bilgisayarla tespit etti.
</doc>
<doc docid='bbc_haberler-turkiye-40677934' lang='tur' type='mono' source_url='https://www.bbc.co.uk/turkce/haberler-turkiye-40677934' term='SARS'>
Kandilli Rasathanesi: Depremin büyüklüğü 6.6
Boğaziçi Üniversitesi Kandilli Rasathanesi Deprem Araştırma Enstitüsü Müdürü Prof. Dr. Haluk Özener, TSİ 01.31'de Muğla açıklarında meydana gelen depremin 6.6 büyüklüğünde olduğunu açıkladı.
Boğaziçi Üniversitesi Kandilli Rasathanesi Deprem Araştırma Enstitüsü Müdürü Prof. Dr. Haluk Özener, TSİ 01.31'de Muğla açıklarında meydana gelen depremin 6.6 büyüklüğünde olduğunu açıkladı.
İstanbul'da gazetecilere açıklama yapan Haluk Özener, depremin ardından 160 civarında artçı sarsıntı meydana geldiğini, bunların en büyüğünün 4.8 büyüklüğünde olduğunu söyledi.
Depremde can kaybı olmadığını, 80 kişinin ise yaralandığını belirten Özener, "Tsunami Bodrum liman içindeki istasyonda maksimun 13 cm olarak ölçüldü" dedi.
Sağlık Bakanı Ahmet Demircan da deprem sonrası 358 kişinin hastaneye başvurduğunu, 25'inin tedavi altına alındığını, yaralılardan hiçbirinin durumunun ciddi olmadığını açıkladı.
Ahmet Demircan, "Zararlar en kısa zamanda telafi edilecek. Büyüklüğü ve şiddetine göre depremi az hasarla atlattık diyebilirim" diye konuştu.
Orman ve Su İşleri Bakanı Veysel Eroğlu ise İstanbul'da düzenlediği basın toplantısında Bodrum Belediyesi'ne ait bir limandaki bazı teknelerin hasar gördüğünü ancak bunun dışında önemli bir zayiat olmadığını söyledi.
Veysel Eroğlu, "Bodrum ile Kos Adası arasında Ege Denizi'nde vuku bulan depremde, tsunami hadisesi olmadı. Son aldığım bilgilere göre 10 santimlik bir deniz suyunun yükselmesi söz konusudur. Bu AFAD'tan aldığımız bilgidir, özellikle paylaşmak istiyorum."
Kandilli Rasathanesi Deprem Araştırma Enstitüsü daha önce depremin büyüklüğünü 6.2 olarak açıklamıştı.
Depremin büyüklüğünü ABD Jeoloji Araştırmaları Kurumu (USGS) 6.7, Afet ve Acil Durum Yönetimi Başkanlığı (AFAD) ise 6.3 olarak duyurmuştu.
Öte yandan, Muğla Valisi Esengül Civelek depremin ardından il genelinde bir kriz merkezi oluşturduklarını söyledi.
Esengül Civelek, Muğla Valiliği 75. Yıl Salonunda gazetecilere yaptığı açıklamada, "Seferberlik halinde depremin olası olumsuzluklarını gidermek üzere Kızılay, AFAD ve sağlık birimlerimizle kriz yönetimi gerçekleştiriliyor" dedi.
Civelek, "Bu kadar büyük bir depremi yaşamamıza rağmen can ve mal kaybı olmadığı için şükrediyoruz" diye konuştu.
Muğla'nın Bodrum ilçesinde elektrik kesintileri yaşandı. Bodrum Belediye Meydanı'ndaki Adliye Camisi'nin minaresi sarsıntı nedeniyle zarar gördü. Minarenin bazı bölümleri düştü. Polis ve zabıta ekipleri, vatandaşların minareden düşen parçalardan zarar görmemesi için bölgeyi güvenlik şeridiyle kapattı, cami çevresine girilmesini önledi.
Doğan Haber Ajansı (DHA), Muğla'nın Datça ilçesinin en eski yerleşim yerlerinden Reşadiye Mahallesi'nde iki katlı eski bir binanın çöktüğünü bildirdi.
Deprem; İzmir, Aydın, Manisa ve Denizli'de de hissedildi.
Bu arada Yunanistan'ın İstanköy (Kos) Adası'nda deprem sonucu 2 kişi hayatını kaybetti, çok sayıda kişi de yaralandı.
İstanköy'de ölen Türkiye vatandaşının isminin Sinan Kurtoğlu olduğunu Başbakan Yardımcısı Hakan Çavuşoğlu açıkladı.
Adada yaşamını yitiren diğer kişi ise İsveç vatandaşı.
Yunan basınına göre, büyük hasarın yaşandığı depremde, İstanköy'deki Osmanlı dönemi eserlerinden Defterdar Camisi'nin de minaresi yıkıldı.
Türkiye, İstanköy'de bulunan yaklaşık 200 vatandaşını Asım Kaptan isimli bir feribotla tahliye etti.
Yunanistan'da deprem sonrası birçok adada insanlar sokaklara dökülmüş, bazı binalar da boşaltılmıştı.
</doc>
<doc docid='bbc_101229_press_review' lang='tur' type='mono' source_url='http://www.bbc.co.uk/turkce/basinozeti/2010/12/101229_press_review' term='SARS'>
29 Aralık 2010 Basın Özeti
Financial Times gazetesi, dünya sayfalarında yer ayırdığı iki haberle, internet ve sanal dünyanın idaresi konusunu öne çıkarmış.
Financial Times gazetesi, dünya sayfalarında yer ayırdığı iki haberle, internet ve sanal dünyanın idaresi konusunu öne çıkarmış.
Bu haberlerin ilki Güney Kore Anayasa Mahkemesi'nin internet üzerinden yayılan bilgilerin denetimiyle ilgili bir yasayı anayasaya aykırı bulmasına dair.
Haberde, ülkedeki ifade özgürlüğü savunucularını sevindirdiği bildirilen mahkeme kararının, iktidardaki muhafazakar partinin interneti kontrol altına alma amacına karşı bir darbe olduğu yorumu yapılmış.
Anayasa Mahkemesi tarafından reddedilen yasanın amacının "internet üzerinden kamu çıkarına zarar verecek yanlış bilgilerin yayılmasını engellemek" olduğu ve sözkonusu "kamu yararı" kavramının muğlak olması sebebiyle ifade özgürlüğüne tehdit oluşturabileceği de haberde belirtilmiş.
Ülkede yaşanan tartışmanın arkasında geçen yıl  internet üzerinden mali spekülasyonlar yaymak suçlamasıyla tutuklanan ve Minerva olarak tanınan internet kullanıcısının, Anayasa Mahkemesi'ne yazdığı dilekçe olduğu, ancak son bir yıl içinde onlarca internet kullanıcısının sanal ortamda yazdıkları sebebiyle tutuklandıklarına dikkat çekilmiş.
Financial Times'in internet özgürlüğüyle ilgili diğer haberinin başlığı ise "Hükümetlerin interneti kontrol etme isteği endişe yaratıyor".
Haberde, Wikileaks internet sitesi üzerinden yayılan gizli Amerikan belgelerinin yarattığı sarsıntı sonrası hemen her ülkenin hükümetler bazında internet kontrolünü sıkılaştırmak yönünde eğilimler gösterdiği belirtiliyor.
Şimdiye dek Çin gibi otoriter ülkelerin uyguladığı sıkı internet denetiminin Batı ülkeleri tarafından da benimsenmekte olduğunun da altı çiziliyor.
Haberde ayrıca Birleşmiş Milletler'in de internette uyulması gereken kuralları daha sıkı bir şekilde tanımlayacak bir çalışma biriminin oluşturulması yönünde çalışmalarda bulunduğu belirtilmiş.
Guardian gazetesinin dünya sayfasında öne çıkardığı haberlerden biri, eski Rus petrol devi, Putin ve Medvedev'in muhalifi olarak bilinen Mihail Hodorkovski'nin hapis cezasının 2017'ya dek uzatılmasına yönelik uluslararası tepkilere Moskova'dan verilen cevaba dair.
Kremlin'den yapılan "Avrupa ve Amerika kendi işlerine bakmalı" açıklamasını manşete taşıyan gazete, dışişleri sözcüsü tarafından yapılan "Rusya'da hukukun baskı altında karar aldığını iddia etmek temelsizdir" demecini aktarmış.
Haberde, önceki gün ABD dışişleri bakanı Hillary Clinton tarafından dile getirilen ve ardından Almanya ve İngiltere'nin de destek verdiği Hodorkovski'nin politik sebeplerle cezalandırılığı eleştirisinin, Moskova tarafından sert bir dille yanıtlandığı belirtilmiş.
Gazete, Rusya Dışişleri Sözcüsü'nün "Hodorkovski'nin hüküm giydiği para aklama ve zimmetine para geçirme eylemlerinin dünyanın her yerinde suç olarak tanımlandığı, hatta ABD'de müebbet hapisle cezalandırıldığı" açıklamasını, Hodorkovski'nin avukatı tarafından yapılan "müvekkilim bu suçlamalar için 2005'te yargılanmıştı ve beraat etmişti" demeciyle birlikte sunan gazete, davanın yarın sonlanmasının beklendiğini eklemiş.
Daily Telegraph ve Independent gazetelerinde yer alan habere göre İran'da, İsrail'e devlet sırlarını sattığı iddiasıyla suçlanan bir kişi dün asılarak infaz edildi.
Haberde İran devlet haber ajansının, Ali Ekber Siadat isimli MOSSAD ajanının, ciddi miktarda, askeri savunma sırrını 2004'le 2008 yılları arasında, 60.000 dolar karşılığında İsrail'e sattığı yönünde açıklamasına yer verilmiş.
Sözkonusu açıklamada Siadat'ın bu bilgilere nasıl ulaştığı belirtilmezken, bilgileri Türkiye, Hollana ve Tayland'a yaptığı ziyaretler sırasında İsraillilere aktardığı öne sürülmüş.
Independent gazetesi ise haberinde Siadat'la birlikte idam edilen Ali Saremi'ye geniş yer ayrımış.
Saremi'nin İran'daki rejime karşı olduğu gibi islam devrimi öncesindeki Amerikan destekli şah rejimine de karşı mücadele eden MEK örgütüne üye olduğu ve 62 yıl süren ömrünün devrim öncesi ve sonrasında toplam 23 yılını hapiste geçirdiği aktarılmış.
Haberde Siadat ve Saremi'nin idamıyla İran'da bu yıl idam edilen kişi sayısının 172'yi bulduğu ve böylece ülkenin Çin'in ardından idam cezasını en fazla uygulayan ülke olduğunun altı çizilmiş.
Times gazetesinin iki sayfa ayırdığı, 'İngiltere'de islamiyeti seçip müslüman olanlar' hakkındaki özel araştırmasının başlığı "İki kültür arasında kalmak".
Şimdiye dek İngiltere'de müslümanlığı seçenlerle ilgili yapılmış en kapsamlı araştırmalardan birinin sonuçlarına yer verilen özel dosya oldukça ilginç sonuçları ortaya koyuyor.
Faith Matters isimli vakfın araştırmasına göre İngiltere'de son on yılda İslamiyete geçenlerin sayısı bir önceki on yıla göre iki kat artmış ve 100.000'i bulmuş.
Geçtiğimiz yıl müslüman olanların sayısı ise 5200. Müslüman olan İniglizlerin ortalama yaşı 27 buçuk ve bu grubun üçte ikisi kadınlardan oluşuyor.
İslamiyeti seçen kadınların hemen hepsi başörtüsü takıyor, peçe ya da nikab gibi yüzü tümüyle kapayan kıyafetleri ise tercih etmiyor ancak takılma hakkına saygı duyuyor.
Haberde İslamiyeti tercih eden ingilizlerin oldukça zor bir durumda kaldıkları zira hem yeni dahil oldukları müslüman toplumu tarafından kolaylıkla kabul edilmedikleri hem de yakın çevreleri tarafından dışlandıklarının altı çiziliyor.
Hemen tüm İngiliz gazetelerinde yer bulan bir magazin haberi 63 yaşındaki müzisyen Elton John'un baba olduğununa dair.
Independent gazetesinin "Elton ve David'in taşıyıcı anneden çocukları oldu" başlığıyla duyurduğu haberde, eşcinsel çiftin ismi açıklanmayan bir Amerikalı taşıyıcı annenin yardımıyla sahip oldukları erkek çocuğun isminin Zachary Jackson Levon olduğu bildirilmiş.
The Daily Telegraph ise Californiyalı taşıyıcı annenin yardımı karşılığından 100.000 dolarlık ücret aldığı bilgisini haberine taşımış.
</doc>
<doc docid='bbc_haberler-dunya-51362723' lang='tur' type='mono' source_url='https://www.bbc.co.uk/turkce/haberler-dunya-51362723' term='SARS'>
Koronavirüs: Çin'de babası karantinaya alınan engelli çocuk hayatını kaybetti
Çin'de bir kas iskelet sistemi hastalığı olan serebral palsi (beyin felci) geçirdiği için engeli bulunan 16 yaşındaki bir genç, tek bakıcısı konumundaki babasının, koronavirüs yüzünden karantinaya alınmasının ardından hayatını kaybetti.
Çin'de bir kas iskelet sistemi hastalığı olan serebral palsi (beyin felci) geçirdiği için engeli bulunan 16 yaşındaki bir genç, tek bakıcısı konumundaki babasının, koronavirüs yüzünden karantinaya alınmasının ardından hayatını kaybetti.
Geçen hafta Çarşamba günü ölü bulunan 16 yaşındaki Yan Cheng'in bu arada sadece iki defa beslendiği ortaya kondu.
Yan Cheng'in babası ile birlikte otistik olan 11 yalındaki erkek kardeşi de karantinaya alınmıştı.
16 yaşındaki çocuğun ölüm haberi, sosyal medyada büyük tepki topladı.
Gelişmeler sonrası, ailenin yaşadığı kasabanın yerel yöneticisi ile Çin Komünist Partisi temsilcisi olmak üzere iki yetkilinin görevden alındığı açıklandı.
Yan Cheng'in babası, karantinaya alınmadan önce Çin'in sosyal medya platformu Weibo aracılığı ile yardım çağrısı yapmış, oğlunun yemek ve su olmadan yalnız kaldığını duyurmuştu.
Otistik bireylere ve ailelerine yardım sağlayan bir grubun, Çin'in mesajlaşma platformlarından WeChat'te Yan Cheng'in hikayesini paylaşmasıyla olayın sosyal medyada gündem olduğu ifade ediliyor.
Yan Cheng'in babasının yazdığı blog yazısına göre yetkililer oğlunun hayatını nasıl kaybettiğiyle ilgili bir bilgi vermedi.
Çin'de koronovirüs sonucu hayatını kaybedenlerin sayısı 361'e ulaştı.
17 binden fazla kişide ise virüsün belirlendiği kaydedildi.
2002-2003 yıllarında yaşanan SARS salgınında Çin'de toplam 349 kişi ölmüştü. SARS dünya genelinde ise 800'ün üzerinde kişinin ölümüne neden olmuştu.
</doc>
<doc docid='bbc_120321_mexico_earthquake' lang='tur' type='mono' source_url='http://www.bbc.co.uk/turkce/haberler/2012/03/120321_mexico_earthquake' term='SARS'>
Meksika'da 7,6 büyüklüğünde deprem
Meksika'nın güneybatısı, 7,6 büyüklüğündeki depremle sarsıldı.
Meksika'nın güneybatısı, 7,6 büyüklüğündeki depremle sarsıldı.
Merkez üssü Guerrero ve Oaxaca eyaletleri arasında olduğu bildirilen ilk depremin ardından, Mexico City'de hissedilen güçlü bir artçı sarsıntı meydana geldiği kaydedildi.
ABD Jeolojik Araştırmalar Enstitüsü'nün 7,6 büyüklüğünde olduğunu açıkladığı depremin, ilk belirlemelere göre başkentte herhangi bir hasara yol açmadığı bildiriliyor.
Başkent Mexico City'de hissedilen deprem, kentte paniğe yol açtı.
Halk sokaklara dökülürken telefon hatlarında kesintiler yaşandı.
Guerrero eyaletinde 500 kadar binanın hasar gördüğü, kimi binaların yıkıldığı belirtildi.
Guerrero eyalet valisi herhangi bir can kaybı yaşandığına dair ellerinde bilgi olmadığını duyurdu.
Meksika Devlet Başkanı Felipe Calderon da Twitter hesabına gönderdiği mesajlarda depremin ana üssü ve çevresinin incelenmekte olduğunu dile getirdi.
Artçı sarsıntıların sürdüğü açıklandı.
</doc>
<doc docid='bbc_haberler-dunya-51370050' lang='tur' type='mono' source_url='https://www.bbc.co.uk/turkce/haberler-dunya-51370050' term='SARS'>
Koronavirüs uyarısı sonrası susturulmak istenen Çinli doktor Li Venliang hayatını kaybetti
Çin'in Vuhan bölgesinde başlayan koronavirüs salgını ile ilgili ilk uyarıları yapan ve çalıştığı hastanede kendisi de virüsü kapan doktor Li Venliang'ın öldüğü duyuruldu.
Çin'in Vuhan bölgesinde başlayan koronavirüs salgını ile ilgili ilk uyarıları yapan ve çalıştığı hastanede kendisi de virüsü kapan doktor Li Venliang'ın öldüğü duyuruldu.
Doktor Li'nin ölümü ile ilgili çelişkili haberler çıkmış, Çin Devlet Televizyonu ve Dünya Sağlık Örgütü, Cumartesi günü koronavirüse yakalandığını duyuran Li Venliang'ın virüs sonucu bugün öldüğünü duyururken, Vuhan Merkez Hastanesi de sosyal medya hesaplarından yaptığı açıklamada, doktorun durumunun kritik olduğunu ve hayatının kurtarılması için çaba harcandığını kaydetmişti.
Çin'den İngilizce yayın yapan People's Daily, doktorun Cuma günü yerel saatle 02:58'de (TSİ  Perşembe 21.58) öldüğünü duyurdu.
34 yaşındaki doktorun öldüğüne dair ilk haber Çin medyası tarafından Perşembe günü yerel saatle 21:30'da duyurulmuş, haber Çin sosyal medya platformu Weibo'da büyük yankı bulmuştu.
Ancak daha sonra doktorun durumunun kritik olduğu ve tedavi gördüğüne dair açıklamalar yapıldı.
Sahadaki BBC'ye konuşan ve ismini vermek istemeyen gazeteciler ve doktorlar bu durumu devlet yetkililerinin müdahalesi olarak aktardı.
Ocak ayı başlarında Vuhan kentindeki yetkililer yeni bir koronavirüs türüyle ilgili haberlerin yayılmasını engellemeye çalışıyordu. Bir doktor bu konuda meslektaşlarını uyarmaya kalkıştığında polis de ona uyarıda bulundu. Bir ay sonra ise bir hastanedeki hasta ziyaretini sosyal medyada paylaştığında kahraman ilan edilmişti.
"Herkese merhaba, ben Li Venliang, Vuhan Merkez Hastanesi'nde göz doktoruyum" diye başlıyordu paylaşım.
Dr. Li'nin başına gelenler, Vuhan'da koronovirüs vakalarının ilk görülmeye başladığı günlerde, bölge yetkililerinin yanlış yaklaşımlarına iyi bir örnekti.
SARS salgınına benzettiği ilk yedi vakayı Aralık ayında fark ettiğinde Dr. Li salgının merkez üssünde çalışıyordu. SARS 2003'te dünya çapında bir salgına yol açmış bir virüstü.
Yeni vakaların Vuhan'daki Huanan deniz ürünleri pazarından kaynaklandığı tahmin ediliyor, hastalar hastanede karantinada tutuluyordu.
30 Aralık'ta Dr. Li meslektaşlarıyla iletişim halinde olduğu bir sosyal medya grubuna salgınla ilgili bir mesaj göndermiş ve hastalığın bulaşmaması için koruyucu giysi giymelerini öneriyordu.
Dr. Li'nin bilmediği şey ise hastalığa yol açan koronavirüsün tamamen yeni bir tür olduğunun keşfedilmesiydi.
Dört gün sonra Kamu Güvenliği Departmanı'ndan yetkililer gelip bir mektup imzalamasını istediler. Mektup kendisini "toplum düzenini şiddetle sarsan yanlış iddialarda bulunmakla" suçluyordu.
"Sizi uyarıyoruz: Aynı küstahlık ve inatla bu yasadışı faaliyete devam ederseniz hakkınızda işlem yapılacaktır - anlaşıldı mı?" diye yazıyordu. Altında Dr. Li el yazısıyla "Anlaşıldı" diye yazmıştı.
Dr. Li, polisin "söylentiler yaymakla" suçlayıp haklarında soruşturma başlattığı sekiz kişiden biriydi. Ocak ayı sonunda Dr. Li, mektubun bir kopyasını Weibo'daki bloğunda yayınlayıp olanları anlatmıştı. Bu arada yetkililer ondan özür diledi, ama biraz geç olmuştu artık.
Ocak ayının ilk haftalarında Vuhan'daki yetkililer, virüsün ancak hayvanlarla temas halinde bulaşabileceğini iddia etmişti. Doktorları korumak üzere hiçbir rehber hazırlanmamıştı. Polislerin ziyaretinden bir hafta sonra Dr. Li, glokom hastalığı olan bir kadını tedavi ediyordu. Ama kadına koronovirüs bulaştığını bilmiyordu.
Weibo'daki bloğunda Dr. Li, 10 Ocak'ta öksürmeye başladığını, ertesi gün ateşlendiğini, iki gün sonra da hastanelik olduğunu anlatıyordu. Anne ve babası da hastalanıp hastaneye kaldırılmıştı.
10 gün sonra, 20 Ocak'ta Çinli yetkililer koronavirüs salgını nedeniyle acil durum ilan etti.
Dr. Li, önce birkaç kez koronovirüs testi olduğunu ancak tümünün negatif çıktığını, kendisinde virüs bulunamadığını söyledi.
30 Ocak'taki blogunda ise "Bugün nükleik asit testi pozitif çıktı, ortalık sakinleşti, sonunda teşhis kondu" diye yazdı.
Sonunda da gözlerini belerten ve dilini sarkıtan bir köpek emojisi kullanmıştı.
Bu paylaşımı binlerce yorum ve destek mesajı aldı.
Yorum yazan bir kişi, "Dr. Li Venliang bir kahraman" diyordu, onun başına gelenlerin ülkesi hakkında ne anlattığından endişe eder bir halde.
"Gelecekte doktorlar bulaşıcı bir hastalığın belirtilerini gördüğünde erken uyarıda bulunma konusunda temkinli olacak", "Daha güvenli bir kamu sağlığı uygulaması için on milyonlarca Li Venliang'a ihtiyaç var" diye yazıyordu.
Çin Devlet Televizyonu ve Dünya Sağlık Örgütü, Cumartesi günü koronavirüse yakalandığını duyuran Li Venliang'ın virüs sonucu öldüğünü duyurdu.
Vuhan Merkez Hastanesi ise sosyal medyada hesaplarından yaptığı açıklamada, doktorun durumunun kritik olduğunu ve hayatının kurtarılması için çaba harcandığını bildirdi.
Ülkesinde şimdiden bir kahraman olarak görülen 34 yaşındaki Li Venliang, bir çocuk babası. Eşi de hamile.
</doc>
<doc docid='bbc_haberler-dunya-51324373' lang='tur' type='mono' source_url='https://www.bbc.co.uk/turkce/haberler-dunya-51324373' term='SARS'>
Koronavirüs: ABD, yakın zamanda Çin'e gitmiş yabancı ülke vatandaşlarını ülkeye almayacak
Çin'de ortaya çıkan ve etkilendiği insan sayısı 10 bine yaklaşan koronavirüs salgını ile ilgili Trump yönetimi, ülkeye giriş yasağını uygulamaya koyuyor. Buna göre, yakın bir zamanda Çin'e seyahat etmiş yabancı ülke vatandaşları, istisnalar dahilinde Amerika'ya alınmayacak.
Çin'de ortaya çıkan ve etkilendiği insan sayısı 10 bine yaklaşan koronavirüs salgını ile ilgili Trump yönetimi, ülkeye giriş yasağını uygulamaya koyuyor. Buna göre, yakın bir zamanda Çin'e seyahat etmiş yabancı ülke vatandaşları, istisnalar dahilinde Amerika'ya alınmayacak.
Çin'de geçen yılın sonlarında ortaya çıkan koronavirüsün görüldüğü kişi sayısı, dünya çapında 10 bine yaklaştı ve 2003'teki SARS salgınını geçti.
Koronavirüs aralarında İngiltere'nin de bulunduğu en az 23 ülkeye daha yayılmış durumda.
Gelişmeler sonrası Washington yönetimi, seyahat engeli de dahil olmak üzere ülke gümrüklerinde uygulanacak önlemleri sıkılaştırdı.
Buna göre, 14 gün içinde Çin'e seyahat etmiş yabancı ülke vatandaşları ülkeye kabul edilmeyecek. Bu karara istisna durumlar olarak ise, bu kişilerin, birinci derece yakınlarının ABD vatandaşı olması ya da oturum hakkı olması gösterildi.
Çin'den gelen uçaklar, yalnızca belirlenen yedi havalimanına inebilecek.
Beyaz Saray'da yapılan basın toplantısında önlemleri açıklayan ABD Sağlık Bakanlığı yetkilisi Alex Azar, Hubei eyaletine son 14 gün içinde seyahat eden ABD vatandaşlarının da 14 gün karantinaya alınacağını söyledi.
Önlemlerin Pazar günü itibariyla devreye sokulacağı da duyuruldu.
Koronavirüs tamamı Çin'de olmak üzere, Cuma günü itibariyla 215 kişinin ölümüne neden oldu.
İngiltere ve Rusya'da da ilk koronavirüs vakaları ortaya çıktı.
SARS, MERS ve Ebola’dan sonra koronavirüs: Neden salgın hastalık sayısı artıyor?
İngiltere'de aynı aileden iki kişide virüs görüldü
İngiltere Sağlık Direktörü Prof. Chris Whitty, ülkede aynı aileden iki kişide koronavirüs görüldüğünü açıkladı.
York bölgesinde bir otelde kaldıkları belirlenen çiftin, hastaneye kaldırıldıkları ve 14 gün karantina altında tutulacakları kaydedildi.
Chris Whitty konuyla ilgili yaptığı açıklamada, "Hastalar, Ulusal Sağlık Sistemi (NHS) tarafından tedavi altına alındı ve virüsün daha fazla yayılmasını engellemek için daha önce denenmiş, test edilmiş kontrol yöntemleri devreye soktuk" dedi.
Whitty, durumun Dünya Sağlık Örgütü'ne (WHO) de bildirildiğini ve kurumla yakın işbirliği içerisinde olduklarını aktardı.
Bu gelişme ile şu ana kadar virüsün görüldüğü ülke sayısı da 23'e yükseldi.
İngiltere dışında Rusya'da da ilk kez iki kişide koronavirüse rastlandı.
Moğolistan, Çin sınırını yaklaşık bir ay kapatmayı planlıyor.
Singapur, Cumartesi gününden itibaren son iki haftadır ülkelerinde olan tüm Çin vatandaşlarına giriş yasağı koydu.
Birleşmiş Milletler'e bağlı Dünya Sağlık Örgütü (WHO) de özellikle Afrika ülkelerine virüsle mücadeleye hazır olmaları çağrısı yaptı.
WHO, dün virüs nedeniyle "uluslararası kamu sağlığı acil durumu" ilan etmişti.
Örgüt "acil durum "ilan ettiğinde, bazı şehirler ve bölgeler için seyahat uyarısı yapabiliyor.
WHO'nun ayrıca ülkelerin kamu sağlığı önlemlerini denetleme yetkisi de bulunuyor.
Örgüt tavsiyelere uymayanlara hukuki yaptırım uygulayamıyor ancak BM üyeleri 2005 yılında kabul edilen WHO Uluslararası Sağlık Tüzüğü'nün yükümlülüklerini yerine getirmek zorunda olduğundan, örgütün tavsiyelerine uyulması konusunda ülkeler üzerinde baskı oluşuyor.
</doc>
<doc docid='bbc_160129_cin_madenciler' lang='tur' type='mono' source_url='http://www.bbc.com/turkce/haberler/2016/01/160129_cin_madenciler' term='SARS'>
36 gün yeraltında kalan 4 madenci kurtarıldı
Çin'in doğusundaki Shandong eyaletinde Aralık ayında çöken madende 36 gündür mahsur kalan dört madenci kurtarıldı.
Çin'in doğusundaki Shandong eyaletinde Aralık ayında çöken madende 36 gündür mahsur kalan dört madenci kurtarıldı.
Madencilerin kurtarılışı Çin televizyonu tarafından yayımlandı.
Pingyi kentindeki alçı taşı madeni 25 Aralık sabahı çökmüştü.
Sarsıntı o kadar şiddetli olmuştu ki, ülkedeki deprem izleme merkezleri tarafından bile kaydedilmişti.
Daha sonra içerideki 17 madenciden dördünün sağ olduğu belirlendi.
Geriye kalanlardan birinin öldüğü, diğerlerinin akıbetinin ise bilinmediği açıklandı.
Kurtarma ekipleri, haftalardır tünel kazarak madencilere ulaşmaya çalışırken, yerleri belirlenen dört madenciye açılan ince bir delikten su ve çeşitli sıvılar verildi.
Yerel basında yer alan haberlere göre, polis madeni işleten Yurong şirketinin bazı yetkileri hakkında "yasal işlemler" yaptı.
Komünist Parti'nin yerel yetkilileri de görevden alındı.
Şirketin başkanı Ma Congbo ise olaydan birkaç gün sonra madendeki su dolu bir kuyuya atlayıp boğularak intihar etti.
Çin'de sık sık benzeri maden kazaları meydana geliyor.
Ancak son yıllardan alınan önlemlerin kazalardaki ölüm oranını azalttığı bildiriliyor.
</doc>
<doc docid='bbc_140418_meksika_deprem' lang='tur' type='mono' source_url='http://www.bbc.co.uk/turkce/haberler/2014/04/140418_meksika_deprem' term='SARS'>
Meksika'da 7,5 büyüklüğünde deprem
7,5 büyüklüğünde bir deprem Meksika’yı sarstı. ABD Jeolojik Araştırma kurumuna göre sarsıntının merkezi ünlü bir tatil kenti olan Pasifik Okyanusu kıyısındaki Acapulco’ya yakın ve Guerrero eyaletinin de batısında yer alıyor. İlk gelen bilgilere göre depremde ölü yok.
7,5 büyüklüğünde bir deprem Meksika’yı sarstı. ABD Jeolojik Araştırma kurumuna göre sarsıntının merkezi ünlü bir tatil kenti olan Pasifik Okyanusu kıyısındaki Acapulco’ya yakın ve Guerrero eyaletinin de batısında yer alıyor. İlk gelen bilgilere göre depremde ölü yok.
Sarsıntı başkent Mexico City’de de 30 saniye kadar hissedildi. Bazı binalarıncamları kırıldı. Sarsıntıyı hisseden Meksikalılar binaları terk ederek sokaklara döküldü.
Reuters’in haberine göre ABD Pasifik Uyarı Merkezi depremin bir tsunamiyi tetiklemesinin beklenmediğini söyledi.
Mexico City’de yolda yürürken depremi hisseden 68 yaşındaki kapıcı Pedor Hernandez, Reuters’e “Sanki sarhoş gibi bir ağaca tutunmak zorunda kaldım” diye konuştu.
1985 yılında meydana gelen 8,1 büyüklüğündeki deprem ülkede 6 bin kişinin hayatını kaybetmesine yol açmış ve başkent Mexico City'deki birçok binanın yıkılmasına sebep olmuştu.
</doc>
<doc docid='bbc_110925_sweden_budget' lang='tur' type='mono' source_url='http://www.bbc.co.uk/turkce/ekonomi/2011/09/110925_sweden_budget' term='SARS'>
İsveç'in üzerinde kara bulutlar
İsveç Maliye Bakanı Anders Borg'un açıkladığı sonbahar bütçesi yakın gelecekle ilgili umut yerine, İsveç'in üzerini de karamsarlık bulutlarının kapladığının işaretlerini verdi.
İsveç Maliye Bakanı Anders Borg'un açıkladığı sonbahar bütçesi yakın gelecekle ilgili umut yerine, İsveç'in üzerini de karamsarlık bulutlarının kapladığının işaretlerini verdi.
Aslında maliye bakanının bütçeyi sunuşu ve rakamlar sürpriz yaratmadı.
Ekonomik durumun parlak olmadığı, inişe geçildiği aylar öncesinden belli olmuştu.
Bu yüzden hükümetin yeni liberal politikalarına öteden beri destek veren köşe yazarları ve iktisatçılar en az üç aydan bu yana yeni bir vergi indiriminden vazgeçilmesini önermekteydiler.
Hükümet 2006'dan bu yana gelir vergisini dört kez indirmişti.
Geçen yıl yapılan seçimden önce de beşinci kez indirime gidileceği sözü verilmişti.
Aybaşlarında cüzdanlarına daha fazla para girmesinden hoşnut kaldığı belli olan seçmen de koalisyon partilerine dört yıl daha iktidar olanağı vermişti.
Vergi indirimiyle bütçenin yıllık girdisini 68,5 milyar kron düşüren hükümet, küresel ekonomik krizin İsveç'i de etkisi altına alacağından ürkmüş olmalı ki yeni vergi indirimi vaatlerinden geri adım attı.
Küresel krizin etkileri önce büyüme rakamlarına yansıdı.
Bu yıl beklenenin altında gerçekleşen büyümenin gelecek yıl 1,3'e düşmesi bekleniyor.
Büyümenin durgunlaşması öncelikle kaçınılmaz olarak en hassas sorunlardan biri olan işsizliği olumsuz yönde etkileyecek. Maliye bakanı da gelecek yıl işsizliğin artacağını itiraf etti.
İşsiz sayısı saklanıyor
İşssizlik konusu İsveç için özel bir hassasiyet taşıyor çünkü sosyal demokratlar 2006 seçimini, sağ partilerin bu konudaki taarruzu yüzünden kaybetmişti.
Koalisyonun büyük partisinin adı Moderat, türkçesiyle ılımlı, ama Başbakan Fredrik Reinfeldt liderliğindeki hükümet en katı yeni liberal politikaları uyguluyor.
Moderat 2006 seçimlerinde sosyal demokratları 1 milyonu aşan işsizle toplumda dışlanmışlardan oluşan yeni bir sınıf yaratmakla suçlamıştı.
Yeni sağcıların bu argümanının popülizmden başka bir şey olmadığı şimdi ortaya çıkıyor.
Aftonbladet gazetesinden Lena Melin, sonbahar bütçesinin açıklanmasından sonra yayımlanan ''Hükümetin politikası fiyaskoya çok yakın'' başlıklı yazısında, işsizliğin azaltılması için ne yapıldığını sorguluyor.
Sosyo-politik konularda usta analizleriyle tanınan köşe yazarı, 2006 seçimlerinden sonra işsiz sayısında sadece 37 bin düşüş sağlandığını ama hala 1 milyon 200 bin kişinin değişik adlar altındaki sosyal ödentilerle geçinmek zorunda kaldığını hatırlattı.
Hükümetin işsizlik oranını yüzde 6,6 olarak gösterdiğine dikkat çeken Lena Melin, bu oranın gerçeği yansıtmadığını ileri sürdü.
Melin, maliye bakanlığının, istatistik müdürlüğünün, üniversitenin, sendikaların ve değişik kurumların  'işsiz' tanımından hareketle farklı rakamlara ulaştığına işaret etti.
Lena Melin'e göre işi olmayan insanların sayısı 1 milyon 200 bin'in üzerinde ve bu da çalışabilir nüfusun yüzde yirmisinden fazla.
Felçliler bile çalışmak zorunda
Sonbahar bütçesiyle hükümetin sosyal sigorta yasasında değişiklik yapmayacağı da ortaya çıktı.
Oysa parlamento çoğunluğu daha birkaç ay önce hastalık sigortasının değiştirilmesi yolunda karar almıştı.
2008'de yürürlüğe giren yasa adeta hasta olmayı yasaklamakta.
Sonbahar bütçesinde yasanın değiştirileceği yolunda hiçbir işaret bulunmaması doktorları da isyan ettirdi.
Doktorlar tarafından yazılan hastalık raporlarının sigorta tarafından kaale alınmamasına isyan eden doktorlar, politikacıların doktorluk mesleğini hiçe sayarak en temel etik kuralı çiğnediklerini ileri sürmekteler.
Yasaya göre felçliler bile kendilerine uygun bir işte çalışmak zorunda.
Çalışamayanlar ise hastalık ödentisi yerine sosyal yardım almaya zorlanıyor.
Hükümetin politikasını 'hastalık ve işsizlik ödentilerini minimuma indirmek' diye yorumlamaktan başka seçenek yok.
Hükümet 'çalışanı ödüllendirmek' adı altında gelir vergisini düşürken, sosyal devletin temel ilkelerinden biri olan sosyal güvenlik yasalarını 2006'dan bu yana  yeni liberal politikalarla budadı.
Muhtaç insanlardan kesilenler ise fonksiyonu tartışılır yeni kurumlara aktarıldı.
Bunlardan en ilginci de çok iyi çalışan İş ve İşçi Bulma Kurumu'nun atıl hale getirilerek işsizlerin mantar gibi türeyen iş bulma şirketlerine yöneltilmesi.
Parodilere konu olan bu özel şirketlerin işsizlere öğrettiği ise adeta komedi.
Bu şirketlere başvuranlara iş bulmak yerine, kendilerini iş görüşmelerinde nasıl tanıtacakları öğretiliyor.
Bütçeden milyarlar akıtılan bu şirketlerin işsizlik sorunundan çok imaj yaratmakla uğraşan aktrist ajanslarına benzetilmesi pek yanlış olmasa gerek.
Seçmen popülizme prim veriyor
Bütün bunlara rağmen, son kamuoyu yoklaması dörtlü koalisyonun büyük ortağı yeni liberal Moderat Parti'nin oy tabanında yüzde 4'lük artış olduğunu gösteriyor.
Anketi yanıtlayanlar küresel krize rağmen İsveç'te sarsıntı yaşanmadığından dolayı koalisyonun büyük ortağını desteklerini söylüyorlar.
Sonuç sol partileri ve toplum bilimcileri şaşırtıyor.
Şaşkınlık yaratan olgular şunlar:
-Hastalık ödentisinde tavan 2006'da 2 bin kron düşürüldü. Sosyal demokratlar iktidara gelseydi tavan 2 bin kron yükseltilecekti. Dolayısıyla hastalık ödentisi alanların kaybı iktidar değişikliği yüzünden 4 bin kron.
-İşsizlik ödentisi alanlar için de aynı rakamlar geçerli.
-Son seçimden önce emeklilerden kesilen verginin düşürüleceği vaat edildi ama bu konuda hala adım atılmadı.
-Yeni emeklileri bekleyen bir başka tehlike de borsadaki düşüş. Çalışanlar için emeklilik kasasına aktarılan primlerin yüzde 2,5'u borsadaki şirketlere yatırım olarak aktarılıyor. Borsadaki genel düşüş dolaysız olarak emeklilik maaşlarına da olumsuz yansıyacak.
-Çalışanların cüzdanlarına gelir vergisinin düşürülmesi nedeniyle daha fazla para giriyor ancak, beş yıl içinde sağlık hizmetleri ve ilaç için kişilerin yaptığı ödemelerin tavanı yükseltildi. Kamu ulaşımına defalarca zam yapıldı. Ev kiraları arttı. Ev sahibi olanların bankalara ödediği fazilerin oranı son iki yılda üç kat yükseltildi.
-Yüksek gelirlilerle, düşük gelirliler arasındaki fark uçuruma döndü.
Bu olgulara bakarak seçmenin popülizme oy verdiğini ileri sürmek abartılmış bir iddia olmasa gerek.
</doc>
<doc docid='bbc_37171879' lang='tur' type='mono' source_url='https://www.bbc.co.uk/turkce/37171879' term='SARS'>
İtalya'da deprem: Ölü sayısı 240'ı aştı
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde hayatını kaybedenlerin sayısı 240'ı aştı, yaralarının sayısı ise yaklaşık 400.
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde hayatını kaybedenlerin sayısı 240'ı aştı, yaralarının sayısı ise yaklaşık 400.
Çarşamba yerel saatle 03:36'da meydana gelen depremde enkaz altında kalanları kurtarma çalışmaları sürüyor. Çalışmalara yaklaşık 4 bin 300 kurtarma görevlisi katılıyor.
İtalya Başbakanı Matteo Renzi dün yaptığı açıklamada ölü sayısının artabileceğini ifade etmişti.
Ölümlerin çoğu, yerle bir olan Pescara del Tronto köyünde meydana geldi.
En çok hasar gören yerlerden biri de tarihi Amatrice kasabası. En az 86 kişinin öldüğü kasabada, binaların dörtte üçünün yıkıldığı belirtiliyor.
Şu ana kadar 200'den fazla artçı sarsıntı yaşandı.
Sağlık Bakanı Beatrice Lorenzin, hayatını kaybedenler arasında çok sayıda çocuğun da bulunduğunu söyledi.
Yerel saatle 03:36'da yaşanan deprem 10 km derinlikte meydana geldi.
Depremin merkez üssü Roma'nın 100 kilometre kuzey doğusunda bulunan Perugia'nın sınırları içinde blunuyor.
Başkent Roma'da da depremin hissedildiği ve bazı binaların 20 saniye kadar sallandığı kaydedildi.
Başbakan Matteo Renzi depremle ilgili açıklamasında, sabaha karşı olay yerine koşarak elleriyle ilk kurtarma çalışmalarını yürüten gönüllüler ve sivil savunma yetkililerine teşekkür etti.
Renzi, depremden etkilenen hiç bir ailenin, hiç bir kent ve kasabanın, köyün yalnız bırakılmayacağını söyledi.
Depremin meydana geldiği bölge dağlık olduğu için bazı bölgelere ulaşmakta güçlük çekiliyor.
Depremzedeler kurulan çadır kentlere ve okullara yerleştiriliyor.
Yaralılar için ülke çapında kan bağışı kampanyası da başlatıldı.
2 ve 7 yaşlarında iki erkek çocuğu büyükanneleriyle birlikte kaldıkları evin enkazından kurtarıldılar. Kurtarma görevlileri çocukların bir yatağın altına saklanarak kurtulduklarını söylüyor.
Arama kurtarma görevlileri hala bir kaç kilometre doğudaki Peracchia di Acqua Santa Terme köyüne ulaşmaya çalışıyor.
BBC'nin Amatrice'deki muhabiri James Reynolds enkaz altında köpekler yardımıyla arama yapıldığı ve kayıpların belirlenmesine uğraşıldığnı söylüyor.
Amatrice'nin biraz kuzeyindeki tatil kasabası Accumoli'de ise  en az 11 kişinin öldüğü belli oldu.
Belediye Başkanı Stefani Petrucci, gece bir kişinin enkaz altından kurtarıldığını, ama çöken bir evin altında ikisi çocuk 6 kişinin bulunduğunu söyledi.
Enkazı elleriyle kaldırmaya çalışan 15 civarında kişiyle konuşan yerel bir fotoğrafçı, "Aşağıdan anne ve çocuklardan birinin çığlıklarını duyuyorlar" dedi.
58 yaşındaki bir adamın da enkaz aldından çıkarılmaya çalışıldığı ve çok sayıda kayıp olduğu bildiriliyor.
İtalyan yetkililer ilerleyen saatlerde artçı sarsıntıların sürebileceği uyarısı yaptılar.
Deprem bilimci Andrea Tertulliani, artçıların kaçınılmaz olduğunu fakat esas deprem kadar şiddetli bir başka sarsıntı olması ihtimalinin de gözardı edilemeyeceğini söyledi.
İtalya, depremlerin sık yaşandığı bir ülke.
L'Aquila bölgesinde 2009 yılında meydana gelen depremde en az 300 kişi hayatını kaybetmişti.
Mayıs 2012'de kuzeydeki Emilia Romagna bölgesinde 9 gün arayla yaşanan iki depremde de 20'den fazla kişi ölmüştü.
</doc>
<doc docid='bbc_150427_nepal_deprem' lang='tur' type='mono' source_url='http://www.bbc.co.uk/turkce/haberler/2015/04/150427_nepal_deprem' term='SARS'>
Nepal'deki deprem 20 atom bombası gücünde
Nepal'de Cumartesi günü meydana gelen 7,8 büyüklüğündeki depremde ölü sayısı 3726'ya yükseldi. Ulusal Acil Operasyon Merkezi, 6500'den fazla kişinin de yaralandığını duyurdu.
Nepal'de Cumartesi günü meydana gelen 7,8 büyüklüğündeki depremde ölü sayısı 3726'ya yükseldi. Ulusal Acil Operasyon Merkezi, 6500'den fazla kişinin de yaralandığını duyurdu.
Nepal hükümetinden bazı yetkililer ölü sayısının 5 bine kadar çıkabileceğini söylüyor.
Nepal'in komşuları Çin ve Hindistan'da da onlarca insanın öldüğü bilidiriliyor.
İngiltere'de yayımlanan Independent gazetesine konuşan bir uzman, depremin şiddetinin 2. Dünya Savaşı'nda Japonya'nın Hiroşima kentini yerle bir eden atom bombasının 20 katına eşit olduğunu söyledi.
İZLEYİN: TÜRK EKİP NEPAL'DE BİR KİŞİYİ KURTARDI
Başkent Katmandu'da enkaz altında kalanları kurtarma çabaları devam ediyor. Evlerini kaybeden binlerce kişi çadırkentlere sığınırken evleri ayakta kalan birçokları, artçı şoklar nedeniyle dün geceyi de dışarıda geçirdi.
Deprem, Everest'te çığlara yol açtı, en az 18 kişi öldü, 60'dan fazla insan yaralandı. Birçok kişinin de hala kayıp olduğu bildiriliyor.
Yetkililer Nepal'in batısındaki dağlık bölgelere ulaşıldıkça ölü ve yaralı sayısının artabileceğini söylüyor.
Özellikle dağ yamaçlarındaki köylerde yaşayanların depremden büyük zarar gördüğü bildiriliyor. World Vision adlı yardım kuruluşunun sözcüsü Matt Darvas, "Bu tür köyler sık sık toprak kaymalarından etkilenir. 200, 300, hatta 1000 kişinin yaşadığı köylerin düşen kayaların altında gömüldüğüne tanık olunur." dedi.
Katmandu'dan 200 kilometre uzaklıktaki Pokhara'dan helikopterle kurtarılan bir kişi, 1000'den fazla evin bulunduğu köyündeki hemen her konutun yıkıldığını anlattı.
Nepal'i 80 yıldan daha uzun bir süre sonra vuran en şiddetli depremde, uluslararası yardımlar ulaşmaya başladı.
Bağlantının kesildiği ya da erişimin zor olduğu ücra bölgelerdeki durum bilinmiyor. Dağ köylerine yiyecek ve çadır ulaştırılamadığı belirtilmekte.
Deprem, Katmandu ile Pokhara kenti arasındaki bölgede yıkıma yol açtı.
Pazar günü meydana gelen ve merkez üssü Katmandu'nun 60 kilometre doğusunda olan 6,7 büyüklüğündeki artçı sarsıntı, Nepal'de yine büyük paniğe yol açtı ve ilk depremde hasar gören binalar yıkıldı. Sarsıntı Hindistan ve Bangladeş'te de hissedildi. Everest'te yine çığ düştü.
Nepali Times gazetesine göre evlerine gitmeye korkan bazı kişiler, geceyi okul bahçelerinde, açık arazide ve hatta döner kavşaklarda geçirdi.
Hastanelerde hasta ve yaralılar dışarı çıkarıldı. Katmandu Tıp Fakültesi, bir sahra hastanesi kurdu.
Bu sabah havanın açık olduğu ve helikopterlerle Everest'te mahsur kalmış olan 210 dağcının nakline çalışılacağı bildirildi.
</doc>
<doc docid='bbc_haberler-dunya-51411791' lang='tur' type='mono' source_url='https://www.bbc.co.uk/turkce/haberler-dunya-51411791' term='SARS'>
Koronavirüs - Vuhan'da ortaya çıkan virüsü duyuran Doktor Li Venliang'ın ölümü Çin'de tepkilere yol açtı
Çin'in Vuhan kentinden dünyaya yayılan koronavirüsü teşhis ederek meslektaşlarına yönelik ilk uyarıyı yapan doktor Li Venliang'ın ölümü ülkede tepkilere yol açtı.
Çin'in Vuhan kentinden dünyaya yayılan koronavirüsü teşhis ederek meslektaşlarına yönelik ilk uyarıyı yapan doktor Li Venliang'ın ölümü ülkede tepkilere yol açtı.
Dr. Li, virüsü Vuhan'da çalıştığı hastanedeki diğer hastalardan kapmıştı.
Aralık ayında diğer doktorlarla bir mesaj paylaşan Venliang, virüsün daha önce salgına yol açan SARS virüsüne benzediğini söylemişti.
Bunun üzerine polis tarafından "yanlış yorumlar yapmaması" konusunda uyarılmış ve söylenti yaymakla suçlanmıştı.
BBC Çince Servisi'ne konuşan Dr. Li'nin babası Li Şuying, "Oğlumun dedikodu yaptığına inanmadım. Söyledikleri gerçek olmadı mı? Bu hastalık insandan insana bulaşmıyor mu?" dedi ve ekledi:
"Oğlumun çok iyi olduğunu düşünüyordum. Hastanesine gidebilir, sınıf arkadaşlarıyla konuşabilirsiniz."
Li Şuying, hükümetin oğluna verdiği kınama kararının da kaldırılması gerektiğini söyledi.
Ölümünün ardından, Çin'de kullanılan sosyal medya sitesi Weibo'daki yas paylaşımları kısa süre sonra öfke dolu paylaşımlara dönüştü.
Kullanıcılar hükümeti virüs hakkındaki bilgileri gizli tutmaya çalışmak ve virüsün ciddiyetini hafife almakla suçladı.
Dr. Li'nin ölümü, Çin'deki ifade özgürlüğünün de sorgulayan paylaşımlara yol açtı.
Ülkedeki yolsuzlukla mücadele birimi, konuyla ilgili bir soruşturma yürütüldüğünü duyurdu.
Weibo'da en fazla paylaşılan etiketler "Vuhan hükümeti Dr. Li Venliang'a bir özür borçlu" ve "İfade özgürlüğümüzü istiyoruz" oldu.
İki etiket de kısa süre içinde sansürlendi. BBC bugün Weibo'da bu etiketlerle arama yaptığında silinmemiş yalnızca birkaç paylaşım kaldığını gördü.
Onlardan birinde "Bu bir kahramanın ölümü" ifadeleri yer aldı.
Çin hükümeti virüse karşı izlenen politikada hatalar yapıldığını kabul etmişti.
Koronavirüs bugüne kadar Çin'de 636 kişiyi öldürdü, 31 bin 161 kişide tespit edildi.
Çin sitesi Pear Video'ya göre Dr. Li'nin hamile eşi Haziran'da bebeklerini doğuracak.
Stephen McDonell, Pekin
Dr. Li Venliang'ın ölümü bu ülkede pek çok kişi için üzücü bir olaydı. Çin hükümeti için ise dev bir politik felaket oldu.
Bu ölüm Çin Devlet Başkanı Şi Jinping liderliğindeki yönetim ve kontrol sisteminin en kötü yanlarını ifşa etti.
Komünist Parti'nin bunu görmemesi için kör olması lazım.
Eğer bir salgına verdiğiniz tepki, bunu ilk fark eden doktoru polislerle taciz etmekse sisteminizde büyük bir sorun var demektir.
Kentin belediye başkanı, Çin halkının erişmeye hak ettiği bilgileri paylaşmak için merkezden onay almak zorunda olduğunu söylemişti.
Şimdi de gündem değiştirmekle görevlendirilen insanlar 1,4 milyar Çinliye Dr. Li'nin ölümünün Komünist Parti'nin acil durumlardaki politikalarını tam olarak yansıtmadığını söyleyecek.
Oysa böyle dönemlerde açıklık hayat kurtarabilirken bu tür kısıtlamalar ölümlere yol açabilir.
</doc>
<doc docid='bbc_110311_fooc_japan' lang='tur' type='mono' source_url='http://www.bbc.co.uk/turkce/izlenim/2011/03/110311_fooc_japan' term='SARS'>
Fay hattı üzerinde adalar ülkesi, Japonya
Önce bir uğultu duyuldu, sonra her şey zangırdamaya başladı.
Önce bir uğultu duyuldu, sonra her şey zangırdamaya başladı.
Tahta raflarda baş aşağı duran yüzlerce bira bardağı birbirine çarpmaya, şıngırdamaya. Konuşmalar yavaş yavaş azaldı ve birden kesildi. Önlerinde tempura ve suşi dolu tabakların ardından birbirine bakmaya başladı herkes. Sonra barmenin sesi duyuldu, "Çabuk olun, doğalgazı kapatalım."
Hayatımda ilk kez bir deprem yaşıyordum, üstelik Japonya'ya taşınmamdan bir kaç gün sonra... Her şey normaldi aslında - herkes bu depremin ne kadar ciddi olabileceğine dair tahminler yürütüyordu.
"Ne zaman kalkıp dışarı kaçmalıyız? Masalarımızın altına mı saklanmalıyız? Ya da bir kapının altında mı durmalı? - hepimizin bildiği gibi bir odanın en sağlam yeri orasıdır, değil mi?"
Bir kaç dakika sonra, sarsıntı azaldı, konuşmalar çoğaldı, suşi ahçısı da ağır bıçağıyla doğrama tahtası önünde, işine koyuldu. Bir kaç saniye sonra, köşedeki televizyonda beyaz bir altyazı belirdi - tüm kanallarda aynı mesaj vardı - depremin büyüklüğünü ve merkezini bildiriyordu.
Beklenen büyük deprem değildi bu. Ama herkes, büyük depremin eli kulağında olduğunun da farkındaydı.
Peki ama ne zaman olacaktı, bu deprem?
Söylenenlere bakılırsa hayvanlar örneğin, balıklar depremi hisseder, sazan balığı sudan çıkmaya çalışır. Öyle ki Japon hükümeti sazan faaliyetlerini takip eden, sarsıntıları önceden hissedip hissetmediklerini inceleyen bir projeye dahi sponsor oldu.
Japonlar, her an bir doğal afet yaşanabileceği beklentisiyle yaşıyorlar. Seller, Kasırgalar, Yangınlar. Ve hepsinden önemlisi depremler ve bu depremlerin yaratacağı dev dalgalar.
Tsunami kelimesi boşuna Japoncadan gelmiyor.
Japonların geleneksel dini Şinto, bir tür animizmdir, yani her nesnenin bir ruhu olduğuna inanılır. Ağaçların, dağların kutsal ruhundan bahsedilir.
Japon adaları, devasa bir fay hattının üzerine bulunuyor.
Japonya deyince akla ilk gelenlerden biri, Fuji yanardağının volkanik zirvesi. Kayalardaki çatlaklardan kaynar su buharlaşır. Doğal kaplıcalar, Japonya'nın en hayranlık uyandıran özelliklerinden biridir ve istismar edilegelmişlerdir.
Beppu kasabasında pis kokulu, sülfürlü suyun yerkabuğundan yüzeye çıktığı yerlere kurulu onlarca havuz görebilirsiniz - ama asıl cazibesi olan; gaddar, ürkütücü gözlü Tanrı heykelleriyle çevrili, koyu kırmızı bir havuzdur. Adı Jigokudur, cehennem yani.
Yeryüzünün herhangi bir an, tüm güçlerini kendilerine karşı kullanabileceğini bilmeyen Japon yoktur. 1923 yılında yaşanan Kanto depremi, Tokyo'yu mahvetmişti. Tahta evlerden oluşan kenti, alevler sarmış, 140 bin kişi hayatını kaybetmişti. O tarihten bu yana Kanto vadisinin nüfusu aşırı büyüdü, dağlardan denize doğru birbirine bağlanmış kentler dizisi oluştu. Burada herkes yerkabuğunun derinlerindeki tektonik plakalar arasındaki enerjinin er ya da geç açığa çıkacağını biliyor. Herkes hazırlık yapıyor. Okullar, kamu çalışanları düzenli olarak depreme hazırlık tatbikatlarına katılıyor örneğin.
Bu tatbikatlar bir hayli de çarpıcı oluyor. Japon yetkililer, koltuk ve yemek masasının bulunduğu göstermelik bir oturma odası hazırlıyorlar. Bir duvarı olmuyor; bu sayede içini görebiliyorsunuz. Oda olduğu gibi bir kamyonun içinde, bir makineye bağlı. Bu mekanizma, yavaş yavaş odayı bir sağa, bir sola sallıyor - bir kaç günde bir hissettiğiniz alışıldık depremleri temsili olarak canlandırıyor. Perdeler dalgalanıyor, masanın üzerindeki tabaklar kaymaya başlıyor. Sarsıntının şiddeti, yavaş yavaş artıyor; giderek daha da şiddetleniyor, tabaklar, çatal bıçaklar etrafa saçılıp kırılıyor, eşyalar bir o yana bir bu yana savruluyor. Bu sahneyi sadece izlerken bile, karnınıza bir ağrı saplanıyor... Ve bu sadece temsili bir deprem... Üstelik gayet orta büyüklükte bir deprem, canlandırılan.
Her an yaşanabilecek bir felaket duygusu, Japon geleneksel kültürünün içine işlemiş adeta. Japon kültürü; inceliği, faniliği anlatır, hiçbir şeyin sonsuza dek aynı kalmadığını söyleyegelir, bunu över.
Örneğin kiraz çiçekleri, doğanın en güzel ifade bulduğu örneklerden biri, çünkü en olgun zamanına erişir erişmez yaprakları düşer. Denir ki Samuraylar aynı kiraz çiçekleri gibi, her an ölüme hazır yaşamlar sürerler ve yaşamlarından aynı şekilde feragat edebilirler, çünkü önemli olan onurun korunmasıdır. Bambuya özel esnekliği veren de Zen öğretisidir. Bambu çubuğuna biraz güç uygulayın, eğilip bükülebilir ama kırılmaz. Japonlar bu nedenle evlerini hafif ve tahtadan yaparlar. Derler ki, bunun sebebi bir deprem olduğunda aynı bambu gibi, yıkılmaktan çok sallanması içindir.
Tokyo şehri, tarih boyu olağanüstü bir direnç sergileyegeldi. Dev depremden yirmi - yirmi beş yıl sonra, 1945 yılının Mart ayında Amerikan B29 uçakları, kentin tahta evlerini bombaladı. Bunun yol açtığı alev fırtınası, bir gecede 100 bin can aldı.
Büyük bir afeti beklemek Japonların yaşamının bir parçası: üstelik sazan balıklarının da depremi tahmin etmekte fazla bir yarar sağlamadığı anlaşıldı. Onca tecrübeye rağmen, bir sarsıntının ne zaman vuracağını ise bizlerden daha fazla bilemiyorlar.
</doc>
<doc docid='bbc_100301_chile' lang='tur' type='mono' source_url='http://www.bbc.co.uk/turkce/haberler/2010/03/100301_chile' term='SARS'>
Şili'de zamana karşı yarış
Dünya tarihinin en şiddetli depremlerinden birine sahne olan Şili, mağdurların yaralarını sarmak için seferber oldu.
Dünya tarihinin en şiddetli depremlerinden birine sahne olan Şili, mağdurların yaralarını sarmak için seferber oldu.
Devlet Başkanı Michelle Bachelet, hava kuvvetleri uçaklarının deprem ve tsunamiden etkilenen bölgelere yardım malzemesi dağıtacağını açıkladı.
Yetkililer binlerce kişiye gıda ve su ulaştırmak için zamana karşı yarışıyor.
Ayrıca Maule ve Biobio bölgelerine yardım hızla ulaştırılacak, elektrik kesintilerini giderme çabalarına ivme kazandırılacak.
Öte yandan yetkililer, toplu taşıma sisteminin giderek normale döndüğünü söylüyor.
Gelmiş geçmiş en şiddetli depremlerden biri olan 8,8 şiddetindeki sarsıntı, ülkenin iç kesimlerinde yıkıma yol açtı.
Cumartesi günkü deprem ve tsunamide en az 700 kişinin hayatını kaybettiği açıklandı. Ancak kayıp sayısı hızla artıyor.
Bazı bölgelerde gece sokağa çıkma yasağı ilan edilirken, bazı bölgelerde de yardım faaliyetlerine katılmak ve yağma eylemlerini önlemek üzere sokağa asker sevk edildi.
Yerel saatle 9 civarında uygulanmaya başlanan sokağa çıkma yasağı ağırlıklı olarak 541 kişinin hayatını kaybettiği Maule ile ülkenin ikinci büyük kenti Concepcion'u kapsıyor.
Her iki bölgede de yardım faaliyetlerini hızlandırmak amacıyla özel mevzuat uygulanıyor.
Concepcion kenti belediye başkanı gıda stoklarının hızla eridiğini belirterek, kentteki durumun kontrolden çıkmak üzere olduğunu söyledi.
Binlerce kişinin evsiz kaldığı kentte bazı süpermarketler ve eczanelerin yağmalandığı bildirildi.
Öte yandan da yine Concepcion'da kurtarma ekipleri enkaz altında mahsur kalanlara ulaşmak için yoğun bir çaba içinde.
Çok sayıda Şilili hasar görmüş evlerde kalmaktan endişe ettikleri için ikinci gecelerini de dışarıda geçirdi.
AFP ajansı, yerel TV kaynaklarına dayanarak yalnızca balıkçı köyü Constitucion'da deprem ve tsunami kurbanı olan en az 300 kişinin cesedine ulaşıldığını bildirdi.
Henüz doğrulanamayan bu rakam, resmi ölüm verilerine dahil değil.
Yardım faaliyetlerine ilişkin en önemli gelişme ise başkent Santiago'daki havaalanının açılması oldu.  Ülkede en az 1,5 milyon evin hasar gördüğü, yıkılanların büyük bölümünün eskiden inşa edilmiş evler olduğu bildirildi.
Kentin tarihi bölümlerinden Curico'nun yüzde 90'ı yıkılırken, çok sayıda yol ve köprü de büyük hasar gördü.
Amerikalı risk değerlendirme şirketi Eqecat, Şili'deki hasarın maddi bilançosunun 15 ila 30 milyar dolar olduğunu tahmin ediyor.
Bu ise, Şili'nin gayrısafi yurtiçi hasılasının yüzde 10 ila 20'sine tekabül ediyor.
İlk başta yabancı yardıma gerek olmadığını savunan Şili lideri Bachelet, şimdi özellikle sahra hastaneleri, geçici köprüler, su arıtma sistemleri, yıkıntı tespit uzmanları ile kurtarma ekiplerine gereksinim duyacaklarını açıkladı.
Şili'de 22 Mayıs 1960'da  aynı bölgede meydana gelen 9,5 büyüklüğündeki depremde 1655 kişi ölmüş, 2 milyon  kişi evsiz kalmıştı.
Depremin neden olduğu tsunamide Hawaii, Japonya ve  Filipinler'de ölenler olmuş, ABD'nin batı kıyıları zarar görmüştü.
</doc>
<doc docid='bbc_111026_turkey_van' lang='tur' type='mono' source_url='http://www.bbc.co.uk/turkce/haberler/2011/10/111026_turkey_van' term='SARS'>
Türkiye Van için dış yardıma 'evet' dedi
Türkiye, Van'daki depremde bölgenin yeniden inşa safhası için kendisine daha önce yardım teklifinde bulunan tüm ülkelerden dış yardım kabul etmeye hazır olduğunu ilgili ülkelere bildirdi.
Türkiye, Van'daki depremde bölgenin yeniden inşa safhası için kendisine daha önce yardım teklifinde bulunan tüm ülkelerden dış yardım kabul etmeye hazır olduğunu ilgili ülkelere bildirdi.
Söz konusu ülkeler arasında İsrail ve Ermenistan'ın da olduğu belirtiliyor.
Hükümetin ihtiyaç listesini dışişleri bakanlığına ilettiği, listede prefabrik ev, çadır ve konteyner gibi acil durum malzemeleri bulunduğu öğrenildi.
Ajanslarda yer alan haberlere göre İsrail, Çarşamba gününden itibaren prefabrik ev nakliyatına başlanacağını ifade etti.
Mart ayında deprem ve tsunami felaketi yaşayan Japonya da yardım gönderecek ülkeler arasında.
Japonya'nın Ankara Büyükelçiliği'nden yapılan açıklamada, Japonya'nın Uluslararası İşbirliği Ajansı aracılığıyla depremden zarar gören Türkiye'ye 30 milyon Japon yeni (yaklaşık 400 bin ABD doları) ile çadır gibi acil yardım malzemeleri sağlamaya karar verdiği bildirildi.
Hükümet yetkilileri deprem sonrasındaki ilk 48 saatte faaliyetlerin yeterli olduğunu, her yere yardım ulaştığını söylemişlerdi.
Kızılay şimdiye dek bölgeye 20 bini aşkın çadır gönderdiğini duyurdu.
Bölgedeki muhabirler ise çadır ve yardım malzemelerinin hala yetersiz olduğunu kaydediyor.
Başta Erciş olmak üzere Van'da binlerce kişi üçüncü geceyi de sokakta geçirdi.
Bugünden itibaren kar yağışı beklenen bölgede, sahra hastaneleri ve aşevleri kuruldu. 10    okulda daha sıcak yemek dağıtımına başlanacak.
Başbakanlık    tarafından başlatılan yardım kampanyasının yanı sıra, bölgeye yardım    gönderilmesi için başlatılan pek çok özel kampanya da bulunuyor.
Türk Silahlı Kuvvetleri de internet sitesinde yaptığı açıklamada Türk Silahlı Kuvvetlerinin deprem bölgesindeki çalışmalarına ilişkin bilgi verdi.
TSK'nın dün itibariyle deprem bölgesinde, 2 bin 445 personel ve 201 muhtelif tip araç ile arama, kurtarma, yıkıntıları kaldırma, ilk yardım, çadır kurma ve güvenlik konularında faaliyet gösterdiği bildirildi.
Başbakanlık Afet ve Acil Durum Yönetimi Başkanlığı (AFAD), Van'da  meydana gelen depremde dün saat 19.00 itibariyle 459 kişinin hayatını  kaybettiğini, bin 352 kişinin yaralandığını söylüyor.
Bu arada Van'da meydana gelen depremden yaklaşık 61 saat sonra bir üniversite öğrencisi çöken binanın enkazından yaralı olarak kurtarıldı.
Erciş merkezi Seylan Caddesinde bulunan Aydınlar Apartmanının enkazında süren arama kurtarma çalışmaları sonucunda 18 yaşındaki Eyüp Erdem'e ulaşıldı.
Van merkezde yürütülen arama kurtarma çalışmalarında, 50 saat sonra sağ ulaşılan 11 yaşındaki Serhat Gür, dün gece hastanede yaşamını yitirdi.
Erciş ilçesinde dün bir binanın altından iki haftalık bir bebekle annesinin sağ olarak çıkarılması sevinç yaratmıştı.
Azra adlı bebeğin oturdukları beş katlı binanın enkazından kurtarılmasından üç saat sonra annesi Semiha Karaduman'a da ulaşıldı.
Anne ve bebeğinin kurtarılması büyük sevinç yarattı. Bebeğin babaannesi de kurtarılırken, baba Sinan Karaduman'a ulaşılamadı.
Kuvöze alınan ve serum verilen bebek, hava yoluyla Ankara'ya nakledildi.
Binlerce Vanlı ise evlerindeki hasar ve artçı sarsıntılar nedeniyle bir geceyi daha dışarıda geçirdi.
Yetkililer dün akşam itibariyle artçı sarsıntıların 700'e yaklaştığını, her saat 15 kadar yeni artçı sarsıntı kaydedildiğini söylüyor.
Dün akşam yaşanan 5,5 büyüklüğündeki sarsıntı da bunların en büyüklerinden biriydi ve paniğe yol açtı.
Bu durum, Van'daki M Tipi Cezaevi'nde de gerilime yol açtı.
Anadolu Ajansı yangının 'henüz belirlenemeyen bir nedenle' çıktığını kaydetmekle yetinirken, cezaevindeki hükümlülerin isyan ettiği bildiriliyor.
Cezaevine ambulans, çevik kuvvet ve itfaiye ekipleri gönderilmesi ardından, iki koğuşta çıkan yangın söndürüldü. Gerilim ise dindi.
NTV, buradaki hükümlü ve tutukluların güvenlikleri dolayısıyla bugünden itibaren başka cezaevlerine nakledileceğini duyurdu.
Van Cezaevi'nden Pazar günü de deprem sonrası bir grup mahkumun firar ettiği bildirilmişti. Ancak yönetim, kesin sayı vermemekle birlikte bu kişilerden büyük bölümünün sonradan döndüğünü duyurdu.
Bu arada Başbakanlık Afet Acil Durum Yönetimi Başkanlığı (AFAD) depremin büyüklüğüne ilişkin açıklamayı ise yeniden düzeltti.
AFAD Deprem Dairesi Başkanı Dr. Murat Nurlu, depremin büyüklüğünü 6,7 olarak tespit ettiklerini söyledi.
Kandilli Rasathanesi'nden yapılan açıklamada büyüklüğün 7,2 olarak verildiğinin hatırlatılması üzerine Nurlu, bu konudaki resmi kurumun kendileri olduğunu söyledi.
Basın toplantısına katılan MTA Genel Genel Müdürlüğü Diri Fay Araştırmaları Proje Başkanı Dr. Ömer Emre ise depremin kuzey ve Doğu Anadolu fay hatlarıyla bir bağlantısının olmadığını; bu fayın bağımsız olduğunu belirtti.
Bir milyon nüfuslu Van, son olarak bundan 35 yıl önce bu büyüklükte  bir depremle sarsılmıştı. Muradiye-Çaldıran merkezli depremde 3.840 kişi  yaşamını yitirdi.
</doc>
<doc docid='bbc_150514_vert_fut_uzun_boy_1' lang='tur' type='mono' source_url='http://www.bbc.co.uk/turkce/haberler/2015/05/150514_vert_fut_uzun_boy_1' term='SARS'>
DERGİ - Geçmişten bugüne insan boyu: Çevresel etkenler
İnsanoğlu son 150 yılda büyük bir dönüşüm geçirdi. Dünya nüfusu bir milyardan yedi milyara fırladı.
İnsanoğlu son 150 yılda büyük bir dönüşüm geçirdi. Dünya nüfusu bir milyardan yedi milyara fırladı.
Gelişmiş ülkelerde ortalama ömür 1800’lerde 45 civarında iken bugün 80 yaşına kadar yükseldi. Fiziksel olarak da değiştik; bugün nüfusun büyük bir kısmı eskiye oranla çok daha uzun boylu.
Sanayileşmiş ülkelerde ortalama insan boyunda 10 cm’lik bir artış kaydedildi. En fazla uzayan ulus ise Hollandalılar oldu. Bugün bu ülkede ortalama boy erkeklerde 188, kadınlarda ise 170 cm. Yani 150 yıl öncesine göre 20 cm’lik bir uzama söz konusu.
Peki başta Hollandalılar olmak üzere genel olarak insanlar neden bu kadar uzadı? Bu gidişat sürekli mi? Öyleyse daha ne kadar uzayabiliriz? Uzay istasyonlarında ya da başka gezegenlerde yaşayacak olan torunlarımız bizi cüce olarak mı görecek?
Münih Üniversitesi’nden ekonomi tarihi profesörü John Komlos 1980’lerde tarihte insan boyu araştırmalarına öncülük etmişti. Nüfusun ortalama boyundaki iniş çıkışların ekonomik ve sosyal koşullarla bağlantısını araştırmak için Komlos askeri kayıtları inceledi.
Araştırmalar insan boyundaki iniş çıkışların diyet ve hastalıklarla bağlantılı olduğunu ortaya koydu. Bu iki faktör çocukluk döneminde etkili oluyordu. Çocuklar yeterli beslenemiyor veya örneğin ishal gibi hastalıklar yüzünden besinleri özümseyemiyorsa tam kapasite uzama şansları büyük ölçüde azalıyordu.
Northwestern Üniversitesi’nden antropoloji profesörü William Leonard, beslenme, sağlık ve genel yaşam koşullarındaki gelişmelerin insanın boyunu posunu artırdığını belirtiyor.
Tarih, bu boy-sağlık ilişkisini kanıtlayan örneklerle dolu. Batı Avrupa’da Ortaçağ’ın sonlarına doğru veba salgını yüzünden nüfusun yüzde 60’ı yok olmuştu. Geride kalanlar ise besin bolluğu içinde ve aşırı kalabalıktan uzak bir yaşam sürmeye başlamış, böylece hastalıklar daha nadir ortaya çıkmıştı. Bunun sonucu olarak insanlar daha uzun boylu olmaya başlamıştı.
Fakat 17. yüzyıl Avrupa’sında boylar dibe vurmuştu. Ortalama Fransız erkeğin boyu 162 cm civarındaydı. Küçük Buzul Çağı olarak anılan dönemde baş gösteren aşırı soğuklar yüzünden tarım ürünleri büyük hasar görmüştü. Her yerde savaşlar çıkmıştı: İngiliz İç Savaşı, Fransa’da 14. Louis dönemindeki savaşlar, bugünkü Almanya içinde yer alan topraklarda 30 Yıl Savaşları, vs. Komlos’un ifadesiyle “Avrupa 17. yüzyılda büyük bir sarsıntı geçirmişti.”
18. yüzyılda Sanayi Devrimi, insanların hastalıklarla dolu kent varoşlarına toplanmasına ve nüfusun bodur kalmasına neden olmuştu. 19. yüzyılın ikinci yarısında ise toplumsal ayaklanmalar meyve vermiş, tarımsal üretim artmış, kentlerde kanalizasyon sistemi ve musluk suyu kullanıma girmiş, ekonomik gelişme kendisini hissettirir hale gelmişti. Batı Avrupa’da boylar yeniden uzamaya başlamış ve bu eğilim artık süreklilik kazanmıştı.
Bu boy-sağlık ilişkisi bugün de bariz bir şekilde görülebiliyor. Kuzey ve Güney Kore örneklerini ele alalım. İnsan ömrü, gelir ve eğitim göstergelerinden biri olan Birleşmiş Milletler İnsan Kalkınma Endeksi’nde Kuzey 195 ülke içinde 188. sırada yer alıyor ve buradaki erkeklerin boyu Güney’dekilere oranla 3-8 cm daha kısa. Güney Kore’nin endeksteki yeri ise 15. sırada.
Başta ABD olmak üzere sanayileşmiş ülkelerde ise 19. yüzyıldan bu yana boy uzaması belli bir seviyede durmuş gibi. Daha önce Amerikalılar sanayileşmiş ülkeler içinde üst sıralarda yer alırken bugün ortalama erkek boyu 176 cm, kadın boyu ise 163 cm ile 45 yıl önceki seviyede seyrediyor.
Leonard’a göre, “ABD’deki ortalama boy bugün 70’lerden, hatta 60’lardan çok da farklı değil.”
Peki, nasıl oluyor da Kuzey Avrupalılar boy konusunda bu kadar açık fark yaratmış? Komlos bu farkı gelişkin Avrupa ülkelerinde sosyal hizmetlerin toplumsallaşmış olmasına bağlıyor. Oysa ABD’de beslenme ve sağlık hizmetleri konusunda büyük eşitsizlikler yaşanıyor.
Milyonlarca Amerikalının sağlık sigortası olmadığı için sağlık hizmetlerinden  yararlanamıyor. ABD’de hamile kadınlar herhangi bir yardım almıyor; oysa Hollanda’da hemşireler ücretsiz ev ziyaretleri yapıyor. Üstelik Amerikalıların üçte biri obezite sorunu çekiyor. Yüksek kalorili işlenmiş gıdalar gelişimsel ve metabolik sorunlara yol açarak insanların tam kapasite uzamasını engelleyebiliyor.
Komsol bu durumu şöyle ifade ediyor: “Coca-Cola, hamburger, McDonald diyeti sizi Hollandalıların boy seviyesine çıkarmayacaktır.”
Makalenin genlerin etkisi, uzun boyun cazibesi, dünya dışında daha uzun boylu olma fikrini inceleyen ikinci bölümü yarın yayımlanacak.
Bu makalenin 

İngilizce aslını 

BBC Future’da okuyabilirsiniz.
Dergideki diğer makalelere 

buradan ulaşabilirsiniz.
</doc>
<doc docid='bbc_160106_5_soruda_kuzey_kore' lang='tur' type='mono' source_url='http://www.bbc.com/turkce/haberler/2016/01/160106_5_soruda_kuzey_kore' term='SARS'>
5 soruda Kuzey Kore'nin hidrojen bombası denemesi
Kuzey Kore, Çarşamba günü ilk kez hidrojen bombası testi gerçekleştirdiğini açıklamasıyla ABD'den Rusya'ya ve Çin'e kadar uluslararası alanda pek çok ülkenin tepkisini çekti.
Kuzey Kore, Çarşamba günü ilk kez hidrojen bombası testi gerçekleştirdiğini açıklamasıyla ABD'den Rusya'ya ve Çin'e kadar uluslararası alanda pek çok ülkenin tepkisini çekti.
Fransız haber ajansı AFP, Kuzey Kore'nin nükleer programına dair merak edilen soruların yanıtlarını derledi.
TIKLAYIN: KUZEY KORE YALAN MI SÖYLEDİ?
TIKLAYIN: BM'DEN KUZEY KORE'YE YAPTIRIMLAR GELEBİLİR
Uzmanlar Pyongyang yönetiminin bir tür nükleer silah testi gerçekleştirdiği konusunda hemfikir. Ancak bu silahın hidrojen bombası olduğu iddialarına şüpheyle yaklaşılıyor.
Bomba testine dair ilk ipucu, açıklamadan bir saat önce tespit edilen 5.1 büyüklüğündeki sarsıntıyla anlaşıldı. Ardından da Kuzey Kore devlet televizyonu sarsıntı nedeninin hidrojen bombası olduğunu duyurdu.
Ancak Avustralyalı nükleer silah uzmanı Crispin Rovere,"Sismik veriler hidrojen bombasının yaratacağı etkinin oldukça altında gözüküyor. Testin ilk aşaması olan nükleer patlamayı başarıp, ikinci aşamada hidrojen patlamasında başarısız olmuş olabilirler" yorumunu yapıyor.
Her ne kadar hidrojen bombası konusunda tartışmalar sürse de Çarşamba günkü test, Kuzey Kore'nin nükleer programı konusunda kararlı olduğunu gösterdi.
Pyongyang, 2006 - 2013 yılları arasında toplam 4 nükleer bomba testi gerçekleştirmiş durumda.
Kuzey Kore uluslararası yaptırımlara karşın bomba denemelerine devam edeceğinin sinyalini veriyor.
Çin ve Kuzey Kore ilişkileri son testin ardından dibe vurmuş oldu. Çin yıllardır Kuzey Kore'nin en büyük destekçisi konumundaydı.
Pekin, bölgenin istikrarını tehdit ettiği gerekçesiyle Kuzey Kore'nin nükleer programına karşı çıkmaya devam ediyor.
Uluslararası Kriz Grubu Kıdemli Analisti Yanmei Şie, "Pekin hem iç kamuoyu hem de uluslararası toplum tarafından baskı altına alınacak. Kuzey Kore lideri Kim Jong-un'u cezalandırması istenecek" diyor.
Ancak Yamnei, ortalığın durulmasının ardından tarafların müzakerelere yeniden başlama çağrıları yapacağını da düşünüyor.
2011 yılında iktidar koltuğunu babası Kim Jong-Il'den devralan Kim Jong-Un, yönetim kademesindeki pek çok ismi ya görevden aldı ya da 'vatana ihanet' suçlamasıyla idam cezasına çarptırdı.
Kim Jong-Un'un otoritesini sağlamlaştırmak için hem babasından hem de dedesinden daha büyük başarılara imza atmak istediği, bu nedenle de nükleer programı bir araç olarak kullandığı düşünülüyor.
Bomba denemesi iktidardaki İşçilerin Partisi'nin 35 yıldır düzenleyeceği ilk kongresinden de sadece günler önce gerçekleştirildi.
Tokyo'daki Waseda Üniversitesinden Profesör Toşimitsu Şigemura, Kim Jong-Un için "Dünyaya yeni bir teknolojiye sahip olduğunu göstermek istiyor" diyor.
Şigemura, hidrojen bombası denemesiyle Kim Jong-Un'un ne babasının ne de dedesinin başaramadığı bir şeyi gerçekleştirdiğini de hatırlatıyor.
Kuzey Kore'nin bundan önceki nükleer silah testlerini Birleşmiş Milletler Güvenlik Konseyi'nden çıkan kınama kararları ve ilave yaptırımlar takip etmişti.
Güvenlik Konseyi bugün acil toplanıyor.
Japonya Başbakanı Şinzo Abe diğer birçok ülke lideri gibi "Kuzey Kore'nin eylemleri BM kararlarını açık biçimde ihlal ediyor" yorumunu yapmıştı.
</doc>
<doc docid='bbc_101026_tsunami_indonesia' lang='tur' type='mono' source_url='http://www.bbc.co.uk/turkce/haberler/2010/10/101026_tsunami_indonesia' term='SARS'>
Endonezya'da deprem sonrası tsunamide 100 ölü
Endonezya'nın Sumatra adası açıklarındaki depremin tetiklediği tsunamide şu ana değin 100 kişinin öldüğü belirlendi. 167 kişi de kayıp.
Endonezya'nın Sumatra adası açıklarındaki depremin tetiklediği tsunamide şu ana değin 100 kişinin öldüğü belirlendi. 167 kişi de kayıp.
Pazartesi meydana gelen deprem 7,7 büyüklüğündeydi. Okyanus yatağının yaklaşık 20 km altında oluşan sarsıntı, en güçlü biçimde Mentawai adalarında hissedildi.
BBC'ye konuşan Endonezya polisi, kötü hava şartlarının kurtarma çalışmalarını olumsuz etkilediğini söylüyor. Avustralyalı yetkililer, bir grup Avustralyalı sörfçü ile temas kuramadıklarını açıkladılar.
Depremin ardından tsunamiye ilişkin birbiriyle çelişen duyurular yapıldı.
Endonezyalı yetkililer depremden birkaç dakika sonra derhal tsunami alarmı vermiş, fakat daha sonra durumun normale döndüğünü açıklamışlardı.
Pasifik Tsunami Uyarı Merkezi ise, pazartesi geç saatlerde kayda değer büyüklükte bir tsunaminin tetiklendiğini, fakat daha sonra tehlikenin geçtiğini duyurdu.
Fakat Mentawai takım adalarına bağlı iki ücra balıkçı köyünün dev bir dalga tarafından yutulduğu ve yüzlerce evin yıkıldığı bildiriliyor.
Bir grup Avustralyalı sahile yakın demirlemiş halde bulunan teknelerine 'sudan bir duvarın' çarparak hasar verdiğini anlattı.
Endonezya'da sık sık deprem felaketi yaşanıyor. Sumatra açıklarında Eylül 2009'da meydana gelen depremde 1000'den fazla kişi hayatını kaybetmişti.
Haziran ayında da art üç şiddetli deprem bölgede büyük yıkıma yol açmış, üç kişi ölmüştü.
Endonezya, dünyanın en aktif volkan ve deprem kuşaklarından biri üzerinde bulunuyor.
2004 yılı Aralık ayında Endonezya'ya bağlı Açe adası açıklarında meydana gelen 9,1 büyüklüğündeki deprem, Hint Okyanusu'nda tsunamiye neden olmuştu.
Kıyıları vuran dev dalgalar nedeniyle Endonezya da dahil 13 ülkede büyük bir facia yaşanmış, 250 binden fazla kişi hayatını kaybetmişti.
</doc>
<doc docid='bbc_haberler-dunya-51332851' lang='tur' type='mono' source_url='https://www.bbc.co.uk/turkce/haberler-dunya-51332851' term='SARS'>
Koronavirüs: Hayvanlardan insanlara geçen hastalıkların sayısı neden arttı?
Dünya, Ocak ayı başında Çin'de ortaya çıkan ve 20'den fazla ülkede daha görülen koronavirüs ve salgın hastalıkla ilgili haberlerle çalkalanıyor.
Dünya, Ocak ayı başında Çin'de ortaya çıkan ve 20'den fazla ülkede daha görülen koronavirüs ve salgın hastalıkla ilgili haberlerle çalkalanıyor.
Yeni ortaya çıkan salgın hastalıkların yayılması genelde bir kereye mahsus olarak görülüyor.
Ancak vahşi doğadan kaynaklandığı düşünülen yeni virüs, ilk olarak hayvanlarda ortaya çıkan salgın hastalıklarla ilgili riskin ne kadar arttığını gösteriyor.
İklim değişikliği ve küreselleşme, hayvanlar ve insanların etkileşimini büyük oranda etkilemeye devam ettiği için, bu durumun gelecekte çok daha büyük bir sorun olacağı öngörülüyor.
Son 50 yılda, hayvanlardan insanlara evrimleşerek geçen ve hızla yayılan salgın hastalıklarla karşı karşıya kaldık.
1980'lerde ortaya çıkan AIDS krizi de aslında büyük maymunlardan kaynaklanıyordu. 2004-2007 arasında yayılan kuş gribi de kuşlardan insanlara bulaşmıştı. 2009'daki domuz gribi de domuzlarda ortaya çıkmıştı.
Daha yakın bir zamana bakarsak, 2010'lardaki SARS virüsü salgını da yarasalardan misk kedilerine, oradan da insanlara bulaşmıştı. Aynı zamanda, Ebola virüsü de yarasalardan insanlara bulaştı.
İnsanlar hayvanlardan hep virüs kapardı. Son dönemdeki en fazla yayılan salgın hastalıklar da hep vahşi doğadaki hayvanlardan insanlara bulaştı.
Çevresel etkenler ise bu süreci çok daha fazla hızlandırıyor.
Hayvanlardan insanlara bulaşmanın da ötesinde, daha çok kişinin şehirlerde yaşaması ve uluslararası seyahatlerin artması sebebiyle insanlar arasında da bu hastalıklar artık çok daha hızlı yayılıyor.
Birçok hayvan çok farklı ve çeşitli hastalık mikrobu, bakteri ve virüs taşıyor.
Bu mikropların uzun vadede hayatta kalabilmesi ve soyunun tükenmemesi, kendilerine yeni yaşam alanı bulmalarıyla mümkün oluyor. Bunu yapmak için de farklı türlere geçiş yaparak orada yaşamaya devam ediyorlar.
Geçtikleri yeni türün bağışıklık sistemi ise bu mikropları öldürmeye çalışıyor. Bu durum da iki türün birbiriyle bir çeşit evrim savaşına girerek hayatta kalma çabasına, yani rakibini öldürme çabasına dönüşüyor.
Örneğin 2003'teki SARS salgını sırasında virüsün bulaştığı insanların yüzde 10'u ölürken, yıllardır bilinen gripten ölenlerin oranı sadece yüzde 1.
Çevrenin ve iklimin değişmesi, hayvanların yaşam alanlarını yok ediyor. Hayvanlar da yeni yaşam alanları buluyorlar. Bu da onların yaşam tarzlarını, hayatta kalmak için yaptıklarını ve yemek türlerini değiştirmelerine yol açıyor.
İnsanların yaşam tarzı da aslında son 50 yılda değişti. 50 yıl önce insanların yüzde 35'i şehirlerde yaşarken günümüzde bu oran yüzde 55'e yükseldi.
Daha büyük şehirler de vahşi doğada olması gereken hayvanlara ev sahipliği yapmaya başladı. Örneğin artık rakunlar, sincaplar, tilkiler, kuşlar, çakallar ve maymunlar da şehir içindeki yeşil alanlarda, parklarda ya da insanların artıklarının bulunduğu çöplüklerde yaşıyor.
Çoğunlukla vahşi doğadan gelen hayvanlar şehirlerde hayata daha kolay tutunuyor çünkü yiyecek bulmaları çok daha kolay oluyor. Bu da yeni ortaya çıkan salgın hastalıklar için şehirleri bir eritme potasına dönüştürüyor.
Kendine yeni bir ev bulan yeni salgın hastalıklar genelde daha tehlikeli oluyor. Bu sebeple yeni ortaya çıkan hastalıklar bilim insanlarını çok daha fazla endişelendiriyor.
Bazı gruplar, bu virüslerin bulaşmasına daha müsait ve daha kırılgan.
Fakir şehir çalışanları, şehirlerin daha kirli bölgelerinde yaşayanlar, temizlik ve sağlık alanlarında çalışan kişiler, bu hastalıkların kaynağına daha yakın olma ve hastalığın bulaşması ihtimali daha yüksek olan kişiler arasında.
Daha az besin alan, daha kirli havaya maruz kalan ve daha az hijyenik ortamlarda yaşayanların da bağışıklık sistemi daha zayıf olduğundan, hastalıkla mücadele etmeleri zorlaşıyor. Bazı insanların ise sağlık sistemine erişimi olmayabiliyor.
Büyük şehirlerde insanlar daha sıkışık yaşadığı için yeni virüslerin insandan insana geçişi de çok hızlı olabiliyor. Çok yakın mesafede aynı havayı solumak ve aynı yüzeylere dokunmak, bu süreci hızlandırıyor.
Bazı kültürlerde de büyük şehirlerde yaşayan insanlar, vahşi doğayı yiyecek arzı için kullanıyor. Örneğin şehirde yakalanan ya da avlanan hayvanlar besin olarak kullanılıyor.
</doc>
<doc docid='bbc_haberler-dunya-46396041' lang='tur' type='mono' source_url='https://www.bbc.co.uk/turkce/haberler-dunya-46396041' term='SARS'>
Marmara'da 4,1 büyüklüğünde deprem
Merkez üssü Yalova-Çınarcık olduğu belirtilen 4,1 büyüklüğünde bir deprem meydana geldi.
Merkez üssü Yalova-Çınarcık olduğu belirtilen 4,1 büyüklüğünde bir deprem meydana geldi.
Sarsıntı  İstanbul, Sakarya, Kocaeli, Bursa ve Tekirdağ gibi çevre illerde de hissedildi.
Paniğe neden olan depremle ilgili olarak Hürriyet gazetesine konuşan İTÜ Öğretim Üyesi Prof. Dr. Okan Tüysüz, "İstanbul'da deprem olmasını beklediğimiz fay şu anki depremin oldukça kuzeyinde. Ancak önemli olan depreme hazır olmak. Deprem herhangi bir zamanda olabilir" dedi.
Tüysüz ayrıca "Deprem karada olan bir deprem. Bu bölgede 4 büyüklüğünde deprem olması bir takım fayların kırılmasına işaret ediyor. Ancak bu herhangi bir depremin öncüsü olarak beklenen bir deprem değildir. Bu 4 büyüklüğündeki deprem hepimizi biraz heyecanlandırdı. Yapılacak şey bunu izlemek, hemen arkasından artçıları olacak mı küçülerek sonlanacak mı buna bakacağız. Şu andaki haliyle telaş edilecek bir deprem gibi durmuyor." diye konuştu.
AFAD'ın 4.1, Kandilli Rasathanesi'nin ise 4,3 olarak açıkladığı depremin, yerin yaklaşık 14 kilometre altında meydana geldiği belirlendi.
</doc>
<doc docid='bbc_150430_nepal_depremi' lang='tur' type='mono' source_url='http://www.bbc.co.uk/turkce/haberler/2015/04/150430_nepal_depremi' term='SARS'>
Nepalli çocuk 'paket paket tereyağı yiyerek' hayatta kaldı
Nepal'de beş gün önce meydana gelen depremde enkaz altında kalan 15 yaşındaki bir genç kurtarıldı.
Nepal'de beş gün önce meydana gelen depremde enkaz altında kalan 15 yaşındaki bir genç kurtarıldı.
Nepal polisi, hastaneye kaldırılan Pemba Lama adlı gencin durumunun iyi olduğunu belirtti.
Gencin enkaz altından çıkarılmasıyla birlikte çevrede toplanan Nepalliler alkışlamaya başladı. Pemba Lama'nın 5 gün boyunca vücuduna saplanan bir metal parçasıyla, hareket alanının çok az olduğu bir aralıkta hayatta kalmayı başardığı belirtiliyor.
Pemba Lama, paket paket tereyağı yiyerek hayatta kaldığını anlattı; "Zemin kattaydım. Deprem olduğunda yemek yiyorduk. Çeneme bir şey vurdu. Oradan çıkmak istedim, çıkamadım. " dedi.
Gencin tedavi altına alındığı İsrail sahra hastanesinde görevli Eran Tal Or, "Şaşılacak derecede iyiydi durumu. Bizlerle gayet iyi konuşuyordu. 5 gün boyunca aç susuz hayatta kalabilmesi inanılmaz bir şey." dedi.
Depremde hayatını kaybedenlerin sayısı 5 bin 500'ü aştı. Nepal Başbakanı Suşil Koirala, ölü sayısının 10 bini bulabileceğini söylemişti.
Nepal'in kırsal kesimlerinde depremden çok ağır etkilenen köyler bulunduğu ve yardımların bu bölgelere hala ulaştırılamamış olmasından öfke duyulduğu bildiriliyor.
Bazı köylerde yaşayan sabırsızlık ve öfke içindeki halk, BBC'ye, kendilerine yiyecek ve tıbbi yardım ulaşmadığını anlattı.
Birleşmiş Milletler, Nepal'deki depremden etkilenenlere gelecek 3 ay süresince 415 milyon dolar tutarında yardım yapılması için çağrıda bulundu.
TIKLAYIN - İDRARINI İÇEREK HAYATTA KALAN DEPREMZEDE
Başkent Katmandu'nun kuzeydoğusundaki çeşitli köylerde, depremden yıkılmamış tek bir bina bile yok. BBC muhabiri Richard Galpin, cesetlerin hala enkaz altında olduğunu, kara yoluyla ve helikopterle yardım malzemeleri kolaylıkla getirilebilecekken, hükümetten veya yardım örgütlerinden hiçbir destek gelmediğini belirtiyor.
Deupur Sipaghat Kavre köyünde yaşayan Dhan Bahadur Shresta, BBC muhabirine, "Hükümetten veya diğer örgütlerden hiçbir yardım gelmezse açlıktan öleceğiz. Kolera ve dizanteri gibi hastalıklar yayılacak." dedi.
Uzaklardaki kimi yerleşim birimlerine inmeyi başaran helikopterler, çaresiz köylülerin, hava yoluyla daha güvenli yerlere tahliye edilme talepleriyle karşılaşıyor.
Reuter ajansına göre, Sangachowk köyünde öfkeli köylüler ana karayolunda lastiklerle barikat kurdu ve başka yörelere gönderlmekte olan pirinç ve diğer yardım malzemelerini taşıyan konvoyları durdurdu.
Köy halkının ayrıca yardım malzemesi taşıyan askeri kamyon konvoyunun da yolunu kestiği ve silahlı askerlerle gergin anlar yaşandığı bildirildi.
Başkent Katmandu'nun doğusundaki Dolakha'da da öfkeli tepkiler görüldü; yerel halk hükümet binasının pencerelerini taşla yere indirdi.
Bölge yetkilisi Prem Lal Lamichhane "200 binden fazla insan evsiz. Bize yardım malzemelerinin yolda olduğu söylendi, ama henüz elimize geçmedi." dedi.
TIKLAYIN - YARALAR VİSKİYLE TEMİZLENİYOR
Depremde meydana gelen yoğun tahribata rağmen, uzmanlar, pek çok köyde ölü ve yaralı sayısının korkulandan düşük olduğunu, zira sarsıntı sırasında insanların dışarda çalışmakta olduklarını belirtiyor.
Katmandu'da kent dışına çıkmak isteyen kalabalıklar, ulaşım hizmetlerinin eksikliğine ve yardım malzemelerinin dağıtılmasındaki gecikmelere tepki göstererek polisle çatıştı.
Köyüne gitmek üzere bineceği otobüs için kuyrukta bekleyen binlerce kişiden biri olan Rajana, "Soğuk altında açlıktan ölmeye terk edildik ve hükümetin bize verebileceği en iyi şey, bu kuyruk" dedi.
Görgü tanıkları, göstericilerin su taşıyan bir kamyonun önünü kestiğini ve su şişelerini kamyon çevresindekilere attığını gördüğünü söyledi.
</doc>
<doc docid='bbc_160106_kuzey_kore_bomba' lang='tur' type='mono' source_url='http://www.bbc.com/turkce/haberler/2016/01/160106_kuzey_kore_bomba' term='SARS'>
Hidrojen bombası testi: Kuzey Kore yalan mı söyledi?
Kuzey Kore'nin sabah saatlerinde başarılı bir hidrojen bombası denemesi yaptığı açıklaması hem tepkiyle hem de kuşkuyla karşılandı.
Kuzey Kore'nin sabah saatlerinde başarılı bir hidrojen bombası denemesi yaptığı açıklaması hem tepkiyle hem de kuşkuyla karşılandı.
Eğer, gerçekten Kuzey Kore'nin denemesinin başarılı olduğu teyit edilirse, bu, Pyongyang'ın 2006'dan bu yana gerçekleştirdiği dördüncü nükleer test olacak ve Kuzey Kore'nin nükleer kapasitesini ciddi şekilde güçlendirdiğini ortaya koyacak.
TIKLAYIN - KUZEY KORE TEPKİ VE KINAMALARA HEDEF OLDU
TIKLAYIN: 5 SORUDA KUZEY KORE'NİN BOMBA DENEMESİ
Ancak nükleer uzmanlar, deneme sırasında kaydedilen patlamanın gerçekten hidrojen bombasından mı kaynaklandığı konusunda şüphelerini dile getiriyor.
Atomların birleştirilmesiyle gerçekleşen füzyon teknolojisi kullanılarak üretilen hidrojen bombası, atom bombasından çok daha güçlü ve teknolojik olarak çok daha ileri bir silah olarak niteleniyor.
İkinci Dünya Savaşı sırasında Hiroşima ve Nagazaki kentlerine atılan atom bombaları ise atomun parçalanmasıyla üretiliyor.
ABD, Kuzey Kore'nin hidrojen bombası denemesinde bulunduğu yönündeki iddialara ilişkin şüphelerini dile getirdi.
Beyaz Saray sözcüsü Josh Earnest, "İlk incelemeler, Kuzey Kore'nin başarılı bir hidrojen bombası denemesi yaptığı iddialarıyla örtüşmüyor" dedi.
Earnest, "Son 24 saat içinde, ABD hükümetinin Kuzey Kore'nin teknik ve askesi kapasitesi hakkındaki değerlendirmelerini değiştirecek bir şey olmadı" diye konuştu.
Pyongyang'ın denemesi konusunda kuşkusunu dile getiren uzmanlardan ABD merkezli Rand Corporation'dan Bruce Bennett de, ''Ortaya çıkan patlamanın Kuzey Kore'nin iddia ettiğinden 10 kat daha güçlü olması gerekiyor'' diyor ve şöyle devam ediyor:
''Dolayısıyla Kim Jong-un, hidrojen bombası denemesi yapmadıkları halde yaptıklarını söyleyerek ya yalan söylüyor ya da atomun parçalandığı bir silahtan biraz daha güçlü bir bomba kullandılar veya denemenin hidrojen ya da fizyon kısmında işler istedikleri gibi gitmedi.''
Çin Devlet Televizyonu'na konuşan Çinli askeri uzmanlardan Du Wenlong da, ellerindeki verilerin ''patlayıcının hidrojen bombası olduğu iddiasını desteklemediği'' görüşünde.
Güney Koreli siyasetçi Lee Cheol-woo ise, ülkesinin istihbarat servisinden brifing aldığını belirterek, patlamanın ''muhtemelen hidrojen patlamasının gerisinde kaldığını'' söyledi.
Ancak Pyongyang'da görev yapmış olan eski İngiltere Büyükelçisi John Evevard, ''patlamanın boyutlarının bir kenti haritadan silebilecek büyüklükte ve derin kaygı verici olduğunu'' kaydetti.
Pyongyang sabah saatlerinde, Punggye-ri nükleer merkezi yakınlarında sarsıntı tespit edilmesinin ardından yaptığı açıklamada 'başarılı bir hidrojen bombası denemesi yaptıklarını' duyurmuştu.
Kuzey Kore resmi televizyon kanalından yapılan açıklama, Punggye-ri adlı nükleer merkez yakınlarında 5.1 şiddetinde sarsıntı tespit edilmesinden saatler sonra geldi.
Kuzey Kore'nin 2006 yılından bu yana Punggye-ri'de üç yer altı nükleer deneme yaptığı düşünülüyor.
Kuzey Kore resmi televizyon kanalında denemeyi duyuran spiker, "Kore Demokratik Halk Cumhuriyeti'nin ilk hidrojen bombası denemesi 6 Ocak 2016'da saat 10.00'da başarıyla gerçekleştirilmiştir" dedi.
Kuzey Kore, dördüncü nükleer denemesini yaptığını ifade ettiği açıklamasında ayrıca, "ABD'nin düşmanca politikalarına karşı kendisini korumak için nükleer programını güçlendirmeye devam edeceğini" belirtti.
Resmi haber ajansından duyurulan açıklamada Pyongyang'ın 'ABD'nin saldırgan tutumunu koruduğu sürece nükleer programından vazgeçmeyeceği' kaydedildi.
Kuzey Kore, 'sorumluluk sahibi bir nükleer devlet' gibi hareket edeceğini ve 'egemenliği ihlal edilmediği sürece nükleer silahlarını kullanmayacağını' söyledi.
Füzyon reaksiyonu esasına dayalı hidrojen bombasının patlama gücü, atom bombasından daha kuvvetli.
Kuzey Kore lideri Kim Jong-un, geçen ay Pyonyang'ın hidrojen bombası geliştirdiğini iddia etmişti, uzmanlar ise bu söyleme kuşkuyla yaklaşmıştı.
Hidrojen bombası, hidrojen iztopları (yerdeşleri) arasındaki nükleer füzyon tepkimesinin oluşturduğu enerjinin, denetimsiz biçimde patlayarak açığa çıkmasıyla oluşan bir silah.
Bu silah, 1958 yılında ABD tarafından geliştirildi.
'Termonükleer silah' olarak da bilinen hidrojen bombası, daha az radyoaktif serpinti yaydığı için 'temiz bomba' olarak da bilinir. Ancak atom bombalarına kıyasla çok daha güçlü.
2002 Ekim: Kuzey Kore gizli nükleer silah programı olduğunu ilk defa doğruladı
2006 Ekim: Üç yeraltı nükleer patlamalarından ilki açıklandı, deneme Punggye-ri nükleer merkezinde yapıldı
2009 Mayıs: Kuzey Kore, nükleer programıyla ilgili uluslararası görüşmelerden çekildikten bir ay sonra ikinci yeraltı nükleer denemesini yaptı
2013 Şubat: Üçüncü nükleer deneme yapıldı, resmi medya 'küçültülmüş ve daha hafif nükleer aygıt' olduğunu duyurdu
2015 Mayıs: Pyongyang, denizaltından atılan füzeleri denediğini iddia etti, bu füzelerin tespiti geleneksel aygıtlara kıyasla daha zor
2016 Ocak: Kuzey Kore hidrojen bombasını başarıyla test ettiğini duyuru
</doc>
<doc docid='bbc_130528_sili_arjantin_copahue' lang='tur' type='mono' source_url='http://www.bbc.co.uk/turkce/haberler/2013/05/130528_sili_arjantin_copahue' term='SARS'>
Şili ve Arjantin'de 'yanardağ tahliyesi'
Şili ve Arjantin, Copahue volkanı yakınlarındaki ortak sınır bölgesinde yaşayan vatandaşlarına bölgeyi terketmeleri çağrısında bulundu.
Şili ve Arjantin, Copahue volkanı yakınlarındaki ortak sınır bölgesinde yaşayan vatandaşlarına bölgeyi terketmeleri çağrısında bulundu.
Bölgede ''kırmızı alarm'' ilan edilirken, yetkililer yanardağın her an patlayabileceğini söylüyor.
Yaklaşık 3 bin metre yüksekliğindeki yanardağ şu ana kadar sadece gaz püskürttü.
Yanardağın çevresindeki alanda binlerce düşük şiddette sarsıntı hissedildi.
Şili İçişleri Bakanı Andres Chadwick, yanardağdaki gelişmeleri ve sismik hareketliliği izledikten sonra tahliye kararı aldıklarını söyledi.
Şili Acil Yardım Bürosu, tahliye kararının bölgede yaşayan 460 aileyi etkileyeceğini, ancak şiddetli yağış nedeniyle bu tahliyelerin biraz uzun sürebileceğini kaydetti.
Sınırın Arjantin tarafında ise, 600 kişinin tahliye edilmesi planlanıyor.
Şili'nin güneyinde geçen yıl bir volkanın patlamasının ardından yüzlerce uçuş iptal edilmiş, bölge turizmi ağır darbe almıştı.
</doc>
<doc docid='bbc_haberler-dunya-51296505' lang='tur' type='mono' source_url='https://www.bbc.co.uk/turkce/haberler-dunya-51296505' term='SARS'>
Koronavirüs, SARS, MERS ve Ebola gibi salgın hastalıkların sayısı neden artıyor?
Son dönemde Çin'de ortaya çıkan koronavirüsün dünyaya yayılması gibi, son 30 yıl içerisinde virüslerin yol açtığı salgın hastalıklar da çok daha sık görülmeye başlandı. Bunun arkasında yatan neden ne?
Son dönemde Çin'de ortaya çıkan koronavirüsün dünyaya yayılması gibi, son 30 yıl içerisinde virüslerin yol açtığı salgın hastalıklar da çok daha sık görülmeye başlandı. Bunun arkasında yatan neden ne?
Dünya nüfusunun tarihin en yüksek düzeyinde olduğu bir gerçek. Dünyada 7,7 milyar kişi yaşıyor ve bu sayı giderek artıyor. Dahası, insanlar artık birbirleriyle daha fazla temas halinde.
Daha küçük mekânları daha fazla insanın paylaşması sonucunda da hastalıklara neden olan mikroplara maruz kalma riski artıyor.
Çin'in Vuhan bölgesinde ortaya çıkan koronavirüs, insandan insana öksürme ya da hapşırma sırasında ortalığa saçılan zerreciklerle geçiyor. Bu virüsün vücut dışında yaşama süresi oldukça kısıtlı. Bu nedenle de virüsü yayan kişi ile geçtiği kişinin birbirine oldukça yakın bir mesafede olması gerekiyor.
2014 yılında ortaya çıkan Ebola salgını, ancak çok yakın temasla, kan veya vücut sıvısıyla bulaşıyordu. Ancak virüslerin tamamı, insandan insana geçen türlerden oluşmuyor.
Sivrisineklerden insanlara geçen Zika virüsünün bulaşmasında bile aradaki mesafenin yakın olması önemli rol oynamıştı. Şehirlerde yaşayan Zika sinekleri, insan kanından besleniyor. Özellikle nüfus yoğunluğu yüksek, nemli ve sıcak yerlerde yaşıyor.
BBC News Türkçe tarafından yapılan  numaralı Youtube paylaşımının sonu
2007 yılından bu yana şehir nüfusu kırsalı geçmiş bulunuyor. Dünya üzerindeki toplam kara parçasının yüzde 1'lik bir bölümünde 4 milyardan fazla insan yaşıyor.
Dahası, insanların yaşamak için taşındığı şehirlerin büyük bir kısmı da buna hazır değil. Bu nedenle de, şehirlere taşınan birçok kişi varoşlara yerleşiyor ve bu yerlerde de genellikle temiz su ya da iyi bir kanalizasyon sistemi bulunmuyor. Böylece hastalıklar da daha hızlı yayılıyor.
Uçak, tren ve otomobil gibi ulaşım araçları, bir virüsün bir günden daha kısa bir süre içerisinde dünyanın yarısını gezebileceği anlamına geliyor. Koronavirüs, ortaya çıkmasından sonraki birkaç hafta içerisinde 16'dan fazla ülkeye yayıldı.
2019 yılında havayolu şirketleri, 4,5 milyar yolcu taşıdı. Bu sayı, 10 yıl önce sadece 2,4 milyardı.
Çin'in hızlı tren hattının en büyük istasyonlarından biri Vuhan'dan geçiyor. Bu virüs de Çin Yeni Yılı nedeniyle 3 milyardan fazla insanın seyahat edecek olmasından dolayı dünyanın en büyük insan hareketi olarak gösterilen dönem sırasında ortaya çıktı.
Tarihteki en kötü salgınlardan birisi 1918 yılında görülen İspanyol gribi oldu. Bu salgın, Birinci Dünya Savaşı'nın sonuna doğru büyük göçlerin yaşandığı bir dönemde Avrupa'da başladı.
Grip virüsü, savaşın ardından ülkelerine geri dönen askerler tarafından taşındı. Böylece virüs, henüz direnç geliştirmemiş kişilerin bağışıklık sistemini hazırlıksız yakalayınca hızlı bir şekilde yayıldı.
Virolog John Oxford tarafından yapılan bir çalışma, virüsün kaynağının, günde 100 bin kadar askerin kullandığı bir toplanma merkezi olduğunu gösteriyor.
Sivil havacılık sektörünün henüz ortaya çıkmadığı bir dönemde bile, bu grip salgını neredeyse dünyanın tamamına yayıldı. Bu virüs nedeniyle 50 ile 100 milyon arasında kişinin hayatını kaybettiği düşünülüyor.
Yine de İspanyol gribinin dünyaya yayılması altı ile dokuz ay sürdü. Bir günde dünyanın bir ucundan diğerine gidilebilen bir dönemde yeni bir grip virüsü çok daha hızlı bir şekilde yayılır.
Ebola, SARS ve son olarak da Vuhan koronavirüsünün tamamı, omurgalı hayvanlardan insanlara geçen zoonotik virüsler. Son dönemde görülen koronavirüsün kaynağının Vuhan'daki bir et pazarı olduğu düşünülüyor. Yapılan ilk tespitler, canlı yılanlardan geçmiş olabileceğini gösteriyor.
Günümüzde ortaya çıkan her dört hastalıktan üçü, zoonotik rahatsızlıklar.
Yiyecek et talebi dünya genelinde artış gösteriyor. Dünyada refah düzeyinin artması ve insanların beslenmelerinde et miktarının artmasıyla hayvancılık da genişliyor.
Grip virüsleri, ehlileştirilmiş hayvanlar üzerinden insanlara geçme eğilimi gösteriyor. Dolayısıyla, virüs taşıyan bir hayvanın insanlarla temas kurma imkânı da artıyor.
Koronavirüsler, yaban hayvanlarından insanlara sıçrıyor. Çin'de canlı hayvan ve et pazarları genellikle nüfusun yoğun olduğu yerlerde bulunuyor. Bu da son salgınların kaynağı hakkında bir fikir veriyor.
Ayrıca, şehirler büyüyüp daha kırsal alanlara doğru genişledikçe insanlar da yaban hayvanlarıyla daha fazla temas kuruyor.
Lassa sıtması da bu şekilde yayılan virüslerden birisi. Tarım için daha fazla ormanlık alanın yok edilmesiyle, doğada yaşayan sıçan ve fareler de evlere yerleşmeye başladı ve yanlarında Lassa sıtması virüsünü taşıdı.
Dünya genelinde iletişim hiç olmadığı kadar gelişmiş durumda olmasına karşın, bu tarz tehditlere kaynağında müdahale edilmesini sağlayacak bir küresel sağlık sistemi mevcut değil.
Salgının durdurulmasında birincil sorumlu olarak virüsün ortaya çıktığı ülke görülüyor. Bu ülkenin, virüsün yayılmasını kontrol altına almayı başaramaması halinde, tüm gezegen de tehlike altında kalıyor.
Bu durumun en tipik örneği Ebola salgını sırasında Batı Afrika'da görüldü. Gine, Liberya ve Sierra Leone'de alınan yerel önlemlerin yetersiz kalması üzerine virüs de yayıldı.
Ebola nedeniyle Batı Afrika'da 11 bin 310 kişi hayatını kaybetti.
Neyse ki, bu, dünyanın geri kalanına yayılma hızı yavaş olan bir virüstü. Ancak grip ya da koronavirüs gibi solunum yollarını etkileyen virüsler çok daha hızlı yayılıyor.
Ayrıca salgınlar, sağlık sistemleri zayıf olan yoksul yerlerde daha çok ortaya çıkıyor. Hijyen ve temizlik konusunda düzenleme veya eğitimin olmamasına ek olarak, nüfus yoğunluğunun fazla olması riski artırıyor.
Aynı zamanda bu ülkelerin birçoğunda sağlık sektörü çalışanlarının yurtdışına beyin göçü görülüyor.
Halihazırda az olan kaynaklarını, bir gün yayılma ihtimali olan bir hastalığın engellenmesine ayırmak isteyen çok da fazla ülke yok. Domuz gribi ortaya çıktığında, dünya genelinde çok ciddi bir ilaç dağıtımı yapılmıştı ancak bu önlem de virüsün çok ciddi olmadığının anlaşılmasının ardından biraz aşırı bulunmuştu.
Her ne kadar bu virüslerin bazılarını daha ortaya çıkmadan etkisiz hale getirecek ilaçları geliştirecek teknolojilere sahip olmamıza karşın, ilaç şirketleri bu kadar büyük bir yatırımın altına girmek istemiyor. Can kaybının birkaç binle sınırlı kalacağı bir salgın, para harcanmaya değer görülmüyor.
Ortaya çıkacaklarını bilmekle birlikte birçok salgının ne zaman veya nerede ortaya çıkacağını tahmin etmek mümkün değil. Bu nedenle bu tarz virüs kaynaklı hastalıkların yayılması, bizi neredeyse her defasında hazırlıksız yakılıyor.
Hiç olmadığı kadar çok salgının yaşandığını görüyoruz. Ancak, İngiliz bilim akademisi Royal Society, hastalığa yakalanıp hayatını kaybedenlerin sayısının giderek azaldığını bildirdi.
Çin'de olduğu gibi, ekonomi büyüdükçe sağlık hizmetleri de iyileşiyor. Aynı şekilde iletişim sistemleri de iyileşme gösteriyor ve böylece hastalıktan korunmanın yollarıyla ilgili bilgilendirme de daha fazla insana ulaşıyor.
Artık daha iyi tedaviler uygulanıyor ve bunlara daha fazla insanın erişimi var. Ayrıca, hastalık önleme konusunda da geçmişe kıyasla çok daha iyi durumdayız. Aşılar, daha hızlı bir şekilde geliştirilebiliyor.
Küresel ölçekte hastalıklarla mücadele sistemi henüz mükemmel düzeye ulaşmış değil. Ancak salgınları tespit etme ve bunlarla mücadele konusunda giderek daha iyileşiyoruz.
Çin gibi bir ülke, bir hafta içerisinde 1000 yataklı hastane inşa edebiliyor. Böyle birşeyi 1918 yılında tahayyül etmek bile mümkün değildi.
</doc>
<doc docid='bbc_110315_japan_restore' lang='tur' type='mono' source_url='http://www.bbc.co.uk/turkce/haberler/2011/03/110315_japan_restore' term='SARS'>
Japonya'da radyasyon seviyesi düşüşte
Japonya'da Cuma günkü deprem ve tsunamide zarar gören nükleer santralin işletmecisi, bir dizi patlamada zarar gören gerekli soğutma fonksiyonlarının onarıldığını bildirdi.
Japonya'da Cuma günkü deprem ve tsunamide zarar gören nükleer santralin işletmecisi, bir dizi patlamada zarar gören gerekli soğutma fonksiyonlarının onarıldığını bildirdi.
Şirket ayrıca başta söylendiği gibi, üç değil, dört patlama yaşandığını açıkladı.
Santralde radyasyon seviyelerinin düştüğü, ancak hala anormal düzeylerde seyrettiği bildirildi.
Hükümet yetkililerinin verdiği bilgiye göre hava durumu raporları rüzgarlar sayesinde tesisin çevresindeki radyasyon dağıldığını ve Pasifik'e sürüklendiğini gösteriyor.
Japon Kabine Sekreteri Yukio Edano, santralın iki numaralı reaktöründe sabahın erken saatlerinde meydana gelen patlamadan bir süre sonra "Şimdi radyasyon seviyesi insan sağlığını etkileyecek düzeye geldi" demişti.
Edano, bu seviyenin santralde yapılan ölçümlerde tespit edildiğini belirterek, tesisten uzaklaştıkça radyasyon düzeyinin de azalması gerektiğine dikkat çekmişti.
Santralı işleten Tepco şirketine göre, tesis çevresinde bir saat duran bir kişi, yıllık izi verilen miktarın sekiz katı kadar radyasyona maruz kalıyordu.
Başbakan Naoto Kan, santralın 30 kilometre çevresinde yaşayanların ya da bölgeyi terketmeleri ya da evlerinden çıkmamasını istedi.
Bu açıklama öncesinde santralın bir reaktöründe daha patlama meydana gelmişti.
Başkent Tokyo'nun güneybatısında da 6,1 büyüklüğünde yeni bir artçı sarsıntı kaydedildi.
Richter ölçeğine göre 9 büyüklüğündeki deprem ve tsunami sonucu şimdiye kadar 3000 kişinin öldüğü doğrulandı.
Ancak tahminler bu sayının 10 bini geçebileceği yönünde.
Depremin ardından evsiz kalanların sayısı 500 bini geçiyor.
Japon hükümeti, yardım faaliyetlerinde görev almak üzere 100 bin aşkın asker konuşlandırdı.
250 kilometre uzaklıktaki başkent Tokyo'da da radyasyon seviyesinin arttığı, ancak henüz insan sağlığı için bir tehdidin söz konusu olmadığı açıklandı.
Fotoğraf albümü: Uzaydan yıkımın boyutları
Uzmanlar 1980'lerdeki Çernobil ölçeğinde bir nükleer felaket olasılığının düşük olduğunu, çünkü Fukuşima santralındaki reaktörlerin daha yüksek bir güvenlik standardına sahip olduğunu söylüyor.
Fakat Amerika Birleşik Devletleri, sahilden 160 kilometre uzakta düşük düzeyde radyasyon tespit edilmesi ardından, bölgede bulunan bir uçak gemisini geri çektiğini bildirdi.
Japon Merkez Bankası mali istikrarı sağlamak için piyasalara yeniden müdahale etti. Banka piyasaya 98 milyar dolar daha pompaladı. Pazartesi günü de piyasaya 180 milyar dolar enjekte edilmişti.
Tokyo borsasında bugün hisse senetlerinin değeri ortalama yüzde 10 oranında düştü. Nikkei endeksi dün de yüzde yedi oranında düşmüştü.
</doc>
<doc docid='bbc_150604_mers_guney_kore' lang='tur' type='mono' source_url='http://www.bbc.co.uk/turkce/haberler/2015/06/150604_mers_guney_kore' term='SARS'>
G.Kore'de MERS salgını yüzünden okullar kapatıldı
Güney Kore'de Ortadoğu Solunum Yetmezliği (MERS) salgınını kontrol altında tutmak amacıyla 500'ü aşkın okul kapatıldı.
Güney Kore'de Ortadoğu Solunum Yetmezliği (MERS) salgınını kontrol altında tutmak amacıyla 500'ü aşkın okul kapatıldı.
İlk olarak 2012 yılında Suudi Arabistan'da ortaya çıkan MERS'ten Güney Kore'de 3 kişi öldü, 30'u aşkın kişi tedavi altında.
Güney Kore Cumhurbaşkanı Park Geun-Hye, sağlık yetkilileriyle yaptığı toplantıdan sonra MERS virüsünün yayılmasını önleme ve halk arasındaki korkuyu azaltma konusunda daha büyük çaba harcanmasını istedi.
SARS (Akut Solunum Yetersizliği Sendromu) virüsü grubuna ait olan MERS için herhangi bir tedavi yöntemi mevcut değil.
BBC'nin Seul muhabiri Steve Evans, ülkede MERS'ten ölen son kişinin, virüsü taşıyan başka bir şahısla aynı hastane odasında kalmış olduğunu aktarıyor.
Güney Kore'de MERS virüsüne yakalanmış olduğundan korkulan insanların sayısı her gün hızla artıyor.
Hastalığın ilk görülmesinden sonra fazla gevşek davranıldığını belirten BBC muhabiri, şimdi karantina önlemlerinin sıkılaştırıldığını bildiriyor.
Karantina altına alınması gereken bir şahsın dışarı çıkıp golf oynadığı, bir diğerinin de uçakla Çin'e gittiği belirlendi.
Güney Kore yetkilileri salgının daha fazla yayılmasını önleme gayretinde. MERS hızla geniş kitlelere yayılabilen bir virüs.
MERS'e yakalanmaktan korkan Güney Koreliler, sokaklarda ve kalabalık alanlarda maskeyle dolaşıyor.
Ancak Güney Koreli yetkililer virüsün "kapalı alanda yakın temasla" geçtiğini, hava yoluyla yayıldığına işaret eden bir kanıt olmadığını belirterek halka panik olmama çağrısı yaptı.
</doc>
<doc docid='bbc_haberler-turkiye-45759196' lang='tur' type='mono' source_url='https://www.bbc.co.uk/turkce/haberler-turkiye-45759196' term='SARS'>
Endonezya'da deprem ve tsunami: Bir sitede 1000'den fazla kişi ölmüş olabilir
Deprem ve tsunaminin sarstığı Endonezya'da yetkililer bir toplu konut sitesinde 1000'den fazla kişinin enkaz altında kalmış olabileceğini açıkladı.
Deprem ve tsunaminin sarstığı Endonezya'da yetkililer bir toplu konut sitesinde 1000'den fazla kişinin enkaz altında kalmış olabileceğini açıkladı.
28 Eylül Cuma günü meydana gelen 7,5 büyüklüğündeki deprem ve ardından oluşan tsunamiden en fazla etkilenen kent olan Palu'da, hükümetin yaptığı konut dev projesindeki binalar depremin şiddetiyle toprağın altına gömülmüştü.
Sitede arama kurtarma çalışmaları halen devam ediyor. Sitenin enkazının altında daha önce 100 kişi olduğu tahmin ediliyordu. Fakat tahminler bugün 10 katına çıkarılarak 1000'e çekildi.
Endonezya hükümeti, ülke genelindeki arama kurtarma operasyonlarının bugün sona ereceğini açıklamıştı.
Deprem ve tsunami nedeniyle yaşamını yitirenlerin sayısı da 1571'e çıktı. Yaralıların sayısı ise 2549 olarak açıklandı.
Evsiz kalan 70 bin 821 kişi için 140 ayrı noktada barınma imkanı sağlanıyor. Birleşmiş Milletler ülke çapında yardıma ihtiyaç duyan kişi sayısının 200 bin olduğunu açıkladı.
Şeref İşler, BBC - Palu
Deprem ve tsunami hakkında bilgi akışı bazı nedenlerden dolayı kısıtlı: Hem iletişim altyapısının çöküşü, hem de Endonezyalıların hassasiyetleri.
Ölü sayısı, çöken binalar veya yardıma muhtaç insan miktarı konusundaki bilgilere çok zor ulaşıyoruz.
Sağlık Bakanlığı, yayın yaptığımız Ramayana alışveriş merkezinde kaç ceset olduğunu da açıklamıyor; Petobo'da çöken binada kaç kişi olduğu hakkında da yorum yapmıyor.
Ama uluslararası medyanın bulunduğu Palu'da dükkanlar açılıyor, elektrik yavaş yavaş geliyor.
Bu gelişmeleri kendi başardığını göstermek isteyen Endonezya hangi ülkeden ne yardım istediğine kendi karar vermek istiyor - her türlü yardımı kabul etmiyor. Ama ulaşılması zor bölgelerin yardıma ihtiyacı var.
Bu gizliliğin ve hassasiyetin basit bir nedeni var: Nisan ayındaki başkanlık seçimleri. Bu deprem ve tsunaminin yaralarını milli çabalarla sarma sınavı, Devlet Başkanı Joko Widodo'nun siyasi kariyerini belirleyecek.
Yardım ekipleri, altyapının gördüğü hasar nedeniyle bugüne kadar ulaşamadıkları bazı ücra köylere de dün ve bugün ilk defa ulaşmayı başardı. Köylüler dışardan gıda alamadıkları için bir haftadır yalnızca meyve yediklerini anlattı.
Yıkılan ve çöken yollar nedeniyle ekiplerin hâlâ ulaşamadığı köyler mevcut.
Endonezya ordusu, Palu'ya askeri uçaklarla yardım götürüyor. C130 Hercules tipi uçaklar depremden etkilenen 120 yabancıyı ülkeden çıkarmak için de kullanıldı. Depremde hayatını yitirdiği açıklanan yalnızca bir yabancı oldu. Güney Koreli bu kişinin yanı sıra bir de Belçika vatandaşının kayıp olduğu açıklandı.
Fransız haber ajansı AFP'ye göre depremin ardından son bir haftada 360 artçı sarsıntı yaşandı.
</doc>
<doc docid='bbc_131204_futbol_depremi' lang='tur' type='mono' source_url='http://www.bbc.co.uk/turkce/haberler/2013/12/131204_futbol_depremi' term='SARS'>
ABD'de taraftarlar 'deprem yarattı'
ABD'nin Seattle kentinde futbol taraftarlarının Pazartesi günkü maç sırasında yaptığı tezahüratın küçük bir depreme yol açtığı bildirildi.
ABD'nin Seattle kentinde futbol taraftarlarının Pazartesi günkü maç sırasında yaptığı tezahüratın küçük bir depreme yol açtığı bildirildi.
Amerikan futbolu takımı Seattle Seahawks, New Orleans Saints takımına karşı maçın ilk çeyreğinde bir gol atınca taraftarları tribünlerde tepinerek kutlamıştı.
Kuzeybatı Pasifik Sismik Merkezi, şiddeti 1 ile 2 arasında değişen sarsıntılar kaydetti.
CenturyLink Field stadyumundaki maçı Seahawks 34-7 kazandı.
Sismik merkezin başkanı John Vidale CNN'e yaptığı açıklamada, maç sırasında beş ayrı sismik sarsıntı kaydedildiğini söyledi.
Seattle'ın maçlardaki tezahürat sırasında sarsılması ilk kez olmadı.
2011'de de yine bir futbol maçında atılan gol sonrası benzer bir sarsıntı yaşanmıştı.
Maçın yapıldığı açık hava stadyumunda çıkarılan gürültü ise Eylül ayında Guinnes rekoru olarak kayda geçmişti.
</doc>
<doc docid='bbc_haberler-dunya-51398515' lang='tur' type='mono' source_url='https://www.bbc.co.uk/turkce/haberler-dunya-51398515' term='SARS'>
Koronavirüs Çin'de yaşamı nasıl değiştirdi?
Daha önce bu yaşandığında, insanların arkaları çamaşır suyuna bulanmıştı.
Daha önce bu yaşandığında, insanların arkaları çamaşır suyuna bulanmıştı.
2003'te, SARS salgını ortaya çıktığında, Çin'deki toplu taşıma araçları dezenfektanlarla spreylenmişti. Hem virüsle mücadele etmek hem de halka bu yeni, gizemli hastalığa karşı bir şeyler yapıldığını göstermek için.
Durumdan habersiz yolcular yeni temizlenmiş koltuklara oturmalarından sonra, pantalonlarına çamaşır suyu bulaştığını fark etmişti.
Ama bu kez işler farklı. Yetkililer, 11 milyon nüfuslu bir kentin tamamını karantina altına alıp, herkese evlerinde kalmalarını tavsiye ederken, mahsur kalan kent sakinleri salgınla baş edebilmek için yaratıcı şeyler yapmaya başladı.
Koronavirüs salgınında ölenlerin sayısı 563'e çıktı, yeni doğan bir bebekte virüs tespit edildi
Maskeler Çin'de hep talep gören bir ürün oldu. Hava kirliliğini filtre ediyor, makyajınızı koruyor ve kalabalık yerlerdeki sinir bozucu mikropları uzak tutuyordu.
Dolayısıyla, salgının haberlere çıkmasının ardından, Çin ve komşu ülkelerde maskelerin günler içinde yok satması sürpriz değil.
Koronavirüs salgınının merkez üssüne 1000 kilometre uzaklıktaki Xiamen kentinde yetkililer, halkın maske almak için uzun kuyruklar oluşturmasının önüne geçmek için internet üzerinen çekiliş yapmaya başladı.
Bir kent sakini, Çin'in en popüler sosyal medya sitesi Weibo'da yaptığı yorumda, "Hayatımdaki ilk piyangoyu bir yüz maskesi için oynayacağımı hiç düşünmezdim. Bir ev, bir araba ya da maç bileti için değil, maske için!" dedi.
Maskeler yok satıyor olsa da, virüsün yayılmasını önlemekte ne kadar etkili oldukları belirsiz. Dünya Sağlık Örgütü (WHO) tek başına maske takmanın yeterli olmadığını, örneğin el yıkamanın daha önemli olduğunu söylüyor.
Yüz maskeleri koronavirüs salgınına karşı ne kadar etkili?
BBC News Türkçe tarafından yapılan  numaralı Facebook paylaşımının sonu
Mahallelerde derme çatma barikatlar kurulurken, üçüncü yüzyılda yaşaya bir general gibi giyinen bir mahalle sakini "Yabancılar giremez" yazısının üzerinde oturuyor.
Her bir aileden bir kişinin zorunlu ihtiyaçları alabilmesi için dışarı çıkmasına izin veriliyor ve dışarı çıkan kişinin kimlik bilgileri kayıt altına alınıyor.
Dağıtım hizmetleri de hızla yeni duruma uyum sağladı ve yüz yüze temastan kaçınmak için kilitli dolaplar ve teslimat noktaları kullanımını teşvik etmeye başladı.
Binaların içlerinde, yüzeylerle teması azaltmak için örneğin asansörlerde kürdanlar ve peçeteler kullanılmaya başlandı.
Salgından romantizm de yara aldı. 2 Şubat 2020 (02-02-2020) birçok Çinli çifte göre evlenmek için çok uğurlu bir tatildi.
Ancak, Pekin Belediyesi Medeni İşler Bürosu, büyük toplantıları önlemek için nikah kaydı yapılmayacağını açıkladı.
Aynı gün, Wuhan'ın 1000 kilometre batısındaki Sichuan bölgesinde 5,1 büyüklüğünde bir deprem oldu. Bölge sakinleri, içeride durup enkaz altında kalmak riskiyle, dışarı çıkıp koronavirüse yakalanma riski almak arasında seçim yapmak zorunda kaldı. Ancak ölen ya da yaralanan olmazken, herhangi bir bina yıkılmadı.
Öğretmenler ve öğrencilerse derslerini internet üzerinden sürdürüyor. Çin'de İngilizce yayımlanan Global Times gazetesine göre 1 Şubat'ta 12 milyondan fazla öğrenci internet üzerinden ders görmeye başladı.
Virüsü anlamak için çalışan biliminsanları ise, eldeki tüm verilerin koronavirüsteki ölüm oranlarının, SARS'tan daha az olduğuna işaret ettiğini söylüyor.
Araştırmacılar bir aşı geliştirmek için uğraşırken, karantina altındakiler de virüsün ortaya çıkarttığı sorunlara kendi çözümlerini buluyor.
"Diren Vuhan!": Koronavirüs salgını nedeniyle karantina altındaki Çin kentinde halk birlik oldu.
BBC News Türkçe tarafından yapılan 2 numaralı Facebook paylaşımının sonu
</doc>
<doc docid='bbc_151019_cin_buyume' lang='tur' type='mono' source_url='http://www.bbc.com/turkce/ekonomi/2015/10/151019_cin_buyume' term='SARS'>
Çin'de küresel krizden bu yana en zayıf büyüme: Yüzde 6,9
Çin ekonomisi üçüncü çeyrekte yüzde 6,9 büyüyerek 2008 küresel krizinden bu yana en yavaş büyümesini kaydetti. Çin hükümetinin yıllık büyüme hedefi yüzde 7. Çin ekonomisi yaz aylarında borsada yaşanan şiddetli satış dalgaları ve zayıf ekonomik veriler nedeniyle darbe almıştı.
Çin ekonomisi üçüncü çeyrekte yüzde 6,9 büyüyerek 2008 küresel krizinden bu yana en yavaş büyümesini kaydetti. Çin hükümetinin yıllık büyüme hedefi yüzde 7. Çin ekonomisi yaz aylarında borsada yaşanan şiddetli satış dalgaları ve zayıf ekonomik veriler nedeniyle darbe almıştı.
Temmuz-Eylül döneminde büyüme oranı Çin'in son dönemdeki zayıf ekonomik verilerinin ardından geldi. Eylül ayında üretim sektörü daralmış, ihracat keskin bir düşüş yaşamış ve enflasyon tahminlerden daha fazla azalmıştı.
Çin bir süredir ihracat odaklı ekonomiden tüketici ve hizmet sektörü odaklı ekonomiye geçiş girişiminde bulunuyor.
Çin Halk Cumhuriyeti Başbakanı Li Keçiang düşük büyüme oranının yeni istihdam yaratıldığı sürece kabul edilebilir olduğunu söyledi.
Çin İstatistik Kurumu sözcüsü Şeng Laiyun basına yaptığı açıklamada "Yeniden yapılanma sürecinde ekonomide aşağı yönlü bir baskı görebilir" dedi. Şeng, sanayi sektöründeki yavaşlamaya karşın hizmet sektörünün hızlı büyüyeceğini savundu.
Şeng "Tüm bunlar Çin ekonomisinin yeniden yapılandırılmasının ve güncelleştirilmesinin istikrarlı bir şekilde ilerlemesine işaret ediyor" dedi.
Ekonomideki yavaşlama Pekin'in faiz indirimlerinin ve teşvik önlemlerinin ardından geldi. Yeni bir küresel mali sarsıntı endişesi taşıyan ekonomistler Çin'de büyüme oranındaki baskıların oldukça şiddetli olduğunu ve hükümetin mali politikalar geliştirmesi gerektiği kanısında.
</doc>
<doc docid='bbc_haberler-dunya-41081912' lang='tur' type='mono' source_url='https://www.bbc.co.uk/turkce/haberler-dunya-41081912' term='SARS'>
Kuzey Kore'nin nükleer silah ve füze çalışmalarının tarihçesi
Kuzey Kore, Salı sabahı Japonya'nın kuzeyinin üzerinden geçen bir füze fırlattı. Bazı uzmanlara göre bu hamle, bugüne kadarki en ciddi provokasyonlardan birisi.
Kuzey Kore, Salı sabahı Japonya'nın kuzeyinin üzerinden geçen bir füze fırlattı. Bazı uzmanlara göre bu hamle, bugüne kadarki en ciddi provokasyonlardan birisi.
Ayrıca, bu hamle, Kuzey Kore'nin son dönemde füze programının çok hızlandığının da bir göstergesi olarak kabul ediliyor.
Kuzey Kore'nin 1970'li yıllara dayanan füze programı ve nükleer silah geliştirme çalışmalarının belli bazı kilometre taşları ve tarihsel gelişimi şöyle:
1976-1981: Kuzey Kore, Sovyetler Birliği'nden aldığı SCUD-B füzesi ve Mısır'dan tedarik ettiği fırlatma rampasını kullanarak, füze geliştirme programını başlattı.
1984: Kuzey Kore, ilk SCUD-B füzesinin denemesini gerçekleştirdi.
1985: Kuzey Kore, Nükleer Silahların Yayılmasının Önlenmesi Antlaşması'nı imzaladı.
1990: Kuzey Kore, ilk Rodong füzesinin deneme atışını yaptı.
1994: Kuzey Kore ile ABD arasında anlaşma imzalandı. Bu anlaşmaya göre, Kuzey Kore uluslararası destekle birlikte iki yeni nükleer reaktör inşa edilmesi karşılığında eski nükleer reaktörlerini sökmeyi kabul etti.
1998: Kuzey Kore, Taepedong-1 füzesini test etti.
Ekim 2002: ABD, Kuzey Kore'nin nükleer silah geliştirmek için gizli bir program yürüttüğünü kabul ettiğini ve bunun da 1994 tarihli anlaşmanın ihlali anlamına geldiğini açıkladı.
Ocak 2003: Kuzey Kore, Nükleer Silahların Yayılmasının Önlenmesi Antlaşması'ndan çekildi.
Nisan 2003: Kuzey Kore, elinde nükleer silahlar bulunduğunu ilan etti.
2005: Kuzey Kore, 6 ülkenin katılımıyla yürütülen görüşmeler kapsamında ABD, Güney Kore, Japonya, Çin ve Rusya ile enerji ve ekonomi alanlarında işbirliğine gidilmesi karşılığında nükleer programını sona erdirmeyi kabul etti.
Temmuz 2006: Birleşmiş Milletler (BM) Güvenlik Konseyi, Kuzey Kore'ye nükleer programını sonlandırma çağrısı yapan bir karar aldı. Bu karardan kısa bir süre sonra, Kuzey Kore 7 ile 10 adet Taepedong-2 uzun menzilli füze denemesi yaptı.
Ekim 2006: Kuzey Kore, ilk nükleer silahını başarıyla test ettiğini açıkladı. Bu füzenin 1-2 kilotonluk bir patlamaya neden olduğu bildirildi. Bu denemenin üzerine BM Güvenlik Konseyi yeni yaptırımlar açıkladı.
Eylül 2007: Pekin'de 6 ülkenin katılımıyla yapılan görüşmelerde, Kuzey Kore nükleer tesislerini kapamayı taahhüt etti.
Aralık 2008: Pekin'de yürütülen görüşmeler, Kuzey Kore'nin nükleer faaliyette bulunduğu düşünülen tesisleri uluslararası denetime açmayı kabul etmemesi üzerine sonuçsuz kaldı.
2009: Kuzey Kore, Unha-2 füzesi fırlattığını açıkladı.
Mayıs 2009: Kuzey Kore, ikinci nükleer füze denemesini yaptığını ilan etti. Bu füzenin 5-12 kilotonluk bir patlamaya neden olduğu bildirildi.
Haziran 2009: BM Güvenlik Konseyi, Kuzey Kore için yeni yaptırımlar açıkladı.
Ekim 2011: ABD ve Kuzey Koreli yetkililer, 6 ülkenin katılımıyla yürütülen görüşmeleri yeniden başlatabilmek için Cenevre'de bir araya geldi.
Şubat 2012: ABD, Kuzey Kore'nin gıda yardımı karşılığında uzun menzilli füze fırlatmamayı ve nükleer faaliyetlerini durdurmayı kabul ettiğini açıkladı.
Nisan 2012: Kuzey Kore'nin Unha-3 uzun menzilli füze denemesi başarısız oldu. Fırlatmadan kısa bir süre sonra füze parçalara ayrılarak, denize düştü.
Ocak 2013: Kuzey Kore, uzun menzilli füze fırlatmaya ve nükleer denemelere devam edeceğini söyledi.
Şubat 2013: Kuzey Kore, üçüncü nükleer denemesini gerçekleştirdi. Bunun üzerine BM tarafından bir dizi yeni yaptırım kararı alındı.
Mart 2014: Kuzey Kore, Güney Kore ile aralarındaki deniz sınırı üzerinden yüzlerce top atışı gerçekleştirdi. Bunun üzerine Güney Kore karşılık verdi.
Mayıs 2015: Kuzey Kore, ilk kez denizaltıdan füze fırlatma denemesi yaptığını, bu denemenin başarılı olduğunu ve nükleer silahları minyatürleştirme yeteneği geliştirdiğini açıkladı. Ancak bu iddialar, çok da gerçekçi bulunmadı.
Ocak 2016: Kuzey Kore, hidrojen bombası denemesi yaptığını açıkladı. Ancak ABD'ye göre bu açıklama inandırıcı değildi.
Mart 2016: Kuzey Kore, elinde minyatür nükleer savaş başlıkları bulunduğunu açıkladı.
15 Nisan 2016: ABD ve Güney Koreli yetkililer, Kuzey Kore'nin kurucusu Kim Il-sung'un doğumgününde yaptığı orta menzilli Musudan türü füze denemesinin başarısız olduğunu bildirdi.
25 Nisan 2016: Kuzey Kore, iki orta menzilli Musudan füzesi fırlattı. Güney Kore Savunma Bakanlığı, bu denemenin başarısız olduğunu açıkladı.
Mayıs 2016: Güney Kore ordusu, orta menzilli bir başka füze denemesinin de başarısızlıkla sonuçlandığını duyurdu. Güney Kore kaynaklarına göre, test edilen füzelerin Musudan türü olduğu belirtildi.
Eylül 2016: Kuzey Kore, bir nükleer savaş başlığı attığını açıkladı. Güney Kore, patlamanın 10 kiloton gücünde olduğunu bildirdi.
Ekim 2016: Kuzey Kore, fırlatmanın hemen ardından havada infilak eden bir balistik füze denemesi gerçekleştirdi.
1 Ocak 2017: Kuzey Kore lideri Kim Jong-un, kısa bir süre içerisinde kıtalararası balistik füze denemesi yapabileceklerini açıkladı.
12 Şubat 2017: Kuzey Kore, balistik füze denemesi gerçekleştirdi ve füze Japon Denizi'ne düştü. Japonya Başbakanı Şinzo Abe, Washington'da ABD Başkanı Donald Trump ile yaptığı görüşme sırasında bu denemeyi kınadı.
6 Mart 2017: Kuzey Kore, Japonya'ya doğru en az 4 balistik füze attı. Bunlardan üçü Münhasır Ekonomik Bölgesi'nin içine düşerken, biri bu bölgenin dışına isabet etti.
18 Mart 2017: Kuzey Kore, yeni geliştirdiği, yüksek itiş gücüne sahip roket motorunu denedi. Kim Jong-un, bu denemeyi yerinde takip etti ve bunun ülkesinin roket sanayinin "yeniden doğuşu" olarak nitelendirdi.
22 Mart 2017: Güney Kore, Kuzey Kore'nin birkaç füze denemesi yaptığını ve bunların başarısız olduğunu açıkladı. Denemesi yapılan füzelerin türü bilinmiyor.
5 Nisan 2017: Güney Kore ordusu, Kuzey Kore'nin Japon Denizi'nde füze denemesi yaptığını açıkladı. Bu deneme, Çin Devlet Başkanı Şi Jinping'in Washington ziyareti öncesinde gerçekleşti.
16 Nisan 2017: Güney Kore ve ABD ordusu, Kuzey Kore'nin Sinpo limanı yakınlarından balistik füze fırlattığını ancak atıştan kısa bir süre sonra füzenin havada infilak ettiğini açıkladı. Bu deneme de ABD Başkan Yardımcısı Mike Pence'in Güney Kore ziyaretine başlamasına saatler kala yapıldı.
29 Nisan 2017: Güney Kore ve ABD ordusuna göre, Kuzey Kore, Güney Pyeongan Eyaleti'nde bulunan Pukçang yakınlarındaki bir alandan başarısız füze denemesi gerçekleştirdi.
14 Mayıs 2017: Güney Kore ve ABD ordusu, Kuzey Kore'nin başkent Pyongang'ın yaklaşık 100 kilometre kuzeyinde bulunan bir bölgeden balistik füze denemesi yaptığını duyurdu. Bu, Güney Kore'nin yeni Cumhurbaşkanı Moon Jae-in'in 10 Mayıs'ta yemin etmesinden sonraki ilk füze denemesi oldu.
21 Mayıs 2017: Kuzey Kore, yeni bir roket türü denemesi yapmasından bir hafta sonra orta menzilli bir balistik füze denemesi yaptı. Resmi haber ajansı KCNA, Kuzey Kore lideri Kim Jong-un'un "karadan karaya, orta-uzun menzilli Pukguksong-2 stratejik balistik füzesinin" fırlatılmasını bizzat yerinde takip ettiğini ve "hızla seri üretime geçilmesi" gerektiğini söylediğini bildirdi.
29 Mayıs 2017: Güney Kore ordusu, Kuzey Kore'nun doğu kıyısından kısa menzilli bir balistik füze fırlattığını duyurdu. Fırlatılanın Scud tipi bir füze olduğu belirtildi.
8 Haziran 2017: Kuzey Kore, Wonsan kentinin yakınlarından birkaç tane gemisavar seyir (kruz) füzesi fırlattı. Güney Kore ordusu, atılanların kısa menzilli, karadan gemiye seyir füzeleri olduğunu ve denize düşmeden önce yaklaşık 200 kilometre mesafe kat ettiğini bildirdi. Bu deneme de BM'nin yeni yaptırım kararı almasından altı gün sonra yapıldı.
4 Temmuz 2017: Kuzey Kore, ABD'nin bağımsızlık gününde Japon Denizi'ne bir balistik füze attı. Bu füze, 930 kilometre yol kat etti. Kuzey Kore resmi yayın organları, Devlet Başkanı Kim Jong-un'un bizzat izlediği bir tatbikatla, Hwasong-14 kıtalar arası balistik füze denemesinin "başarılı" olduğunu duyurdu.
28 Temmuz 2017: Kuzey Kore, Hwasong-14 kıtalar arası balistik füzeyi, bu kez gece vakti test etti. Bunun, bugüne kadar en uzun mesafe kat eden ve en yüksek giden füze olduğu açıklandı. Kuzey Kore, bu füzeyle birlikte ABD'nin anakarasının da artık füze menzili içinde olduğunu ilan etti.
9 Ağustos 2017: Kuzey Kore, Pasifik Okyanusu'nun batısında bulunan ABD'ye ait Guam adasına yönelik "operasyon planı" hazırladığını açıkladı. Resmi haber ajansı KCNA'de yayınlanan açıklamada, ordunun söz konusu planı Ağustos ortasında tamamlayıp, onay için Kim'e sunacağı belirtildi. Resmi yayın organları, Hwasong-12 füzesinin Japonya'nın üzerinden geçerek, Guam'a yaklaşık 30 kilometre mesafede denize düşebileceğini duyurdu.
25 Ağustos 2017: Kuzey Kore, üç kısa menzilli füze fırlattı. ABD ordusundan yapılan açıklamada, füzelerden birinin fırlatmadan hemen sonra havada infilak ettiği, diğer ikisinin ise kuzeydoğu yönünde 250 kilometre mesafe kat ettiği belirtildi.
29 Ağustos 2017: Kuzey Kore tarafından fırlatılan bir füze Japonya'nın kuzeyinin üzerinden geçti. Füzenin azami irtifa olan 500 kilometre yükseklikte, yaklaşık 2 bin 700 kilometre yol kat ettiği açıklandı. Analistler, bunun Kuzey Kore tarafından yeni geliştirilen Hwasong-12 füzesi olduğunu belirtiyor. Pyongyang da yaptığı açıklamayla bunu doğruladı.
3 Eylül 2017: Kuzey Kore, Punggye-ri nükleer tesisinin bulunduğu Kiliju bölgesinden bir nükleer füze denemesi gerçekleştirdi. Deneme sonucunda 6,3 büyüklüğünde bir sarsıntı kaydedildi. Füzenin 100 kiloton gücünde olduğu açıklandı.
</doc>
<doc docid='bbc_160106_kuzey_kore_hidrojen_bombasi' lang='tur' type='mono' source_url='http://www.bbc.com/turkce/haberler/2016/01/160106_kuzey_kore_hidrojen_bombasi' term='SARS'>
Kuzey Kore: İlk hidrojen bombası denemesini başarıyla gerçekleştirdik
Kuzey Kore, nükleer merkezi yakınlarında sarsıntı tespit edilmesinin ardından yaptığı açıklamada 'başarılı bir hidrojen bombası denemesi yaptıklarını' duyurdu.
Kuzey Kore, nükleer merkezi yakınlarında sarsıntı tespit edilmesinin ardından yaptığı açıklamada 'başarılı bir hidrojen bombası denemesi yaptıklarını' duyurdu.
Kuzey Kore resmi televizyon kanalından yapılan açıklama, Punggye-ri adlı nükleer merkez yakınlarında 5.1 şiddetinde sarsıntı tespit edilmesinden saatler sonra geldi.
Kuzey Kore'nin 2006 yılından bu yana Punggye-ri'de üç yer altı nükleer deneme yaptığı düşünülüyor.
Kuzey Kore resmi televizyon kanalında denemeyi duyuran spiker, "Kore Demokratik Halk Cumhuriyeti'nin ilk hidrojen bombası denemesi 6 Ocak 2016'da saat 10.00'da başarıyla gerçekleştirilmiştir" dedi.
Kuzey Kore, dördüncü nükleer denemesini yaptığını ifade ettiği açıklamasında ayrıca, "ABD'nin düşmanca politikalarına karşı kendisini korumak için nükleer programını güçlendirmeye devam edeceğini" belirtti.
Resmi haber ajansından duyurulan açıklamada Pyongyang'ın 'ABD'nin saldırgan tutumunu koruduğu sürece nükleer programından vazgeçmeyeceği' kaydedildi.
Kuzey Kore, 'sorumluluk sahibi bir nükleer devlet' gibi hareket edeceğini ve 'egemenliği ihlal edilmediği sürece nükleer silahlarını kullanmayacağını' söyledi.
Füzyon reaksiyonu esasına dayalı hidrojen bombasının patlama gücü, atom bombasından daha kuvvetli.
Kuzey Kore lideri Kim Jong-un, geçen ay Pyonyang'ın hidrojen bombası geliştirdiğini iddia etmişti, uzmanlar ise bu söyleme kuşkuyla yaklaşmıştı.
Hidrojen bombası, hidrojen iztopları (yerdeşleri) arasındaki nükleer füzyon tepkimesinin oluşturduğu enerjinin, denetimsiz biçimde patlayarak açığa çıkmasıyla oluşan bir silah.
Bu silah, 1958 yılında ABD tarafından geliştirildi.
'Termonükleer silah' olarak da bilinen hidrojen bombası, daha az radyoaktif serpinti yaydığı için 'temiz bomba' olarak da bilinir. Ancak atom bombalarına kıyasla çok daha güçlü.
2002 Ekim: Kuzey Kore gizli nükleer silah programı olduğunu ilk defa doğruladı
2006 Ekim: Üç yeraltı nükleer patlamalarından ilki açıklandı, deneme Punggye-ri nükleer merkezinde yapıldı
2009 Mayıs: Kuzey Kore, nükleer programıyla ilgili uluslararası görüşmelerden çekildikten bir ay sonra ikinci yeraltı nükleer denemesini yaptı
2013 Şubat: Üçüncü nükleer deneme yapıldı, resmi medya 'küçültülmüş ve daha hafif nükleer aygıt' olduğunu duyurdu
2015 Mayıs: Pyongyang, denizaltından atılan füzeleri denediğini iddia etti, bu füzelerin tespiti geleneksel aygıtlara kıyasla daha zor
2016 Ocak: Kuzey Kore hidrojen bombasını başarıyla test ettiğini duyuru
</doc>
<doc docid='bbc_100827_japan_elders' lang='tur' type='mono' source_url='http://www.bbc.co.uk/turkce/haberler/2010/08/100827_japan_elders' term='SARS'>
Japonya 'maaşlı ölüler'e karşı harekete geçti
Japonya'da polis, geçen ay mumyalanmış kalıntıları bulunana dek Tokyo'nun en yaşlı sakini kabul edilen bir kişinin kızıyla torununu gözaltına aldı.
Japonya'da polis, geçen ay mumyalanmış kalıntıları bulunana dek Tokyo'nun en yaşlı sakini kabul edilen bir kişinin kızıyla torununu gözaltına aldı.
Zanlılar, 30 yıl önce ölmüş olabileceği düşünülen aile büyüğünü kullanıp sahtecilik yaparak adına emekli maaşı almakla suçlanıyor.
Olay ülkede büyük bir sarsıntı yaratmış; ülkedeki tüm kayıtların gözden geçirilmesi ve yaşlılarla yüzyüze mülakatlar yapılması sonucunda yüz yaşını aşmış ve sağ görünen yüzlerce kişinin kayıp olduğu belirlenmişti.
Bunlar arasında 186 yaşında ama hala sağ görünen bir kişi bile vardı.
Resmi kayıtlara göre 111 yaşında olan Sogen Kato'nun mumyalanmış cesedi, geçen ay ailesiyle yaşadığı evde bulunmuştu.
Yetkililer Kato'nun yaşgününü kutlamak için odasına girdiklerinde yatağında cesedi ile karşılaştılar.
Cesedin durumu 30 yıl önce ölmüş olduğunu gösteriyor; banka hesapları ise yakınlarda işlem yapıldığına işaret ediyordu.
Şimdi Kato'nun 81 yaşındaki kızı, evrakta sahtecilik yapma suçlamasıyla gözaltında.
Torunu için de tutuklama emri çıkarıldı.
Aile hakkında dava açan emeklilik şirketi, eşinin ölümünden bu yana geçen altı yılda, Kato'nun hesabına 9.5 milyon yen (109 bin dolar) tutarında dul maaşı ödendiğini belirtiyor.
Yakınları ise, Kato'nun 'yaşayan bir Buda' olma hedefiyle odasında inzivaya çekilmiş olduğunu öne sürüyorlar.
Mumyalaşmış cesedin ortaya çıkması ardından, Tokyo'nun en yaşlısı unvanını devralan kadın da kayıplar arasında.
113 yaşında görünen Fusa Furuya nüfus kayıtlarında  kızının adresine kayıtlı görünüyordu.
Ancak yetkililer, temasa geçtiklerinde kızının, Furuya'yı 1980'li yıllardan  beri görmediğini belirledi.
Geçtiğimiz günlerde de Tokyo'da 104 yaşındaki bir kadının cesedi, oğlunun sırt çantasında bulundu. Cesedin 10 yılı aşkın zamandır burada olduğu ortaya çıktı.
Hükümet verilerine göre Japonya'da 100 yaşında 40 binden fazla kişi  bulunuyor.
Ölülere maaş ödeme uygulamaları Japonya'ya özgü değil.
Bu hafta Yunanistan hükümeti de 
ölmüş kişilere hâlâ emeklilik maaşı ödendiği bilgisi üzerine harekete geçmişti.
Mezardan maaş almayı sürdürenler arasında 10 yıl önce vefat eden bir emekli de var.
Çalışma Bakanı Yardımcısı Yorgos Koutroumanis, emeklilik maaşı ödenmeye devam eden 321 kişinin öldüğünün anlaşılmasını ''inanılmaz'' diyerek halka duyurdu.
</doc>
<doc docid='bbc_111025_quake_baby' lang='tur' type='mono' source_url='http://www.bbc.co.uk/turkce/haberler/2011/10/111025_quake_baby' term='SARS'>
Erciş'te enkazdan üç nesillik mucize çıktı
Van'ın Erciş ilçesinde Pazar günkü depremde ağır hasar gören bir binanın altından iki haftalık bir bebekle annesi sağ olarak çıkarıldı.
Van'ın Erciş ilçesinde Pazar günkü depremde ağır hasar gören bir binanın altından iki haftalık bir bebekle annesi sağ olarak çıkarıldı.
Azra adlı bebeğin oturdukları beş katlı binanın enkazından kurtarılmasından üç saat sonra annesi Semiha Karaduman'a da ulaşıldı.
Anne ve bebeğinin kurtarılması büyük sevinç yarattı. Bebeğin babaannesi de kurtarılırken, baba Sinan Karaduman'a ulaşılamadı.
Sahra hastanesine tedavi altına alınan bebeğin sağlık durumunun iyi olduğu ve sadece sıvı  kaybı yaşadığı belirtiliyor.
Kuvöze alınan bebeğe serum veriliyor.
Bu arada Van'da M Tipi Kapalı Cezaevi'nde hükümlü ve tutuklular artçı sarsıntı sonrası yatakları ateşe vererek isyan etti.
CNN Türk'ün haberine göre meydana gelen artçı şoklarla koğuşlarda can güvenlikleri olmadığından endişe ettiklerini belirten tutuklu ve hükümlüler, cezaevi koşullarının da iyileştirilmesini istedi.
Taleplerinin yerine getirileceği sözünü alan mahkumların, eylemlerine son verdiği belirtildi.
7,2 büyüklüğündeki depremin bilançosu ağırlaşıyor.
Ölü sayısının 459'a çıktığı açıklandı. Yaralı sayısının da 1352 olduğu belirtildi.
Binlerce depremzede ikinci bir geceyi daha dondurucu soğukta, dışarıda geçirirken, yetkililer yardıma ihtiyacı olan kimi bölgelere ulaşmamakla suçlanıyor.
Yetkililer, bölgeye, çevre köyler dahil olmak üzere 12 bin çadır daha    gönderileceğini bildirdi.
Eğitimli köpeklerle gece boyu enkaz altında hayatta kalanları arama çalışmalarına devam edildi. Pek çok noktada jeneratörlerle ışıklandırma sağlandı.
Gece süren çalışmalarda üç depremzedeye daha sağ olarak ulaşıldı. Buna karşılık enkaz altından sağ olarak kurtarılan bazı depremzedelerden yaşamını yitirenler oldu.
Bunlardan biri de fotoğrafları, deprem sonrası mucizelerinden biri olarak tüm dünya basınında yer alan 13 yaşındaki Yunus oldu.
Saatler ilerledikçe, depremzedelere sağ ulaşma umutları ise azalıyor.
Van ve çevresinde dün akşam saatlerinden bu sabaha kadar 100'den fazla artçı şok  daha kaydedildi.
Kandilli Rasathanesi verilerine göre bunların çoğu Richter ölçeğine göre 3 büyüklüğü  civarında. Dün geceki en şiddetli artçı şok ise 4,4 büyüklüğündeydi.  Van'da deprem ardından geçen ilk 30 saatte 270 kadar artçı şok meydana  gelmişti.
Bölgede yağış başlamasının da gerek çalışmaları gerekse depremzedelerin durumunu olumsuz etkilemesinden kaygı duyuluyor.
Yağmuru, ilerleyen saatlerde önce sulu kar, ardından karın izlemesi bekleniyor.
Başbakanlık Afet ve Acil Durum Yönetimi Başkanlığı (AFAD), depremde yıkılan binaların sayısını da 2.262 olarak    açıkladı. Bu sayı başta 90 olarak verilmiş, daha sonra 970'e yükseltilmişti.
Başbakan Recep Tayyip Erdoğan yıkılan pek çok binanın kerpiç olduğunu söylemişti.
Bölgede çok sayıda bina da çeşitli düzeylerde hasarlı. Bunlarda hasar     tespit çalışması yapılması ve depremin mali bilançosunun netleşmesi    zaman alacak.
Bölgede sahra hastaneleri ve aşevleri kuruldu. Kızılay'ın ön ayak olmasıyla çadırkentler oluşturuldu. Başbakanlık tarafından başlatılan yardım kampanyasının yanı sıra, bölgeye yardım gönderilmesi için başlatılan pek çok özel kampanya da bulunuyor.
Ancak yardımların yeterli olmadığı eleştirileri de yöneltiliyor.
Halkalı köyünden Şerif Tarakçı, "Çadırlar yetmeyecek, yiyeceğimiz yok, buraya kurtarma ekibi gelmedi" dedi.
Van sakini İbrahim Baydar, naylon çadırların karaborsaya düştüğünü söyledi.
Bölgedeki BDP'li siyasetçilerden 'kriz yönetiminin yetersiz olduğu' yönünde açıklamalar yapılmış, dış yardım önerilerinin kabul edilmemesi eleştirilmişti.
Başbakan Yardımcısı Beşir Atalay ise dün öğle saatleri itibariyle bölgede  ulaşılmadık yer kalmadığını ve bölgeye yeterli sayıda çadır ve yardım  malzemesi sevkedildiğini söylemişti.
Başbakan Yardımcısı, basın toplantısında, "Bütün enkazlara ulaşıldı.  Her enkazın başında çalışma vardır" diye konuştu.
Atalay ayrıca su kesintisi olmadığını, ancak bazı bölgelerin  elektriksiz olduğunu kaydetti.
Hükümet, Pazar öğle saatlerinde meydana gelen deprem ardından yeni hazırlanan UDSEP2023 deprem stratejisini de ilk kez hayata geçirdiğini duyurdu.
Hükümet yetkilileri ayrıca bölge ekonomisine destek olmak üzere bir dizi önlem açıkladı.
Vergi borçlarında ve işyeri sahiplerinin prim borçlarında bir yıl erteleme kararı alınırken, Van'daki esnaf, sanatkar ve KOBİ'lerin KOSGEB'in 100 bin lira üst limitli Acil Destek Kredisinden kredilerinden yararlandırılacağı duyuruldu.
Bir milyon nüfuslu Van, son olarak bundan 35 yıl önce bu büyüklükte bir depremle sarsılmıştı. Muradiye-Çaldıran merkezli depremde 3.840 kişi yaşamını yitirdi.
</doc>
<doc docid='bbc_120528_italy-quake' lang='tur' type='mono' source_url='http://www.bbc.co.uk/turkce/haberler/2012/05/120528_italy-quake' term='SARS'>
Kuzey İtalya yeni bir depremle sarsıldı
Kuzey İtalya’nın Emilia bölgesinde yeni bir deprem meydana geldi.
Kuzey İtalya’nın Emilia bölgesinde yeni bir deprem meydana geldi.
Yerel saatle 09:03’te yaşanan sarsıntıları hisseden bölge sakinleri binaları terk ederek dışarı çıktı.
İtalyan basını depremde en az 15 kişinin hayatını kaybettiğini ve birçok kişinin enkaz altında kaldığını yazdı. Can kaybının tamamı Modena şehrinde meydana geldi.
Medolla’da bir sanayi şantiyesinin çökmesi sonucu üç kişi ölürken, San Felice’de de üç kişi, Mirandola'da iki kişi ve Cavazzo yöresinde da bir kişi hayatını kaybetti.
Sarsıntının 5.8 büyüklüğünde gerçekleştiği belirtiliyor.
Bölgede 10 gün önce de yedi kişinin ölümü ve pek çok binanın yıkılmasıyla sonuçlanan bir deprem meydana gelmişti.
Sarsıntı ülkenin Milano ve Bologna kentlerinde de hissedildi.
İtalya basınındaki haberlere göre Mirandola, Finale Emilia, San Felice ve Cavezzo’da, 20 Mayıs depreminde büyük oranda zarar gören binalar, bu depremle tamamen yıkıldı.
20 Mayıs depremi 6 büyüklüğündeydi.
İnternet haber sitesi Il Messaggero Cavazzo’da pek çok tarihi binanın enkaz halinde olduğunu kaydetti.
Haber sitesi, geçen depremde zarar gören bir kilisenin de, bugünkü depremle yıkıldığını kaydediyor.
Bazı bölgelerde acil servislere yapılan çağrılar telefon hatlarında aşırı yüklenmeye ve sistemde çökmeye yol açtı.
Kuzey İtalya’nın bazı bölgelerinde tren hizmetleri durduruldu. Bologna’da ofis çalışanları tahliye edildi. Diğer bazı bölgelerden de tahliye haberleri geldi.
Reuters haber ajansı, depremin yeraltında 9,6 km. derinlikte meydana geldiğini ve Bologna kentinin 40 km. kuzeyiyle Parma kentinin 60 km. doğusunu vurduğunu bildirdi.
20 Mayıs’ta yaşanan önceki depremde, yüzlerce yıllık tarihi binalar enkaz haline gelmişti. Bu deprem, 2009’da meydana gelen ve 300 kişinin ölümüne neden olan L’Aquila depreminden bu yanaki en kötü sarsıntıydı.
AFP haber ajansına göre, bir önceki depremde hasar gören binalardan kurtulan yaklaşık 7000 kişi, hala kamu alanlarında inşa edilen çadır kamplarda yaşıyor.
20 Mayıs depreminden bu yana, bölgede pek çok artçı sarsıntı meydana geldi.
</doc>
<doc docid='bbc_141203_vert_fut_gizemli_patlama_sesleri' lang='tur' type='mono' source_url='http://www.bbc.co.uk/turkce/ozeldosyalar/2014/12/141203_vert_fut_gizemli_patlama_sesleri' term='SARS'>
DERGİ – Esrarengiz patlama seslerinin kaynağı ne olabilir?
Geçen hafta sonu ABD ve İngiltere’de kaynağı belli olmayan bazı patlama sesleri işitildiği bildirildi. Nereden geldiği bilinmeyen bu seslerin birkaç açıklaması olabileceğini söylüyor David Robson.
Geçen hafta sonu ABD ve İngiltere’de kaynağı belli olmayan bazı patlama sesleri işitildiği bildirildi. Nereden geldiği bilinmeyen bu seslerin birkaç açıklaması olabileceğini söylüyor David Robson.
Kıyamet mi kopuyor yoksa uzaylıların işgaline mi uğradık? Geçen hafta sonu İngiltere ve ABD’nin bazı bölgelerinde insanlar şiddetli gümbürtü sesleriyle uyandı. Bazıları gürültünün pencere camlarını sarsacak şiddette olduğunu söylüyordu. Sosyal medyada ‘ #amantanrımhepimizöleceğiz’ etiketinin çıkması uzun sürmedi.
Oysa aslında korkacak bir şey yoktu; gizemli ve şiddetli gümbürtü sesleri yüzyıllardır dünyanın farklı bölgelerinde duyuluyor.
Peki, bu seslerin kaynağı ne olabilir?
Amerikan Jeoloji Araştırmaları’ndan David Hill, “gizemli patlama sesleri”nin birçok nedeni olabileceğini belirtiyor. Örneğin, kıyı bölgelerinde dev dalgaların kayalara vurması sonucu çıkabilir bu sesler. ABD’deki sörfçüler dev dalgaların yarattığı gök gürültüsü sesinden çok söz etmiştir.
Bazı gözlemciler de böylesi gürültülerin tsunami olurken ya da kaynağı bilinmeyen ateş topları görüldüğü sırada ortaya çıktığını ifade etmiştir. Bu nedenle Hill bu seslerin, okyanus tabanında molekülsel sıkışımla oluşmuş bileşik kristallerinde meydana gelen metan gazı püskürmesi sonucu olabileceğini belirtiyor. Bu gaz bir şekilde alev aldığında büyük bir patlama olur.
Seslerin bir diğer kaynağı ise çöllerdeki kum tepeleri olabilir. “Koşulları oluştuğunda kum tepeleri fısıltı, ıslık, mırıltı, gıcırtı ve hatta gümbürtü sesleri çıkarabilir,” diyor Hill. Fakat bu seslerin nasıl çıktığına dair bir fikrimiz yok henüz.
Hill, çoğu zaman depremlerin bu seslere neden olabileceğini düşünüyor. Bir keresinde böyle bir olaya tanık olmuş. California’daki Mamut Dağı olarak bilinen bölgede çalışma yaparken hiç sarsıntı hissetmediği halde boğuk bir uğultu duymuş. Cihazlarını kontrol ettiğinde, o sırada yerin 4 km derinliğinde küçük depremler meydana geldiğini görmüş. Hill, çok derinlerdeki depremlerin uğultusu insan kulağıyla duyulamayacak kadar düşük olabilecekken, yerkabuğunda yüzeye daha yakın kırılmaların sesini duyabileceğimizi tespit etti.
Sesin kaynağına ilişkin komplo teorileri üretenler de olmuyor değil. Örneğin İngiltere’de yayımlanan Daily Mail gazetesi, bazı mühendislerden alıntı yaparak ABD ve İngiltere’de duyulan bu seslerin ses hızının beş katı hızla hareket eden casus uçaklarına ait olduğunu yazmıştı. Fakat ne casus uçaklarının böylesine gürültü yapması ne de hiç radara takılmadan hareket etmiş olması pek olası görülmüyor.
Bazı uzmanlar ise bu sesleri dünyaya düşen göktaşlarına bağlıyor. Peki göktaşlarının atmosfere girerken parıltılı bir şekilde yanmadan yere düşmesi mümkün mü? Hill, ses dalgası yere ulaşmadan önce yanma görüntüsünün çoktan bitmiş olması nedeniyle bunun mümkün olduğunu söylüyor.
Fakat aslında bu teorilerden hiçbiri geçen hafta sonu duyulan seslerin kaynağına dair net bir açıklama getirmiyor. Hatta daha ilginç olan şey, bu seslerin kum tepelerinden, dev dalgalardan ya da düşen bir göktaşından çıkmayacak kadar yaygın duyulmuş olması.
Aslında bu seslerin kaynağının havai fişekler, süpersonik uçaklar, gök gürlemesi gibi basit bir açıklaması da olabilir belki. Biri gürültüyle ilgili bir şey yazdığında, Twitter’in yankı odasında kitlelerin canlı hayal gücüyle birleşip kat kat büyümüş de olabilir. Dedikodu ve söylenti yoluyla hikâye üretmek hiç zor değil ne de olsa.
Bu makalenin

İngilizce aslını 

BBC Future’da okuyabilirsiniz.
Dergideki diğer makalelere buradan ulaşabilirsiniz.
</doc>
<doc docid='bbc_100825_china_blackbox' lang='tur' type='mono' source_url='http://www.bbc.co.uk/turkce/haberler/2010/08/100825_china_blackbox' term='SARS'>
Çin'de düşen uçağın karakutusu bulundu
Çin'de dün düşen yolcu uçağının karakutusu bulundu.
Çin'de dün düşen yolcu uçağının karakutusu bulundu.
Karakutunun 42 kişinin öldüğü dünkü kaza ile ilgili daha net bilgiler sunması umuluyor.
İç sefer yapan uçak, ülkenin kuzeyindeki Heilongjiang'da dün gece iniş sırasında pisti aşarak yere çakılmıştı.
Uzman ekipler ikiye bölünen uçağın enkazında çalışmalarını sürdürüyor.
Çin devlet televizyonu ise kazadan sağ kurtulanların hikayelerini yayınladı.
Kazadan uçaktaki 40'ı aşkın kişi yaralı da olsa sağ kurtuldu.
Yolcular uçağın inmeye çalıştığını, ancak başarısız olduğunu ve uçakta büyük bir panik yaşandığını anlattı.
Sedyesinde yaşadıklarını anlatan bir erkek yolcu uçağın korkutucu şekilde sarsıldığını, beş altı büyük darbe hissettiklerini söyledi.
Bir diğeri de piste yaklaşırlarken büyük bir sarsıntı olduğunu ardından "bam bam bam diye büyük patlamalar" duyduğunu belirtti.
Bir diğeri "Durduktan sonra uçağın arka tarafındakiler panik olup öne koştu. (Acil çıkış) kapılarını açmaya çalıştık ama açılmadı. Sonra içerisi duman doldu. İki üç dakika hatta bir dakika içinde nefes alamaz oldu. Kötü bir şey olacağını biliyordum" diye konuştu.
Yiçun Belediye Başkan Yardımcısı Vang Şuemei, yaralı 54 kişiden üçünün durumunun ağır olduğunu açıkladı.
Uçağın pilotu da kazadan sağ kurtulanlar arasındaydı. Ancak yaralı olduğu için polis henüz kendisiyle konuşamadı.
Henan Havayolları'na ait 91 yolcu ve beş mürettebat taşıyan uçak, iniş sırasında pistten çıkıp alev aldı.
Kazanın nedeni hala belirsiz, ancak olay yerindeki yetkililer yoğun sis olduğundan söz ediyor.
Soruşturma için de 20 kişilik bir ekip görevlendirildi.
Uçakta teknik bir sorun da olabileceği de iddialar arasında.
Henan Havayolları elinde kazaya karışan Brezilya yapımı Embraer ERJ-190 tipi uçaklardan beş tane var.
Kazanın yaşandığı Lindu havaalanı daha geçen yıl açılmış olan küçük bir havalimanı.
Çin'de hava taşımacılığı son yıllarda hızla gelişti. Havacılıktaki güvenlik koşulları da genel olarak iyileşti.
Ülkedeki son ciddi uçak kazası altı yıl önceydi.
Ülkenin kuzeyindeki Baotou kentinde bir uçağın donmuş bir göl üzerine inmesi ile yaşanan kazada uçakta bulunan 53 kişi ile yerdeki iki kişi ölmüştü.
</doc>
<doc docid='bbc_120222_iraq' lang='tur' type='mono' source_url='http://www.bbc.co.uk/turkce/haberler/2012/02/120222_iraq' term='SARS'>
Bağdat'taki saldırılarda 33 kişi öldü
Irak'ın başkenti Bağdat'ın çeşitli mahallelerinde düzenlenen bombalı saldırılarda ve çıkan çatışmalarda en az 33 kişi öldü, onlarca kişi de yaralandı.
Irak'ın başkenti Bağdat'ın çeşitli mahallelerinde düzenlenen bombalı saldırılarda ve çıkan çatışmalarda en az 33 kişi öldü, onlarca kişi de yaralandı.
Yetkililer, saldırıların polisleri hedef aldığını belirtiyor.
En büyük saldırı Şiilerin çoğunlukta olduğu merkezdeki Kerrada semtinde düzenlendi; polise ait bir kontrol noktası yakınında meydana gelen patlamada 9 kişi öldü. Patlama çevredeki binalarda sarsıntı yarattı ve mağazalarda hasara yol açtı.
Son eylemlerin sorumluluğunu henüz üstlenen olmadı. Amerikan askerlerinin Aralık ayında Irak'tan çekilmesinden bu yana Irak'taki saldırılarda artış gözleniyor.
Bugün ayrıca Bağdat'ın kuzeyindeki el-Kadimiye yöresinde bir otomobile yerleştirilen bomba 6 kişinin ölümüne yol açtı. Başkentin Serefiye mahallesinde de silahlı kişiler, polise ait bir kontrol noktasında 6 kişiyi öldürdü.
Bugünkü saldırılarda ölenlerin sayısının artabileceği kaygısı dile getiriliyor.
Geçen hafta Bağdat'taki Irak Polis Akademisi yakınlarında otomobille düzenlenen intihar saldırısında en az 18 kişi ölmüştü.
Bugün ayrıca Bakuba, Kerkük, Salahaddin ve Diyala'dan da bombalama olaylarına ilişkin haberler geliyor.
Salahaddin eyaletinin yönetim merkezi olan Tikrit, aynı zamanda Irak'ın eski lideri Saddam Hüseyin'in doğum yeri.
Irak'ın Şii Başbakanı Nuri el-Maliki'nin çoğunlukla Sünni Irakiye bloğundan olan kıdemli siyasetçilere karşı tavır alması ardından ülkedeki Şii hedefler giderek daha fazla saldırılara hedef oluyor.
</doc>
<doc docid='bbc_haberler-dunya-48863925' lang='tur' type='mono' source_url='https://www.bbc.co.uk/turkce/haberler-dunya-48863925' term='SARS'>
California'da 6,4 büyüklüğünde deprem
ABD'nin California eyaletinde son 20 yılın en büyük depremi yaşandı.
ABD'nin California eyaletinde son 20 yılın en büyük depremi yaşandı.
Depremin merkez üssü Los Angeles kentinin yaklaşık 200 km kuzeydoğusundaki Ridgecrest kentinin yakınları.
İlk belirlemelere göre ciddi şekilde yaralanan ya da hayatını kaybeden olmadı.
Depremin ardından kentin bazı bölgelerinde yangın çıktı bazı evler hasar gördü. Ancak çok büyük bir hasar olmadığı belirtildi.
Kentin belediye başkanı Peggy Breeden CNN'e yaptığı açıklamada acil durum ilan edildiğini söyledi.
"Depremlere alışkınız ama bu kadar büyüğüne değil" diyen Breeden bazı kişilerin binalardan düşen parça ve eşyalar nedeniyle hafif şekilde yaralandığını ve doğalgaz hatlarının zarar gördüğünü belirtti.
Ridgecest'te yaşayan Stephen Sykes depremin yaklaşık 10-15 saniye sürdüğünü ve artçı sarsıntılar için hazırlık yaptıklarını söyledi, "Eşyaları yere koyduk ve gaz vanalarını kapattık. Bu gece muhtemelen dışarıda uyuyacağız" dedi.
CNN, en şiddetlisi 4,6 büyüklüğünde olmak üzere en az 159 artçı sarsıntı yaşandığını bildirdi.
Depremin Nevada eyaletindeki Las Vegas'tan bile hissedildiği belirtiliyor.
ABD Başkanı Donald Trump durumun kontrol altında olduğunu belirten bir tweet attı.
ABD Jeoloji Araştırmaları Kurumu'ndan deprem bilimci Lucy Jones, merkez üssünün seyrek yapılaşma olan bir bölge olduğunu söyledi.
Depremin merkez üssünün en yakınındaki Ridgecrest kentinde yaklaşık 28 bin kişi yaşıyor.
Jones bazıları büyük olmak üzere artçı şoklar beklediklerini söyledi.
Güney California'da en son 1994 yılında bu büyüklükte bir deprem yaşanmıştı. Merkez üssü Los Angeles yakınlarındaki Northridge olan depremin büyüklüğü 6,6'ydı. Depremde 57 kişi hayatını kaybetmiş, milyarlarca dolarlık hasar oluşmuştu.
</doc>
<doc docid='bbc_haberler-dunya-47975915' lang='tur' type='mono' source_url='https://www.bbc.co.uk/turkce/haberler-dunya-47975915' term='SARS'>
İsrail’de Netanyahu yine hükümeti kurmaya yakın: Seçim sonuçları Orta Doğu’yu nasıl etkileyebilir?
İsrail'de 9 Nisan'da yapılan genel seçimin sonuçları, ülkede siyasetin merkezinin daha da sağa kaydığını, Filistin Sorunu'nda iki devletli çözümden biraz daha uzaklaşıldığını gösterdi.
İsrail'de 9 Nisan'da yapılan genel seçimin sonuçları, ülkede siyasetin merkezinin daha da sağa kaydığını, Filistin Sorunu'nda iki devletli çözümden biraz daha uzaklaşıldığını gösterdi.
Zehut ve Aruts Sheva gibi, adeta "cihatçı" düşüncenin, tüm Filistin topraklarını ilhak etmeyi savunan Yahudi versiyonunu temsil eden fanatik partiler bu seçimde İsrail Parlamentosu'na (Knesset) giremedi ama düşünceleri, ülkenin siyasi iklimini büyük ölçüde etkiledi. Bölge jeopolitiğinde yeni bir sarsıntı olasılığı da arttı.
120 üyeli Knesset'te seçim sonuçlarına göre en büyük iki parti, Binyamin Netanyahu liderliğindeki Likud ile Benny Gantz ve Yair Lapid'in liderliğindeki Kahol Lavan (Mavi ve Beyaz ittifakı) oldu. Likud ve Mavi ve Beyaz ittifakı 35'er sandalye kazandı.
İsrail Cumhurbaşkanı Reuven Rivlin dün Başbakan Netanyahu'yu yeni hükümeti kurmakla görevlendirdi.
Netenyahu'nun aşırı milliyetçi ve aşırı dinci partileri de içeren bir hükümet kurması ve 65 milletvekilinin bu hükümete güvenoyu vermesi bekleniyor.
Bu koalisyonun Netanyahu'nun, hakkındaki yolsuzluk soruşturmalarından dolayı hapse girmesini önleyecek bir iç tutarlılığa ve kararlılığa sahip olması gerekecek.
Bu durum, ister istemez radikal partilerin pazarlık gücünü arttırıyor.
Evimiz İsrail Partisi'nin lideri Avigdor Lieberman'ın yine dışişleri bakanlığını isteyebileceği konuşuluyor.
İsrail'de gerçekten de olağanüstü bir durum söz konusu. Hakkında yolsuzluk soruşturmaları olan Binyamin Netanyahu'nun genel seçimleri 5. kez kazanması, imkânsız olmasa da zayıf bir olasılık olarak görülüyordu.
Birçok yorumcu, Mavi ve Beyaz ittifakı lideri emekli General Gantz'a daha yüksek şans tanıyordu. Bu iklimde, oyların yalnızca yüzde 20'si sayılmışken Gantz, taraftarlarına bir zafer açıklaması bile yapmıştı.
Gece ilerledikçe resim belirginleşmeye başladı. Netanyahu seçim gecesi, partisinin üyelerinin toplandığı basketbol salonuna girerken "İsrail Kralı" sloganlarıyla karşılanıyordu.
Ertesi gün, Londra'da yayımlanan Jewish Chronicle gazetesinin kapağında "O bir sihirbazdır" başlığının hemen yanında tam sayfa bir Netanyahu fotoğrafı vardı.
Buna karşılık İsrail'de çıkan Haaretz'in kimi yazarları oldukça kaygılıydı. Örneğin Daniel Soatch, "Netanyahu kazandı; şimdi İsrail'de demokrasi yıkılacak mı?" diye soruyordu.
Gerçekten de bu seçimde bazı sol partiler hezimete uğradı. İsrail'in kurucusu İşçi Partisi'nin sandalye sayısı 6'ya indi. Merkez sol parti Meretz de ancak 6 sandalye kazanabildi.
Buna karşılık radikal dinci (Ultra Ortodoks) partiler seçimlerden başarıyla çıktı. Haredi kesimin Şas Partisi kendi tarihinde bir rekor kırarak 8 sandalye kazandı. Eşkenazi kesimin partisi Birleşik Tevrat Yahudiliği, sandalye sayısını 6'dan 8'e yükseltti.
Seçim sonuçları İsrail'in Arap vatandaşlarının da siyaset içinde marjinalleşmeye devam ettiğini, umutlarını kaybettiğini gösteriyordu.
Arap kökenli İsrail vatandaşlarının seçimlere katılım oranı 2015 yılında yüzde 63,5 iken bu seçimlerde 49,1'e geriledi. Bu durum Arap partilerinin performanslarına yansıdı. İki Arap partisinin toplam sandalye sayısı 13'ten 10'a, Arap kökenli meclis üyelerinin toplam sayısı 17'den 12'ye geriledi.
Foreign Policy'den Joshua Mitnick, "İsrail Arap vatandaşlarını nasıl marjinalleştiriyor?" başlıklı yazısında, İsrail Meclisi'nde Arap partilerinin etkilerinin giderek aşındığını, artık adeta anlamsız bir noktaya gelmek üzere olduklarını düşünüyordu.
İsrail'in sol partilerinin bu seçimlerde Arap seçmenden ve sorunlarından ısrarla uzak durması, sağ partilerin adeta ırkçı bir söylem kullanmaları, bizzat Netanyahu'nun Arap vatandaşları hedef alan olumsuz önyargıları istismar etmesi de bu süreci güçlendirmişti.
İsrail seçimlerinin yukarda özetlenen biçimde şekillenmesinin arkasında, kabaca beş etken olduğu söylenebilir.
Birincisi, İsrail ekonomisinin istikrarlı ve güçlü bir görüntü sergilemesi, seçmenin statüko yönünde oy kullanmasını kolaylaştırdı.
İkinci etken, ABD Başkanı Donald Trump'ın Netanyahu'ya verdiği destek oldu. Trump ABD Büyükelçiliğini Kudüs'e taşıdı, İsrail'in Golan Tepeleri'ndeki egemenliğini tanıdı, seçimlerden az önce de İran Devrim Muhafızları'nı "terör örgütleri" listesine ekledi.
Trump'un bu "hediyeleri" karşısında Putin'in herhangi bir itirazı dile getirmemeyi seçmesi, hem Netanyahu'nun ülke içindeki güvenlikçi imajını güçlendirdi, hem de daha rahat hareket etmesine, örneğin radikal sağın duyarlılıkları yönünde Batı Şeria'yı ilhak etmekten söz etmeye başlamasına olanak verdi.
Üçüncüsü, İsrail'de sol partilerin Arap ve Filistin Sorunu'nu adeta seçim kampanyalarının dışında bırakarak daha da sağa kayma çabaları, Batı Şeria'yı ilhak etmenin yaratacağı büyük sorunları tartışmaktan kaçınmaları, Mavi ve Beyaz ittifakının bu sorunlara tamamen ilgisizliği, Netanyahu'yu destekleyen siyasi iklimi güçlendirdi. Solun oy kaybını hızlandırdı.
Dördüncü etken de bölgedeki Arap devletlerinin İran konusundaki korkularından dolayı, İsrail'de Netanyahu gibi "şahin" bir lideri tercih etmiş olmalarıyla ilgili. Bu tercih Netanyahu'nun "güvenlik konularında güvenilir başbakan, İran karşıtı koalisyonun lideri, uluslararası politikacı" imajını güçlendirdi.
Beşinci etken de doğrudan dördüncü etkenden kaynaklandı. Arap ülkeleri İran korkusuyla İsrail'e yanaşırken, Filistin Sorunu'nu gündemlerinden çıkardılar. Filistin Sorunu gündemden çıkınca "barış süreci", yani iki devletli çözüm süreci de gündemden çıkarak Netanyahu ve aşırı sağın düşünsel dünyasının İsrail politik yaşamında egemen olmasını kolaylaştırdı.
Seçimlerden sonra Netanyahu'nun yeni dönemindeki olası gelişmelere ilişkin üç soru düşünülebilir.
Barış süreci, Netanyahu döneminde hemen hiç ilerlemedi. Netanyahu da 10 yıldır bir Filistin devleti olasılığını gündemden çıkartmak için çabalıyordu.
Barış sürecinin tıkanmasında, Filistin halkının Hamas ve Filistin Yönetimi arasında siyasi olarak, Gazze ve Batı Şeria arasında da coğrafi olarak bölünmüş olmasının önemli bir payı var. Ancak Netanyahu yönetiminin, bir Filistin devleti olasılığını ortadan kaldırmak amacıyla izlediği uzlaşmaz politikaların belirleyici rolü oynadığı sanırım kolaylıkla söylenebilir.
Bu durumda Trump yönetiminin önermeye hazırlandığı "Ortadoğu için Barış Planı" nasıl bir çözüm olabilir?
Bu soruya cevap olarak, Al Jazeera'nin Filistin kökenli analistlerinden Marvan Bişara, "Bu Trump ile Netanyahu arasında bir anlaşma, Filistin halkını dışlayan bir çözüm süreci olacak ve Filistin halkına dayatılacaktır. Filistin halkının bunu kabullenmesi beklenemez" diyor.
Ancak bölgedeki Arap ülkelerinin İsrail ile ilişkilerini geliştirmeye çalıştığı bir dönemde, Filistin halkının seçeneklerinin ne olabileceğini bilmek kolay değil.
Netanyahu yönetiminde İsrail Batı Şeria'yı ilhak ederse, bu seçenekler hızla çatışma yönünde şekillenmeye başlayabilir. Batı Şeria'yı ilhak etmeye kalkmanın bir diğer etkisi de Daniel Soatch'un "Natenyahu kazandı, şimdi İsrail demokrasini yıkacak mı?" başlıklı yazısında değindiği soruyu gündeme getirmesidir.
Daniel Soatch yazısında, İsrail'in "kurucu babalarından" Ben Gurion'un bir "güvercin" olmadığını anımsattıktan sonra, 1967 Arap-İsrail Savaşı'nın ardından, herkes henüz bu beklenmedik zaferin sarhoşluğu içindeyken "Alınan toprakları hemen geri vermek gerekir" dediğini aktarıyor.
Ben Gurion "Alınan toprakları hemen geri vermek gerekir" derken, şu üç önerme arasındaki ilişkiyi düşünüyormuş: Bir; İsrail bir demokrasidir. İki; İsrail bir Yahudi devletidir. Üç; İsrail yeni topraklar işgal etmiştir.
Ben Gurion'a göre bu önermelerden üçünü birden gerçekleştirmek olanaklı değildir. İsrail hem bir demokrasi, hem bir Yahudi devleti, hem de o toprakların sahibi olamaz. İsrail bir demokrasi ve bir Yahudi devleti olabilir ama, aynı zamanda o işgal edilmiş toprakları elinde tutmaya kalkamaz. O toprakları elinde tutar ve demokratik bir devlet olmaya karar verirse, Yahudiler azınlığa düşeceğinden İsrail bir Yahudi devleti olmaktan çıkar.
İsrail bu toprakları elinde tutarak bir Yahudi devleti olarak kalabilir ama bu devlet, azınlığın çoğunluk üzerindeki baskısını temsil edeceğinden bir demokrasi olamaz. Ben Gurion'un formülüne göre İsrail, hem bir Yahudi devleti, hem de bir demokrasi olacaksa o toprakları geri vermesi gerekir.
Bugünkü koşullarda, Batı Şeria'nın ilhak edilmesi, Daniel Sotch'a göre İsrail'de demokrasinin sonunu getirebilir.
Bu durum İsrail'in uluslararası konumu üzerinde, Avrupa'da Yahudi düşmanlığının yeniden yükselmeye başladığı bir dönemde hiç de olumlu bir etki yapmaz.
İlhak çabası sert bir direnişle karşılaşır ve Filistin tarafında büyük can kaybına yol açarsa, Arap devletlerinin İsrail'e yaklaşma sürecini ve iç politik dengelerini olumsuz etkiler. Bu da doğal olarak İran'ın bölgedeki manevra alanını genişletir.
Kendisi de yasal sorunlarla boğuşan Trump'ın Netanyahu'yu ideolojik değil, tamamen pratik nedenlerden desteklediği rahatlıkla söylenebilir.
Gelecek 2020 seçimlerinde Trump'ın Yahudi oylarına ve başındaki yasal sorunları seçmenin gözünde arka plana itecek "önemli olaylara" gereksinimi olacaktır. Bu noktada, Netanyahu'nun radikal milliyetçi ve dinci gruplarla kuracağı koalisyonun, Trump'ın beklentisine cevap vererek desteğin "diyetini" ödemesi gerekebilir. Eğer Netanyahu Trump'a "diyetini" ödemeye karar verirse hem Batı Şeria'nın ilhakı, hem de İran'a yönelik bir askeri operasyon gündeme gelebilir.
Böyle bir konjonktür... Gazze'de Hamas'ı, Lübnan'da Hizbullah'ı, Ürdün'de Filistinli nüfusu, İsrail'de Arap vatandaşları olayların içine çeker; Arap ülkelerindeki radikal İslamcılığı canlandırır, Mısır, Suudi Arabistan gibi ülkelerin rejimlerini daha da istikrarsızlaştırabilir.
Kısacası bölge jeopolitiği, hatta İsrail halkının güvenliği açısından son derecede tehlikeli sonuçlar yaratabilir, Rothkopf'un deyimiyle "bölgeyi havaya uçurabilir."
</doc>
<doc docid='bbc_120223_iraq_attacks' lang='tur' type='mono' source_url='http://www.bbc.co.uk/turkce/haberler/2012/02/120223_iraq_attacks' term='SARS'>
10'dan fazla Irak kenti bombalarla sarsıldı: En az 50 ölü
Irak'ta başta başkenti Bağdat olmak üzere, çeşitli kentlerde bu sabah düzenlenen bir dizi bombalı saldırı sonucu en az 50 kişi öldü, 200 kadar kişi de yaralandı.
Irak'ta başta başkenti Bağdat olmak üzere, çeşitli kentlerde bu sabah düzenlenen bir dizi bombalı saldırı sonucu en az 50 kişi öldü, 200 kadar kişi de yaralandı.
Bağdat'ın çeşitli mahallelerinde bu sabah dokuz ayrı saldırı düzenlendi.
Yetkililer, saldırıların büyük bölümünün Şii mahallelerinde meydana geldiğini, çoğunda polis kontrol noktası ve devriyelerinin hedef aldığını belirtiyor.
En fazla can kaybına yol açan saldırı Kerrada semtinde düzenlendi; polise ait bir kontrol noktası yakınında meydana gelen patlamada 9 kişi öldü. Patlama çevredeki binalarda sarsıntı yarattı ve mağazalarda hasara yol açtı.
Bağdat'ın kuzeyindeki Kazımiye semtinde bir otomobile yerleştirilen bomba 6 kişinin ölümüne yol açtı. Başkentin Serefiye mahallesinde de silahlı kişiler, polise ait bir kontrol noktasında 6 kişiyi öldürdü.
Başkentin Mensur, Dorat Ebu Şir, Saidiye, Medain ve Taci semtlerinde de bombalı ve silahlı saldırılar düzenlendi.
Bakuba, Kerkük, Musul, Selahaddin, Hilla ve Diyala'nın da aralarında olduğu 10'dan fazla yerleşim yeri de aynı sıralarda bir ya da bir kaç bombalı saldırıya hedef oldu.
Çoğunlukla bomba yüklü araçlarla düzenlenen saldırıların hedefleri arasında polisin yanı sıra devlet daireleri, restoranlar ve bir okul da vardı.
Toplam 2,5 saatlik bir zaman dilimi içinde düzenlenen ve eşgüdümlü olduğu düşünülen saldırıları üstlenen olmadı. Ülkedeki şiddet olayları Aralık ayında son Amerikan askerlerinin Irak'tan çekilmesinden bu yana yoğunlaştı.
Yetkililer bugünkü saldırılarda çok sayıda kişinin yaralandığını belirterek, ölü sayısının artmasından endişe ediyor.
Geçen hafta da Bağdat'taki Irak Polis Akademisi yakınlarında düzenlenen intihar saldırısı sonucu 18 kişi yaşamını yitirmişti.
Irak'ın Şii Başbakanı Nuri el-Maliki'nin çoğunlukla Sünni Irakiye bloğundan olan kıdemli siyasetçilere karşı tavır alması ardından ülkedeki Şii hedefler giderek daha fazla saldırılara hedef oluyor.
Nuri el Maliki hükümeti, Sünni Cumhurbaşkanı Yardımcısı Tarık Haşimi aleyhinde 'ölüm timleri' oluşturduğu gerekçesiyle tutuklama emri çıkarmıştı.
Bu adım mezhepler arasındaki gerginliği körükleyen bir adım oldu.
Suçlamaları reddeden Haşimi halen kuzey Irak'taki Kürt yönetiminin koruması altında bulunuyor.
BBC'nin Bağdat'taki muhabirlerinden Rafid Cabburi konuştuğu bir Irak hükümeti yetkilisinin son saldırılar konusunda da Haşimi'yi suçladığını bildiriyor.
Irak İçişleri Bakanlığı son saldırılardan hemen önce, Çarşamba akşamı ülkedeki Ensar-ül Sünnet adlı Sünni isyancı grubun lideri olarak gösterilen Velid Halid Ali'nin yakalandığını duyurmuştu.
El Kaide bağlantılı olduğu öne sürülen grubun lideri olarak uzun süredir aranan Ali'nin Suriye'den Irak'a girmeye çalıştığı sırada yakalandığı açıklandı.
El Kaide ile bağlantılı hareketlerin burada, Beşar Esad yönetiminin devrilmesi için muhalif gruplara destek verdiği bildiriliyor.
Amerikan istihbaratı Şam ve Halep'teki bombalamaların arkasında Irak'taki El Kaide yandaşlarının olduğuna inanıyor.
</doc>
<doc docid='bbc_haberler-dunya-51930775' lang='tur' type='mono' source_url='https://www.bbc.co.uk/turkce/haberler-dunya-51930775' term='SARS'>
Koronavirüs: Neden sabun, el jelinden daha etkili?
Koronavirüs salgınıyla mücadelede, en çok tekrarlanan, en sık duyduğumuz tavsiye ellerin sabunlu suyla sık sık yıkanması. Peki, bu tavsiyenin bu kadar çok dile getirilmesi neye dayanıyor? Ardında ne tür bilimsel gerekçeler var ve sabun neden herkesin bugünlerde bulmaya çalıştığı dezenfektan jellerden daha etkili?
Koronavirüs salgınıyla mücadelede, en çok tekrarlanan, en sık duyduğumuz tavsiye ellerin sabunlu suyla sık sık yıkanması. Peki, bu tavsiyenin bu kadar çok dile getirilmesi neye dayanıyor? Ardında ne tür bilimsel gerekçeler var ve sabun neden herkesin bugünlerde bulmaya çalıştığı dezenfektan jellerden daha etkili?
Avustralya'daki New South Wales Üniversitesi'nden, kimya profesörü Pall Thordarson Guardian gazetesine yazdığı makalede, neden sabunla el yıkamanın, dezenfektan jellerden daha etkili olduğunu anlattı;
Virüsler vücut dışında saatlerce, hatta günlerce aktif olabilir. Alkol içeren dezenfektanlar, sıvılar, ıslak mendiller, jel ve kremler virüslerden kurtulmakta kullanışlı, ancak hiçbiri normal sabun kadar iyi değil.
Yukarıda bahsettiğim bilgiyi Twitter'da paylaştığımda dünya çapına yayıldı.
Neden olduğunu çözdüm sanırım. Sağlık yetkilileri bize iki mesaj veriyorlar. Biri, virüsü kaptığınızda bundan kurtulmak ya da öldürmek için bir ilaç olmadığı. Diğeri de virüsün yayılmasını engellememiz için ellerimizi yıkamamız gerektiği. Kulağa tuhaf geliyor. Milyon dolar verseniz bile koronavirüsü alt edecek için bir ilaç alamazsınız. Ama büyükannenizin sabun kalıbı virüsü öldürüyor.
O zaman neden sabun Sars-CoV-2, Koronavirüs ve diğer virüs türlerinde bu kadar iyi işe yarıyor? Özetle, kendiliğinden bir araya gelen bir nano-parçacık olan virüste en zayıf bağın iki tabakalı lipitler (yağ) olması. Sabun yağ zarlarını çözer ve virüs iskambil kağıdından yapılmış evler gibi dağılıp, ölür veya bir başka deyişle virüsler gerçek manada canlı olmadıklarından, etkisiz hale gelirler.
Kısmen daha uzun açıklaması ise, çoğu virüsün 3 adet yapı taşına sahip olmaları; Ribonükleik Asit (RNA), protein ve lipitler. Virüs bulaşmış hücre, bu yapı taşlarından çokça üretir ve sonra kendi kendine bunları virüs oluşturmak için bir araya toplar.
Kritik nokta, bu yapı taşlarını bir arada tutacak kadar güçlü ortak bağların olmaması. Bu da, bunları ayırmak için mutlaka ağır kimyasallar kullanmanız gerekmediği anlamına geliyor.
Enfekte olmuş bir hücre öldüğünde, tüm yeni oluşan virüsler kaçar ve diğer hücrelere bulaşırlar. Bazıları da akciğerlerin hava yoluna gider.
Öksürdüğünüzde ya da özellikle hapşırdığınızda küçük virüs parçacıkları 10 metreye kadar uçabilir, daha büyük olanları ise asıl koronavirüs taşıyıcısı olarak düşünülüyor ve bunlar en fazla 2 metre uzağa ulaşabiliyor.
Bu ufak parçacıklar yüzeylere düşüp, çabuk kurusalar da virüsler faal olmaya devam eder.
İnsan cildi virüsün yerleşmesi için ideal bir yerdir.  "Organiktir" ve cilt yüzeyindeki proteinler ve yağ asitleri virüsle etkileşime girer.
Diyelim ki virüs bulunan çelik bir yüzeye dokundunuz virüs elinize geçecek ve elinizle yüzünüze, özellikle gözlerinize, burnunuza ya da ağzınıza dokunduğunuzda,  size de bulaşacak.
Her insanın ortalama iki ila beş dakikada bir yüzüne dokunduğu anlaşılıyor.
Virüsü yalnızca suyla temizleyip, atmak mümkün, ancak tek başına su, cilt ve virüs arasındaki uhu kadar güçlü bağ ile mücadele etmekte yeterli değil. Yani tek başına su yetmiyor.
Öte yandan sabunlu su ise tamamen farklı bir şey.  Sabunda amfifil diye bilinen yağ benzeri maddeler bulunur. Bunlar, yapısal olarak virüs zarındaki lipitleri andırır. Sabun molekülleri, virüs zarı içindeki lipitlerle mücadele eder. Sabun normal kiri de, aşağı yukarı bu şekilde temizler.
Sabun, virüs ve cilt arasındaki yapışkanı değil, virüsteki RNA, lipitler ve proteinleri bir arada tutan, ayakkabılardaki yapıştırıcılara benzeyen etkileşimleri de gevşetir.
Alkol bazlı ürünler ki dezenfektanların çoğu da böyledir, yüksek oranda alkol solüsyonları (genellikle %60-80 etil alkol) içerir ve virüsleri benzer biçimde öldürür. Ama sabun bunlardan daha iyidir, çünkü tek ihtiyacınız olan az miktarda sabunlu su ile ellerinizi kaplayıp kolayca ovarak temizlemek. Öte yandan, virüsü kısa süreliğine kelimenin tam anlamıyla etil alkole bulasanız bile, ele jel sürmek veya ıslak mendil kullanmak, ellerinizin tamamını yeterince ıslatıp, temizlediğinizi garanti etmez.
Yani, en iyisi sabun ama yakınınızda olmadığında, lütfen alkol bazlı dezenfektanları kullanın.
</doc>
<doc docid='bbc_101119_volcano_plumbing' lang='tur' type='mono' source_url='http://www.bbc.co.uk/turkce/haberler/2010/11/101119_volcano_plumbing' term='SARS'>
Yanardağa musluk tamircisi gibi bakan İzlandalı ekip
Bilim insanları bu yıl başında İzlanda'da meydana gelen yanardağ patlamasına yerin altında ne gibi bir faaliyetin aşama aşama yol açtığını ortaya çıkardıklarını söylüyorlar.
Bilim insanları bu yıl başında İzlanda'da meydana gelen yanardağ patlamasına yerin altında ne gibi bir faaliyetin aşama aşama yol açtığını ortaya çıkardıklarını söylüyorlar.
GPS teknolojisini, sarsıntı ölçen cihazları ve uydu radarlarını kullanan araştırma ekibi, Eyjafjallajokull yanardağının altında yer alan ''tesisatı'' bir musluk tamircisi gibi kontrol etti.
İzlanda Üniversitesi'nden Profesör Freysteinn Sigmundsson, ''Her yanardağın altında musluk borularını andıran bir tesisat düzeni vardır, biz de Eyjafjallajokull'un patlama öncesinde ve sırasında yerin altında mazur kaldığı faaliyetleri ortaya çıkarttık'' diyor.
Araştırma, dışarı püskürttüğü kül bulultuyla Avrupa'nın birçok bölgesinde hava trafiğini felce uğratan yanardağı daha iyi anlamamızı sağlıyor.
Profesör Sigmundsson, Eyjafjallajokull'un altında çok karmaşık bir jeolojik düzeneğe tanık olduklarını söyledi.
Patlamanın ana nedeni, yanardağın altına kaçan büyük miktarda magma olarak belirlendi.
Bu gelişme 2009 yılının ortalarında GPS teknolojisi tarafından yanardağın üzerinde ufak bir şekil değişmesi olarak tespit edilmişti.
Bunu önemli bir ipucu olarak algılayan Profesör Sigmundsson ve ekibi, Eyjafjallajokull'u farklı cihazlarla yakın takibe aldı.
Araştırmacılar, yerin altında eriyik halde bulunan minerallerin yanardağın içindeki çatlak ve boşlukları doldurarak Eyjafjallajokull'u hafif yukarı kaldırıp şekil değiştirmesine yol açışını adım adım belirleyebildiklerini belirtiyorlar.
Yanadağ, iki ana patlama safhasından geçti. Bunlardan ilki mart, ikincisi ise nisan ayında meydana gelmişti.
Nisan ayındaki patlama süreci, haftalarca kuzey Avrupa'da uçak seferlerini iptal ettiren kül bulutuna yol açtı.
Profesör Sigmundsson, yanardağın altında bundan evvel en son 1820'de meydana gelen patlamadan kalma eski bir magma tabakasının bulunduğunu, ve yeni ve eski magmanın birbirine karışması sonucu ortaya çok daha fazla gaz üreten yoğun bir faaliyetin çıktığını söylüyor.
Eyjafjallajokull'daki patlamanın, yanadağı bol olan İzlanda'da daha büyük çaptaki Katla yanardağında da bir patlamayı tetikleyip tetiklemeyeceğinden endişe ediliyordu.
Fakat İzlanda Üniversitesi'ndeki araştırmacılar, her yanadağın altında çatlaklar, boşluklar ve magmadan oluşan ''tesisatın'', birbirinden çok farklı yapıda olduğunu söylüyor.
</doc>
<doc docid='bbc_37968061' lang='tur' type='mono' source_url='https://www.bbc.co.uk/turkce/37968061' term='SARS'>
Yeni Zelanda'da deprem: 2 kişi hayatını kaybetti
Yeni Zelanda'nın Christchurch kentinin 91 kilometre güneyinde 7.8 büyüklüğünde bir deprem meydana geldi. Polis, depremde iki kişinin hayatını kaybettiğini açıkladı.
Yeni Zelanda'nın Christchurch kentinin 91 kilometre güneyinde 7.8 büyüklüğünde bir deprem meydana geldi. Polis, depremde iki kişinin hayatını kaybettiğini açıkladı.
Gece yarısını biraz geçe meydana geldiği açıklanan depremden iki saat sonra bir tsunami dalgasının kuzey doğu kıyısına ulaştığı bildirildi.
North Canterbury bölgesine ulaşan dalganın 1 metre büyüklüğünde olduğu açıklandı.
Yeni Zelanda Sivil Savunma Bakanlığı, doğu kıyısında yaşayan herkese yüksek alanlara çıkma çağrısı yaptı. Bakanlık'tan yapılan açıklamada, depremin merkez üssüne yakın sahillerde 3 ila 5 metrelik tsunami dalgası oluşabileceği uyarısı da yapıldı.
Afet Bakanlığı, depremde hayatını kaybeden olup olmadığı ya da yaralı sayısına ilişkin değerlendirme yapmak için ise erken olduğunu duyurdu.
Christchurch kentine 200 kilometre uzaklıktan olan başkent Wellington'da da deprem şiddetli şekilde hissedildi, bazı binalarda "ciddi hasar" oluştu.
ABD Jeolojik Araştırmalar Merkezi'nin büyüklüğünü 7.8 olarak açıkladığı deprem sonrası 6.1 büyüklüğünde bir artçı sarsıntı da kaydedildi.
Yerel saatle 01:45'te bu kez South Island'da 6.3 büyüklüğünde bir deprem daha meydana geldi. ABD Jeolojik Araştırma Merkezi, ikinci depremin derinliğini 10 kilometre olarak verdi.
Yeni Zelanda Başbakanı John Key, depremle ilgili, "Umarım bu deprem sonrası herkes iyidir" açıklaması yaptı.
2011'de Güney Adası'ndaki Christchurch kentinde yaşanan 6.3 büyüklüğündeki depremde 185 kişi hayatını kaybetmişti.
</doc>
<doc docid='bbc_110407_japan_earthquake' lang='tur' type='mono' source_url='http://www.bbc.co.uk/turkce/haberler/2011/04/110407_japan_earthquake' term='SARS'>
Japonya'da tsunami uyarısı kaldırıldı
Japonya'nın kuzeydoğusunde yerel saatle akşamleyin meydana gelen 7,1 büyüklüğündeki depremin ardından yapılan tsunami uyarısı kaldırıldı.
Japonya'nın kuzeydoğusunde yerel saatle akşamleyin meydana gelen 7,1 büyüklüğündeki depremin ardından yapılan tsunami uyarısı kaldırıldı.
Açıklama, Japonya Meteroloji Kurumu'ndan geldi.
Daha önce deprem bölgesinde yaşayanlardan daha yüksek alanlara gitmeleri istenmiş, tsunami ile birlikte kıyıları vuracak dalgaların iki metre yükseklikte olmasının beklendiği bildirilmişti.
Japonya'da meydana gelen son depremin merkez üssü sahil kenti Honshu'nun doğusunda ve Fukuşima kentinden 118, sahilden de 40 kilometre uzakta.
Görgü tanıkları, depremin 265 kilometre güneydeki başkent Tokyo'da da binaları sarstığını söylüyor.
Japonya, 11 Mart'ta tarihinin en şiddetli depremlerinden biriyle  sarsılmıştı.
Yine ülkenin kuzeydoğusunda meydana gelen Richter ölçeğine göre 9,0 büyüklüğündeki deprem, 400 kilometre uzaktaki başkent Tokyo'da da yıkıma yol  açmıştı.
Depremin ardından 28 bin kişinin öldüğü ya da kaybolduğu, yüz binlerce kişinin de evsiz kaldığı sanılıyor.
Sarsıntı sonucu Fukuşima Nükleer Santrali ağır hasar görmüş, bu da çevreye radyasyon yayılması tehlikesini doğurmuştu.
Son depremin ise bölgedeki nükleer tesislere zarar vermediği belirtildi.
Ancak Fukuşima Nükleer Santrali boşaltıldı.
Geçen sürede Japonya'da yüzlerce artçı deprem de meydana geldi.
Ancak bu depremlerin çok azının büyüklüğü Richter ölçeğine göre 7,0'den fazlaydı.
</doc>
<doc docid='bbc_111222_press_review' lang='tur' type='mono' source_url='http://www.bbc.co.uk/turkce/basinozeti/2011/12/111222_press_review' term='SARS'>
22 Aralık 2011 Basın Özeti
Türkiye ile Fransa arasında tartışma yaratan 'soykırımı inkâr' yasa teklifinin bugün Fransız meclisine geliyor oluşu, İngiltere gazetelerinin de gündeminde...
Türkiye ile Fransa arasında tartışma yaratan 'soykırımı inkâr' yasa teklifinin bugün Fransız meclisine geliyor oluşu, İngiltere gazetelerinin de gündeminde...
Daily Telegraph teklifin taraflar arasında bir söz düellosuna dönüştüğünü kaydederken, "ülkenin Avrupa Bakanı Jean Leonetti'nin 'olanlar tarihin bir gerçeğinin kabulüdür' iddiasında bulunduğunu" aktarıyor.
Türkiye'de gerek iktidar gerek muhalefetin, girişimi "esef verici, kabul edilemez ve tarihi bir hata" olarak niteledikleri ve Fransa'ya kendi tarihine bakma çağrısı yaptıkları ifade ediliyor.
Guardian'da yer alan habere göre, Türk-Fransız ilişkileri "bıçak sırtında".
Teklifin yasalaşma yolunda ilk aşama olarak görülen oylamayı geçmesinin beklendiğini kaydeden gazete, Türk tarafının teklifin gündeme gelmemesi için yaptığı lobi çalışmalarını anlatıyor.
Fransa'nın Türkiye'nin beşinci ihracat pazarı olduğunu, ithalatta ise altıncı sırada geldiğini kaydeden Guardian, Fransa'nın oylamanın ilişkilere etkisi konusunda uyarıldığını belirtiyor.
"Fransız yetkililer Türklerin yıldırma çabası olarak gördükleri girişimlere sinirlendi. Ancak geri adım atmaya yanaşmayan Sarkozy ile ilişkileri yumuşatmaya çalışan dışişleri bakanı Alain Juppe arasında bir çatlak oluşmuş görünüyor. Zira Türkiye, Suriye ve İran'a alınacak tavır konusunda Fransa için hayati önemde."
Independent, Irak'taki siyasi gerilimi izlemeye devam ederken, hakkında tutuklama emri çıkarılan Cumhurbaşkanı Yardımcısı Tarık Haşimi'nin teslim edilmesi için Kürdistan Özerk Yönetimi'ne yapılan talebi bir ültimatom olarak niteliyor ve Maliki'nin bu şekilde krizi daha da tırmandırdığını kaydediyor.
"Bir yıl önce kurulan hükümet sözde iktidar paylaşımını öngörüyor. Ama Maliki tüm iktidarı kendi makamı çevresinde topladı ve İçişleri ve Savunma bakanlıklarını da fiilen üstlenerek tüm güvenlik atamaları üzerinde tam denetim sağladı. Her iki bakanlığın en üst kademelerinin yüzde 90 Şii olduğu bildiriliyor.
"Kürtler de Maliki'nin tüm ordu komutanlarını vekaleten görevlendirdiğinden ve kendi tercihlerini gözardı ettiğinden yakınıyorlar. Yakınlarda çok sayıda Sünni subay da Baasçı oldukları suçlamasıyla tasfiye edildi. Maliki, aynı anda hem Sünni hem Kürt liderleri dışlayarak elini zorluyor olabilir. Çünkü muhtemelen Irak'ı tek başına kuvvet kullanarak yönetebilecek bir askeri ve siyasi gücü yok."
Financial Times başyazısında, İslamcılık ve Arap uyanışını tartışıyor: "Din Orta Doğu'da demokrasiyi devre dışı bırakacak diye bir şey yok" diyor... Gazetenin buna gösterdiği örnek, Türkiye:
"Arap baharının nereye gittiğinden kaygı duyanlar, kendilerine 'bu ülkeler bunun öncesinde, İslami uyanışı besleyen despotluklar iktidarı sırasında nereye gidiyordu ki?' diye sormalı...
" 'Libya Somali olacak, Suriye yeni Irak' diyenler ardından ağıt yaktıkları yönetimlerin bölgede istikrarsızlığın asıl kaynağı olduğunu kabul etmeli. İslamcılar yarışa rakipleri önünde başlamış olabilir, ama şimdi Müslüman Kardeşler'in 'Çözüm İslam'da' gibi boş direniş sloganlarının ötesine geçip, insanların beklediği, istihdam, hizmet, kurumlar, eğitim ve reformları sağlamaları gerekli.
"Şüpheciler İran'da, demokratlarca geniş şekilde desteklenirken sonuçta teokratların ele geçirdiği 1979 devrimini örnek gösteriyor. Ama Türkiye daha doğru bir örnek...
"Çıkarlarını ilahi bir düzen paravanı ardından mollaların aksine, Türkiye'nin post-İslamcı iktidar partisi İslamcılığın çoğulcu bir laik ortamda sentezlenebileceğini düşündürüyor. Pek çok Arap Türkiye'de gördüklerini beğeniyor. Bu sadece canlı bir demokrasi değil, Hıristiyan Demokratlığın İslam'a uyarlanmış haliyle yönetilen dinamik bir ekonomi... Burada önemli olan model değil; başarısı..."
Times sayfalarında bir Amerikan yolcu uçağının İskoçya'da düşürüldüğü Lockerbie saldırısının tek mahkumu Libyalı Abdülbasit el Megrahi ile yapılan mülakat dikkat çekiyor.
Megrahi, "bunlar son sözlerim" diyor: Masumum...
23 yıl önce 270 kişinin öldüğü saldırıdan hüküm giyen, ancak kanserden ölmek üzere olduğu için iki yıl önce ülkesine dönmesine izin verilen Megrahi, hüküm giymesine yol açan bir tanığın mahkemede yalan söylediğini savunuyor.
20 dakikalık mülakatın Şubat'ta yayınlanacak bir belgesel için kaydedildiği belirtiliyor.
Megrahi ayrıca araştırmacı gazeteci John Ashton ile bir kitap yazdığını; kitapta, sarsıntı yaratacak yeni kanıtlar olacağını söylüyor. Mülakatın sonunda 'ölmek üzereyim, huzur içinde ölmek istiyorum, artık beni ve ailemi rahat bırakın' diyen Megrahi, masum olduğunu, kitabın adını temize çıkaracağını savunuyor.
Guardian bir kaç yıl öncesine dek göçmenler için daha iyi bir hayatın simgesi olan Avrupa'dan şimdi kaçış başladığını duyuruyor.
Gazetenin ilk sayfasından verdiği habere göre, Portekiz, Yunanistan ve İrlanda'dan onbinlerce kişi bu yıl ülkelerinden ayrılıp çoğunlukla güney yarımkürede iş ve yeni bir hayat aramaya yöneldi. İspanya ve İtalya'da da benzer bir eğilim olduğu kaydediliyor.
Habere göre, ABD, Kanada gibi bildik merkezlerin yanında yeni göç yolları oluşuyor; örneğin Portekiz'den Angola'ya, İrlanda'dan Avustralya'ya, İspanya'dan Arjantin'e akış var...
"Bu yıl 2500 Yunan Avustralya'ya taşındı, 40 bini taşınmak istediklerini bildirdi. İrlanda'nın istatistik merkezine göre, yıl sonuna dek 50 bin kişi ülkeyi terk etmiş olacak. Çoğunun istikameti Avustralya ve ABD... Portekiz de en az 10 bin kişinin petrol zengini Angola'ya gittiğini, Mozambik ve Brezilya gibi eski sömürgelere de akış olduğunu kaydediyor.
Bu akıştan en fazla etkilenenlerin başında da ağır bir ekonomik kriz yaşayan Yunanistan geliyor.
Dünya Bankası'na göre geçen yıl 1 milyon 210 bin kişi ülkeden göç etti, yani nüfusun yüzde 10,8'i. Başlıca hedefleri Almanya, Avustralya ve Kanada'ydı. Vasıflı Yunanlılar ülkeden ayrılmaya daha meyilli. Geçen yıl ülkeden ayrılan beş bine yakın doktorla, ülkenin doktorlarının yüzde 10'a yakın kısmını bir yılda kaybettiğini vurguluyor Guardian. Bununla birlikte Yunanistan, yoksul göçmenler için hala cazip, 2011 yılında Arnavutluk, Bulgaristan ve Gürcistan gibi ülkelerden 1 milyon 300 bin kişi de ülkeye göç etmiş.
Financial Times, Avrupa Merkez Bankası'nın dünkü kredi ihalesinde 489 milyar euro'nun "kapış kapış gittiğini" yazmış.
"Avrupa Merkez bankası emsali olmayan bir şekilde 500 bankaya üç yıl vadeli 489 milyar euro kredi ihalesi açarak krize müdahalesinde yeni bir aşamaya geçti. Beklenenin üzerindeki talep, tek bir likidite operasyonu için rekor niteliğinde." diyen Financial Times, Avrupa merkez bankasının kriz dalgasının önünü kesecek paradan bir duvar oluşturmaya ve bununla güven tesis etmeye çalıştığını kaydediyor.
Times, Belçika ve Portekiz'in GSYH toplamına denk dediği dev nakit girişinin piyasaları rahatlatacağı umutlarının çabuk söndüğünü kaydediyor. "Euro ve zordaki euro bölgesi ülkelerinin tahvilleri düştü, Londra, Paris ve Frankfurt'ta borsa endeksleri geriledi."
Gazeteler ihaleyi erken gelen noel hediyesi olarak nitelerken, Times yazarı Ian King, "asıl hediye Avrupa Merkez Bankası'nın euro bölgesi tahvillerini hızlı ve büyük miktarlarda satın alması, ya da IMF'nin İtalya ve benzerlerine büyük krediler aktarması olurdu" diyor ve ekliyor; "Ama bunlardan birinin de yakında olabileceğini düşünüyorsanız, muhtemelen Noel Baba'ya da inanıyorsunuzdur."
Independent'ta yer alan bir habere göre "İngiltere hükümetinin yeni yıl planı Somali'ye müdahale"...
Gazeteye göre, "David Cameron, Somali'yi İngiliz çıkarlarını doğrudan tehdit eden iflas etmiş bir ülke olarak niteliyor. Şubat ayında ülkede etkili olan tarafları bir araya getirecek bir konferans düzenlemeye hazırlanıyor. Burada insani yardımdan askeri görev gücüne bir dizi karar alınması bekleniyor".
Independent, Başbakan'ın Libya'da elde edilen başarıyı tekrarlamayı hedeflediğini yazarken, bazı uzmanların Başbakan'ı yabancı maceralara girmemeye uyardığını kaydediyor. Gazete, Somali'de Afrika Birliği dışında etkili olan diğer ülkelerin başını Türkiye, Katar ve Birleşik Arap Emirlikleri'nin çektiğini kaydediyor.
Başbakan Erdoğan'ın Mogadişu ziyaretinin Osmanlı İmparatorluğu'nun nüfuzunu yeniden canlandırma girişimlerinin parçası olarak görüldüğünü savunuyor...
Daily Telegraph manşet haberini ülkedeki devlet dairelerinin yani mülkiyenin en üst düzey bürokratı olan Gus O'donnell'ın uyarısına ayırmış. Bakanlıklar başta olmak üzere 440 bin memurun bağlı olduğu O Donnell, "Birleşik Krallık bir kaç yıl içinde dağılabilir diyor."
O'Donnell, ülkenin İskoçya'nın artan ayrılma baskısına dayanıp dayanamayacağını sorgularken, gazete, "siyaset dışından bu kadar üst düzey bir ismin İngiltere'nin parçalanmasının ciddi bir olasılık olduğunu itiraf etmesi, konuyu siyaset gündeminde de daha üst sıralara taşıyacak" diyor.
Yetkili, devlet kurumlarının ekonomide toparlanma ve büyümenin kilit bir parçası haline gelmesi bunun içinse bürokrasi yükünün hafifletilmesi gerektiğini savunuyor.
İngiltere milli takımının kaptanı Chelsea oyuncusu John Terry hakkında ırkçı hakaret suçlamasıyla soruşturma açılması ardından konu pek çok gazetenin ön sayfalarında yer buluyor.
John Terry, aleyhindeki suçlamaları reddediyor, yıllardır siyah oyuncularla hem Chelsea'de hem milli takımda yan yana oynadığını belirtiyor...
Guardian,  Terry'nin "dişimle tırnağımla masumiyetimi kanıtlayacağım" sözlerini ilk sayfasına taşımış.
Times, başyazısında profesyonel liyakatin sporda en saf haliyle geçerli olduğunu, burada kimsenin yetenek ve çok çalışmayı birleştirmeden başarıya ulaşamayacağını kaydediyor.
Son suçlamaların hedefindeki John Terry ve geçtiğimiz günlerde ırkçı hakaretten sekiz maç ceza alan Luis Suarez'in de bu şekilde oldukları noktaya geldiğini kaydediyor.
İngiliz futbolunda ırkçılığın 70'lerden bu yana azaldığı belirtilen başyazıda, İtalya ve Doğu Avrupa'da siyah oyuncuların yaşadıkları yanında İngiltere'nin medeni kaldığı, ancak ırkçılığa müsamaha gösterilemeyeceği görüşü dile getiriliyor.
Times, gerek savcıları gerekse futbol federasyonunu ırkçılığa ne sahada ne toplumda göz yumulacağı mesajını açık şekilde vermeye çağırıyor.
"Eğer," diyor Times "Terry suçlu bulunursa, milli takımın kaptanı olarak kalamaz..."
</doc>
<doc docid='bbc_151023_pakistan_deprem' lang='tur' type='mono' source_url='http://www.bbc.com/turkce/haberler/2015/10/151023_pakistan_deprem' term='SARS'>
Afganistan ve Pakistan'da ölü sayısı 300'ü aştı
Afganistan'ın kuzeydoğusunda meydana gelen 7,5 büyüklüğündeki depremde, Afganistan ve komşu Pakistan'da en az 300 kişi öldü.
Afganistan'ın kuzeydoğusunda meydana gelen 7,5 büyüklüğündeki depremde, Afganistan ve komşu Pakistan'da en az 300 kişi öldü.
Deprem Hindistan'ın kuzeyi ve Tacikistan'da da hissedildi.
En az bir dakika süren depremin Kabil, İslamabad ve Yeni Delhi'de binaları salladığını ve insanların panikle dışarı kaçtığı bildiriliyor.
ABD Jeolojik Araştırmalar Merkezi, depremin merkez üssünün Afganistan'daki Hindikuş dağlarında, yerin 213,5 kilometre altında olduğunu açıkladı.
Pakistan Meteoroloji Dairesi'nden Muhammed Hanif depremin çok derinde meydana gelmesi nedeniyle çok daha büyük bir yıkım yaşanmadığını söyledi.
Depremden en fazla etkilenen ücra bölgelerle iletişimin tamamen kesilmesi nedeniyle ölü sayısının artmasından endişe ediliyor.
Pakistan depremde 1600'ün üzerinde kişinin de yaralandığını açıkladı.
Afganistan'da da da 90 kişi öldü, 300'den fazla yaralı var.
Ülkede 12 yaşında bir kız çocuğu da deprem sırasında okuldan çıkmaya çalışırken izdihamda hayatını kaybetti.
Pakistan Başbakanı Navaz Şerif İngiltere ziyaretini yarıda keserek ülkesine geri döndü.
Hindistan Devlet Başkanı Narendra Modi de Navaz Şerif'i arayarak taziyelerini iletti ve yardım teklifi sundu.
Deprem nedeniyle toprak kaymaları da meydana geldi.
Kurtarma çalışmalarına yardımcı olan Pakistan ordusu, 45 heyelan bölgesinden 27'sinin temizlendiğini açıkladı.
Depremin yarattığı korku nedeniyle Pakistan'da binlerce kişi geceyi dışarıda, dondurucu soğukta geçirdi.
</doc>
<doc docid='bbc_haberler-dunya-45770819' lang='tur' type='mono' source_url='https://www.bbc.co.uk/turkce/haberler-dunya-45770819' term='SARS'>
Juventus tecavüz iddialarına karşı Ronaldo'yu savundu, hisseleri değer kaybetti
İtalyan Juventus takımı, bu sezon transfer ettiği Portekizli futbolcu Ronaldo'yu hakkındaki tecavüz iddialarına karşı savununca eleştirilerin hedefi oldu. Tepkiler üzerine Juventus hisseleri dün borsada yüzde 10 civarında değer kaybetti.
İtalyan Juventus takımı, bu sezon transfer ettiği Portekizli futbolcu Ronaldo'yu hakkındaki tecavüz iddialarına karşı savununca eleştirilerin hedefi oldu. Tepkiler üzerine Juventus hisseleri dün borsada yüzde 10 civarında değer kaybetti.
ABD'li Kathryn Mayorga, Ronaldo'nun 2009'da kendisine tecavüz ettiğini iddia etmiş, Ronaldo ise "tecavüz iğrenç bir suçtur" diyerek bu iddiayı reddetmişti.
Tecavüz suçlaması üzerinde futbolcunun sponsorları da endişelerini dile getiren açıklamalar yapmıştı.
Portekizli oyuncuyu bu sezon başında 112 milyon euro karşılığında transfer eden Juventus ise Ronaldo'nun bu akşamki Udinese maçında oynayacağını açıkladı ve Twitter üzerinden bir açıklama yaparak oyuncusuna destek verdi.
Juventus'un resmi Twitter hesaplarından İtalyanca ve İngilizce olarak yazılan mesajlarda, "Ronaldo son aylarda büyük profesyonelliğini ve ciddiyetini göstermiştir, Juventus'taki herkes bunu takdir ediyor. Neredeyse 10 yıl öncesine dayandığı iddia edilen olaylar, bu büyük şampiyonla temas kuran herkes tarafından paylaşılan bu görüşü değiştirmez" denildi.
Juventus'un bu açıklaması, çok sayıda sosyal medya kullanıcısı tarafından sert şekilde eleştirildi. Juventus'a cevaben yazılan mesajların birçoğunda Ronaldo'yu savunma amaçlı yazılan bu metin "utanç verici" ve "iğrenç" diye tanımlandı. Bazı kullanıcılar da Juventus'a bu mesajı silip özür dilemesi çağrısı yaptı.
Bazı sosyal medya kullanıcıları ise Ronaldo ve Juventus'a destek vererek, suçluluğu kanıtlanana kadar herkesin masum kabul edilmesi gerektiğini ve Juventus'un da bu durumda oyuncusuna destek vermesinin doğru olduğunu savundu.
Juventus'dan ise herhangi bir başka açıklama ya da düzeltme gelmedi.
Tepkiler üzerine Juventus'un hisseleri dün borsada yüzde 10'a yakın düşüş kaydetti.
İtalya'da yayımlanan spor gazetesi Corriere dello Sport, Ronaldo vakasını bugün baş sayfasına taşıyarak "Juve dünyasında sarsıntı: Hisseler borsada yaklaşık yüzde 10 değer kaybetti. Ronaldo VIP'lerin avukatını tuttu, sponsorlarsa endişelenmeye başlıyor" diye yazdı.
Corriere dello Sport'taki bir yorum yazısında da Juventus'un Ronaldo'yu savunma amaçlı tweet'iyle ilgili olarak "Dil kullanımındaki yetersizliği düşünsel kabalıkla birleştiren, ahlak yoksunluğu sınırında bir medyatik intihar" yakıştırması yapıldı.
</doc>
<doc docid='bbc_haberler-dunya-51290449' lang='tur' type='mono' source_url='https://www.bbc.co.uk/turkce/haberler-dunya-51290449' term='SARS'>
Koronavirüs salgını - Dünya Sağlık Örgütü: Tüm dünya tetikte olmalı
Dünya Sağlık Örgütü (DSÖ), Çin'de ortaya çıkan, 132 kişinin ölümüne yol açan ve başka ülkelere de yayılan yeni tip koronavirüs salgını konusunda "tüm dünyanın tetikte olması gerektiğini" kaydetti.
Dünya Sağlık Örgütü (DSÖ), Çin'de ortaya çıkan, 132 kişinin ölümüne yol açan ve başka ülkelere de yayılan yeni tip koronavirüs salgını konusunda "tüm dünyanın tetikte olması gerektiğini" kaydetti.
Virüsün yayıldığı ülke sayısı 16'ya çıkarken, Çinli yetkililer ülkedeki vaka sayısının 6000'e yaklaştığını duyurdu.
DSÖ Acil Durum Komitesi Başkanı Dr. Michael Ryan, Çin'in salgın konusunda attığı adımlardan övgüyle söz ederek "Büyük zorluklarla karşı karşıyayız, ama atılan adımlar büyük oldu" dedi.
DSÖ salgınının küresel bir tehdit oluşturup oluşturmadığını değerlendirmek üzere İsviçre'nin Cenevre kentindeki merkezinde yarın yeniden toplanacak. Örgüt geçen hafta da toplanmış fakat acil durum ilan etmeme kararı almıştı.
Çin Ulusal Sağlık Komisyonu Çarşamba günü yaptığı açıklamada, teyitli vaka sayısının ise 1459 artarak 5974'e çıktığını açıkladı.
2003'te yaşanan SARS salgını sırasında Çin'de 5.300 vaka görülmüştü. Ancak daha ölümcül olan SARS virüsü, dünya genelinde 800'den fazla kişinin ölümüne yol açmıştı.
Çin genelinde yüz maskesi kullanmak zorunlu hale getirildi.
16 ülkeye yayılan virüsle ilgili olarak kitlesel tahliye çalışmaları da başladı.
ABD'nin Pekin Büyükelçiliği Çarşamba günü uçakla elçilik çalışanlarının tahliye edileceğini açıkladı.
İngiliz havayolu şirketi British Airways ise Çin'e yapılan tüm uçuşların durdurulduğunu duyurdu.
Lufthansa da 9 Şubat'a kadar uçuşlarına ara verdiğini açıkladı.
Türk Havayoları ise ise Çin seferlerinde personelin yüz maskeleri kullanacağını açıkladı.
Hollanda Kraliyet Havayolları da (KLM), rezervasyonlardaki düşüş nedeniyle, Çin'e yapılan bazı seferleri azaltacağını duyurdu. KLM, gerekli önlemleri aldıklarını belirterek, Çin uçuşlarını iptal etmeyeceğini açıklamıştı.
Salı günü de Japon hükümeti vatandaşlarının tahliyesi için Çin'e bir uçak göndermişti.
28 Ocak 2020 itibarıyla
Çin dışında tespit edilen 60'tan fazla vakanın rastlandığı ülkeler arasında Fransa, Almanya, Kanada, Avustralya ve Güney Kore de var.
Avustralya Başbakanı Scott Morrison Çarşamba günü yaptığı açıklamada, bazı Avustralya vatandaşlarının koronavirüsün ortaya çıktığı Hubei eyaletinden ayrılmalarına yardımcı olacaklarını ve onları Christmas Adası'nda karantinaya alacaklarını duyurdu.
Avrupa Birliği (AB) de salgını nedeniyle Çin'de bulunan Avrupa ülkeleri vatandaşlarının tahliye edilmesi için harekete geçmeye hazırlanıyor.
Kriz yönetiminden sorumlu AB Komiseri Janez Lenarcic, AB'nin, Çin'deki Avrupa vatandaşlarının tahliyesini koordine edeceğini duyurdu.
Amerikan basınında Beyaz Saray'ın Çin'e uçuşları durdurmayı gözden geçirdiği haberleri çıksa da, Trump yönetiminden üst düzey bir yetkili bu iddiayı yalanladı.
Reuters'a konuşan iki ABD yetkilisi de, Beyaz Saray'ın koronavirüsün ülkeye yayılmasını engellemek için her türlü seçeneği değerlendirdiğini, bunlar arasında uçuşları geçici olarak dururmanın da olduğunu söylemişti.
Beyaz Saray koronavirüs ile ilgili günlük toplantılar gerçekleştiriyor.
Hastalığın yayılması endişesiyle dünya çapında havayolu şirketleri Çin'e düzenledikleri seferleri halihazırda azaltmış durumda.
Küresel şirketler çalışanlarının ülkeye seyahatine kısıtlamalar getirirken, bazı sektörler de hastalığın salgına dönüşmesi halinde küresel büyümenin etkileneceği gerekçesiyle endişeli.
Vuhan karantina uygulaması başladığından beri bir hayalet kent görünümünde. Yetkililer sokağa çıkılmaması uyarısında bulunuyor. Toplu taşıma araçları da iptal edilmiş durumda.
Çin'e bağlı yarı özerk Hong Kong yönetimi de bir dizi önlem açıkladı ve iki ülke arasındaki geçişleri sınırladı.
Çin ile Hong Kong arasındaki uçak seferleri yarıya indirildi, Çin anakarasına yapılacak seyahatlere izin verilmeyeceği de duyuruldu.
Kentteki sağlık çalışanları, anakara ile giriş çıkışların kontrol altına alınmaması halinde greve gideceklerini açıkladı.
Hem başkent Pekin hem de Şangay'da, Hubei eyaletinden gelenler 14 gün boyunca gözlem altında tutuluyor.
Koronavirüsün yayılmasını engellemek için yetkililer, Çin'deki büyük çaplı yeni yıl etkinliklerini de iptal etmiş durumdalar. Yeni yıl nedeniyle gerçekleşen tatil dönemi de 3 gün daha uzatıldı.
BBC'nin Çin muhabiri Robin Brant, ülkenin asli tatil döneminin uzatılmasının sıradışı olduğunu söylüyor, "Ancak yarım milyar insanın trenlere, uçaklara ve otobüslere binmesi ve ülkeyi baştan başa geçmesi hükümetin istediği son şey" diyor.
Avustralya yeni tip koronavirüsü kopyalayarak, Çin dışında bunu gerçekleştiren ilk ülke oldu.
Avustralyalı bilim insanları buluşlarını tedaviye yardımcı olması umuduyla Dünya Sağlık Örgütü ile paylaşacaklarını açıkladılar.
Çin'deki bilim insanları da virüsü kopyalamışlardı. Ancak gen dizilimini paylaşan yetkililer, virüsün kendisini paylaşmamıştı.
Araştırmayı yürüten Peter Doherty Enfeksiyon ve Bağışıklık Enstitüsü'nden bilim insanları, virüsün kopyasını virüsün bulaştığı bir hastadan elde ettiklerini açıkladı. Virüs örneğinin bilim insanlarına Cuma günü gönderildiği öğrenildi.
Bilim insanları virüsün kopyasının tetkikler için bir araç olarak kullanılabileceğini söylüyorlar. Böylece hastalığın belirtilerini göstermeyen hastalarda bile erkenden teşhisini mümkün kılmayı umuyorlar.
Çinli yetkililer yeni koronavirüsün kuluçka döneminde, yani hastalarda hiçbir belirti ortaya çıkmadığı dönemde de, insandan insana bulaştığını açıklamıştı.
</doc>
<doc docid='bbc_40320033' lang='tur' type='mono' source_url='https://www.bbc.co.uk/turkce/40320033' term='SARS'>
Türbülansa giren uçakta 26 kişi yaralandı
Paris'ten Çin'e doğru yolculuk yapan bir uçağın türbülansa girmesi sonucu 26 kişi yaralandı. Yaralananlardan 4'ünün durumunun ciddi olduğu açıklandı.
Paris'ten Çin'e doğru yolculuk yapan bir uçağın türbülansa girmesi sonucu 26 kişi yaralandı. Yaralananlardan 4'ünün durumunun ciddi olduğu açıklandı.
Çin Doğu Havayolları'na ait uçak, Çin'in güneyindeki Kunming Havalimanı için alçalmaya başladığı sırada şiddetli türbülansa girdi.
Çin devlet haber ajansı Xinhua, yolcularda kırık, kafatası derisinde kesik ve yumuşak doku zedelenmesi görüldüğünü belirtiyor.
Hong Kong merkezli based South China Morning Post gazetesi bir yolcunun "Uçaktaydım ve kurtulamayacakmış gibi hissettim" dediğini aktarıyor.
Olayın ardından Çin Doğu Havayolları yaptığı açıklamada, uçak alçalırken yolcuların kemer takmasının hayati olduğunu belirtti.
Xinhua da yaralananların çoğunun kemer takmayan yolcular olduğunu ve 10 dakika içinde ikisi şiddetli olmak üzere çok sayıda sarsıntı meydana geldini bildirdi.
Türbülans sırasında bazı yolcuların başlarını bagaj kapaklarına çarptığı, kimi bagaj kapaklarınınsa sarsıntı nedeniyle açılması sonucu yolcuların üzerine düştüğü belirtiliyor.
Paris'in Charles de Gaulle Havaalanı'ndan kalkan Airbus A330 uçağının Kunming'e inebildiği belirtiliyor.
</doc>
<doc docid='bbc_150918_sili_deprem_can_kaybi' lang='tur' type='mono' source_url='http://www.bbc.com/turkce/haberler/2015/09/150918_sili_deprem_can_kaybi' term='SARS'>
8,3'lük deprem Şili'yi nasıl teğet geçti?
Bu yıl dünyanın en şiddetli depremi Şili'de meydana geldi. 8,3 büyüklüğündeki deprem, 3 dakikadan uzun sürdü ve ardından onlarca artçı sarsıntı yaşandı.
Bu yıl dünyanın en şiddetli depremi Şili'de meydana geldi. 8,3 büyüklüğündeki deprem, 3 dakikadan uzun sürdü ve ardından onlarca artçı sarsıntı yaşandı.
Yaklaşık bir milyon kişi evlerini terk etmek zorunda kaldı. Oluşan tsunami dalgaları depremin merkez üssünün kuzey ve güney kıyılarını vurdu. Dalga boyu, kuzeyde La Punta'da normalin yarım metre üstüne çıktı.
Hükümet, 2010 yılındaki felaketin tekrarlanmaması için kıyı bölgelerinin derhal tahliye edilmesi talimatını verdi.
Dünyanın en şiddetli depremleri arasına giren Şili depreminde en az 12 kişi hayatını kaybetti.
Şili Devlet Başkanı Michelle Bachelet, depremde hayatını kaybedenlerin olmasını "çok talihsiz bir durum" olarak niteledi fakat depremin şiddeti göz önünde bulundurulduğunda kayıp sayısının tahmin edilenden az olmasını ise halkın 'hazırlıklı olmasına' bağladı ve halka işbirliği yaptıkları için teşekkür etti.
Fay hatlarının çevrelediği ve sık sık deprem meydana gelen, volkanik patlamalar yaşanan Şili, "Ateş Çemberi" olarak biliniyor.
Şili'nin güney kıyılarında 2010 yılı Şubat ayında meydana gelen 8,8 büyüklüğündeki depremde 500'den fazla kişi öldü, ülke yaklaşık 30 milyar dolar kayıp yaşadı.
Şili'de 1 Nisan'da meydana gelen 8,2 büyüklüğündeki depremde ise 6 kişi öldü.
New York Times gazetesi, depremde can kaybının tahmin edilenden daha az olmasının sebebini maddeledi:
1- Deprem öncekiler kadar şiddetli değildi
Çarşamba günkü deprem 8,3 büyüklüğündeydi. Oldukça güçlüydü, fakat tüm zamanların en şiddetli depremi olan 2010'daki 8,8 büyüklüğündeki depremin yalnızca üçte biri kadar enerji açığa çıkardı.
2- Deprem dar bir alanda etkili oldu
2010'daki deprem kıyı bölgelerini vurmuştu ve doğrudan kalabalık, büyük şehirleri etkiledi. Turistlerin olduğu tatil merkezleri de etkilenmişti. Ülke kıyılarının yaklaşık üçte biri tsunamiden zarar gördü. Neredeyse tüm Şili'de elektrikler kesildi. Fakat bu depremde tsunami yalnızca tek bir bölgede, Coquimbo'da etkili oldu.
3- Kıyılarda yaşayanlar daha hazırlıklıydı
2010'daki depremin ardından bölgede çok sayıda tatbikat yapıldı ve tahliye yolları belirlendi. Dolayısıyla bu depremde de bazı kıyı kentleri ve limanları zarar görse de dalgaların kıyıya vurmasından etkilenen insan sayısı az oldu.
4- Uyarılar zamanında yapıldı
2010 depreminde tsunami alarmı verilmemişti ve liderler halka tehlike geçmeden evlerine dönebilecekleri tavsiyesinde bulunmuştu. Kıyıda yaşayanlar bildikleri yüksek bölgelere gitti fakat turistler ve ziyaretçiler gidemedi. O depremden sonra hükümet sarsıntılarda zamanında tsunami uyarısı veriyor ve daha dikkatli davranıyor.
5- Katı inşaat kuralları
Haiti ve Nepal gibi yoksul ve gelişmekte olan ülkelerde büyük depremler genellikle büyük can kayıplarına neden oluyor. Çöken binalar, köprüler ve barajlar nedeniyle ölü sayısı binleri buluyor. Şili'de de durum böyleydi. Fakat son yıllarda ülkenin ekonomik durumu iyiye gittikçe, inşaat sektörü de gelişti ve yapılaşmada getirilen standartlar yükseltildi.
Ülke, deneyimlerinden ders çıkarttı ve California'dakine benzer güvenlik kuralları uygulamaya soktu. Bu nedenle Şili'deki modern binaların depremlere dayanıklılığı da arttı. Fakat tarihi yapılar ve kırsal kesimlerdeki yapılar hala depreme dayanıksız olabilir.
6- Acil durum uygulamaları geliştirildi
Şili Ulusal Sismik Çalışmalar Merkezi 2010 yılından bu yana gece gündüz çalışıyor. Bölgesel ofisler ve hükümetin acil durum merkezleri de çalışmaları arttırdı. Deniz seviyesi gözlem sistemleri geliştirildi ve kamu merkezleri ile özel kurumların işbirliği de katkı sağladı.
7- Okullarda eğitim
BBC'nin Latin Amerika servisi BBC Mundo da derhal uygulamaya konan kitlesel tahliyelerin can kaybının fazla olmamasında büyük rol oynadığını yazıyor. BBC Mundo, yalnızca yetkililer değil, halkın da hızlı ama telaşlanmadan hareket ettiğini belirtiyor. Sismik faaliyetlerin yoğun olduğu Şili'de okullarda yapılan tatbikatlara katılan çocuklara deprem anında sakin olmaları ve bölgeyi nasıl etkin ve güvenlik bir şeklide terk edecekleri öğretildi.
</doc>
<doc docid='bbc_haberler-dunya-51433350' lang='tur' type='mono' source_url='https://www.bbc.co.uk/turkce/haberler-dunya-51433350' term='SARS'>
Koronavirüs nedeniyle ölenlerin sayısı Sars salgınında ölenlerin sayısını geçti
Çin'de ortaya çıkan koronavirüs nedeniyle ölenlerin sayısı, 2003 yılında Sars salgınında ölenlerin sayısını geçti.
Çin'de ortaya çıkan koronavirüs nedeniyle ölenlerin sayısı, 2003 yılında Sars salgınında ölenlerin sayısını geçti.
Koronavirüs yüzünden şimdiye kadar Çin'de hayatını kaybedenlerin sayısı 908 olarak açıklandı.
Pazar günü ise virüs yüzünden bir gün içinde Çin'de 97 kişi hayatını kaybetti.
Çin'de 49 binden fazla kişinin virüsten etkilendiği aktarılıyor.
Sars (şiddetli akut solunum yolu sendromu) salgını onlarca ülkeye yayılmış, ölü sayısı da 774 olarak kaydedilmişti.
Dünya Sağlık Örgütü (WHO) geçen ay acil durum ilan etti.
2019-nCov adı verilen yeni virüs ilk olarak Hubei vilayetinin Vuhan kentinde ortaya çıktı. Kent haftalarca karantina altında tutuldu.
Çin'e bağlı yarı özerk Hong Kong'da da yeni karantina uygulamaları getirildi. Çin'den bölgeye gelenlerin 14 gün boyunca dışarı çıkmamaları istendi. Karara uymayanlara para ve hapis cezası uygulanacağı açıklandı.
BBC News Türkçe tarafından yapılan  numaralı Youtube paylaşımının sonu
Hong Kong'da koronavirüsten etkilenenlerin sayısı 26 oldu.
Çin'den çıkıp 25 ülkeye yayılan salgında, Vuhan'da yaşayan 60 yaşındaki bir ABD vatandaşı da hayatını kaybetti. Bu vaka, Çinli olmayan ilk kayıp olarak kayda geçti.
Bu haberin ardından Japonya Dışişleri Bakanlığı'da bir açıklama yapıp 60lı yaşlarındaki bir Japon'un da Vuhan'da öldüğünü duyurdu ama bu kişinin kesin ölüm nedeninin teşhis edilemediği, Çinli yetkililerin ölüm nedenini 'virüs kaynaklı zatürre' olarak açıklandığı belirtildi.
Cumartesi günü Fransa'da Haute-Savoie bölgesinde beş koronavirüs vakası teşhis edildiğini duyurdu. Virüsün bulaştığı kişiler arasında 9 yaşında bir erkek çocuk da bulunuyor. Fransa'da koronavirüsün bulaştığı hasta sayısı 11'e çıkmış oldu.
Fransa Sağlık Bakanı Agnès Buzyn, yeni beş vakada da hastaların İngiltere vatandaşı olduğunu ve Singapur'da koronavirüs teşhisi konan İngiliz vatandaşıyla aynı dağ evinde kaldıklarını belirtti. Bu evde kalan altı kişinin de gözlem altında tutulduğu ifade edildi.
Sağlık Bakanı Fahrettin Koca Cuma günü, yeni tip koronavirüse (2019-nCoV) karşı alınan yeni tedbirleri açıklarken, "Çin'den her türlü canlı-cansız hayvan, hayvansal ürünler ve yan ürünlerinin ithalatının geçici bir süreyle durdurulduğunu" açıkladı.
Bakan Koca, Çin'den tahliye edilen ve Zekai Tahir Burak Hastanesi'nde takip edilen 61 kişiden alınan ikinci numunelerde de koronavirüse rastlanmadığını da söyledi.
Gelecek hafta Bilim Kurulu'nun toplanacağına işaret eden Bakan, özellikle sağlık ekibi ve mürettebatın gözlem süresiyle ilgili bir değerlendirmede bulunulacağını belirtti.
Türkiye'deki 17 uluslararası havalimanında yurt dışından gelen yolcuların termal kamera ile taramadan geçirildiklerini açıklayan Bakan, şöyle konuştu:
"Çin uçuşlarını geçici olarak durdurduktan sonra bilim kurulumuzun kararıyla tüm uluslararası havalimanlarında yurt dışından gelen yolcuları termal kamera ile kontrol ediyoruz, iki gün önce başlandı. Şu an 17 havalimanımızda yürüttüğümüz taramalarda herhangi şüpheli yolcuya rastlanmadığını söylemek istiyorum."
</doc>
<doc docid='bbc_haberler-dunya-38054575' lang='tur' type='mono' source_url='https://www.bbc.co.uk/turkce/haberler-dunya-38054575' term='SARS'>
Fukuşima yakınlarında 6.9 büyüklüğünde deprem
Japonya'nın  Fukuşima bölgesi açıklarında ilk belirlemelere göre 6.9 büyüklüğünde bir deprem meydana geldi.
Japonya'nın  Fukuşima bölgesi açıklarında ilk belirlemelere göre 6.9 büyüklüğünde bir deprem meydana geldi.
Depremin büyüklüğü önce 7.3 olarak açıklanırken daha sonra bu 6.9'a düşürüldü.
Depremin ardından ülkenin kuzey Pasifik kıyılarının büyük bölümünde uzunluğu üç metreyi bulabilecek Tsunami uyarısı yapıldı.
Başkent Tokyo'da da hissedilen depremin merkez üssünün Fukuşima'nın 70 kadar açığında ve 10 kilometre derinlikte olduğu belirtildi.
Yerel saatle 5.59'da meydana gelen sarsıntının ardından, henüz herhangi bir hasar veya ölü ya da yaralı haberi gelmedi.
Japon Devlet Televizyonu NHK, Tokyo Elektrik Şirketi'nin Fukuşima'daki nüklere santrallerinin hasar alıp almadığını belirlemeye çalıştığını bildirdi.
Şirketin Daiçi Nükleeer santrali Mart 2011'deki depremde hasar görmüştü. 9 büyüklüğündeki sarsıntı Japonya'da şu ana dek kayıtlara geçen en büyük tepremdi.
Fukuşima felaketinin ardından ülkenin kıyı bölgelerindeki tüm nükleer santraller kapatıldı.
Japonya'da şu anda iki faal nükleer reaktör bulunuyor ve ikisi de ülkenin güneybatısında.
Kapanmış nükleer santrallerde de harcanmış yakıtın soğutulması için soğutma sistemlerinin çalışması gerekiyor.
</doc>
<doc docid='bbc_haberler-turkiye-45181933' lang='tur' type='mono' source_url='https://www.bbc.co.uk/turkce/haberler-turkiye-45181933' term='SARS'>
Kurdaki yükseliş reel sektöre nasıl yansır?
Hafta başında Türk Lirası öncülüğünde piyasalarda yaşanan sarsıntı, Bankacılık Düzenleme ve Denetleme Kurumu (BDDK) ve Türkiye Cumhuriyet Merkez Bankası'nın (TCMB) aldığı önlemlerle son günlerde yatışmış durumda.
Hafta başında Türk Lirası öncülüğünde piyasalarda yaşanan sarsıntı, Bankacılık Düzenleme ve Denetleme Kurumu (BDDK) ve Türkiye Cumhuriyet Merkez Bankası'nın (TCMB) aldığı önlemlerle son günlerde yatışmış durumda.
ABD'nin İçişleri Bakanı Süleyman Soylu ve Adalet Bakanı Abdülhamit Gül'e yaptırım uygulama kararıyla beraber başlayan süreçte Türk Lirası'ndaki günlük değer kaybının yüzde 17'yi aştığı dönem de oldu.
Kurumlar tarafından alınan önlemler kapsamında Türk Lirası dolara karşı kayıplarını toparlasa da yılın başından beri değer kaybı yüzde 40'ı buldu.
Kur şokunun ve kurda yaşanan bu oynaklığın en büyük etkisi döviz cinsinden borcu olan şirketlere olacak.
Merkez Bankası'nın açıkladığı verilere göre banka dışı firmaların net döviz açık pozisyonu Mayıs ayında 217,3 milyar dolar seviyesinde gerçekleşti.
TCMB'nin bu hafta için açıkladığı verilere göre ise Haziran sonu itibarıyla özel sektörün yurt dışından sağladığı kredi borcu 221,7 milyar dolar. Kısa vadeli borcu ise 19,1 milyar dolar.
Kurda görülen yükselişin borç yükünü artırmasından dolayı özel sektörün nasıl etkileneceği ve bu durumun bankalar üzerinde bir baskı yaratıp yaratmayacağı en yakından izlenen gelişmeler olacak.
Keza Bankacılık Düzenleme ve Denetleme Kurumu'nun (BDDK) bu hafta içinde Resmi Gazete'de yayımlanan düzenlemeleri de bu yönde bir adım oldu.
Yayımlanan yönetmeliğe göre finansal sektöre olan borçların yeniden yapılandırılması için çerçeve anlaşmalar yapılabilecek, bu anlaşma kapsamında kredi borçlarının vadeleri uzatılabilecek, borçluların kredileri yenilenebilecek, borçlulara ilave kredi verilebilecek, her türlü alacağın indirilmesi ya da bu alacaklardan vazgeçilmesi mümkün olabilecek.
Son günlerde reel sektör temsilcileri, finansal piyasalar adına alınan önlemler bir yana reel sektör adına da adım atılması gerektiği yönünde çağrılarda bulunuyor.
Dış Ekonomik İlişkiler Kurulu (DEİK) Başkanı Nail Olpak, yaptığı yazılı açıklamada, "Reel sektör olarak, finansal piyasaların istikrarı için atılan her adımı destekliyoruz. Aynı kararlı adımların, reel sektör için de hızla uygulamaya konulması, önümüzdeki süreçteki önemli önceliklerimizdendi" dedi.
Hükümet tarafından atılan adımlardan bir diğeri ise Sanayi ve Teknoloji Bakanı Mustafa Varank'ın cari açığı azaltacak, katma değeri yüksek ürün ve teknolojileri geliştiren sanayicileri desteklemek üzere 1,2 milyar TL'lik yeni destek programını devreye soktuklarını açıklaması oldu.
İstanbul Ticaret Odası (İTO) Başkanı Şekib Avdagiç, BBC Türkçe'ye yaptığı açıklamada alınan bu tedbirlerin olumlu etki yarattığını vurguluyor.
Avdagiç'in bundan sonra yapılabilecekler adına da üç önerisi var:
"Kredi Garanti Fonu'nu (KGF) farklı bir misyonla devreye alabiliriz. Yani yeni krediden ziyade mevcut kredilerin yeniden yapılandırılması noktasında özellikle üretim ve ihracat yapan firmalarımız için KGF devreye girebilir.
"İkincisi bu dönemde şirket bilançolarımızın güçlendirilmesi, hem kredibilite anlamında hem de yabancı ortaklıklar anlamında büyük önem teşkil ediyor. Burada da şirketlerimizin bünyesindeki sabit kıymetlere yeniden değerleme imkanı getirilmesinin faydalı olacağı kanaatindeyiz.
"Üçüncü olarak da Eximbank'ın iş dünyasına daha geniş imkanlarla destek olmasına büyük ihtiyaç var."
Teminat yetersizliği nedeniyle kredi alamayan KOBİ (Küçük ve Orta Büyüklükteki İşletmeler) ve KOBİ dışı işletmelere kefil olarak bu işletmelerin finansmana erişimlerine destek olan kamu kuruluşu.
Gaziantep Sanayi Odası (GSO) Yönetim Kurulu Başkanı Adnan Ünverdi de daha fazla katma değerle mal üreterek ve ihracatı artırarak bu sürecin aşılacağını söylüyor.
Dünya gazetesi yazarı ekonomist Özcan Kadıoğlu ise 2009'dan itibaren firmaların döviz geliri olup olmadığına bakmadan yurt dışından borçlandıklarını anlatıyor.
Kadıoğlu, kurdaki her 1 kuruşluk artışın şirketlerin Türk Lirası cinsinden borcunda 2,2 milyar TL artışa sebep olduğunu vurguluyor.
BBC Türkçe'nin sorularını yanıtlayan Kadıoğlu'na göre son günlerde yaşanan kur şoku tüketicilerin cebine şu şekilde yansıyacak:
"Genel olarak bakıldığında üretici fiyatlarındaki artış ortalama olarak en geç 2 ay içerisinde tüketici fiyatlarına yansımaktadır.
"Küçük miktarlı kur artışları tüketiciye biraz daha geç yansırken kısa sürede yüksek kur artışlarının fiyatlara yansıması ise daha çabuk olmaktadır.
"Bu yansımayla sabit gelir elde edenlerin alım gücünde çok ciddi düşme meydana gelmekte. Sofrasındaki peynirin, zeytinin, ekmeğin azalmasına sebep olmakta."
Kadıoğlu, şirketlerde oluşan ödeme sıkıntısının bazı firmaların küçülmesine, bunun da istihdam kaybına hatta birçok işçinin kıdem ve ihbar tazminatlarını alamama riskine yol açacağını aktarıyor.
Reel sektör temsilcileri ise kurda yaşanan yükselişin ihracat ve üretim odaklı bir anlayışa dönülmesiyle fırsata dönüşebileceği görüşünde.
Türkiye Giyim Sanayicileri Derneği (TGSD) Başkanı Hadi Karasu, Türk olsun yabancı olsun giyim markalarının etiket fiyatlarına kur artışını yansımayacağını düşünüyor.
Karasu bunu, kurla beraber ihracatın artacak ve ürünlere yabancıların ilgi gösterecek olmasına bağlıyor:
"Kurdaki yükseliş biraz Türk markalarını etkileyecek. Kazancı Türk Lirası olan markalarda hammadde girişi döviz cinsinden olduğu için maliyetler yükselecek. Bu bir miktar iç piyasa maliyetlerinde etkili olacak. Ancak ihracatçının hayatında bir şey değişmiyor.
"İthalat yapan firmalar etkilenecek. Ancak bu firmalar da Türkiye pazarına satacakları ürünleri Türkiye'de üretmeye başladılar. Etkilenecekleri tek kısım pamuk girdisi. Pamuk da alınan bazı önlemlerle Türkiye tarafında ihtiyacın yüzde 50'sini karşılıyor zaten."
412 markayı içinde barındıran Birleşmiş Markalar Derneği'nin başkanı Sinan Öncel, geçen yılın sonunda düzenlediği basın toplantısında kur fırtınasının artması takdirinde birçok markanın sonunun gelebileceğini söylemişti.
BBC Türkçe'ye konuşan Öncel yaşanan bu son döviz artışıyla ilgili olarak, "Yüzde yüz yerliyle çalışan, yerli müşteriye hitap eden markalarda bu önemli bir sorun. Maliyet girdilerinin tamamı döviz olup da perakende satış fiyatı TL olan ve sadece Türkiye pazarına hitap eden markaların sonunu getirebilir" diyor.
Ancak Öncel'e göre özellikle lüks tüketim markaları için yabancı ilgisinin yükselmesiyle kur artışı markaların lehine olacak. Öncel, yurt dışı pazarlarda ve ihracatta fırsatın artacağını söylüyor.
Sinan Öncel'e göre en büyük sorun ise Türkiye'deki AVM'lerin üçte birinde kiranın günlük kurdan hesaplanması; bazılarında ise günlük kura yakın bir oranda kiranın belirlenmesi.
Öncel, bazı AVM'lerde topluca mağazaların kapanacağına dair duyum aldığını da söylüyor.
Birleşmiş Markalar Derneği Başkanı Sinan Öncel, yeni sezon sonbahar ürünlerinin mağazalara eski fiyatlardan girdiğini, ancak soğuk kış denilen ürünlerde yeni fiyatlamaların olabileceğini belirtiyor:
"Paltolar, kazaklar gibi daha kalın ürünler yeni fiyatlardan girecek. Ancak bu fiyatlamalar yapılırken alım gücü paritesi göz önünde bulundurulacak. Eskiden 5'e mal edip 10'a satıyordum, şimdi 10'a mal ettim 20'ye satacağım diyemezsiniz. Bir ürünün satın alınabilirlik düzeyini, tüketicimizin cebindeki parayı ve enflasyonu biliyoruz.
"Biz en fazla yüzde 20-30 artırabiliriz fiyatları, daha üstü kaldırmaz. Bu da şirket bilançolarına olumsuz yansıyacaktır."
Selen Kozmetik'in Yönetim Kurulu Başkanı Bülent Yorgun ise kurdaki oynaklığın hem ithalatçıya hem ihracatçıya hem de üreticiye zararı olduğunu söylüyor:
"Aşırı dalgalanma ihracatçıya da zarar veriyor, çünkü yüzde 100 yerli bir ürün değil kimsenin yaptığı. Bu saç bakımında da öyle, kozmetiğin tamamında da öyle. Dışa bağımlılık arttıkça bazı ürün gruplarında yüzde 50-60'a yakın ithal ürün girdisi oluyor. Çok ciddi hesap yapmanız lazım. İthalatçıların da çok ciddi sorun yaşadığını duyuyorum."
Yorgun'a göre ithalat yapan şirketlerin yılın başında yaptıkları hesaplamalara göre bilançoları çok fazla etkilenecek.
Yorgun, personel giderleri ve lojistik masraflarının artmasıyla 2019'da ürün fiyatlarının artabileceğini aktarıyor. Şu an için iç piyasada üretim yapan, dışarıya da yüzde 30-50 bağımlı olan şirketlerin ise döviz artışını fiyatlarına birebir yansıtmayacağını belirtiyor.
Gıda enflasyonu uzun zamandır tarımda üretimin ithalata dayalı olmasından dolayı yüksek seyrediyor.
Bu yüzden dövizde yaşanan artışın gıda ürünlerine ve tarım sektörüne nasıl bir etkisi olabileceğini Türkiye Ziraat Odaları Birliği'nin danışmanlarından ziraat yüksek mühendisi Mehmet Güleç'e soruyoruz.
Mehmet Güleç, şu an için her şeyin normal seyrinde ilerlediğini söylüyor.
Güleç, hükümetin mazot, gübre, ilaç gibi girdi maliyetlerine gelecek olan zamları üstlenmesi dolayısıyla gıda fiyatlarında bir yükseliş beklemiyor.
</doc>
<doc docid='bbc_haberler-dunya-40826127' lang='tur' type='mono' source_url='https://www.bbc.co.uk/turkce/haberler-dunya-40826127' term='SARS'>
Beyaz Saray'ın üzerinde bir türlü dağılmayan kara bulut: Rusya
Donald Trump'ın seçim kampanyası ve Beyaz Saray'daki ilk aylarına hakim olan Rusya ile işbirliği kuşkuları Beyaz Saray'ın üzerinde dağılmak bilmeyen bir kara bulut gibi asılı kaldı.
Donald Trump'ın seçim kampanyası ve Beyaz Saray'daki ilk aylarına hakim olan Rusya ile işbirliği kuşkuları Beyaz Saray'ın üzerinde dağılmak bilmeyen bir kara bulut gibi asılı kaldı.
ABD istihbarat kurumları Moskova'nın başkanlık seçimlerini Trump lehine etkilemeye çalıştığı kanısında.
Rus  internet korsanlarının Trump'ın rakibi Hillary Clinton kampanyasına ait bilgileri çalarak onun itibarını sarsmak amacıyla Wikileaks'e sızdırdıkları iddia ediliyor.
Kongre'de konuyu soruşturacak komisyonlar kuruldu ve Mart ayında Federal Soruşturma Bürosu FBI'ın o sıradaki başkanı James Comey, kendilerini de bir soruşturma yürüttüğünü açıkladı.
Başkan Trump 9 Mayıs'da "Şu Rusya meselesi yüzünden" diyerek Comey'i görevden alarak Washington'u şoka sürüklerken bir yandan da "bir şeylerin üzerini örtmeye çalışıyor" söylentilerini alevlendirdi.
Ne var ki, bu adım soruşturmayı durdurmadı.
18 Mayıs'ta Adalet Bakanlığı, eski FBI başkanlarından Robert Mueller'i bu konuyu soruşturmakla yetkili özel savcı olarak atadı.
Mueller henüz soruşturmayla ilgili herhangi bir açıklama yapmadı ama ABD medyası Mueller'in Trump'ın, hem FBI başkanı Comey'i görevden alarak "adaletin yerine gelmesine engel olduğu" hem de Ulusal Güvenlik Danışmanı Michael Flynn'in istifasıyla ilgili soruşturmanın önünü kesmeye çalıştığı iddialarını soruşturduğunu yazdı.
Ulusal Güvenlik Danışmanı Flynn, Şubat ayında o sırada Washington'daki Rusya büyükelçisi olan Sergei Kislyak ile temaslarının kapsamını açıklamayı reddetmiş ve istifa etmişti.
Başkan Trump başından beri Rusya ile işbirliği iddialarını reddediyor ve iddiaları "cadı avı"na benzetiyor.
Demokrat Parti'nin internet korsanlarının saldırılarına hedef olduğu haberleri ilk ortaya çıktığında 2016 yılının Mayıs ayıydı. Onu izleyen iki ay boyunca ABD medyasında yayımlanan haberlerde ABD istihbarat örgütlerinin bu saldırıların izini sürdükleri ve arkasında Rus korsanların bulunduğunu belirledikleri kaydediliyordu.
2016 Temmuz'unda Demokratların, adaylarını kesinleştirecekleri Ulusal Kongre öncesinde Wikileaks internet korsanlarının sızdırdığı Demokratlara ait 20 bin civarında iç yazışmayı yayınladı. ABD istihbarat örgütleri yetkilileri, bunun ardında Rusya'nın bulunmasının kuvvetle muhtemel olduğunu söylüyorlardı ama Trump kampanyası bu bulguları kabul etmeyi açıkça reddediyordu.
Tam tersine başkan adayı Trump bir basın toplantısında Rus internet korsanlarını Hillary Clinton'un o sırada tartışmalara konu olan kişisel e posta hesabını hedeflemeye davet ederek büyük tepki çekti.
Trump o basın toplantısında "Rusya! Eğer dinliyorsan, umarım kayıp olan 30 bin e postayı bulmayı başarırsın" demişti.
E-postaların çalınması skandalıyla aşağı yukarı aynı dönemlerde, Trump'ın o dönemki kampanya müdürü Paul Manafort, Rusya Devlet Başkanı Vladimir Putin ile yakın ilişkileri bulunan bir iş adamının anlaşmaları da dahil olmak üzere Ukrayna ve ABD'de Rus çıkarlarını temsil etmek için milyonlarca dolar nakit para almakla suçlandı.
Manafort kampanyayı yönetirken, Cumhuriyetçi Parti de Ukrayna'daki çatışmayla ilgili programının dilini değiştirerek, Rusya karşıtı kısımları çıkardı. Bu değişikliğin, Trump kampanyasının iki temsilcisinin emri üzerine yapıldığı öne sürüldü.
Manafort hakkında Federal Soruşturma Bürosu (FBI) tarafından soruşturma açıldı ve bunun üzerine kampanya müdürlüğü görevini bıraktı. Aynı Flynn gibi, 40 yılı aşkın bir süredir siyasetin içinde yer alan Manafort, da Trump'ın etrafında oluşan kaos ve tartışmaların bir kısmını yönetmesi gerekirken bunların kurbanı oldu.
ABD istihbarat kurumları, Ekim ayında, Demokrat Ulusal Kongresi'ne (DNC) yönelik siber saldırıların faili olarak resmen Rusya'yı gösterdi.
Trump, bu bulgulara da itiraz etmeyi sürdürerek, Clinton ile yaptığı bir tartışmada, "Rusya olabilir ama Çin de olabilir. Başka bir sürü insan da olabilir. Yatağında yatan 200 kiloluk bir adam da olabilir" dedi.
İstihbarat kurumlarının bulgularıyla ilgili açıklamayı yaptığı gün, Trump'ın 2005 yılında çekilmiş ve kadınlarla ilgili aşağılayıcı ifadeler kullandığı "Access Hollywood" programının perde arkası çekimleriyle ilgili video yayınlandı.
Aralık ayında, FBI ve İç Güvenlik Bakanlığı, ABD istihbarat birimlerinin Rusya'yı e-postaların çalınmasıyla ilişkilendiren bir rapor yayınladı.
Buna karşılık olarak, Başkan Barack Obama 35 Rus diplomatı sınır dışı etti ve Rusya'ya yönelik yeni yaptırımlar uygulamaya koydu.
Tüm dünyanın Putin'in yanıtını beklemesine karşın Rusya lideri karşılık vermemeyi tercih etti.
O dönem başkanlığa seçilmiş ama henüz görevi devralmamış olan Trump, attığı Twitter mesajıyla Putin'e destek vererek, "Geciktirme akıllı bir hamle - (Putin'in) çok akıllı olduğunu hep biliyordum!" yazdı.
Putin'in karşılık vermemesi birçok kişi tarafından akıllıca bir halka ilişkiler hamlesi olarak görülmesine karşın yapılan haberler; ABD istihbarat yetkililerinin, Rusya'nın bu yaptırımların uzun ömürlü olmayacağına inandığı için karşılık vermediğini düşündüğünü öne sürüyor.
Aynı ay içerisinde Trump, kabinedeki en önemli görevlerden biri olarak kabul edilen dışişleri bakanlığı için Rex Tillerson'ı aday gösterdi.
Tillerson'ın Kongre'den onay almasının önündeki en büyük engeli Putin ile yakın ilişkileri oluşturuyordu.
Petrol şirketi ExxonMobil'in CEO'su olan Tillerson, Rusya lideri yakın kişisel bir ilişki kurmuş ve bu da ABD diplomasisinin en tepesine geçmeye uygun olup olmadığıyla ilgili soru işaretlerinin doğmasına neden olmuştu.
Tillerson, 2 Şubat'ta yemin ederek, dışişleri bakanlığı görevine başladı.
Buzzfeed, Ocak ayında İngiliz eski bir istihbarat yetkilisi olan Christopher Steele tarafından hazırlanmış ve Rusya'nın Trump'a şantaj yapmasını sağlayabilecek bazı bilgiler içerdiği öne süren bir dosya bulunduğunu bildirdi.
Dosyadaki bilgilendirme notları arasında Trump'ın Rusya istihbarat servisi tarafından Moskova'daki bir otelde hayat kadınlarıyla birlikte çekilmiş bir videosu bulunduğuna dair iddialar da yer alıyordu.
Trump, bu iddiaları "sahte haberler" diye tanımlayarak, doğru olmadığını savunuyor.
CNN, Obama ve o dönem başkanlığa seçilmiş olan Trump'a bu dosyanın varlığıyla ilgili istihbarat yetkilileri tarafından bilgilendirme yapıldığını bildirirken, Buzzfeed de işi biraz daha ileriye taşıyarak, dosyanın içeriğini yayınladı.
Bu belgeler, halihazırda karışık olan siyasi gündeme bomba gibi düştü ve teyit edilmemiş iddiaları yayınlamasından dolayı Buzzfeed'in ağır eleştirilere maruz kalmasına yol açtı.
İstihbarat yetkililerin, aylarca farklı iddiaları gündeme getirmesi ardından nihayet Şubat ayında Rusya hakkındaki en somut ve Trump'a en zarar verici skandal patlak verdi.
Washington Post, Ulusal Güvenlik Danışmanı Michael Flynn'in, Trump görevi devralmadan önce Obama'nın Rusya'ya uyguladığı yaptırımların kaldırılması konusunu Rusya'nın Washington Büyükelçisi Sergei Kislyak ile görüştüğünü bildirdi.
Rusya'nın propaganda kanalı olarak gösterilen RT'ye sık sık konuk olan ve bir kez de Putin'in olduğu bir akşam yemeğine katılan Flynn, geçen yılın sonlarında Rusya büyükelçisi ile yaptığı telefon görüşmeleri hakkında o dönemin seçilmiş başkan yardımcısı ve diğer yetkililere eksik bilgi vererek, dikkatsizce bilgilendirdiğini söyleyerek  görevinden istifa etti.
İstifa ettiğinde Flynn ulusal güvenlik danışmanlığı görevine getirileli sadece 23 gün olmuştu.
ABD'de görevli olmayan vatandaşların diplomatik süreçlere müdahil olmaları yasadışı faaliyetler kapsamına giriyor.
İstifasından bu yana Savunma Bakanlığı Pentagon Flynn hakkında Rusya ve Turkiye'den lobicilerden yaptığı konuşmalar ve danışmanlık hizmetleri karşılığında aldığı paraları beyan edip etmediği konusunda bir soruşturma başlattı.
Ve Adalet Bakanı Sessions
Adalet Bakanı Jeff Sessions, adaylığıyla ilgili onay oturumunda, seçim kampanyası döneminde Ruslarla hiçbir şekilde iletişim kurmadığını ifade ettiği için yalan söylemekle suçlanıyor.
Sessions'ın da Kislyak ile Eylül ayında özel bir toplantıda, Temmuz ayında da bir grup büyükelçiyle yapılan görüşmede bir araya geldiği ortaya çıktı.
O dönem Alabama senatörü olan Sessions, Trump'ın Beyaz Saray'a seçilmesini sağlayan sürecin en önemli aktörleri arasında yer alıyor.
Ancak Sessions, Kislyak ile yaptığı görüşmelerin, Senato Silahlı Hizmetler Komisyonu'nun üyesi olmasıyla bağlantılı olduğunu ve seçim kampanyasıyla hiçbir ilişkisi olmadığını söylüyor.
Temsilciler Meclisi'ndeki Demokrat azınlık grubunun Lideri Nancy Pelosi, Sessions'ın yeminli olduğu halde yalan söylediğini belirterek, istifa çağrısı yaptı.
Adalet Bakanı Sessions Rusya'nın e-postaların çalınmasındaki rolüyle ilgili FBI soruşturmasının idaresinden çekilmesi gerektiği yönündeki ağır baskılara boyun eğde ve çekildi ama bunu yaparak Başkan Trump'ın öfkesini üzerine çekti.
FBI soruşturması doğrulandı ve Comey görevden alındı
Trump'un başkanlığa gelişinin ikinci ayında FBI başkanı James Comey, Temsilciler Meclisi İstihbarat Komisyonu'nun açık bir oturumunda, FBI'ın 2016 seçimlerine Rusya'nın müdahalesi konusunda soruşturma yürüttüğünü doğruladı.
Comey, devam eden soruşturmanın 2016 yılı Temmuz ayında başladığını kaydetti.
Fakat 9 Mayıs'da Comey de görevden alındı.
Beyaz Saray önce Comey'in görevden alınışını Hillary Clinton e postalarıyla ilgili soruşturma ile açıkladı. Fakat Başkan Trump daha sonra FBI başkanının görevden alınışında "bu Rusya olayı"nın da rolü olduunu söyledi.
10 Mayıs'da Trump Oval Ofis'de Rusya Dışişleri Bakanı ve büyükelçisinin katıldığı bir toplantıya katıldı.
New York Times'ın haberine göre, Trump burada James Comey'in görevden alınmasının, üzerinden "büyük bir baskıyı kaldırdığını" söyledi.
Gazete aynı haberinde Trump'ın Rus yetkililerle terörle mücadele ve hava ulaşımı güvenliği ile ilgili son derece hassas bilgiler paylaştığını da iddia etti. Bu iddialar Washington'da büyük sarsıntı yarattı.
Bir hafta sonra Robert Mueller, Rusya konusundaki soruşturmayı yürütmekle görevli özel savcı olarak atandı.
Comey'in tanıklığı
Görevden alındıktan sonra Senato komisyonuna ifade veren ve soruları yanıtlayan eski FBI başkanı James Comey, Trump'ın bir görüşmelerinde kendisinden sadakat sözü istediğini söyledi.
Daha önce medyada yayınlanan haberleri doğrulayan ifadesinde Comey Trump'ın "Sadakata ihtiyacım var ve sadakat bekliyorum" dediğini aktardı.
Comey bu sözler karşısındaki tepkisini "Bu sözleri izleyen garip sessizlik sırasında kıpırdamadım, konuşmadım, yüz ifadem değişmedi. Sessizce birbirimize baktık" diye tarif etti.
James Comey ayrıca Trump'ın kendisinden daha önce istifa etmek zorunda kalan Ulusal Güvenlik Danışmanı Michael Flynn hakkındaki soruşturmayı kapatmasını istediğini de söyledi.
Comey'e göre Trump "Umarım bu işin ucunu bırakabileceğini, Flynn'in peşini bırakabileceğini görüyorsundur. Flynn iyi biri. Umarım bırakırsın" dedi.
Eski FBI başkanı Trump'ın yalan söyleyebileceğinden endişe ederek, onunla yüzyüze ve telefonla yaptığı görüşmelerin notlarını tuttuğunu da kaydetti.
Trump Comey'den sadakat istediğini yalanladı ama istemiş olsa bile bunun kötü bir şey olmayacağını söyledi.
Beyaz Saray da Trump'ın Flynn soruşturmasının bitirilmesini istediğini yalanladı.
Trump ayrıca Rusya ile ilişkiler konusunu araştıran özel savcı Mueller'in, Comey ile yakın dost olduğuna dikkat çekerek tarafsızlığını sorguladı.
Temmuz ayının 9'unda yayımlanan haberlerde Başkan Trump'ın yakın çevresinden kişiler ile bir Rus arasında özel bir görüşme yapıldığı kaydedildi.
Başkanın oğlu Donald Trump Jr,  9 Haziran 2016 tarihinde "elinde Hillary Clinton'a zarar verebilecek malzeme bulunduğu" söylenen Rus avukat Natalia Veselnitskaya ile buluştuğunu itiraf etti.
Fakat oğul Trump, avukatın, Trump'ın damadı Jared Kushner'in ve Trump seçim kampanyası sorumlusu Paul Manafort'un da katıldığı bu toplantıda "anlamlı bir bilgi" vermediğinde ısrar etti.
</doc>
<doc docid='bbc_haberler-dunya-37179114' lang='tur' type='mono' source_url='https://www.bbc.co.uk/turkce/haberler-dunya-37179114' term='SARS'>
İtalya'daki depremde can kaybı 73'e çıktı
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde  en az 73 kişi öldü.
İtalya'nın orta bölgesinde bulunan dağlık Perugia kentinin güneyinde meydana gelen 6.2 büyüklüğündeki depremde  en az 73 kişi öldü.
Kurtarma ve enkaz kaldırma çalışmaları devam ederken, 100'ü aşkın kişinin kayıp olduğu bildiriliyor.
Ölümlerin çoğu yerle bir olan Pescara del Tronto köyünde meydana geldi ve ölü sayısının artmasından kaygı duyuluyor.
Şu ana kadar 80 kadar da artçı sarsıntı yaşandı.
Yerel saatle 03:36'da yaşanan deprem 10 km derinlikte meydana geldi.
Depremin merkez üssünün Roma'nın 100 kilometre kuzey doğusunda Perugia sınırları içinde olduğu bildiriliyor.
Başkent Roma'da da depremin hissedildiği ve bazı binaların 20 saniye kadar sallandığı kaydedildi.
Başbakan Matteo Renzi depremle ilgili açıklamasında, sabaha karşı olay yerine koşarak elleriyle ilk kurtarma çalışmalarını yürüten gönüllüler ve sivil savunma yetkililerine teşekkür etti.
Renzi, depremden etkilenen hiç bir ailenin, hiç bir kent ve kasabanın, köyün yalnız bırakılmayacağını söyledi.
Yerel yetkililer can kaybının boyutları konusunda henüz tam bir bilgi vermenin mümkün olmadığını söylüyor fakat Pescara del Tronto ve Arquata del Tronto köylerinden şimdiye kadar 11 kişinin ölüm haberi geldi.
Bu köylerden 20 kişi de hastaneye kaldırıldı.
2 ve 7 yaşlarında iki erkek çocuğu büyükanneleriyle birlikte kaldıkları evin enkazından kurtarıldılar. Kurtarma görevlileri çocukların bir yatağın altına saklanarak kurtulduklarını söylüyor.
Arama kurtarma görevlileri hala bir kaç kilometre doğudaki Peracchia di Acqua Santa Terme köyüne ulaşmaya çalışıyor.
En az 35 kişinin yaşamını yitirdiği Amatrice kasabasının Belediye Başkanı Sergio Perozzi,  hasarın çok büyük olduğunu çok sayıda binanın yıkıldığını ve onlarca kişinin halen enkaz altında olduğunu söyledi.
Perozzi, devlet radyosu RAI'ye yaptığı açıklamada "Yolların tümü kapandı. Kasabanın yarısı yıkıldı. Enkaz altında kalanlar var. Toprak kayması nedeniyle bir köprü de yıkılma ihtimaliyle karşı karşıya" dedi.
Amatrice'deki kurtarma görevlilerinin yıkılan bir binanın altında kalan altı kişiye ulaşmaya çalıştıkları bildiriliyor.
BBC'nin Amatrice'deki muhabiri James Reynolds enkaz altında köpekler yardımıyla arama yapıldığı ve kayıpların belirlenmesine uğraşıldığnı söylüyor.
Amatrice'nin biraz kuzeyindeki tatil kasabası Accumoli'de ise  en az 11 kişinin öldüğü belli oldu.
Belediye Başkanı Stefani Petrucci, gece bir kişinin enkaz altından kurtarıldığını, ama çöken bir evin altında ikisi çocuk 6 kişinin bulunduğunu söyledi.
Enkazı elleriyle kaldırmaya çalışan 15 civarında kişiyle konuşan yerel bir fotoğrafçı, "Aşağıdan anne ve çocuklardan birinin çığlıklarını duyuyorlar" dedi.
58 yaşındaki bir adamın da enkaz aldından çıkarılmaya çalışıldığı ve çok sayıda kayıp olduğu bildiriliyor.
İtalyan yetkililer ilerleyen saatlerde artçı sarsıntıların sürebileceği uyarısı yaptılar.
Deprem bilimci Andrea Tertulliani, artçıların kaçınılmaz olduğunu fakat esas deprem kadar şiddetli bir başka sarsıntı olması ihtimalinin de gözardı edilemeyeceğini söyledi.
</doc>
<doc docid='bbc_110805_markets_obama_rehn' lang='tur' type='mono' source_url='http://www.bbc.co.uk/turkce/ekonomi/2011/08/110805_markets_obama_rehn' term='SARS'>
Finans piyasalarını yatıştırma çabası
Euro bölgesi borç krizi ve Amerikan ekonomisindeki sorunların yarattığı kaygılar sebebiyle gergin geçen haftanın sonunda, ABD başkanı Barrack Obama ve Avrupa Komisyonu'nun ekonomik ve mali işlerden sorumlu üyesi Olli Rehn finans piyasalarını yatıştırmaya çalıştı.
Euro bölgesi borç krizi ve Amerikan ekonomisindeki sorunların yarattığı kaygılar sebebiyle gergin geçen haftanın sonunda, ABD başkanı Barrack Obama ve Avrupa Komisyonu'nun ekonomik ve mali işlerden sorumlu üyesi Olli Rehn finans piyasalarını yatıştırmaya çalıştı.
Başkan Obama "içinde bulunlan kriz son dönemde yaşanamış en ciddi ekonomik sarsıntı olmasına rağmen bu günleri geride bırakacağız" dedi.
Öte yandan Avrupa Komisyonu'nun ekonomik ve mali işlerden sorumlu üyesi Olli Rehn, İspanya ve İtalya'nın kurtarma paketlerine ihtiyacı olmadığını söyleyerek piyasaları sakinleştirmeye çalıştı.
Rehn Brüksel'de düzenlediği basın toplantısında Avrupalı liderlerin Euro'yu koruma kararlılığının hafife alınmamasını istedi ve Yunanistan'ı kurtarma paketiyle ilgili kaygıların yersiz olduğunu savundu.
Bu arada dünya piyasalarında yaşanan düşüşler ABD borsalarıyla devam etti.
Amerika'da bugün açıklanan istihdam verileri beklenenin üzerinde çıkmasına rağmen New York borsasında sabah saatlerinde oluşan olumlu hava ilerleyen saatlerde yerini düşüşe bıraktı.
İngiltere'deki Financial Times 100 endeksi yüzde 3,2 puan düşerken, Almanya'da Dax'ta yüzde 3,5 ve Fransa'daki Cac 40 endeksinde ise yüzde 2,8 düşüş gözlendi.
Küresel ekonomi konusundaki kaygılar önceki saatlerde Asya borsalarında da düşüşlere yol açmış, Japonya'nın Nikkei endeksi yüzde 3,7 düşüş kaydederken, Hong Kong borsası ise yüzde 4,6 düşüş sergilemişti.
</doc>
<doc docid='bbc_haberler-turkiye-51603955' lang='tur' type='mono' source_url='https://www.bbc.co.uk/turkce/haberler-turkiye-51603955' term='SARS'>
AFAD: Merkez üssü İran'ın Hoy kenti olan 5,9 büyüklüğünde ikinci bir deprem daha oldu
Afet ve Acil Durum Yönetimi Başkanlığı (AFAD), merkez üssü İran'ın Hoy kenti olan 5,9 büyüklüğünde bir depremin daha meydana geldiğini bildirdi. Van'dan da hissedildiği bildirilen depremin derinliği 6 kilometre olarak verildi.
Afet ve Acil Durum Yönetimi Başkanlığı (AFAD), merkez üssü İran'ın Hoy kenti olan 5,9 büyüklüğünde bir depremin daha meydana geldiğini bildirdi. Van'dan da hissedildiği bildirilen depremin derinliği 6 kilometre olarak verildi.
Sabah saatlerinde de merkez üssü Hoy olan 5,9 büyüklüğünde bir deprem daha olmuştu. Bu deprem, Van'a bağlı sınır köylerinde can ve mal kaybına neden oldu.
Anadolu Ajansı, ikinci depremde sabah meydana gelen sarsıntıda çok sayıda evin yıkıldığı Başkale ilçesine bağlı mahallelerde, hasarlı bazı evlerin yıkıldığını, bazılarında da çatlaklar oluştuğunu bildirdi.
AFAD'dan yapılan açıklamada, "Bugün saat 19.00'da meydana gelen 5,9 büyüklüğündeki ikinci deprem sonrası, an itibarıyla, can kaybı ve yaralanmaya yönelik olumsuz durum ihbarı olmadığı öğrenilmiştir" denildi.
Sağlık Bakanı Fahrettin Koca, sabah saatlerindeki ilk deprem nedeniyle Van'ın Başkale ilçesinde en az dokuz kişinin hayatını kaybettiğini, 37 kişinin de yaralandığını açıkladı.
Koca, yaralılardan dokuzunun durumunun kritik olduğunu söyledi.
AFAD, ilk deprem sonrasında 254 konu ve 297 ahırın yıkıldığını, 694 yapının da ağır hasar aldığını belirtti.
İçişleri Bakanı Süleyman Soylu da daha erken saatlerde CNNTürk televizyonuna yaptığı açıklamada, İran'daki depremin Van'ın Başkale ilçesine bağlı dört köyde hasara yol açtığını belirtti.
Soylu, depremin özellikle Özpınar köyünde büyük hasara çok altığını ifade etti. Soylu, hayatını kaybedenlerin en az üçünün çocuk olduğunu söylemişti.
Cumhurbaşkanı Yardımcısı Fuat Oktay, arama kurtarma çalışmalarının sona erdiğini açıkladı. Van Valisi Mehmet Emin Bilmez de, şu an itibarıyla enkaz altında kimsenin bulunmadığını bildirdi.
AFAD'ın internet sitesinde yer alan bilgiye göre, İran'ın Hoy kentinde TSİ 08.53'te 5,9 büyüklüğünde, yerin 5,22 kilometre altında bir deprem meydana geldi.
AFAD'dan yapılan açıklamada, depremin ardından yedisinin büyüklüğü 4'ün üzerinde olmak üzere 66 artçı sarsıntının olduğu vurgulandı.
Açıklamada, "AFAD'dan 13 arama kurtarma ekibi ile Başkale ilçe jandarma, 112 acil ve UMKE ekipleri olay bölgesine sevk edilmiştir. Van il AFAD lojistik depodan ilk etapta 144 adet aile tipi çadır olay bölgesine gönderilmiştir. Türk Kızılay ekipleri olay bölgesine sevk edilmiştir" denildi.
Cumhurbaşkanlığı İletişim Başkanlığı, Cumhurbaşkanı Recep Tayyip Erdoğan'ın Soylu ile telefonda görüşerek, depremle ilgili bilgi aldığını açıkladı.
İran resmi haber ajansı: En az 75 kişi yaralandı
İran devletine ait haber kuruluşları, depremin bazı bölgelerde hasara yol açtığını bildiriyor.
İran resmi haber ajansı, en az 75 kişinin deprem nedeniyle yaralandığını duyurdu.
İranlı yetkililer, bölgeye arama kurtarma ekiplerinin sevk edildiğini söyledi.
Devlet televizyonuna konuşan İranlı bir yetkili, depremden 43 köyün etkilenmiş olabileceğini altardı.
Yetkili, 43 köyün bazılarında yüzde 10 ile yüzde 100 arasında hasar oluştuğunun belirtildiğini ancak şu ana kadar can kaybı olmadığını ifade etti.
</doc>
<doc docid='bbc_110311_japan_eyewitness_accounts' lang='tur' type='mono' source_url='http://www.bbc.co.uk/turkce/haberler/2011/03/110311_japan_eyewitness_accounts' term='SARS'>
Japon depremini yaşayanlar anlatıyor
Japonya'nın kuzeydoğusunu vuran 8,9 büyüklüğündeki depremden sonra Japonya televizyonu otomobillerin, teknelerin ve hatta binaların bile dev su dalgalarıyla sürüklendiğini gösterdi.
Japonya'nın kuzeydoğusunu vuran 8,9 büyüklüğündeki depremden sonra Japonya televizyonu otomobillerin, teknelerin ve hatta binaların bile dev su dalgalarıyla sürüklendiğini gösterdi.
Deprem, başkent Tokyo da dahil olmak üzere bazı bölgelerde yangın çıkmasına yol açtı. Can kaybından endişe ediliyor.
İşte BBC News internet sitesine yazan Japonların anlattıklarıyla, deprem anında yaşananlar:
Hayatımda hiç böyle şiddetli deprem yaşamadım.
Evim, beşinci katta. Önce bina yavaşça sallandı, sonra sarsıntı giderek arttı. Çok korkunçtu.
Televizyon Tokyo'nun Odaiba semtinde yüksek bir binada yangın çıktığını ve tsunamiye kapılan araba ve kamyonları gösteriyor.
Japonya'nın kuzeyindeki büyük şehirlerden Sendai'de de yangın çıkmış gibi görünüyor.
Birkaç dakika öncesine kadar, atlayarak binadan çıkan komşularla beraberdim. Birbirimize az da olsa bildiklerimizi anlattık ve teselli ettik.
Apartmanımızda asansörler çalışmaz oldu, sanırım diğer binaların çoğunda da öyle. Hala birkaç dakikada bir, artçı depremlerle sarsılıyoruz.
Japonya'nın kuzeyinden uzak olmamıza rağmen, buradaki deprem çok büyük oldu.
İlk deprem çok uzun sürdü, bürodaki herkes çığlık çığlığaydı. Yaklaşık 30 dakika sonra bir deprem daha oldu.
Kağıtlar ve masaların üzerindeki malzemeler yerlere düşüyor, duvarların çıkardığı sesi duyabiliyorduk. Duvarların ileri geri sallandığını duyduk.
Şimdi ortalık biraz sakinleşti ve bazıları işe devam etmeye başladı.
Ulaşım tamamen durdu. Şirket bizden büroda kalmamızı istedi.
İçeride olması gereken herşey şimdi dışarıda. Çok sevdiğim müzik setim ve CD koleksiyonum mahvoldu.
Neyse ki geceyarısı ve dört yaşındaki oğlum evdeyken olmadı deprem.
Buradaki trenlerin hiçbiri çalışmıyor, otobüsler çalışıyor gibi ve kimseye bir şey olmadı. Sadece deprem sırasında yüksek bir binada olmak ürkütücüydü. Evim, içine bomba düşmüş gibi.
Etrafta adeta heyecanlı bir faaliyettir gidiyor. Tokyo'nun merkezinden 20 dakika uzakta oturuyorum. Güney Afrikalı olduğum için ayağımın altında titreyen ve sarsılan bir zemine alışık değilim.
Asansörler durduğu için büroda hapis kaldık. Tsunaminin karaya doğru ilerlediğini gösteren televizyonu izliyoruz.
Trenler durdu. Yurikamome ve JR Yamanote hatlarının durduğunu görebiliyoruz.
Yangınları da görebiliyoruz. Odaiba semtinde körfez boyunca yangın çıkmış.
Panik yok, ama binanın sürekli sallanmasından deniz tutmuşa döndüm.
</doc>
<doc docid='bbc_140318_robot_gazeteci' lang='tur' type='mono' source_url='http://www.bbc.co.uk/turkce/haberler/2014/03/140318_robot_gazeteci' term='SARS'>
LA Times'ta 'robot gazeteci' devri
Los Angeles Times gazetesi, Pazartesi günü meydana gelen depremle ilgili haberi robot muhabiri sayesinde ilk veren yayın kuruluşu oldu.
Los Angeles Times gazetesi, Pazartesi günü meydana gelen depremle ilgili haberi robot muhabiri sayesinde ilk veren yayın kuruluşu oldu.
Gazeteci ve yazılım uzmanı Ken Schwencke, depremle ilgili haberin sarsıntı meydana geldiği anda yazılıp yayınlanmasını sağlayan bir algoritma yarattı.
İnternet sitesi Slate’e konuşan Schwencke, haberin depremin meydana gelmesinden 3 dakika sonra yayına girdiğini söyledi.
‘Robo-gazetecilik’ kavramı son dönemde dünya genelinde haber merkezlerinde yayılmaya başladı.
Amerikan Yer Bilimleri Enstitüsü gibi güvenilir kaynaklardan teknoloji yoluyla haber toplama uygulamasında öncü hale gelen Los Angeles Times, verileri önceden yazılmış şablon haberlere yerleştirerek yayınlayabiliyor.
Los Angeles Times’ın robotların yanısıra kentteki suç olayları konusunda da haber üretebilen algoritmalara sahip.
Bu tür haberlerden hangisinin daha fazla öne çıkarılacağına ya da daha ayrıntılı işleneceğine ise yazı işleri müdürleri karar veriyor.
Bazı yayın kuruluşları ise özellikle spor haberlerinde algoritma temelli habercilik denemeleri yapıyorlar.
Los Angeles Times’tan Ken Schwencke, ‘robot gazetecilerin’ insanın yerini almadığını belirterek, şöyle devam ediyor:
‘Asıl olarak verilerin hızla toplanıp yayılmasını sağlıyorlar. Ama bu takviye bir araç. Verileri de normal bir gazetecinin edineceği yollara elde edip bazı tür haberler konusunda zaman kazandırıyor.’’
Schwencke, ‘robot gazetecilerin’ kimsenin işine malolmadığını, tam tersine gazetecilerin işlerini daha da ilginç hale getirdiğini de söylüyor.
</doc>
<doc docid='bbc_130712_deprem_atik_su' lang='tur' type='mono' source_url='http://www.bbc.co.uk/turkce/haberler/2013/07/130712_deprem_atik_su' term='SARS'>
Atık su pompalamak fay hatlarını tetikliyor mu?
Yer bilimcilerinin yaptığı yeni bir araştırmaya göre, dünyanın farklı bir bölgesinde meydana gelen sarsıntılar ve atık su pompalama işlemleri arasında bağ var.
Yer bilimcilerinin yaptığı yeni bir araştırmaya göre, dünyanın farklı bir bölgesinde meydana gelen sarsıntılar ve atık su pompalama işlemleri arasında bağ var.
Petrol sondajı gibi yer altından atık su pompalanmasının yerel sismik faaliyetleri arttırdığı biliniyor.
Science dergisinde yayımlanan bir araştırma, şimdi de en uzak mesafelerde meydana gelen depremle yayılan dalgaların atık su tesislerinde de sarsıntılara neden olduğunu ortaya koydu.
Araştırmacılar, bu keşfin tesislerde ‘baskı ölçeği’ olarak değerlendirilebileceğini söyledi.
Depremin ‘doğal tetikleyicileri’ kavramı yeni değil. Hidrotermal ve volkanik bölgelere uzak mesafelerde meydana gelen depremlerin bu bölgelerde de sarsıntıya neden olduğu biliniyordu.
Ama yeni araştırma, ‘insan faktörüyle tetiklenen doğal sismik dalgalanmalar olabileceğini’ ortaya koyuyor.
Sondaj, jeotermal veya hidrolik kırılma gibi atık su pompalanması faaliyetleri İngiltere ve birçok Avrupa ülkesinde yasak ama ABD’de de giderek yaygınlaşıyor.
Araştırmacılar, geçen Mart ayında Oklahoma’da meydana gelen 5.7 ölçeğinde bir sarsıntının yaklaşık 20 yıldır devam eden bir atık su enjeksiyonu ile bağlantılı olduğunu ortaya çıkarmıştı.
Araştırma ekibinde bulunan Colombia Ünviersitesi’nden Nicholas van der Elst, “Bir kuyu kazıyorsunuz ve bir ya da iki hafta sonra çok yakın bir yerde deprem meydana geliyor. Bunun 2011’de Arkansas’ta, ve Ohio’da bir tesiste gerçekleştiğini gördük” dedi.
Araştırma ekibi, Oklahoma, Colorado ve Teksas’daki atık su pompalama tesislerindeki sismik faaliyetleri kaydedip en az şiddetteki depremlerin de tespit edilebilmesi için işaretlere ulaşmaya çalıştı.
Kayıtlar daha büyük depremlerle kıyaslanınca, dünyanın bir başka bölgesindeki büyük depremlerin ardından, sarsıntı şiddetinin 3 veya daha yüksek şiddette arttığı görüldü.
Dr. Van der Elst, “Dünyanın başka bir köşesinde gerçekten büyük bir deprem olduğu zaman, sismik dalgalar yeryüzünün tamamına yayılmaya başlıyor. Bu sismik dalgalar, kırılmak üzere olan fay hatlarından geçtiğinde bu dalgalar ek bir itici güç etkisi yaratıyor bu da depreme neden oluyor” dedi.
Dr. Van der Elst, orta ölçekli depremler ile uzak mesafelerdeki sarsıntılar arasında kurulan bağın bir tesisin ne kadar sağlam olduğunun anlaşılması için bir test olarak kullanılabileceğini söyledi.
Araştırmacı Van Der Elst, bu yöntem sayesinde atık su pompalama işlemine uygun tesisin de belirlenebileceğini ifade etti.
Durham Üniversitesi Enerji Enstitüsü’nden Prof. Dr. Richard Davies de araştırma sonuçlarının ‘heyecan verici’ olduğunu belirtip şu yorumu yaptı:
“Sismologlar, depremlerden kaynaklanan geçici baskılar olduğunu bunların da fay hatlarının kaymasına dolayısıyla yeni depremlere neden olduğunu uzun zamandır biliyordu.”
“Ama bu araştırma çok ilginç, çünkü artık insanoğlunun da yapay yollarla, yer altında uzun dönemler boyunca atık su pompalayarak ‘fay hatlarına etki yapabileceği’ de öğrenildi.”
</doc>
<doc docid='bbc_haberler-dunya-37192360' lang='tur' type='mono' source_url='https://www.bbc.co.uk/turkce/haberler-dunya-37192360' term='SARS'>
İtalya'da deprem bölgesinde OHAL ilan edildi
İtalya'nın Perugia kentinin güneyindeki dağlık bölgede Çarşamba sabaha karşı meydana gelen depremde hayatını kaybedenlerin sayısı 267'ye yükselirken, 400'e yakın da yaralı var.
İtalya'nın Perugia kentinin güneyindeki dağlık bölgede Çarşamba sabaha karşı meydana gelen depremde hayatını kaybedenlerin sayısı 267'ye yükselirken, 400'e yakın da yaralı var.
6.2 büyüklüğündeki deprem sonrası iki gündür 928 artçı sarsıntı yaşanırken, en çok etkilenen bölgelerde olağanüstü hal ilan edildi.
İtalya Başbakanı Matteo Renzi, bölgenin yeniden yapılandırılması için 50 milyon euro ayıracaklarını açıkladı. Renzi ayrıca depremzedelerden vergi de alınmayacağını açıkladı.
Çarşamba yerel saatle 03:36'da meydana gelen depremde enkaz altında kalanları kurtarmak için zamanla yarışılıyor.
Çalışmalara yaklaşık 5 bin kurtarma görevlisi katılıyor. Enkaz altında hâlâ onlarca insan olduğu tahmin ediliyor.
Yaşanan artçı şoklar ise kurtarma çalışmalarını yavaşlatıyor. Perşembe akşamüstü meydana gelen 4.3 büyüklüğündeki artçı sarsıntı paniğe neden oldu.
Kurtarma görevlileri bu sabah enkaz altından yeni cenazeler çıkarırken, ilk cenazeler de bugün toprağa verildi.
İlk toprağa verilenler arasında Pescara del Tronto'da hayatını kaybeden iki çocuk ile büyükanne ve büyükbabaları da var.
10 km derinlikte meydana gelen depremin merkez üssü başkent Roma'nın 100 km kuzey doğusundaki dağlık bölge.
Depremde en çok zarar gören yerler Amatrice, Arquata, Accumoli ve Pescara del Tronto kasabaları.
Bölgedeki yerleşim yerlerinde nüfusun çok yoğun olmadığı, ancak yaz tatili nedeniyle bölgede turistlerin de olduğu göz önünde bulundurulduğunda, hayatını kaybedenlerin sayısını tahmin etmenin zor olduğu belirtiliyor.
Bölgenin çok dağlık olması nedeniyle yardım ekipleri bazı köylere ulaşmakta güçlük çekti.
İtalya Başbakanı Matteo Renzi, depremden etkilenen hiç bir ailenin, hiç bir kent ve kasabanın, köyün yalnız bırakılmayacağını söylemişti.
Pescara del Tronto'da bir genç kız enkaz altında 17 saat kaldıktan sonra Çarşamba akşamı kurtarıldı.
Kurtarma ekipleri hâlâ enkaz altında kurtarıuşmayı bekleyen depremzedeler olabileceğini belirtiyor.
İtalya'da 2009'da meydana gelen depremde bir kişi enkaz altından 3 gün sonra kurtarılmıştı.
Yaralılar için ülke çapında kan bağışı kampanyası da başlatıldı.
İki fay hattının üzerinde oturan İtalya, depremlerin sık yaşandığı bir ülke.
L'Aquila bölgesinde 2009 yılında meydana gelen depremde en az 300 kişi hayatını kaybetmişti.
Mayıs 2012'de kuzeydeki Emilia Romagna bölgesinde 9 gün arayla yaşanan iki depremde de 20'den fazla kişi ölmüştü.
</doc>
<doc docid='bbc_100510_baykal_erdogan' lang='tur' type='mono' source_url='http://www.bbc.co.uk/turkce/haberler/2010/05/100510_baykal_erdogan' term='SARS'>
Başbakan'dan istifa eden Deniz Baykal'ın iddiasına tepki: Hezeyan
CHP lideri Deniz Baykal'ın, Ankara milletvekili Nesrin Baytok ile birlikte olduğu iddiasıyla yayınlanan kasetle ilgili tartışmalara Başbakan Erdoğan da dahil oldu.
CHP lideri Deniz Baykal'ın, Ankara milletvekili Nesrin Baytok ile birlikte olduğu iddiasıyla yayınlanan kasetle ilgili tartışmalara Başbakan Erdoğan da dahil oldu.
Deniz Baykal bugün partisinin genel başkanlık görevinden istifa ettiğini açıklamış; bu sırada kasedin iktidarın bilgisi dahilinde hazırlanan bir komplo olduğunu öne sürmüştü.
Başbakan Recep Tayyip Erdoğan ise suçlamaya sert tepki göstererek Baykal 'hezeyan batağında debelenmektedir' dedi.
Erdoğan akşam saatlerinde İstanbul'da düzenlediği basın toplantısında, gelişmeleri 'hayret uyandırıcı' olarak niteledi. "Böyle bir gizli çekimin yapılması, bu çirkin görüntülerin internet marifetiyle kullanılması, bizim ilkesel olarak, insani olarak, ahlaki olarak ve hukuki olarak kabul edeceğimiz, tahammül edeceğimiz bir durum değildir." dedi.
İngiltere gazetelerinin Baykal'ın istifasıyla ilgili haberleri için tıklayın
Baykal açıklamasında, 'komplo' olarak ifade ettiği olayın sorumlularının bunu siyasi amaçlarla yaptığını savunmuş, doğrudan adres göstermemekle beraber, "Ahlaklarına, vicdanlarına uygun bir siyaset" demiş, "Komployu ayıplar gibi yapanlar, aslında bizzat ayıbı işleyenlerdir." ifadesine yer vermişti.
Başbakan Erdoğan ise Baykal'ı eleştirdi; "Tüm bu iyi niyetimize rağmen, ana muhalefet liderinin bugün yaptığı açıklamalar, en az yaşananlar kadar düzeysiz ve çirkindir. Siyasal karalamaya dönüktür. Bütün bu yaşananların sorumluluğunu siyasi iktidara yüklemeye çalışmak ahlaksız bir iftiradır. Büyük bir hezeyandır." dedi.
"Ümit ediyorum ki bu mesnetsiz suçlamalar içine düşen ve içine düştüğü ruh halinin travmanın doğurduğu istemsiz bir reaksiyon kısa bir zamanda sona erer."
"CHP yöneticilerinin çarpıtma ve gündem değiştirme taktikleri de yaşanan olayın vehametini gölgelemeye yetmeyecektir."
Erdoğan iddialara başta ihtimal vermediklerini belirterek sözlerine şöyle devam etti: "Sayın genel başkanın böyle bir yalanlamada... bulunmaması, bulunamaması üzüntümüzü daha da artırmıştır. Ana muhafelet lideri serinkanlılığını yitirmiştir, hezeyan bataklığında debelenmektedir."
"Bu olayların tamamen dışında olan şahsımı, arkadaşlarımı, hükümetimizi, partimizi hiç kimse, çirkin iftiralarla kendi çirkinliklerine ortak edemez, kendi düzeylerine çekemez."
Başbakan, Baykal için "ellerinde herhangi bir belge, bilgi, somut bir duyum varsa, bunu hiç geciktirmeden kamuoyuyla, ilgili makamlarla savcılarla paylaşmalıdır." dedi.
Baykal'ın istifası gerek CHP'de kurultay hazırlıklarının, gerekse anayasa değişikliğinin tartışmalarının sürdüğü, hassas bir döneme rastlıyor.
İki haftadan az süre içinde kurultaya hazırlanan Cumhuriyet Halk Partisi'nde o zamana dek Cevdet Selvi genel başkanlığa vekalet edecek.
Deniz Baykal bugün öğle saatlerinde, Ankara'daki parti genel merkezinde düzenlediği basın toplantısında, istifasının sözünü ettiği komployo teslim olmak değil meydan okumak anlamına geldiğini belirtti.
Kendisine yönelik ahlak dışı bir tertip olduğunu söyleyen Baykal, "Önümüzdeki komployu  gerçekleştirenler, bunu sapık oldukları için ya da ticari kazanç sağlamak için  veya şantaj yapmak için düzenlememişler, siyaset yapmak için düzenlemişlerdir.  Ahlaklarına, vicdanlarına uygun bir siyaset.'' diye konuştu.
Bu tablo karşısında kendisine bir görev  düştüğünün farkında olduğunu belirten CHP lideri sözlerini şöyle sürdürdü:
"Bu kara kampanyaya teslim olmayacağım. Bu hukuksuz ve  ahlaksız komplo nedeniyle kimsenin beni sorgulamasına izin vermeyeceğim. Eğer  bunun bir bedeli varsa ve bu bedel CHP Genel Başkanlığı'ndan ayrılmaksa o bedeli  de ödemeye hazırım."
"Ana muhalefet liderine yönelik bu kadar kaba kanunsuzluk, bu  kadar kaba ahlaksızlık, bugünlerin ortamında iktidarın bilgisi ve onayı olmadan  gerçekleştirilemez, piyasaya sürülemez. Komployu ayıplar gibi yapanlar aslında  bizzat ayıbı işleyenlerdir."
Hedefin sadece kendisi değil aynı zamanda CHP olduğunu belirten Deniz Baykal, istifasının partisine de bu "komplo" ile  hesaplaşma fırsatı vereceğini söyledi.
Söz ettiği komplonun bugünkü siyasi konjonktürün eseri olduğunu iddia eden CHP lideri Baykal, "Yıllardır bekletilen bir kaset  yoktur. Bir kaset ele geçirilmiş değildir. Bir komplo imal edilmiştir, taze, iki  haftalık bir komplo vardır. Bu komplo CHP'nin Anayasa ve  rejim kavgası vermekte olduğu bu son iki hafta içinde düzenlenmiş ve piyasaya  sürülmüştür." diye konuştu.
Baykal açıklamasında aldığı üzüntü mesajlarının samimiyetini de sorguladı: "Olay sonrasında sergilenen, sözde iyiniyetli hakşinas olmaya çalışan yapay tavırlar, üzüntü beyanları; perde arkasındaki tezgahın suçluluğunu örtbas etmeye yetmez."
Ancak sözlerini şöyle sürdürdü: "Bu çerçevede başka bir sorumlu arayışına çıkacaklara yardımcı olmak üzere, Amerika Birleşik Devletleri'nden Pennsylvania'dan aldığım üzüntü ve destek mesajlarının samimiyetine inandığımı da söylemek isterim."
Bu sözleri 1998'den bu yana burada yaşayan Fethullah Gülen'e yönelik bir ima olarak yorumlandı.
Baykal'ın istifa kararının partisinin birçok kurmayı için de sürpriz olduğu anlaşılıyor.
İstifa kararını açıklaması üzerine bazı partililerin yüksek sesle ''Hayır,  yapma'' dedikleri duyuldu.
Bazı partililerin de açıklama sırasında gözyaşlarını  tutamadıkları görüldü.
Kararın kendisi için de sürpriz olduğunu söyleyen CHP Grup Başkanvekili Mustafa Özyürek, Baykal'ın 22-23 Mayıs tarihlerindeki kurultaya da katılmayacağını bildirdi.
CHP Merkez Yönetim Kurulu genel başkanlığa vekalet edecek ismi belirlemek üzere toplantı halinde.
''Bu ayrılığı biz sürekli bir ayrılık gibi görmüyoruz'' diyen Mustafa Özyürek, ''Hepimizin gönlünde olan Sayın Genel Başkanımızın tekrar bu sorumluluğu üstlenmesidir'' dedi.
Bu Deniz Baykal'ın CHP Genel Başkanlığı'ndan ilk istifası değil.
Baykal 1999 seçimlerinde partisinin barajın altında kalması nedeniyle istifa etmiş, ancak 15 ay sonraki kurultayda  yeniden genel başkan seçilmişti.
Parlamentoya 1973 yılında CHP Antalya milletvekili olarak giren Baykal, 1974'teki Ecevit  hükümetinde maliye Bakanlığı, 78'de ise enerji ve tabii kaynaklar bakanlığı yaptı.
1987 seçimlerinde SHP'den Antalya milletvekili seçilen Baykal,  1992'de kapatılan siyasi partilerin açılmasına  izin verilmesiyle tekrar CHP genel başkanı oldu.
Baykal 1995'te de DYP-CHP hükümetinde başbakan yardımcılığı ve dışişleri bakanlığı yaptı.
Türkiye'de ana muhalefet partisinin zirvesindeki bu sarsıntı diğer siyasi partilerce de yakından izleniyor.
DYP Genel Başkanı Çetin Özaçıkgöz, ''CHP, Deniz Baykal'a sahip çıkmalıdır'' dedi.
BBP Genel Başkanı Yalçın Topçu, ''Deniz Baykal gibi bir kimlik komplo sonrası Türk siyasetinden tasfiye ediliyormuş gibi bir durumu içime sindiremiyorum'' dedi.
DP Genel Başkanı Hüsamettin Cindoruk ise, ''Sayın Baykal, istifa ederek onurlu bir politikacı olduğunu gösterdi... Baykal, eğer söylediği komployu ispat edebilirse siyasete tekrar dönebilir, görevlerine tekrar kavuşabilir'' değerlendirmesini yaptı.
</doc>
<doc docid='bbc_110321_france_elections' lang='tur' type='mono' source_url='http://www.bbc.co.uk/turkce/haberler/2011/03/110321_france_elections' term='SARS'>
Fransa'da aşırı sağ sandıktan güçlü çıktı
Fransa'da aşırı sağcı Ulusal Cephe dün yapılan yerel seçimlerden güç kazanarak çıktı.
Fransa'da aşırı sağcı Ulusal Cephe dün yapılan yerel seçimlerden güç kazanarak çıktı.
Sonuçlar, Fransa Cumhurbaşkanı Nicolas Sarkozy'nin partisi Halk Hareketi Birliği'nin sandıkta kötü sonuç aldığına işaret ediyor.
Muhalefetteki sosyalistler ise, yerel seçimlerde elde ettikleri yüzde 25 oyla ilk sırada.
Seçimlere ilişkin en çarpıcı gelişme ise, aşırı sağcı Ulusal Cephe'nin merkez sağ Halk Hareketi Birliği'yle arasındaki farkı yüzde 2'ye düşürmüş olması.
Ulusal Cephe'nin oy oranı yüzde 15, Halk Hareketi Birliği'nin ise yüzde 17 civarında.
Yerel seçimler gelecek yıl yapılacak cumhurbaşkanlığı seçimleri öncesinde önemli bir sınav olarak görülüyor.
Fransız basını, yüzde 50'nin altında kalan katılımın rekor düzeyde düşük olduğuna işaret ediyor.
Yerel seçimlerin ikinci turu ise gelecek haftasonu yapılacak.
Sonuçlara göre, Ulusal Cephe'nin 400'ye yakın seçim bölgesinde ikinci tura katılmaya hak kazandı.
Bu seçim çevrelerinde Ulusal Cephe, sosyalistlerle yarışacak.
Geçtiğimiz haftalarda yapılan bir kamuoyu yoklaması, gelecek yılki cumhurbaşkanlığı seçimlerinde Sarkozy'nin Ulusal Cephe lideri Marine Le Pen'in gerisinde kalacağını, belki de ikinci tura kalamayacağına işaret ediyor.
Le Pen, parti liderliğini ocak ayında babası Jean Marie le Pen'den devralmıştı.
Fransız aşırı sağının en önemli ismi olarak görülen Le Pen, 2002 yılında yapılan cumhurbaşkanlığı seçimlerinde ikinci tura kalarak Fransa siyasetinde şiddetli bir sarsıntı yaratmıştı.
Partinin milletvekillerinden Louis Aliot, Ulusal Cephe'ye yönelik desteğin önemli bir eğilime işaret ettiğine dikkat çekerek, ''Bu böyle devam ederse, Ulusal Cephe sağın yerini alabilir'' dedi.
</doc>
<doc docid='bbc_haberler-dunya-51352137' lang='tur' type='mono' source_url='https://www.bbc.co.uk/turkce/haberler-dunya-51352137' term='SARS'>
Koronavirüs - Çin: ABD dünyada paniğe neden oluyor
Çin'de koronovirüs sonucu hayatını kaybedenlerin sayısı 361'e yükseldi. Pekin yönetimi ABD'yi, virüsün ortaya çıkması sonrası "dünyada paniğe neden olmakla" suçladı.
Çin'de koronovirüs sonucu hayatını kaybedenlerin sayısı 361'e yükseldi. Pekin yönetimi ABD'yi, virüsün ortaya çıkması sonrası "dünyada paniğe neden olmakla" suçladı.
Çin Dışişleri Bakanlığı Sözcüsü Hua Chunying, ABD'nin eylemlerinin sadece "korku yaratabileceğini ve bu korkuyu yayabileceğini" söyledi.
Hua Chunying, ABD'nin son dönemde Çin'i ziyaret edenlerin sınırlarından giriş yapmasını yasaklayan ilk ülke olduğunu hatırlattı.
Birleşmiş Milletler'e bağlı Dünya Sağlık Örgütü (WHO) de bu tip önlemlerin yarardan çok zararı olduğunu açıklamıştı.
Ülkesinde koronovirüs sonucu hayatını kaybedenlerin sayısını 521 olarak açıklayan Çin'in İstanbul Başkonsolosu Cui Wei, daha sonra bu açıklamasını düzeltti.
Cui Wei, "17 bin 335 kişide koronavirüs sebebi şüphesi bulunuyor. Hastanelerden taburcu olanların sayısı ise 21 bin 558" dedi.
Koronovirüs sonucu şu ana kadar Çin dışında sadece Filipinler'de bir kişi hayatını kaybetti.
20'den fazla ülkede, virus vakalarının sayısı 150'yi aştı.
2002-2003 yıllarında yaşanan SARS salgınında Çin'de toplam 349 kişi ölmüştü. SARS dünya genelinde ise 800'ün üzerinde kişinin ölümüne neden olmuştu.
En az 24 ülkeye yayılan salgın nedeniyle Rusya, Nepal ve Moğolistan, Çin ile kara sınırını geçişlere kapattı.
En az 19 vakanın görüldüğü Tayland'da da doktorlar, yaşlı bir Çinli hastanın, HIV ve grip ilaçlarından oluşan bir kokteyl tedaviye olumlu yanıt verdiğini duyurdu. Doktorlar bu tedavi sayesinde, 48 saat sonra hastada virüsün yok olduğunu aktardı.
Virüsün merkezi konumundaki Hubei eyaletinin Vuhan kentinde ise yapımı sekiz gün önce başlayan 1000 yataklı hastane Pazartesi günü açılıyor.
Çin medyasına göre hastanede, orduya bağlı sağlık çalışanlarından oluşan bin 400 kişi görev yapacak.
Benzer büyüklükte bir hastanenin daha Çarşamba günü tamamlanacağı açıklandı.
Ulusal Sağlık Komisyonu sözcüsü Jiao Yahui, sözkonusu iki hastanenin tamamlanması ile kentteki yatak kapasitesinin 10 bine ulaşacağını söyledi.
Reuters haber ajansına konuşan Yahui, bu kapasitenin, salgınla mücadele için yeterli olacağını savundu.
Öte yandan merkezi hükümet, virüsle mücadele kapsamında 800 kilometre doğudaki Wenzhou şehrinde de yollar barikatlarla kapatıldı. İnsanlara evlerinden çıkmamaları çağrısı yapıldı.
Çin genelinde 50 milyon insanın, karantina önlemleri kapsamında kısıtlı bir yaşam içinde tutulduğu değerlendiriliyor.
Hong Kong üniversitesinden uzmanlara göre ise vaka sayısı resmi açıklamaların çok üzerinde olabilir.
Aynı uzmanlar, Vuhan kentinde salgından etkilenenlerin sayısının 75 binden fazla olabileceğini savunuyor.
ABD ve Avustralya yakın zaman içinde Çin'e seyahat etmiş olan yabancı ülke vatandaşlarının ülkelerine girişini engelleyeceğini duyurdu.
Güney Kore, seyahat engelini, Hubei eyaletine gitmiş olanlarla sınırladı.
Çok sayıda ülke Hubei eyaletindeki vatandaşlarını tahliye ediyor ve karantina işlemleri uyguluyor.
</doc>
<doc docid='bbc_110311_japan' lang='tur' type='mono' source_url='http://www.bbc.co.uk/turkce/haberler/2011/03/110311_japan' term='SARS'>
Japonya'da 8,9 şiddetinde deprem
Japonya'da meydana gelen ve uzun süre devam eden en az 8,8 şiddetindeki deprem başta başkent Tokyo olmak üzere geniş bir bölgeyi etkiledi. Son haberlerde depremin büyüklüğünün 8.9'a çıkarıldığı bildiriliyor.
Japonya'da meydana gelen ve uzun süre devam eden en az 8,8 şiddetindeki deprem başta başkent Tokyo olmak üzere geniş bir bölgeyi etkiledi. Son haberlerde depremin büyüklüğünün 8.9'a çıkarıldığı bildiriliyor.
Deprem yerel saatle 14:46'da (Türkiye saatiyle 07:46) meydane geldi. Bu depremin son yıllarda Japonya'da yaşanan en büyük sarsıntı olduğu belirtiliyor.
Televizyonların canlı yayınlarına katılan bazı kişiler depremin 3-4 dakika sürdüğünü anlatıyorlar.
Japonya en yüksek derecede tsunami uyarısı yayımlandı. 8 Metre Yüksekliğe varabilecek büyüklükte bir tsunaminin Miyagi yöresi yakınlarındaki kıyıyı vurabileceği bildiriliyor.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin 20 mil derinliğinde olduğunu açıkladı. Depremin ardından şiddetli artçı sarsıntılar yaşanıyor.
Televizyon görüntülerinde Onahama City'de büyük dalgaların kıyıyı vurduğu görülüyor. Sendai City'de büyük bir dalganın karanın içlerindeki tarım arazilerine doğru ilerlerken önündeki herçeyi birlikte sürüklediği görüldü.
Denizden gelen dalgalarla birlikte gemiler, otomobiller, kamyonlar, elektrik direkleri, yoğun çamur tabakasıyla birlikte kıyıdan içlere doğru topluca sürükleniyor.
Depremin çevredeki diğer birçok ülkeyi de etkilemiş olabileceği belirtiliyor ve bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı; Tokyo yakınlarında bir petrol rafinerisinin de kontrol altına alınamayan bir yangın çıktığı görülüyor.
</doc>
<doc docid='bbc_160314_ankara_saldiri_sonrasi_izlenim' lang='tur' type='mono' source_url='http://www.bbc.com/turkce/haberler/2016/03/160314_ankara_saldiri_sonrasi_izlenim' term='SARS'>
Ankara'da üç saldırının izleri: Hiç iyi hissetmiyoruz artık
Ankara bugün soğuk, yağmurlu ve kasvetli. Gökyüzünün hali, insanların haline benziyor bu sabah.
Ankara bugün soğuk, yağmurlu ve kasvetli. Gökyüzünün hali, insanların haline benziyor bu sabah.
Bir gece önce ne olduğunu bilmeyen biri, insanların neşesizliğine, yüzlerindeki donuk ifadeye, kimsenin birbiriyle iki çift laf etmeyişine şaşırabilir.
Fakat biliyoruz, dün akşam saatlerinde Ankara'nın kalbinde meydana gelen patlamada en az 37 kişi öldü. Onlarca kişi hastanede tedavi altında.
Damla Ağören, 18 yaşındaki kuzenini bekliyor hastane kapısında. Kuzeni, dünkü YGS sınavı için gelmiş Ankara'ya. Sadece birkaç günlüğüne buradayken yakalanmış patlamaya.
Şu an yoğun bakımda. Beyin kanaması geçirmiş.
Damla'nın kendisi de öğrenci. "Daha bir ay bile geçmedi önceki saldırının üstünden, bu nasıl oldu böyle" diyor.
Numune Hastanesi son beş ayda yüzlerce yaralıyı ağırladı. Hastanenin önündeki simitçi Sedat İçik'le konuşuyoruz ayak üstü.
Üç cümleyle özetliyor, tanık olduklarını: "Hiç iyi hissetmiyoruz artık. Nereye bastığımızı bilmiyoruz. Gölgemizden korkuyoruz artık."
Çocuklarının okulu olmasa Yozgat'taki köyüne gitmeyi bile düşünüyor.
Biz konuşurken ellerinde süt bidonları olan bir köylü geliyor. "Şuraya bırakayım mı? Diğer hastaneye git dediler" diyor.
Kabul etmiyor simitçi. Bomba korkusu mu yoksa sorumluluk almak istemediği için mi reddediyor belirsiz.
Ankara'nın göbeği polis kordonu altına alınmış. Trafiğin yönü değiştirilmiş. Patlamanın olduğu yerin etrafı beyaz bir branda ile çevrelenmiş.
Etrafta silahlarıyla birlikte polisler, polis barikatı var. Bu alana gelip bakmak isteyen insanlar var bir de.
Bazıları ise patlamanın olduğu yerdeki dükkanlarını kontrol etmeye gelmiş.
Bunlardan biri Burak Ciritçi. Fotoğraf stüdyosu dün patlamanın meydana geldiği otobüs duraklarının tam karşısında imiş:
"Çok üzüntülüyüz. Her an başımıza ne gelebilir bilmeden yaşıyoruz. Bir fotoğrafçı olarak uzun zamandır otobüs duraklarını fotoğraflıyordum. O yüzden başka bir boyutu daha var benim için. Kötü... Gülmeye utanır olduk, iyiyiz demeye utanır olduk" diyor.
Kızılay bildiğimiz Kızılay değil. Sadece gelmek zorunda olanlar gelmiş. Etraftaki dükkanların içi boş.
Polis barikatının önünde, patlamanın olduğu yere doğru bakan genç bir kadın görüyorum. Kıpırdamadan o tarafa bakıyor.
Yanına yaklaşıp bir şey sorduğumda, bana çevirdiği yüzü yaşlı. Mali müşavir olan annesinin dükkanına bakmaya gelmişler; ama annesini almış, onu içeri almamış polisler.
Annesinin hasar tespiti yapmaya çalıştığı tarafa doğru bakıyormuş, gözlerini ayırmadan. Dün saldırıdan sadece yarım saat önce ayrılmış annesi buradan.
Ece'nin aklı ise bürolarında değil: "Buraya hasar tespitine geliyorlar ama ölen insanların ailelerinin hasar tespitini nasıl yapacaklar çok merak ediyorum."
Kızılay'ın kafelerle dolu arka sokakları ana caddeye nazaran biraz daha kalabalık ama aynı kırgın yüzler her yerde.
4 ay önce Antalya'dan buraya gelen, öğretmenlik yapan Ayşen Hanım'a bundan sonra kendisini güvende hissetmesi için ne yapılması gerektiğini soruyorum.
"Güvende hissetmem zor. Ama açıkçası gerekli önlemleri devlet, millet hepimizin alması gerekiyor. O önlemin ne olduğunu bilmiyorum. Ama her araçtan korkuyorum, her insandan korkuyorum ama kaçamıyorum da."
Ankara, devletin kalbi, bombalı saldırılardan azede başkent üç seferdir büyük bir sarsıntı yaşıyor.
Burada yaşayan herkesin en az "Evdeydik, bum diye bir ses duyduk", en fazla "Evladım, kardeşim, arkadaşım öldü" diye başlayan bir anısı var artık.
Ankara'dakilerin ruh hali iyi değil. Tedirgin, öfkeli ve üzüntülü. Ankara kahredici.
</doc>
<doc docid='bbc_haberler-dunya-46692891' lang='tur' type='mono' source_url='https://www.bbc.co.uk/turkce/haberler-dunya-46692891' term='SARS'>
ABD-Çin gerginliği: Yeni Soğuk Savaş'a doğru mu?
Çin'de beddua edildiğinde söylenen cümlelerden biri "İlginç zamanlarda yaşayasın". Gerçekten de çok ilginç ve bir o kadar da tehlikeli zamanlarda yaşıyoruz.
Çin'de beddua edildiğinde söylenen cümlelerden biri "İlginç zamanlarda yaşayasın". Gerçekten de çok ilginç ve bir o kadar da tehlikeli zamanlarda yaşıyoruz.
Dünyanın ekonomik, siyasi ve güvenlik mimarisi istikrarını kaybediyor. Bu mimari giderek ABD ve Çin arasındaki gerginliklerin, rekabetin üzerinden yeniden şekillenmeye başlıyor.
ABD'de Trump yönetiminin Çin'den gelen mallara ek ithalat vergileri koyarak bir anlamda ticaret savaşı başlatması iki ülke arasındaki gerginliklerin arttığına işaret ediyordu.
Washington'un talebi üzerine, Çin'in en önemli teknoloji şirketi Huawei'nin kurucusu ve yönetim kurulu başkanı Ren Zhengfei'nin bir gün yerine geçmesi beklenen kızı, şirketin finans müdürü Sabrina Meng Wanzhou'nun Kanada'nın Vancouver Havaalanı'nda, Hong Kong'tan gelerek Meksika'ya gitmek üzere uçaktan indiğinde tutuklanması büyük bir diplomatik sarsıntı yarattı.
ABD, Huawei'nin İran'a konan ambargoyu deldiğini iddia ediyordu.
Çin yönetimi çok sert sözlerle tepki gösterdi, Wanzhou'nun hemen serbest bırakılmasını talep etti. Başkan Trump'ın, "Çin ile ABD arasında kapsamlı ve tarihsel bir ticaret anlaşmasının yapılmasını kolaylaştıracaksa devreye girebileceğini" söylemesi, yasal bir olaydan daha çok, siyasi bir satranç hamlesiyle karşı karşıya olduğumuzu gösteriyordu.
South China Morning Post gazetesinin "Çin yorumcusu" Cary Huang'a göre, Batı'nın 5 büyüklerinin (ABD, Kanada, Fransa, Almanya, İngiltere) istihbarat örgütleri Çin'in teknolojik gelişmesini, bu kez özellikle iletişim teknolojisi 5G'de dünyada liderliğe oynayan Huawei üzerinden engellemeye çalışıyorlardı. İki gün sonra, son APEC (Asya Pasifik Ekonomik İşbirliği Zirvesi üzerine yazarken, Huang, "Bir savaş yönünde ilerlemekte olan ABD ve Çin arasında sıkışan Asya artık güvenli bir yer değil" diyecekti.
Çin'in, ekonomisini piyasa ilişkilerine açmaya başladıktan, özellikle Dünya Ticaret Örgütü'ne üye olduktan sonra, giderek liberal dünya düzeniyle yalnızca ekonomik değil siyasi olarak da bütünleşmesi bekleniyordu. Şimdi Çin liberal ekonomik düzeni sorguluyor, ABD ile Çin arasında bir savaş olasılığından söz ediliyor.
Deng Xiaoping, Çin toplumunu piyasa ilişkilerine, dünya ekonomisine açmaya başlayan politikalarını, 40 yıl önce, Aralık 1978'de açıklamıştı. O günden bu yana köprülerin altından çok sular aktı.
Soğuk Savaş bitti, "ABD liderliğinde tek kutuplu bir dünya", bir "ABD İmparatorluğu" projesi ve yeni bir "küreselleşme" dönemi başladı. Sonra 2001'deki 11 Eylül saldırısı ile Afganistan ve Irak savaşları; ABD imparatorluğu projesinin, tek kutuplu dünyanın, 2008 mali krizi de küreselleşme döneminin bittiğini haber veriyordu.
Artık dünyanın ekonomik merkezinin Doğu'ya kaydığından, buna bağlı olarak, özellikle 2008 mali krizinin ardından yerleşen uzun durgunluk içinde Çin'in yeni bir siyasi merkez olarak yükselmesinden söz ediliyordu. Gerçekten de bu yeni dönemde, Çin kendi ekonomik ve siyasi gereksinimlerine uygun yeni ve farklı bir küreselleşme geliştirmeye, ABD liderliğinde gelişmiş küreselleşme sürecini kendi gereksinimlerine göre dönüştürmeye başlamıştı.
Bugünlerde, Çin'in dünya ekonomisinde gittikçe artan, yayılan ekonomik gücüne paralel siyasi ve kültürel etkisinin altına giren ülkelerin sayısının da artmakta olması, teknolojik gücünün etkisiyle askeri kapasitesinin giderek gelişmesi, yalnızca kendi bölgesindeki ülkelerde değil, kabaca "Batı" olarak tanımlayan ABD ve Avrupa ülkelerinde de kaygı yaratıyor.
Deng Xiaoping "reformlarının" 40. yılında, "Soğuk Savaş" bittikten, yaklaşık 30 yıl sonra, Çin "hegemonyasından", Çin "emperyalizminden", ABD ile Çin arasında ikinci bir Soğuk Savaş'ın gelişmekte olmasından, hatta askeri çatışma olasılıklarından söz ediliyor.
Çin ekonomisi Xiaoping reformlarından 2007 yılına kadar yılda ortalama yüzde 9,5 büyüdü. Mali krizin patlak verdiği 2007 yılında Çin'in büyüme hızı yüzde 14'ün üstündeydi.
Mali krizden Çin'in ekonomisinin de etkilendiğini ve büyüme hızının yüzde 7 düzeyine gerilediğini görüyoruz. Yine de aynı dönemde gerek dünya ekonomisinin gerekse de gelişmiş ülkelerin derin bir resesyona girdikleri, ardından da düşük büyüme trendine oturdukları göz önüne alınırsa, Çin'in hala baş döndürücü bir hızla büyümeye devam ettiği söylenebilir
Reformlara başladığından bu yana Çin 800 milyon insanı yoksulluk sınırının üzerine çıkartmış.
Çin'in toplam ihracatı reformlardan bu yana 1979'da 13.5 milyar dolardan 2006'da 969 milyar dolara, 2017'de 2,1 trilyon dolara çıkmış. Aynı dönemin başında dış ticaret dengesi 2 milyar dolar açık verirken, 2017'de 489 milyar dolar fazla veren bir düzeye gelmiş.
Çin'in dünya ticareti içindeki payı da sürekli artmış; toplam ihracat içindeki payı, 1983'te yüzde 1 düzeyinden 2017'de yüzde 13,5'e yükselmiş. Aynı dönemde, ABD'nin toplam küresel ihracat içindeki payı yüzde 11,2'den yüzde 9'a gerilemiş. Böylece Çin dünya ihracat klasmanında birinci sıraya yerleşmiş (Dünya Ticaret Örgütü'nün 2018 verileri).
Bu hızlı büyüme trendinin ardından, IMF hesaplarına göre, Çin'in milli gelirinin ABD milli gelirini, satın alma paritesi hesabıyla, 2013 yılında yakaladığı ve geçtiği gözlemlenirken, cari fiyatlarla ölçüldüğünde 2030'da yakalayacağı tahmin ediliyor.
IMF verilerine göre, Çin dünyanın en büyük imalat sanayine, en büyük döviz rezervlerine sahip ülke konumuna ulaşmış.
Baş döndürücü hızla büyüyen Çin ekonomisinin enerji, hammadde, gıda malları gereksinimlerinin hızla arttığı, ithalatının, toplam küresel ithalatın yüzde 10'una ulaştığı görülüyor.
Çin'in gerçekleştirdiği, hızlı ekonomik büyüme içinde 2006 yılında 893 milyar dolardan 2015'de 2,6 trilyon dolara çıkan brüt katma değerin getirdiği kaynaklar, teknolojik gelişmeleri özellikle, bilgisayar, bilişim alanlarında, haberleşme, istihbarat, izleme, denetleme, savunma, uzay araştırmaları sektörlerinde hızlandırmış.
Örneğin, 2016, 2017 ve 2018 yıllarından dünyanın en hızlı bilgisayarları yarışını Çin kazanıyor. Yakın zamana kadar Batı kaynaklı yazılımlara dayanan bu bilgisayarlar 2017'de kendi işletim sistemlerini geliştiriyor, Batı'dakinden farklı bir bilgisayar modeliyle öne geçiyor.
Dünyanın en büyük radyo teleskopunu, en uzun hızlı tren hattı ağını kuran, uzaya ilk kuantum iletişim uydusunu gönderen, kuantum interneti kurma yolunda hızla ilerleyen Çin, klonlama, embriyo ve kök hücre, virüs araştırmalarında hızla batıyı yakalıyor kimi alanlarda öne geçiyor.
Yapay zeka, özellikle bunun savunma, izleme alanlarına yönelik uygulamalarında da Çin hızla liderliğe aday oluyor. Uzay araştırmalarında, uzay istasyonu, ayın karanlık yüzüne araç gönderme, gelecekte ayda bir üs kurma çalışmalarında da Çin öne geçiyor.
Çin'de yayımlanan bilimsel araştırma makaleleri 2016 yılında 409 bine karşılık 426 bin makaleyle ABD'yi geçmiş. Bunda Çin'in 1995-2013 arasında bilimsel araştırmalara ayırdığı kaynağın 30 kat artarak, 243 milyar dolara ulaşmış olmasının büyük katkısı var.
Saygın bilimsel araştırma dergilerinden The Nature'un eski editörü ve İngiliz The Guardian gazetesinin bilim yazarı Philip Ball, "Çin'in önde gelen üniversiteleri Batı'nın önde gelen üniversitelerine eşit olanaklar sunmaya, akademik araştırmalara çok daha fazla kaynak ayırmaya başladılar… Batı'daki Çinli bilim insanları ülkelerine geri dönmeye başlıyorlar" diyor.
ABD'nin savunma gereksinimlerini, teknolojik gelişme potansiyellerini irdeleyen Ulusal Bilim Vakfı (The National Science Foundation) her yılın başında bir rapor yayımlıyor. Bu yıl yayımlayan rapor, yukarda değindiğim alanlarda Çin'in ABD'yi yakalamaya, kimi alanlarda geçmeye başladığını saptıyordu.
Amerikan Washington Post gazetesi yazarı Robert J. Samuelson'un aktardığına göre, ABD savunma gereksinimlerini ve teknolojilerini tartışan uzmanlardan bilim insanlarından ve araştırmacı yazarlardan oluşan Aspen Strategy Grubu'nun bu yıl Ağustos toplantısında, Çin savunma teknolojilerinin gelişme hızı, özellikle yapay zeka, haberleşme, bilişim savaşları ve şifreleme alanlarında attığı adımlar çok kaygı yaratmış.
Büyümenin devam edebilmesi, halkın hızla artan tüketim gereksinimlerinin, refah beklentisinin karşılanabilmesi, dolayısıyla toplumsal barışın korunabilmesi için Çin'in gıda, su, hammadde, özellikle haberleşme ve savunma teknolojilerinde kullanılan değerli mineraller ve enerji mallarında ithalat gereksinimlerinin güvence altına alınması gerekiyor.
Çin'in hem bu gereksinimleri güvenceye almak hem de elinde biriken rezervleri, sanayisinde oluşan kapasite fazlasını verimli ve stratejik, biçimde kullanabilmek için dünya ekonomik coğrafyası içinde etkisini ve varlığını giderek arttırıyor, bu coğrafyaları kendi gereksinimlerinin daha kolay karşılanmasına uygun biçimde yeniden şekillendirmeye çalışıyor.
Bir başka biçimde söylersek, Çin, ABD ve Batı liderliğinde, ABD ve Avrupa ekonomilerinin gereksinimlerine uygun biçimde şekillenmiş bir küreselleşmenin hem coğrafyasını hem de kurallarını değişmeye zorluyor.
Daha önce şekillendirilmiş kimi coğrafyalarda başlayan bu yeniden şekillendirme de ister istemez gündeme jeopolitik gerginlikleri, daha açık söylemek gerekirse büyük güçler arası rekabeti ve çatışma olasılıklarını getiriyor.
Bu bağlamda, Çin'in Ortadoğu'da, Doğu Avrupa'da ve Latin Amerika'da kendine yeni etki alanları açmakta olduğunu görüyoruz.
Uluslararası jeopolitik ve rekabet söz konusu olduğunda iki coğrafya, özellikle dikkatleri üzerinde topluyor.
Birinci coğrafya, Tek Yol Tek Kuşak projesi kapsamındaki alandır. Bu proje, pazar ve mali kaynaklar olarak Çin ekonomisine bağlı bir coğrafya yaratıyor, ABD'nin üsleri ve çeşitli filolarıyla denetlediği Orta Doğu'dan Pasifik Okyanusu'na kadar uzanan deniz yolları üzerindeki hakimiyetini by-pass ederek, rakip bir kara yolları ağları kurmayı amaçlıyor.
Bu proje Çin ve Rusya gibi ABD'nin iki jeopolitik rakibinin arasındaki ekonomik ilişkileri geliştirmenin uluslararası siyasi askeri ortaklıklarının zeminini güçlendirmenin yanı sıra, katılanları Çin'in ekonomik ve finansal etki alanı içine çekiyor.
Dahası Avrasya jeopolitiğinde "kritik kuşak" ve "geçiş noktaları" olarak tanımlanan coğrafyalar üzerinde, Çin'in etkisini artırıyor. Çin'in bu jeopolitik atılımları, bölgede yükselmeye çalışan bir diğer büyük güç, Hindistan'ın güvenlik sorunlarını daha da karmaşıklaştırıyor.
Çin'in bölgedeki, Pakistan, Sri Lanka, Kamboçya gibi ülkeleri alt yapı projelerinin finansmanı üzerinden geri ödenmesi çok zor, kimi zaman imkansız borç ilişkileri içine sokarak, kimi analistlere, "Bir Ekonomik Tetikçinin Anıları" kitabındaki taktikleri anımsatan borç tuzakları yaratarak, ödenmeyen borçlar karşılığında stratejik avantajlar elde etmeye başladığı görülüyor.
Örneğin 2007 yılında Çin devlet şirketi Sri Lanka'da, Çin'in verdiği kredilerle Humbantota liman inşaatı projesine başlamış. Humbantota Limanı bittiğinde ekonomik olarak yeterince kârlı olmadığı, Sri Lanka'nın aldığı borçları ödeyemeyeceği ortaya çıkınca Çin, alacağına karşılık limanı 99 yıllığına kiralayarak Hint Denizi'nde bir tesise sahip olmuş.
Birçok gözlemciye göre, Çin'in, Tek Yol Tek Kuşak projesinin önemli parçalarından, Çin Pakistan Ekonomik Koridoru (CPEK) kapsamında Pakistan'a verdiği borçlar da benzer bir "borç tuzağı" yaratmaya başlamış. CPEK bağlamında Çin'in Pakistan'a verdiği borçlar 2013 yılında hızla artmaya başlamış.
Çin kısa zamanda Japonya'yı geçerek, Pakistan'ın'in birinci kredi kaynağı haline gelmiş.
Pakistan'ın Çin borcu 2017 yılında toplam 19 milyar dolarla, kamu borcunun beşte birine eşit bir düzeye yükselmiş.
Analistlere göre, çoğu enerji sektöründe 19 proje üzerinden Pakistan'ın Çin'e ödemesi gereken kamu ve özel sektör borcu 2024 yılına kadar 100 milyar dolara ulaşarak ülkenin ödeme kapasitesinin çok üstüne çıkacak. Böyle durumlarda Çin, ödenemeyen borçların karşılığında, ülkenin liman, yol gibi stratejik kaynaklarının kontrolünü ele geçirmeye başlıyor.
Amerikan New York Times gazetesi, ABD Pakistan'a yönelik güvenlik yardımlarını keserken, Pakistan Hava Kuvvetleri ile Çin Hava Kuvvetleri arasında, jet uçaklarının ve çeşitli ileri teknoloji silahların yapımına ilişkin bir seri yeni iş birliği anlaşmasının imzalandığını, Çin'in Pakistan'ın Basra Körfezi çıkışına yakın, stratejik Gwadar limanının yönetimini üstlendiğini aktarıyordu.
Borç tuzağına düşmekte olan bir diğer ülke de Malezya'ydı. Başbakan Necip Rezak'ın boğazına kadar yolsuzluklara batmış yönetimi sırasında "açıkları kapamak" için devreye giren Çin kredileri, Malezya'nın ödeme gücünü aşma yolunda hızla artıyordu.
Bu nedenledir ki, Malezya'da 93 yaşındaki Mahatir Muhammed yeniden Başbakan seçildikten 2 ay sonra Çin'i ziyaret ederek, Tek Yol Tek Kuşak kapsamında planlanan 20 milyar dolarlık Doğu Kıyısı Tren Yolu'nu ve iki petrol boru hattı projesini "Bunlar için alacağımız borçları geri ödememiz mümkün değil" diyerek iptal etti. The Economist dergisi, Pakistan'da da yeni bir lider, İmran Han'in iktidara gelmiş olduğuna, Malezya örneğinden ders alması gerektiğine işaret ediyor.
Çin'in, benzer borçlandırma süreçleri, halen Tacikistan, Kırgızistan, Nepal gibi ülkelerde, tarihsel olarak Avustralya'nın etki alanındaki Papua Yeni Gine'de devam ediyor.
Harvard Üniversitesi Belfer Centre for Science and Internatonal Affaires'de yapılan bir araştırma, Doğu Afrika'dan Pasifik Adaları'na kadar en az 16 ülkenin Çin'den aldıkları borçları ödeyemeyecek durumda olduğunu saptıyor.
Bu ülkelerin ABD'nin çıkarlarını tehdit edecek biçimde Çin'in etkisi altına girebileceklerinden endişe ediliyor.
Araştırma, Çin'in, borç bağımlılığını kaldıraç olarak kullanıp, Güney Asya'da güç yansıtmasına olanak verecek bir limanlar zinciri ile ABD'nin stratejik üstünlüğüne son verebileceğini iddia ediyor. New York Times'da bir yorumda da, "ABD ile olası bir savaş dışında, Çin'in Güney Asya denizlerindeki kontrolü çoktan inkar edilemez bir realitedir" deniyordu.
Çin'in şekillendirmeye ve kendi gereksinimlerine tabi kılmaya çalıştığı ikinci önemli coğrafya da doğal ve mineral kaynakları son derecede zengin olan Afrika'dır.
Çin'in Afrika yatırımları 2007-2017 arasında artarak 125 milyar dolara yükselmişti. Çin Devlet Başkanı Şi Cinping Eylül ayında, Pekin'de Afrika ülkeleri liderleriyle yapılan bir toplantıda ek olarak 60 milyar dolarlık yatırım vadetti, özel sektörü 10 milyarlık ek yatırım için teşvik edeceğini açıkladı.
Ciddi ekonomik zorluklardan, sık sık patlak veren sosyal istikrarsızlıklardan sıkıntı çeken Afrika liderleri bu kaynakları sevinçle karşıladılar. Ancak birçok gözlemci daha şimdiden bir çok Afrika ülkesinin borç ödeme sıkıntısı içinde olduklarını, yeni borçların bu yükü daha da ağırlaştıracağını savunuyordu.
Çin kredilerinin, Çin şirketi kullanma, hızlı tren ve internet gibi araçların teknik özelliklerini bu şirketlerin gereksinimlerine göre düzenleme zorunlukları getirmesinin, piyasaları ABD şirketlerine kapatmasından ABD yönetimi ve iş çevreleri kaygı duyuyorlar.
Çin'in Afrika ülkelerine altyapı projelerini finanse etmeleri için bolca verdiği krediler, olası sonuçları, İngiltere'de The Daily Telegraph, Almanya'da Der Spiegel gibi yayınların araştırmalarında, zaman zaman "yeni sömürgecilik" olarak nitelenen ilişkiler olarak çokça tartışılıyor.
Bu kredilerle finanse edilen projelerin, ekonomik ve siyasi imtiyazları, stratejik bağımlılıkları gündeme getiren aşırı borçlanma olgusuna yol açtığı ileri sürülüyor. Örneğin,  Demokratik Kongo Cumhuriyeti'nin toplam borcu milli gelirinin yüzde 25'ine ulaşmış. Bu oran, Zambia ve Mozambik için sırasıyla, yüzde 10 ve yüzde 25. Çin Afrika'ya yalnızca kredi vermiyor önemli ölçüde nüfus transferi de gerçekleştiriyor.
The Asia Times'ın aktardığına göre Güney Afrika'dan, Tanzanya, Zambiya, Gana, Nijerya, Angola, Mauritius, Madagaskar'a, Cezayir'e kadar, Afrika'da toplam yaklaşık 2 milyon Çin göçmeni yaşıyor. Bu Çin diasporasının yerel ekonomiler içinde önemli bir etkisi ve gücü olduğuna dikkat çekiliyor. Halen kimi hesaplara göre Afrika'da 10 binden fazla Çin şirketi faaliyet gösteriyor.
Bu gelişmelerin stratejik sonuçları da dikkat çekiyor. Örneğin, Çin'in Etiyopya, Eritre ve Somali arasında sıkışmış Cibuti Cumhuriyeti'nde kurduğu ilk deniz üssünün arkasında benzer bir aşırı borçlandırma hikayesi var.
Çin geçtiğimiz Eylül ayında, ABD'nin Cibuti'deki ünlü Camp Lemoniere üssünün hemen yanındaki Darelah limanının işletmesini ele geçirmeye bir adım daha yakınlaşınca aniden ABD ve Avrupa'da stratejik alam zilleri çalmaya başladı.
Çin hedefine ulaştığında, Camp Lammoniere'i denizden kuşatmış, ikmal kanallarını denetler bir konuma gelmiş olacak.
Afrika mineral kaynaklarını Okyanusa bağlayan, Nirobi Mombasa ve Adis Ababa Cibuti tren yolu projelerinin de borç ödenemediği durumlarda kontrolünün, mineral işletme haklarının, limanların vb., kullanım haklarının Çin'e devredilmesine yol açabilecek aşırı borçlandırma örnekleri olduğu ileri sürülüyor.
Fransız Haber Ajnsı AFP'nin bir araştırmasında aktarıldığına göre, Katar'daki George Town Üniversitesi'nden Profesör Harry Verhoeven, Çin'in Afrika yatırımlarından yılda 180 milyar dolar gelir elde ettiğini söylüyor.
İkinci Soğuk Savaş
ABD, Çin'in ekonomik ve teknolojik gelişmesini, atmaya başladığı jeopolitik adımları sınırlamak için, Çin'e karşı ticaret savaşlarını, Huawei'nin finans müdürünün tutuklanması da olmak üzere yeni hamleleri devreye sokmaya çalışıyor.
Trump yönetiminin ulusal güvenlik danışmanı John Bolton'un 13 Aralık'ta açıkladığı yeni Afrika İnisiyatifi de, bir New York Times yorumuna göre, kıtaya yönelik yeni bir ilgiden, yeni harcamalardan ve yatırım olanaklarından söz etmesine karşın aslında Çin'in etkisini kırmayı amaçlıyor.
John Bolton, Heritage Foundation'da yaptığı konuşmada, Çin'in Afrika'daki yatırımlarını ABD'ye karşı rekabet üstünlüğü kazanmak amacına göre yönlendirdiğine işaret ettikten sonra, "Çin'in Afrika ülkelerini, rüşvet, şeffaf olmayan anlaşmalar, borçların stratejik amaçlarla kullanılması yoluyla kendisine bağımlı bir konuma ittiğini, gelişmelerini engellediğini" ileri sürüyordu.
Bolton, "ABD bu durumun uzun dönemli sonuçlarına karşı sessiz kalmayacak" diyor.
Amerikan Wall Street Journal gazetesinin yorumuna göre "ABD Afrika ülkelerine, 'Ya bizi seçeceksin ya da Çin'i'" diyordu." Ancak Bolton'un "Afrika'ya refah" başlıklı planını açıklarken itiraf ettiği gibi ABD, Çin'in elindekiyle karşılaştırılabilecek mali kaynaklardan yoksun.
Peki ABD, Çin ile rekabet edecek mali kaynaklardan yoksunsa geriye ne kalıyor? "Yumuşak Güç - Sert Güç" ikileminin perspektifinden bakarsak, kültür ve askeri güç kalıyor.
Kültür alanında ABD ve Batı yakın zamana kadar küresel düzeyde, kültür endüstrisindeki egemenliklerinden kolaylıkla emin olabiliyorlardı. Çin'in elindeki büyük mali kaynaklarla bu alana hızla girmeye başlaması bu güveni de sarsıyor.
Genel ekonomik durgunluk ve mali kriz ortamında, küresel kültür endüstrisi için Çin pazarı ve Çin'in sunduğu mali olanaklar vazgeçilemez bir kaynak. Ancak bu pazara ve kaynaklara ulaşmak için kimi koşullara uymak gerekiyor.
Bu alanda bir New York Times makalesi söze "En son ne zaman herhangi bir filmde bir Çinli kötü adam karakteri gördünüz?" sorusuyla başlıyordu.
Çin piyasasına girmek için Çin'i olumlu imajlarla sunmak gerekiyor, yoksa bu piyasa hemen size kapanıyor. Buna karşılık, Çin'in mali kaynaklarının, bu formül üzerinden Hollywood'a girmesi giderek hızlanıyor. 1997-2013 arasında gişede iyi iş yapan Hollywood filmlerin yalnızca 12'si Çin'in mali kaynaklarından yararlanabilmiş. New York Times, bu sayının 2013-2018 arasında 40'ı geçtiğini bildiriyor.
Çin'in, kendi bakış açısını sunmak amacıyla birçok dilde yayın yapan, radyo televizyon ve kablo kanalları, Asya, Avrupa ve Afrika coğrafyalarında da hızla yayılıyor. The Guardian gazetesinin aktardığına göre, ekonomik durgunlukta zorlanan Batılı gazeteci ve yayıncılara bu yayılma yeni olanaklar sunuyor. Çin, Konfüçyüs enstitüleri ağının de katkısıyla, küresel kültürel alanda, kültür endüstrisinde giderek daha etkili bir biçimde var oluyor; Batı'nın kültürel egemenliğini aşındırmaya başlıyor.
O zaman geriye, ABD ve Batı için "sert güç" ve askeri araçlar kalıyor… Sanırım tarih içinde dünya "ilginç zamanlardan" daha "ilginç zamanlara" doğru gidiyor!
</doc>
<doc docid='bbc_150430_nepal_kurtarma_cabalari' lang='tur' type='mono' source_url='http://www.bbc.co.uk/turkce/haberler/2015/04/150430_nepal_kurtarma_cabalari' term='SARS'>
Nepal: Yardım ulaştırılamayan yörelerde öfke büyüyor
Nepal'in kırsal kesimlerinde depremden çok ağır etkilenen köyler bulunduğu ve yardımların bu bölgelere hala ulaştırılamamış olmasından öfke duyulduğu bildiriliyor.
Nepal'in kırsal kesimlerinde depremden çok ağır etkilenen köyler bulunduğu ve yardımların bu bölgelere hala ulaştırılamamış olmasından öfke duyulduğu bildiriliyor.
Bazı köylerde yaşayan sabırsızlık ve öfke içindeki halk, BBC'ye, kendilerine yiyecek ve tıbbi yardım ulaşmadığını anlattı.
Birleşmiş Milletler, Nepal'deki depremden etkilenenlere gelecek 3 ay süresince 415 milyon dolar tutarında yardım yapılması için çağrıda bulundu. BM, 7,8 büyüklüğündeki depremdem 8 milyonu aşkın insanın etkilendiğini ve 70 bin dolayında evin tahrip olduğunu belirtirken, Nepal hükümeti felaketin altından kalkamadığını bildiriyor.
TIKLAYIN - İDRARINI İÇEREK HAYATTA KALAN DEPREMZEDE
Cumartesi günü yaşanan depremde 5.500'den fazla kişi öldü, en az 11 bin kişi yaralandı.
Bu arada başkent Katmandu'da enkaz halindeki bir binanın altında canlı bulunan 15 yaşındaki bir genç depremden neredeyse 5 gün sonra kurtarıldı. Gencin, tonlarca enkaz altındaki bir hava boşluğu sayesinde hayatta kalabildiği bildirildi. Kurtarılan genç hastaneye kaldırılırken halk büyük tezahürat yaptı.
Başkent Katmandu'nun kuzeydoğusundaki çeşitli köylerde, depremden yıkılmamış tek bir bina bile yok. BBC muhabiri Richard Galpin, cesetlerin hala enkaz altında olduğunu, kara yoluyla ve helikopterle yardım malzemeleri kolaylıkla getirilebilecekken, hükümetten veya yardım örgütlerinden hiçbir destek gelmediğini belirtiyor.
Deupur Sipaghat Kavre köyünde yaşayan Dhan Bahadur Shresta, BBC muhabirine, "Hükümetten veya diğer örgütlerden hiçbir yardım gelmezse açlıktan öleceğiz. Kolera ve dizanteri gibi hastalıklar yayılacak." dedi.
Uzaklardaki kimi yerleşim birimlerine inmeyi başaran helikopterler, çaresiz köylülerin, hava yoluyla daha güvenli yerlere tahliye edilme talepleriyle karşılaşıyor.
Reuter ajansına göre, Sangachowk köyünde öfkeli köylüler ana karayolunda lastiklerle barikat kurdu ve başka yörelere gönderlmekte olan pirinç ve diğer yardım malzemelerini taşıyan konvoyları durdurdu.
Köy halkının ayrıca yardım malzemesi taşıyan askeri kamyon konvoyunun da yolunu kestiği ve silahlı askerlerle gergin anlar yaşandığı bildirildi.
Başkent Katmandu'nun doğusundaki Dolakha'da da öfkeli tepkiler görüldü; yerel halk hükümet binasının pencerelerini taşla yere indirdi.
Bölge yetkilisi Prem Lal Lamichhane "200 binden fazla insan evsiz. Bize yardım malzemelerinin yolda olduğu söylendi, ama henüz elimize geçmedi." dedi.
TIKLAYIN - YARALAR VİSKİYLE TEMİZLENİYOR
Depremde meydana gelen yoğun tahribata rağmen, uzmanlar, pek çok köyde ölü ve yaralı sayısının korkulandan düşük olduğunu, zira sarsıntı sırasında insanların dışarda çalışmakta olduklarını belirtiyor.
Katmandu'da kent dışına çıkmak isteyen kalabalıklar, ulaşım hizmetlerinin eksikliğine ve yardım malzemelerinin dağıtılmasındaki gecikmelere tepki göstererek polisle çatıştı.
Köyüne gitmek üzere bineceği otobüs için kuyrukta bekleyen binlerce kişiden biri olan Rajana, "Soğuk altında açlıktan ölmeye terk edildik ve hükümetin bize verebileceği en iyi şey, bu kuyruk" dedi.
Görgü tanıkları, göstericilerin su taşıyan bir kamyonun önünü kestiğini ve su şişelerini kamyon çevresindekilere attığını gördüğünü söyledi.
Bütün bunlara rağmen başkentin bazı kesimlerinde hayatın normale dönmesine çalışıyor.
Gecelerdir açık havada uyuyan bazı kent sakinleri, evlerine dönmeye karar verdi. Bankaların nakit para çekme makinelerine para yüklendi ve bazı dükkanlar ile sokak satıcıları yeniden işe başladı.
</doc>
<doc docid='bbc_130405_papa_taciz' lang='tur' type='mono' source_url='http://www.bbc.co.uk/turkce/haberler/2013/04/130405_papa_taciz' term='SARS'>
Papa Francis'ten cinsel taciz talimatı
Papa 1. Francis çocukların din adamları tarafından tacizi konusunda gerekenin yapılması talimatı verdi.
Papa 1. Francis çocukların din adamları tarafından tacizi konusunda gerekenin yapılması talimatı verdi.
Papa, Katolik Kilisesi'nin doktrin sorumlusu piskopos Gerhard Müller'den bu suçları işleyenlerin cezalandırılmasını istedi.
Arjantinli Papa ilk kez kilise içinde cinsel taciz konusunda bir açıklama yapmış oldu.
Papa 1. Francis, geçen ay, 600 yıldır istifa eden ilk papa ünvanını alarak görevden ayrılan 16. Benediktus'un yerine seçilmişti.
Önceki papa 16. Benediktus, seçilir seçilmez kiliseyi cinsel taciz "pisliğinden" temizleyeceğini vaadetmişti. Ancak bazı kesimler eski papayı geçmişte taciz olaylarını ört bas etmekle ve çocukları pedofil din adamlarından koruyamadığı gerekçesiyle eleştirmişti.
Din adamlarının cinsel tacizine uğrayanlar yeni papadan kiliseyi sarsar bu krizle ilgili kararlı adımlar atmaya çağırmışlardı.
Papa Francis bugün yaptığı açıklamada, ABD'den İrlanda'ya, Avrupa'dan Avustralya'ya kiliseyi sarsan bu skandalla ilgili adımlar atmanın, kilisenin itibarı bakımından önem taşıdığını söyledi.
Vatikan tarafından yapılan açıklamaya göre, Papa, Piskopos Müller'den "cinsel taciz vakalarıyla ilgili kararlı adımlar atmasını ve çocukların korunması, geçmişte tacize maruz kalanlara destek sağlanması ve suçlulara karşı gerekenlerin yapılması konularında kararlı adımlar atmasını" istedi.
</doc>
<doc docid='bbc_140827_izlanda_yanardag' lang='tur' type='mono' source_url='http://www.bbc.co.uk/turkce/haberler/2014/08/140827_izlanda_yanardag' term='SARS'>
Depremler 'yanardağ patlamasını tetikliyor'
İzlanda'nın Bardarbunga yanardağı yakınlarında Çarşamba sabahı erken saatlerde 4,5 büyüklüğünde deprem meydana geldi.
İzlanda'nın Bardarbunga yanardağı yakınlarında Çarşamba sabahı erken saatlerde 4,5 büyüklüğünde deprem meydana geldi.
Deprem, Bardarbunga'daki magmanın Askja yanardağını besleyebileceği endişesini doğurdu.
İngiliz ve İzlandalı bilim insanları, 24 saatlik zaman diliminde 50 milyon metreküp erimiş kayanın harekete geçtiğini söylüyor.
Erimiş tabaka kuzeye doğru ilerlemeye devam ederse, Askja yanardağıyla birleşebilir ve bu da büyük bir patlamayı tetikleyebilir.
Bölgede çalışan bilim insanları, incelemeler için bazı cihazlar yerleştirdikten sonra Çarşamba günü yasak bölgeden çekileceklerini söyledi.
Cambridge Üniversitesi'nden Prof. Bob White, yanardağ faaliyetlerini öngörmenin zor olduğu uyarısında bulunup "Günde yaklaşık 4 km. hızla Askja'ya doğru ilerliyor, eğer bu hızda devam ederse birkaç güne kadar orada olur" dedi.
White, "Ama kim bilir, belki de durabilir. Hala 5 km. derinlikte ve orada donması ihtimali de var; o zaman fazla bir şey olmaz. Bu da, çok olası." diye konuştu.
Cambridge sismoloji grubu ve İzlanda'dan araştırmacılar, 2006 yılından bu yana 70'ten fazla depremölçerle bölgedeki volkanik faaliyetleri inceliyor.
Araştırmacılar son 10 günde, yaklaşık 40 km. mesafedeki kuzeye doğru ilerleyen çok sayıda deprem tespit etti.
Depremlerin oluşturduğu yer altı magma akınları, kayaları yararak ilerliyor.
Bardarbunga yanardağında Salı günü 5,7 büyüklüğünde deprem meydana gelmiş, uzmanlar bu depremin son zamanlardaki en büyük sarsıntı olduğunu ifade etmişti.
Bu dönemde yaklaşık 350 milyon metreküp magma harekete geçti. Bu rakamın, 2010'daki Eyjafjallajokull yanardağının patlamasında ortaya çıkan lav miktarının da iki katı olduğu belirtiliyor.
Cambridge Üniversitesi'nde görevli yer bilimci Prof. Simon Redfern, "Bu çok büyük miktarda lav demek, yer altında olağanüstü büyüklükte bir erimiş kaya kanalı açıyor" yorumunu yaptı.
Redfern, yer altında erimiş kaya taşıyan bu akıntının, diğer yarıklarla birleşip büyük bir magma ağı oluşturabileceği uyarısını yapıyor.
Prof. White ise, farklı senaryolardan söz ediyor:
"Bir ihtimale göre, patlama buzulların altında gerçekleşebilir. Bu, kötü bir haber… Çünkü bu tip bir patlama, 10-12 bin metre yüksekliğinde kül bulutları yaratabilir. 2010'daki Eyjafjallajokull patlamasında da böyle oldu."
Fakat bu senaryonun gerçekleşmesi pek olası görünmüyor. Zira magma, kalın bir buzul kütlesinin altından daha alçak bölgelere ilerliyor.
Eğer bu bölgede, daha az buzun olduğu bir bölgede patlama meydana gelirse, "alev çeşmeleri" oluşur ve olağanüstü boyutlarda lav fışkırır, bu tehlikeli olabilir ama daha az kül taşır.
Prof. White şöyle devam ediyor:
"Üçüncü senaryoya göre, akım kuzeye doğru ilerlemeye devam eder, eriyen kayayı besler ve Askja yanardağ yapısını vurup burayı tetikler. Sonra da ne olacağını Tanrı bilir… Tüm İzlanda'yı kaplayacak bir kül tabakası oluşabilir."
Askja yanardağında en son 1875 yılında büyük bir patlama meydana geldi. Yağan küller ürünlere zarar verdi ve hayvanları öldürdü; bu da İzlanda'nın kuzeydoğusunda göç dalgası başlattı.
Araştırma ekibinin çalışmalarını değerlendiren Açık Öğretim Üniversitesi'nden Prof. David Rothery, magmanın Askja'ya ilerleyebileceğini veya rotasını değiştirebileceğini söylüyor.
BBC'ye konuşan Rothery, şu yorumu yaptı:
"Magma, oluşan kanal yoluyla 1961'de patlayan Askja yanardağına doğru ilerleyebilir veya pas geçebilir, Askja'nın doğusunda, geçen hafta birkaç depremin meydana geldiği kuzeye doğru oluşan yarığa karışabilir. Her türlü ihtimalde patlama kaçınılmaz oluyor. Çoğu yarık hiçbir zaman yer yüzüne ulaşmıyor."
"Yarığın oluşturacağı, 'ateş perdesiyle' başlayacak bir patlama çok büyük olabilir ve lav tabakasına yayılabilir. Bu tip bir patlama ince bir kül sütunu oluşturabilir, bu da belirli bir yüksekliğe çıkarsa, yalnızca ülke içi hava ulaşımını etkilemekle kalmaz."
"Bardarbunga'da biriken gaz zengini magma patlamasının daha büyük bir soruna yol açabileceğini öngörebiliyorum. Eğer 20 km yüksekliğe çıkacak kadar güçlü olursa, rüzgâr, külleri güneydoğuya, İngiltere ve diğer Avrupa ülkelerine doğru sürüklerse, hava trafiğinde aksamalar yaşanabilir."
İzlanda, Cumartesi günü havacılık sektörü için alarm seviyesini kırmızıya çıkarmış; Pazar günü ise ikinci seviyeye, turuncuya düşürmüştü.
Yetkililer, bölgenin hava sahasının kapatıldığını fakat İzlanda genelindeki havaalanlarının açık olduğunu söylüyor.
Dört yıl önce yaşanan Eyjafjallajokull yanardağı patlaması nedeniyle, İkinci Dünya Savaşı'ndan bu yana ilk defa Avrupa hava sahasının büyük bir bölümü kapatılmış, bu da 1,5 milyar ila 2,5 milyar euro arasında maddi kayba neden olmuştu.
Sivil Havacılık İdaresi, o patlamadan bu yana, uçakların bölge uçuşlarında uygulanan kuralları gevşetti.
</doc>
<doc docid='bbc_140826_izlanda_deprem' lang='tur' type='mono' source_url='http://www.bbc.co.uk/turkce/haberler/2014/08/140826_izlanda_deprem' term='SARS'>
İzlanda: Bardarbunga yanardağında 5.7 büyüklüğünde deprem
İzlanda'nın Bardarbunga yanardağında 5.7 büyüklüğünde bir deprem meydana geldi. Uzmanlar bunun son zamanlardaki en büyük sarsıntı olduğunu belirtiyor.
İzlanda'nın Bardarbunga yanardağında 5.7 büyüklüğünde bir deprem meydana geldi. Uzmanlar bunun son zamanlardaki en büyük sarsıntı olduğunu belirtiyor.
Sarsıntının yerin oldukça altında olduğu yüzeye yakın hareketlenme görünmediği vurgulandı.
Meteoroloji Kurumu, son 48 saatte 5.0 büyüklüğünün üzerinde dört adet deprem meydana gelmesine karşın yanardağın patlamasına dair herhangi bir belirti olmadığını söyledi.
Reuters haber ajansına konuşan Meteoroloji Kurumu'nun yetkilisi Palni Erlendsson yanardağ faaliyetinin ne yönde seyredeceğini tahmin etmenin imkânsız olduğunu dile getirdi.
İzlanda, Bardarbunga yanardağını nedeniyle havacılık sektörü için alarm uyarısını kırmızıya çıkarmış daha sonra da ikinci seviyeye düşürmüştü.
İzlanda'da Eyjafjallajokull yanardağının 2010'da faaliyete geçmesi sonucu ortaya çıkan kül bulutları hava trafiğini olumsuz etkilemişti.
Bardarbunga, Eyjafjallajokull'a kıyasla daha küçük boyutta bir yanardağ olmasına karşın uzmanlar hava trafiğinin benzer bir karmaşaya sürüklenmesinden kaygı duyuyor.
Bardarbunga, İzlanda'nın iç kesimlerindeki Vatnajokul buzullarının 500 metre altında bulunan geniş bir yanardağ yapısının bir parçası.
Yetkililer, bir patlamanın yanardağın kuzeyinde sellere neden olabileceğine dikkat çekerek, yüzlerce kişiyi bölgeden tahliye etmişti.
Tahliye kararı, Salı gece yarısından cumartesi sabahına kadar bölgede 300'ün üzerinde depremin yaşanmasının ardından alındı.
Bölge, başkent Reykjavik'nin 300 km uzağında, geniş bir yerleşim nüfusu yok, ancak turistlerin yoğun ilgi gösterdiği yerlerden.
</doc>
<doc docid='bbc_111226_dragon_tatoo' lang='tur' type='mono' source_url='http://www.bbc.co.uk/turkce/haberler/2011/12/111226_dragon_tatoo' term='SARS'>
Ejderha Dövmeli Kız'a Hollywood yorumu
Stieg Larsson'un, Ejderha Dövmeli Kız kitabı 2005 yılında yayınlandığında çok satanlar listesinde hızla yükselip zirveye varmıştı.
Stieg Larsson'un, Ejderha Dövmeli Kız kitabı 2005 yılında yayınlandığında çok satanlar listesinde hızla yükselip zirveye varmıştı.
Cinayet, yolsuzluk, aile sırları gibi temaları harmanlayan roman serisi dünya çapında 65 milyon kopya sattı.
Bu başarının ardından İsveç sineması Larsson'un Milenyum Üçlemesi serisini filme çekmeye yöneldi.
Filmler kendi ülkelerinde büyük ilgi topladı ve yapımcılarına 16 milyon dolar getirdi. Dünya çapında ise beklenen ilgiyi görmedi.
Ardından kitabı filmleştirmeye Hollywood da talip oldu. Film için 100 milyon dolar bütçe ayrıldı ve kameranın başına Oscar ödüllü yönetmen David Fincher geçti. Öykünün beyaz perdeye uyarlamasında ise Steve Zaillian görev aldı.
Fincher, serinin İsveç yapımı filmlerini görmüş olduğunu fakat kendi filmi boyunca onları aklına getirmemeye çalıştığını söylüyor.
"Sıkıcı bir film yapmak, ya da aynı filmi tekrar çekip anlamsız bir iş yapmış olmak istemiyorduk." diyen Fincher, kitapları filmi izledikten sonra okuduğunu belirtiyor.
Başta filmleri beğenirken, kitapları okuduğunda kafasında başka bir film belirmiş.
James Bond serisinin son filminin yıldızı Daniel Craig'e gazeteci Mikael Blomkvist rolü verilmiş.
Profesyonel hayatında büyük bir sarsıntı yaşayan Blomkvist, bir teklif üzerine kendi işine ara verip bir yılını 40 yıllık bir sırrı, genç bir kızken kaybolan Harriet'in gizemini çözmeye ayıran bir karakter.
Blomkvist rolünün dağıtılmasının ardından sıra kadın kahraman Lisbeth Salander'in bulunmasına gelmiş.
Fincher, Harry Potter filminin kadın yıldızı Emma Watson, Carey Mulligan ve Scarlett Johanson gibi oyuncuların bu rol için "fazla seksi" olduklarını söylüyor.
Sonunda, Sosyal Ağ (The Social Network) filminde küçük bir rol oynamış olan Rooney Mara'da karar kılınmış.
Oyuncu Mara, kitaplar ve film üzerinden oldukça tanınmış bir karakteri canlandıracak olmanın, üzerinde büyük bir stres yarattığını kabul ediyor.
Mara, "Birçok insan, bu karakteri kafalarında canlandırmış durumdayken, benim bu fikri bir tarafa bırakıp, karakteri kendi gördüğüm gibi canlandırmaya çalışmam gerekiyordu" diyor.
Kaybolan Harriet'in ağabeyi Martin Vanger rolünü canlandıran Stellan Skarsgard ise kendine daha güvenli. "Ben Hamlet rolünü oynayabilmiş bir oyuncuyum. Dolayısıyla bu rol benim için sorun değildi" diyor.
Oyuncuların yönetmen Fincher'a sağlam bir güvenleri ve onunla çalışma istekleri var.
Mara, "David için yapamayacağım pek az şey var herhalde" diyor. Skarsgard'ın düşüncesi de pek farklı değil: "Senaryo diye tuvalet kağıdı ile bile gelse evet derdim."
Mara, film için yüzünde, saçında birçok değişiklik yapmak zorunda kalmış.
Craig'in de film için kilo alması gerekmiş. Yönetmen, Craig'in Bond filminden sonraki vücudunun bir gazeteci için çok da uygun olmadığını söylüyor.
Fincher'ın filmi, izleyenlere kendilerini iyi hissettirecek bir film olarak düşünülmemiş. Ancak oyucu Skarsgard, insanların filmi yine de izlemeleri gerektiğini söylüyor.
"Filmi izleyince Noel'iniz size daha da güzel görünecek." diye konuşan Skarsgard, "Çok kötü bir Noel geçiriyor olsanız dahi, filmi izleyip de orada olanlarla kıyasladığınızda, hayatınız size daha güzel görünecek." diyor.
</doc>
<doc docid='bbc_110311_tsunami' lang='tur' type='mono' source_url='http://www.bbc.co.uk/turkce/haberler/2011/03/110311_tsunami' term='SARS'>
Yön değiştiren tsunaminin etkileri büyüyor
Japonya'da 8,9 büyüklüğündeki depremin yol açtığı tsunaminin etkileri devam ediyor.
Japonya'da 8,9 büyüklüğündeki depremin yol açtığı tsunaminin etkileri devam ediyor.
Polis, liman kenti Sendai'de 300 civarında ceset bulunduğunu açıkladı.
Televizyonlar, arabaları, evleri ve gemileri karaya doğru sürükleyen dalgadan duvarları gösteriyor.
Önce ülkenin kuzeydoğu kıyısından karaya doğru ilerleyen tsunaminin yön değiştirdiği ve yıkıntıların çoğunu denize taşıdığı belirtiliyor.
Yetkililer, tsunaminin verdiği zararı değerlendirmenin çok zor olduğunu söylüyor.
Yüz yolcu taşıdığı düşünülen bir geminin dalgalara kapıldığı biliniyor, ancak geminin konumu tespit edilemiyor.
Sendai şehri ve çevresindeki kırsal araziler su altında, sarsıntılardan sonra başlayan yangın da geniş bir alana yayılmış durumda.
Fukushima Daiçi nükleer santralinin çalışması da soğutma sisteminin bozulması nedeniyle durduruldu.
Miyagi bölgesinde bir nükleer santralin alev aldığı ve bir trenin kayıp olduğu da gelen haberler arasında.
Japonya hükümeti, ülkedeki Amerikan birliklerine kurtarma çalışmalarına yardım etmeleri çağrısı yaptı.
Deprem yerel saatle 14:46'da (Türkiye saatiyle 07:46) meydana geldi. Bu depremin Japonya'da şimdiye kadar yaşanan en büyük sarsıntı olduğu belirtiliyor.
Televizyonların canlı yayınlarına katılan bazı depremzedeler, depremin 3-4 dakika sürdüğünü anlattılar.
Amerikan jeoloji yetkilileri depremin merkezinin Tokyo'dan 400 km. uzaklıkta ve denizin yaklaşık 32 km derinliğinde olduğunu açıkladı.
Depremin ardından büyük artçı sarsıntılar yaşanıyor. Metro ulaşımı durdu, milyonlarca ev elektriksiz kaldı.
Televizyon görüntüleri Onahama City'de büyük dalgaların kıyıyı vurmasını gösterdi. Miyagi ve Fukushima bölgelerini vuran ilk tsunami, kıyı boyunca çok sayıda yerleşim alanını tahrip etti.
Sendai City'de çok büyük bir dalganın karanın içlerindeki tarım arazilerine doğru ilerlerken önündeki herşeyi birlikte sürüklediği görüldü.
Japon NHK televizyonundan yayınlanan görüntülerde, denizden gelen dalgalarla birlikte gemilerin, otomobillerin, kamyonların, elektrik direklerinin, yoğun çamur tabakasıyla birlikte kıyıdan içlere doğru topluca sürüklenmesi izlendi.
Deprem ardından bölge ülkelerinde tsunami uyarıları yayımlanıyor. Uyarı kapsamında Japonya, Filipinler, Hawaii, Rusya'nın Büyük Okyanus kıyıları, Endonezya ve Tayvan bulunuyor.
Halkın en kısa zamanda ve hızla yüksek bölgelere gitmesi istendi.
Canlı televizyon görüntülerinde depremin birçok binada yangına yol açtığı izlendi. Tokyo yakınlarındaki Ichihara yöresinde bir petrol rafinerisinde de kontrol altına alınamayan büyük bir yangın sürüyor.
Japonya'nın şehirler arası hızlı tren seferleri durduruldu. Tokyo yakınlarındaki Narita havaalanıyla, Sendai havaalanı ulaşıma kapatıldı. Bazı nükleer santrallerdeki faaliyet de, otomatik olarak kapatıldı.
Fransız Haber Ajansı, ABD tsunami gözlem merkezinin, Büyük Okyanus kıyılarının hemen hemen tamamını, Avustralya ile Güney Amerika'yı uyarı kapsamına aldığını bildirdi.
Japonya yetkilieri halka sükunet içinde olunması, asla otomobillere binilmemesi, önümüzdeki saatlerde güvenlik için yetkililerce yapılan uyarılara kesinlikle uyulması çağrısında bulunuyor.
Başbakan Naoto Kan, ülkede herhangi bir radyasyon sızıntısı olmadığını duyurdu. Japonya Başbakanı, deprem fekaletzedelerine derin üzüntülerini dile getirdi ve çeşitli âcil yardım merkezleri oluşturulduğunu bildirdi.
</doc>
<doc docid='bbc_100414_china_quake' lang='tur' type='mono' source_url='http://www.bbc.co.uk/turkce/haberler/2010/04/100414_china_quake' term='SARS'>
Çin'de deprem: En az 600 ölü
Çin devlet televizyonuna göre ülkenin kuzeybatısındaki Çinghay eyaletinde meydana gelen depremde en az 600 kişi hayatını kaybetti.
Çin devlet televizyonuna göre ülkenin kuzeybatısındaki Çinghay eyaletinde meydana gelen depremde en az 600 kişi hayatını kaybetti.
Yetkililer enkaz altında kalanlar olduğunu belirtirken bölgeye kurtarma çalışmaları için askerler sevkedildi.
Yaralı sayısının 10 bin kişiyi bulduğu söyleniyor.
Rihter ölçeğien göre 6,9 büyüklüğündeki deprem, Tibet ile Çinghay eyaleti arasındaki dağlık bölgeyi vurdu.
Sabah 8 sularında pek çok kişinin evde sırada meydana gelen depremin ardından üç artçı sarsıntı daha yaşandı.
Bölgenin dağlık yapısı, kurtarma çalışmaları önünde ciddi bir engel oluşturuyor.
Ajansların haberine göre enkaz altında kalanlar arasında ilkokul çocukları da var.
Çinli yetkililer tek katlı çok sayıda evin depremde çöktüğünü ya da hasar gördüğünü söylüyor.
Depremin merkez üssü yakınlarında bulunan Yuşu'da yetkililer binaların yüz 80 oranında hasar gördüğünü açıkladı.
Fay hatları üzerindeki Tibet platosu depremlerin sık sık yaşandığı bir alan.
2008 yılında Çin'in Sişuan bölgesini vuran büyük depremde 90 bin kişi öldü ya da kayıplara karıştı.
</doc>
<doc docid='bbc_haberler-dunya-51171231' lang='tur' type='mono' source_url='https://www.bbc.co.uk/turkce/haberler-dunya-51171231' term='SARS'>
Çin'de ortaya çıkan yeni virüs: Yetkililer virüse yakalananların sayısının 200'ü aştığını söylüyor
Çin'in Vuhan kentinde ortaya çıkan ve hızla Şangay ve Şenzen gibi büyük metropollere yayılan yeni bir virüse şu ana kadar 200'ün üzerinde kişinin yakalandığı açıklandı.
Çin'in Vuhan kentinde ortaya çıkan ve hızla Şangay ve Şenzen gibi büyük metropollere yayılan yeni bir virüse şu ana kadar 200'ün üzerinde kişinin yakalandığı açıklandı.
Çinli yetkililer, sadece iki gün içerisinde virüse yakalanan 139 kişi tespit ettiklerini duyurdu.
Aralık ayında Çin'in Vuhan şehrinde orta çıkan virüsün en büyük belirtisi solunum yetersizliği.
Virüse bağlı solunum yolu rahatsızlıklarından dolayı ölenlerin sayısı 3'e çıktı.
Dünya Sağlık Örgütü, sayıdaki hızlı artışın yapılan test sayısındaki artışla bağlantılı olduğunu söylüyor.
BBC'ye konuşan sağlık uzmanları, Çin hükümetinin açıkladığı verilerin salgının gerçek boyutlarını yansıtmadığını ve virüsün en az 1.700 kişiye bulaşmış olabileceğini belirtiyor.
İlk kez Aralık ayında Vuhan'da ortaya çıkan virüs, Tayland ve Japonya'ya da yayılmış durumda.
Vuhan kentinde hastaları testlerden geçiren Çinli yetkililer, son iki gün içerisinde 139 yeni vaka tespit ettiklerini ifade etti.
Pazar akşamı itibarıyla Vuhan'da virüs salgını nedeniyle hastaneye kaldırılan kişi sayısının 170 olduğu bildirildi. Hastaların dokuzunun durumunun kritik olduğu ifade ediliyor.
Pekin'deki sağlık yetkilileri ise Vuhan'a seyahat edip dönen iki kişinin tedavi altında tutulduğunu duyurdu. Her iki hastada da virüsle bağlantılı zatürre belirtileri olduğu ifade edildi.
Hastalardan alınan örnekler laboratuvarlarda incelemeye alındı.
Çin'de ve Dünya Sağlık Örgütü'ndeki yetkililer, enfeksiyonun corona virüsü olduğu sonucuna vardı.
Geniş bir aileye sahip olan corona virüslerinden yalnızca altısının (eğer yeni virüs de kanıtlanırsa yedisinin) insanlara bulaştığı biliniyor.
Corona virüsleri hafif durumlarda soğuk algınlığı etkisi gösteriyor ama ağır vakalarda da şiddetli sonunum yetmezliğine neden oluyor. Buna, SARS (ağır akut solunum yolu yetersizliği sendromu) deniyor. Çin'de 2002'de görülen SARS salgınında virüsün bulaştığı 8.098 kişiden 774'ü ölmüştü.
Genetik kodunda yapılan analizlere göre yeni virüs, diğer corona virüslerine kıyasla SARS'a en yakın virüs.
Virüs, bazı hastalarda akciğer iltihabına neden oldu ve ölümle sonuçlandı.
</doc>
<doc docid='bbc_110920_merkel_post_election' lang='tur' type='mono' source_url='http://www.bbc.co.uk/turkce/haberler/2011/09/110920_merkel_post_election' term='SARS'>
Merkel hükümeti sendeliyor mu?
Almanya'nın siyasi manzarası birden değişti. Son bir yıl boyunca Başbakan Angela Merkel'in işi kolay değildi; akademik çalışmasında kopyacılık yaptığı için bir bakanı istifa etti, nükleer güç konusundaki politikasını değiştirmek zorunda kaldı ama, şu ya da bu şekilde engelleri aşmayı başardı ve hükümet yolunda yürüdü.
Almanya'nın siyasi manzarası birden değişti. Son bir yıl boyunca Başbakan Angela Merkel'in işi kolay değildi; akademik çalışmasında kopyacılık yaptığı için bir bakanı istifa etti, nükleer güç konusundaki politikasını değiştirmek zorunda kaldı ama, şu ya da bu şekilde engelleri aşmayı başardı ve hükümet yolunda yürüdü.
Ancak şimdi iktidardaki koalisyonun dağılma noktasına gelip gelmediği tartışılıyor Almanya'da. Böylesi bir dağılma hemen yarın meydana gelmeyecek. Ama sonun nasıl olacağını şimdiden görmek mümkün. Bir zamanlar sapasağlam görünen yapıda, şimdi bazı çatlaklar oluşmuş görünüyor.
Başbakan Merkel'in yaşadığı zorluk, kendi partisi Hristiyan Demokratlar'dan kaynaklanmıyor. Sorun, Merkel ve partisinin hükümet içindeki diğerleriyle ilişkilerinde.
Koalisyonun küçük ortakları Hür Demokrat Parti (FDP), bir dizi seçimde ardarda kayıplar verdi. Şimdi sorulan soru, bu durumu düzeltmek için euro kurtarma planları konusunda daha popülist bir tavır benimseyip benimseneyecekleri...
Hür Demokratlar, aslında Pazar günü Berlin'de yapılan yerel seçimlerden önce de, daha sert bir söylem benimsemeye başlamışlardı.
FDP'nin yeni lideri ve hükümette Başbakan Merkel'in yardımcısı olan Philipp Rösler, euro bölgesinde zorluk içinde olan ekonomilerin masaya yatırılmasının yasaklı konu olmaması gerektiğini söyler söylemez, hükümette ilk sarsıntı başladı.
Rösler'in sözünü ettiği tabu, Yunanistan'ın düzgün bir şekilde iflasına izin verilmesi konusunun tartışmaya açılmasıydı.
Ama Başbakan Merkel'in tartışmak istemediği tabu, tam da buydu. Merkel, eskiden olduğu gibi şimdi de, Temmuz sonunda euro bölgesi liderlerince üzerinde anlaşmaya varılmış olan politikaya bağlı ve bu politikanın sürdürülmesini istiyor.
Merkel, konuyu tartşmanın belirsizlik yaratacağını ve belirsizliğin de durumu kötüleştireceği inancında.
Ancak kendi partisi içinde de itirazlarla yüzyüze kalan Merkel, kendisine yakın isimlerle birlikte, "Avrupa bankacılık sisteminde yaratacağı sonuçlar nedeniyle, Yunanistan'ın iflasına izin verilmesinin gündemde olmadığını" ardarda vurgulamaya girişti.
Rösler'in hükümet içinde uyumsuzluk yaratan önerilerini ortaya atmasından bu yana Hür Demokrat Parti içinde de işler kötüye gidiyor.
Berlin seçimlerinde parti, eyalet meclisi için gerekli olan yüzde 5'lik barajı aşmak bir yana, oyların yüzde 2'sini bile alamadı. Bu sonuçlar, partinin önceki haftalarda aldığı ciddi seçim yenilgilerini izliyor.
Gregor Gysi'nin dediği gibi, "Hür Demokrat Parti, şu anda batmakta olan bir parti. Batmakta olan bir insanın alacağı mantıksız kararlar konusunda dikkatli olmak gerekir."
Angela Merkel'e sorun çıkan tek parti Hür Demokratlar değil.Koalisyonun diğer ortağı Hristiyan Sosyal Birlik Partisi (CSU) de giderek zor bir ortak olma yolunda.
CSU da, güçlük yaşayan ekonomilerin kurtarılmasına, euro tahvillerine ve Alman vergi mükelleflerinin paralarını güneydeki ülkelere yönlendirecek her türlü adıma karşı, giderek sertleşen bir tavır benimsemekte.
Bunda da seçimle bağlantılı unsurlar rol oynuyor olabilir. CSU, 2013 seçimlerinde Bavyera eyalet parlamentosundaki çoğunluğunu koruma çabasında kuşkusuz.
Bütün bu sorunlar ve çekişmeler ardından, Başbakan Merkel'in kendi partisi içindeki kimi isimler, Sosyal Demokratlarla büyük koalisyona girilmesinden söz eder oldular.
Sonuçta, 2005 ve 2009 yıllarındaki Hristiyan Demokrat ve Sosyal Demokrat koalisyonları ülkeyi mali krizden çıkarmayı başarmıştı.
Ama SPD/CDU koalisyonunun şu aşamada olası görünmediğini belirtmek gerek. Sosyal Demokratlar, iktidarı elinden almak istediği, bocalamakta olan bir hükümete niye yardım etsin ki?
Ancak, euro krizinin daha da büyüdüğünü ve hükümet içindeki çekişmelerin daha da tırmandığını düşünün bir.
Koalisyon için FDP'den daha çekici olabilecek ortak arayışına gidilmesi söz konusu olabilir. O durumda, daha büyük bir dava için, yani euronun varlığının sürdürülebilmesi için, bir merkez sağ ve merkez sol koalisyonu, büyük ittifak olarak gelebilir gündeme.
Berlin'deki Freie Universität'tan siyaset bilimci Dr. Gero Neugebauer ise, hala bu olasılığı güçlü görmüyor.
Mevcut hükümetin bu haliyle geçinip gideceğine inanan Dr. Neugebauer, "FDP gemiyi fazla sallarsa, kendisinin de seçimlerde unutulan bir partiye dönüşebileceğinin farkında" diyor.
Dr. Gero Neugebauer, Başbakan Merkel'in eski başbakan Kohl'den çok şey öğrendiğini, bunlardan birinin havlayan köpeğe aldırış etmeyerek yola yürümeye devam edilmesi gerektiği felsefesi olduğunu belirtiyor.
Belki de doğrudur.
Ama şimdi daha farklı olan durum, köpeklerin daha yüksek sesle havlamakta olduğu. Hırlamaya ve ısırmaya da başlayabilirler.
İktidar ve etki sahibi kişiler olasılıkları ve oyuncuların değiştirilmesi konusunu tartışmakta şu sıralar. Bir zamanlar istikrarlı görünen yapı, henüz yıkılma noktasında değil ama eskisi kadar kaya gibi sağlam da değil...
</doc>
<doc docid='bbc_120220_iran_iaea' lang='tur' type='mono' source_url='http://www.bbc.co.uk/turkce/haberler/2012/02/120220_iran_iaea' term='SARS'>
Nükleer uzmanlardan İran'a bir ayda ikinci ziyaret
İran'ın nükleer programı konusundaki gerginlik tarafların petrol ticareti kozunu masaya sürmesi ardından tırmanırken, Birleşmiş Milletler'e bağlı Uluslararası Atom Enerjisi Kurumu'ndan (UAEK) bir heyet İran'da iki gün sürecek temaslara başlıyor.
İran'ın nükleer programı konusundaki gerginlik tarafların petrol ticareti kozunu masaya sürmesi ardından tırmanırken, Birleşmiş Milletler'e bağlı Uluslararası Atom Enerjisi Kurumu'ndan (UAEK) bir heyet İran'da iki gün sürecek temaslara başlıyor.
UAEK yetkililerinin İran'a bir ayda düzenlediği ikinci ziyaretin teftiş niteliğinde olmadığı, görüşme amacını taşıdığı vurgulanıyor.
İki gün ülkede kalacak beş kişilik uzman heyetinin İran'ın Buşehr, Natanz, Arak ya da Kum'daki nükleer tesislerini ziyaret edip etmeyeceği açıklanmadı.
Heyete UAEK Başkan Yardımcısı Herman Nackaerts başkanlık ediyor. Nackaerts kurumun öncelikli amacının nükleer programın olası askeri boyutları olup olmadığını açıklığa kavuşturmak olduğunu vurguladı.
Ancak bunun 48 saatte sağlanması pek mümkün görünmüyor.
UAEK ziyaretinden hemen önce, kurumun merkezinin bulunduğu Viyana'daki bir diplomat, BBC'ye Kum kentinde bulunan bir yeraltı tesisinin binlerce yeni nesil santrifüjün devreye sokulmasına hazır hale getirildiğini söylemişti.
UAEK zenginleştirilmiş uranyum üretiminin hızlanması anlamına gelen iddialar konusunda yorum yapmadı.
İran, 10 yıldır UAEK gündemdeki nükleer programının bütünüyle sivil amaçlar doğrultusunda geliştirildiğini ve enerji üretimini hedeflediğini savunuyor.
Ancak İran yönetiminin uluslararası denetçiler karşısındaki ketum tavrı ve BM yaptırımlarına rağmen uranyum zenginleştirme programından vazgeçmemesi Batılı ülkelerin şüphelerini körüklüyor.
Söz konusu ziyaret öncesinde Avrupa Birliği yaptırımlarını 1 Temmuz'dan itibaren İran'ın petrol ürünlerini kapsayacak şekilde genişletmeye karar vermiş, İran ise kararın öncesinde İngiltere ve Fransa'ya petrol satışını durdurduğunu ilan etmişti.
İran'ın açıklamasının ayrıntıları için tıklayın
Bu kararın piyasalarda büyük bir sarsıntı yaratması beklenmiyor.
Son AB verilerine göre, petrol sektöründe yaptırım beklentisiyle geçen yıl İngiltere'nin İran'dan petrol ithalatı sıfıra düşmüş, Fransa'nın alımları ise günde 75 bin varile gerilemişti.
Gerilime rağmen İran Dışişleri Bakanı Ali Ekber Salihi, İran ve altı BM üyesi tarafından yürütülen çözüm görüşmelerinin İstanbul'da devam edeceğini söyledi, ancak tarih vermedi.
Bölgede gerginlik tırmanırken İsrail'in İran'a karşı tek taraflı bir askeri operasyon düzenlemesi olasılığı sıkça gündem geliyor.
İngiltere Dışişleri Bakanı William Hague hafta sonunda yaptığı açıklamalarda, askeri müdahalenin 'pek akılcı olmayacağı' uyarısında bulunmuş ve ekonomik yaptırım ve müzakere yöntemini savunmuştu.
Hague bununla birlikte İran'ın nükleer programının sınırlanmaması durumunda bunun Orta Doğu'da Soğuk Savaş'ı andıran bir silahlanma yarışına yol açabileceğini, bunun da bölgede ciddi şekilde istikrarsızlık yaratacağını belirtti.
ABD yetkilileri de İsrail tarafından düzenlenen bir saldırının nükleer programı bütünüyle yok etmeyecebileceğinden, buna karşılık İran'ı bölgedeki hedeflerine misillemede bulunmaya sevketmesinden endişeli.
ABD Genelkurmay Başkanı Orgeneral Martin Dempsey bu aşamada İsrail'in İran'a saldırmasının akıllıca olmayacağı görüşünü açıkça ifade etti.
</doc>
<doc docid='bbc_130802_tayvan_kavga' lang='tur' type='mono' source_url='http://www.bbc.co.uk/turkce/haberler/2013/08/130802_tayvan_kavga' term='SARS'>
Tayvan meclisinde yine yumruklar konuştu
Tayvan Parlamentosu'ndaki nükleer enerji tartışması kavgayla sonuçlandı.
Tayvan Parlamentosu'ndaki nükleer enerji tartışması kavgayla sonuçlandı.
Kavga sırasında bazı milletvekilleri yumruklaşırken, bazıları da birbirlerine su bardakları ve şişeleri fırlattı.
Kavgadan önce parlamentoda, başkent Taipei yakınlarında inşaatı tamamlanmak üzere olan nükleer santralin açılıp açılmamasının referanduma götürülmesi oylanacaktı.
Japonya'daki Fukuşima faciasının ardından, nükleer enerji Tayvan'da iyice tartışmalı hale geldi.
Nuke 4 adlı santralin ülkedeki dördüncü nükleer tesis olması planlanıyor. 10 yıldır uzun süren santral inşaatı tamamlanmak üzere.
Ancak muhalefetteki Demokratik İlerici Parti, güvenlik kaygıları nedeniyle santrale karşı çıkıyor.
Geçen Mart ayında 200 binden fazla Tayvanlı nükleer enerji karşıtı eylem yapmıştı.
Hükümet 9 milyar dolara mal olan santralin elektrik kesintilerini önlemek için gerekli olduğunu savunuyor.
Tayvan'da sık sık depremlerin yaşandığı bir ülke. Geçen Mart'taki 6,1 büyüklüğündeki sarsıntı en az 20 kişinin yaralanmasına yol açmıştı.
</doc>
<doc docid='bbc_haberler-dunya-41642209' lang='tur' type='mono' source_url='https://www.bbc.co.uk/turkce/haberler-dunya-41642209' term='SARS'>
Gökbilimde büyük buluş: Yıldız çarpışmasında yerçekimsel dalgalar keşfedildi
ABD'li ve Avrupalı bilim insanları, Süpernova yıldız patlamaları sonucu oluşan iki "nötron yıldızının" 130 milyon yıl önce çarpışmasıyla meydana gelen yerçekimsel dalgaları keşfetti.
ABD'li ve Avrupalı bilim insanları, Süpernova yıldız patlamaları sonucu oluşan iki "nötron yıldızının" 130 milyon yıl önce çarpışmasıyla meydana gelen yerçekimsel dalgaları keşfetti.
Albert Einstein'ın ünlü izafiyet teorisinin odağındaki yerçekimsel dalgalar ve ortaya çıkardıkları ışık, dedektörler aracılığıyla ilk kez doğrudan algılanabildi.
Uzaybilimciler, böylece altın ve platin gibi ağır kimyasal elementlerin nötron yıldızlarının bu şekilde çarpışarak birleşmeleri sonucu evrene yayılabildiğini de ortaya çıkardı.
Yerçekimsel dalgalar, birbiriyle çarpışan kara delikler ve yıldız çekirdeklerinin çökmesi gibi evrendeki şiddetli olaylar nedeniyle uzayzamanın dokusunda görülen kıpırtılar anlamına geliyor. Uzaydaki bu dalgalar araştırılarak, "Büyük Patlama"nın ve geçmişin izleri aranıyor.
Büyük buluşun odağındaki dalgalar, ABD merkezli LIGO laboratuarı ile İtalya'daki Virgo adı verilen dedektör aracılığıyla, 17 Ağustos'ta ölçümlendi.
Kaliforniya eyaletindeki LIGO Laboratuarı'nın başkanı David Reitze, "Bu hepimizin beklediği andı" dedi.
LIGO'nun dedektörü, evrendeki kozmik sarsıntı ve çarpışmalardan oluşan yerçekimsel küçük dalgaları tespit etmesi amacıyla, ABD'nin Louisiana eyaletindeki boş ormanlık bölge Livington'a yerleştirilmişti.
İki yıl önce güncellenerek geliştirilen bu dedektör, dört kez kara deliklerin çarpışmasını algıladı.
Bahsedilen çarpışma, NGC 4993 adı verilen galakside, yaklaşık 1000 milyar kilometre uzaklıktaki Hydra Takımyıldızı'nda gerçekleşti.
130 milyon yıl önce, daha dinozorlar Dünya'da dolanırken yaşanan çarpışma o kadar uzaktaydı ki, yerçekimsel dalgalar ve ışık sadece bize kadar ulaştı.
Dev yıldızların patlaması anlamına gelen Süpernova sırasında uzaya yayılan kalıntı çekirdekler, bu yıldızları oluşturdu.
Bu yıldızlar 30 km'den büyük olmasa da, kütleleri Güneş'ten yaklaşık yüzde 20 daha fazla. Üstelik bir çay kaşığı boyutunda olanlar bile, milyarlarca tonluk kütleye sahip.
Süpernova sırasında yıldızların atomlarında proton ve elektronlar birleşerek tamamen nötronlardan oluşan nesneler yaratıyor. 'Nötron yıldızı' tanımı da buradan geliyor.
Ligo / Virgo araştırmacıları, L şeklindeki uçsuz bucaksız tünellere lazerlerle ateş ediyor, dalgalar da lazer ışıklarını bozuyor.
Bu dalgaların keşfedilmesi ile, evren hakkında yeni araştırmaların da yolunun açıldığı belirtiliyor.
Ünlü fizikçi Stephen Hawking, BBC'ye daha önce yaptığı açıklamada, evrene "farklı bir gözlemci pencereden" bakmanın öngörülemez sürprizlere gebe olabileceğini söylemişti.
Hawking, "Daha hâlâ gözlerimize, daha doğrusu kulaklarımıza inanamıyoruz çünkü yerçekimsel dalgaların sesine uyandık" demişti.
</doc>
<doc docid='bbc_110809_europe_shares_fall' lang='tur' type='mono' source_url='http://www.bbc.co.uk/turkce/ekonomi/2011/08/110809_europe_shares_fall' term='SARS'>
Asya'daki düşüşü Avrupa borsaları da izliyor
Bir günü daha kayıplarla kapatan Asya borsalarının ardından, piyasaların açılışıyla birlikte düşüş trendi Avrupa'da da devam etti.
Bir günü daha kayıplarla kapatan Asya borsalarının ardından, piyasaların açılışıyla birlikte düşüş trendi Avrupa'da da devam etti.
Londra ve Frankfurt borsaları açılışta önce yükseldikten sonra keskin düşüşler yaşadı.
ABD'nin kredi notunun indirilmesi ve euro bölgesindeki borç krizinin daha da derinleşmesi olasılığı nedeniyle piyasalara güvensizlik hakim.
Euro bölgesine ilişkin kaygıların odağında, borç krizinin İspanya ve İtalya'yı da içine çekebileceği beklentisi yatıyor.
Avrupa Merkez Bankası piyasalara müdahale ederek her iki ülkenin de borçlanma maliyetini kontrol altında tutmaya çalışıyor.
Bankanın önlemleri çerçevesinde İtalya ve İspanya'nın borçlanma faizleri dünden bu yana biraz daha azaldı.
Küresel ekonomiden duyulan endişeler nedeniyle Asya'da borsalar 2008 seviyelerine geriledi.
Tokyo'da Nikkei endeksi yüzde 2.8, Güney Kore'nin Kospi endeksi yüzde 5.3, Hong Kong borsası da yüzde 6 değer kaybetti.
New York'ta Dow Jones endeksi pazartesi günü işlemlerini, Başkan Barack Obama'nın güven verme çabalarına karşın yüzde 5.6 oranında düşüşle kapatmıştı.
Amerika Birleşik Devletleri'nde olası bir resesyonun Asya'nın ihracat odaklı ekonomilerini vurmasından korkuluyor.
</doc>
<doc docid='bbc_130513_who_virus_uyari' lang='tur' type='mono' source_url='http://www.bbc.co.uk/turkce/haberler/2013/05/130513_who_virus_uyari' term='SARS'>
DSÖ: Yeni virüs insandan insana geçebiliyor
Dünya Sağlık Örgütü, ölümcül Sars virüsüne benzer yeni virüsün, yakın temasla insandan insana geçiyor olabileceğini açıkladı.
Dünya Sağlık Örgütü, ölümcül Sars virüsüne benzer yeni virüsün, yakın temasla insandan insana geçiyor olabileceğini açıkladı.
Corona virüsü olarak adlandırılan virüsün neden olduğu hastalık zatürre ve zaman zaman da böbrek yetmezliğine yol açıyor.
Yeni virüs, 2003'te Asya'da ortaya çıkan SARS'a neden olan virüsle aynı familyadan.
Fransa Sağlık Bakanlığı, ikinci bir erkeğin muhtemel bir insandan insana geçiş vakasında virüse yakalandığını bildirmişti.
Suudi Arabistan'da da virüs nedeniyle iki kişinin öldüğü açıklanmıştı.
Dünya Sağlık Örgütü (DSÖ) yetkilileri de yeni vakalar ve insandan insana geçme potansiyeli nedeniyle kaygılı olduklarını bildirdi.
DSÖ'ye göre, geçen yıldan bu yana Avrupa ve Ortadoğu ülkelerinde 33 vakaya rastlanırken, bu vakaların 18'i ölümle sonuçlandı.
Suudi Arabistan ve Ürdün'da görülen vakaların Almanya, İngiltere ve Fransa'ya da yayıldığı bildirildi.
DSÖ, "En büyük kaygımız, farklı ülkelerde görülen vakaların yakın temas halinde bu virüsün insandan insana yayıldığı tezini giderek artan bir şekilde desteklemesi. İnsandan insana geçme vakaları şu ana dek küçük bir çevrede yaşandı ve genel bir salgın olduğunu gösteren bir kanıt yok" denildi.
Fransa'daki ikinci vaka, ülkenin kuzeyindeki Valenciennes'te Dubai'den döndükten sonra hastalanan 65 yaşındaki bir kişiyle aynı hastane odasında kalan 50 yaşındaki bir erkekte görüldü.
Bu arada Reuters Haber Ajansı'na konuşan Suudi Arabistan Sağlık Bakanı Yardımcısı ülkenin doğusundaki El Ahsa bölgesinde iki kişinin daha virüs nedeniyle öldüğünü ve son salgında ölenlerin sayısının dokuza yükseldiğini açıkladı.
Suudi Sağlık Bakanlığı geçen yazdan bu yana görülen toplam 24 vakadaysa, 15 kişinin öldüğünü bildirdi.
Geçen Şubat ayında da İngiltere'nin Birmingham kentinde aynı aileden üç kişi virüse yakalanmış, bir kişi de ölmüştü.
Ortadoğu ve Pakistan'a giden bir aile üyesinin virüse burada yakalandığı düşünülüyor.
</doc>
<doc docid='bbc_160111_cin_borsalar' lang='tur' type='mono' source_url='http://www.bbc.com/turkce/haberler/2016/01/160111_cin_borsalar' term='SARS'>
Çin borsası haftaya yine düşüşle başladı
Geçen hafta sarsıntı yaşayan Çin borsaları haftaya yine keskin bir düşüşle başladı.
Geçen hafta sarsıntı yaşayan Çin borsaları haftaya yine keskin bir düşüşle başladı.
Şanghay borsası yüzde 5,33 kayıpla günü 3.016,7 puandan kapadı.
Küresel piyasalar geçen hafta Çin borsasında hisselerin aşırı düşüşleri nedeniyle alım satım iki kez durdurulunca piyasalardaki hassasiyet iyice artmıştı.
Çin, Cuma günü piyasa kapatma yoluna bir daha gitmeyeceğini açıklayarak bu kaygıları gidermeye çalıştı ama hafta sonunda açıklanan enflasyon rakamları da yatırımcılar açısından çok parlak görünmüyor.
Çin'de tüketici fiyatları endeksinin Aralık ayında geçen yıla göre 1,6 artış gösterdiği açıklandı.
Fakat ürünlerin fabrika çıkış fiyatlarındaki düşüş 46. ayında devam ederken, dünyanın ikinci en büyük ikinci ekonomisi Çin hala deflasyon riskiyle karşı karşıya.
Bu fiyatlardaki aşırı düşüş ile ekonominin durgunluğa sürüklenmesi anlamına gelebilir.
Çin Merkez Bankası olumlu bir hava yaratmak için ikinci kez para birimi yuanın değerini piyasadan yüksek belirledi ama bu yatırımcıları harekete geçirmedi.
Hong Kong'daki Sengindex günü yüzde 2,8 düşüşle 19.888,5 puanda kapattı.
Banker kuruluş IG'den piyasa stratejisti Chris Weston, "Küresel piyasalardaki korku, panik ve belirsizlik dalgasının tam merkez üssündeymişiz gibi görünüyor" diyor.
Avustralya ve Güney Kore borsaları da günü düşüşlerle kapadılar. Japonya'da resmi tatil nedeniyle borsalar kapalıydı.
Petrol fiyatlarındaki düşüş de devam etti ve Kuzey Denizi ham petrolü varil başına 750 cent daha düşerek 32,80 dolar oldu.
</doc>
<doc docid='bbc_haberler-dunya-41467839' lang='tur' type='mono' source_url='https://www.bbc.co.uk/turkce/haberler-dunya-41467839' term='SARS'>
'Vücut Saati'ni araştıran 3 Amerikalı bilim insanına Nobel Tıp Ödülü
İnsan vücudunun biyolojik saatini inceleyen ve bunu kontrol eden moleküler mekanizmaları ortaya çıkaran üç ABD'li bilim insanı, 2017 Nobel Tıp Ödülü'ne layık görüldü.
İnsan vücudunun biyolojik saatini inceleyen ve bunu kontrol eden moleküler mekanizmaları ortaya çıkaran üç ABD'li bilim insanı, 2017 Nobel Tıp Ödülü'ne layık görüldü.
"Sirkadiyen ritim" diye de bilinen vücudun biyolojik saati, geceleri uyumamızın sebebi olduğu gibi, davranışlarımız ve bedensel işlevlerimizi de ciddi şekilde etkileyen bir olgu.
Bu konuda çalışmalar yürüten ABD'den bilim insanları Jeffrey C. Hall, Michael Rosbash ve Michael W. Young Nobel Tıp Ödülü'nü paylaşacak.
Nobel Komitesi, 3 bilim insanının bulgularının "sağlık ve esenliğimiz açısından dev etkileri" olduğunu açıkladı.
Tıpkı bitkiler, hayvanlar hatta mantarlar gibi insan vücudunun da hemen her hücresinde bir saat işliyor.
Ruh halimiz, hormon düzeylerimiz, vücut ısımız ve metabolizmamız, hepsi günlük bir ritim içinde çalışıyor.
Örneğin her sabah vücudumuz yeni güne hazırlanmak üzere ısınırken kalp krizi riskimiz artıyor.
Biyolojik saatimiz vücudumuzu gece ve gündüze uyum sağlayacak şekilde öyle bir netlikte ayarlıyor ki bu ayarın bozulması çok ciddi sonuçlar yaratabiliyor.
Uzun uçak yolculuklarından sonra zaman farkından dolayı yaşanan sarsıntı da işte vücudun, kendisini, ayarladığı ritmin dışında bir yerde bulmasından kaynaklanıyor.
Kısa vadede vücut saatinin ritmini bozacak şeyler hafıza oluşumunu etkiliyor, fakat uzun vadede tekrarlandığında iki tür diyabet (şeker hastalığı), kanser ve kalp hastalıkları risklerini artırıyor.
Oxford Üniversitesi'nden biyolojik saat uzmanı Profesör Russel Foster "Bu sistemi bir kez bozduğumuzda metabolizmamız üzerinde etkisi çok büyük olur" diyor.
Profesör Foster, Amerikalı 3 uzmanın Nobel ödülünü kazanmış olmasından büyük sevinç duyduğunu, Hall, Rosbach ve Young'ın vücut saatinin nasıl çalıştığını ilk açıklayanlar olarak bu ödülü hakettiklerini de söyledi ve ekledi:
"Bize moleküler saatin bütün bir hayvanlar aleminde nasıl çalıştığını gösterdiler."
Üçlünün bu konudaki araştırması meyve sinekleri üzerinde yapılmıştı fakat bulguları bütün hayvanlarda moleküler saatin çalışmasını sağlayan döngüleri açıklamış oldu.
Jeffrey Hall ve Michael Rosbash, DNA yapısında, periyod geni diye adlandırılan bir kısmın, sirkadiyen ritim de denilen biyolojik saatin düzenlenmesinde etkili olduğunu ortaya koydular.
Periyod geni PER adlı bir proteinin üretilmesini sağlayan "talimatları" içeriyor. PER düzeyi yükseldikçe periyod geni de talimatları kendi kendine kapatıyor.
Bunun sonucunda PER proteini düzeyi 24 saatlik döngüler halinde değişiyor, geceleri yükselip gündüzleri yine düşmeye başlıyor.
Michael Young da "zamansız" ve "çift zamanlı" diye adlandırılan iki gen keşfetti. Bu iki gen de PER proteini düzeyinin istikrarını etkiliyorlar.
PER düzeyi ne kadar istikrarlı ise vücut saati o kadar yavaş çalışıyor. İstikrarsızlaştıkça biyolojik saat de hızlanıyor.
PER'in istikrarlı olup olmaması kimilerimizin erkenci ya da 'tarla kuşu' ve kimilerimizin de gececi yani 'baykuş' olmasının sebebi aynı zamanda.
Bu çalışmalardan önce biyolojik saat konusu tam olarak anlaşılamamıştı.
Moleküler biyoloji uzmanı Dr Michael Hastings, "Meyve sinekleri üzerindeki bu çalışma öncesinde genetik mekanizmalar konusunda hakikaten bir bilgimiz yoktu. Vücut saati konusu astroloji ile aynı düzeyde bir bilinmeyen sayılıyordu" diyor.
Üç uzmanın çalışmaları önemli bir kamu sağlığı konusu olan gece mesaisi konusundaki yeni çalışmaların da önünü açabilir.
</doc>
<doc docid='bbc_140108_ab_endise_turkiye' lang='tur' type='mono' source_url='http://www.bbc.co.uk/turkce/haberler/2014/01/140108_ab_endise_turkiye' term='SARS'>
AB, Türkiye'de emniyetteki değişimden 'kaygılı'
Türkiye'de yolsuzluk ve rüşvet operasyonu sonrasında hükümetin polis teşkilatında başlattığı geniş kapsamlı görevden alma ve atamalar konusunda Avrupa Birliği'nden ''kaygılıyız'' açıklaması geldi.
Türkiye'de yolsuzluk ve rüşvet operasyonu sonrasında hükümetin polis teşkilatında başlattığı geniş kapsamlı görevden alma ve atamalar konusunda Avrupa Birliği'nden ''kaygılıyız'' açıklaması geldi.
Brüksel'de gazetecilerin sorularını yanıtlayan sözcü Olivier Bailly, Avrupa Komisyonu'nun Türkiye'deki gelişmeleri kaygıyla izlediklerini ve soruşturmaların bağımsızlığı ve adalet sisteminin güvenilirliği konularında duydukları rahatsızlığı dile getirdi.
Bailly, Türkiye ile müzakere sürecinin bu son gelişmelerden dolayı aksayıp aksamayacağı sorusunu ise yorumsuz bıraktı.
Yolsuzluk ve rüşvet operasyonu sonrası, İçişleri Bakanlığı kararıyla 15 ilde emniyet müdürünün ve bir emniyet genel müdür yardımcısının görevden alındığı belirtildi.
Görevden almalar, Cumhurbaşkanı Abdullah Gül’ün onayıyla resmi gazetede yayımlandı.
Doğan Haber Ajansı’nın (DHA) haberine göre, Ankara, İzmir, Adana, Diyarbakır, Bursa, Erzurum, Gaziantep, Hatay, Kocaeli, Sakarya, Malatya, Mersin, Trabzon ve Samsun Emniyet Müdürü’nün yerine yeni isimler atandı.
Ankara Emniyet Müdürlüğü’nde de Terörle Mücadele, Asayiş, İstihbarat, Siber Suçlar ve Kaçakçılık ve Organize Suçlarla Mücadele Şube müdürlüklerinde görevli 350 personelin görev yerleri değiştirilmişti.
Emniyet müdürlüklerindeki son görevden almalar, 17 Aralık’ta başlatılan yolsuzluk ve rüşvet soruşturmalarının ardından hükümetin bakanlık kadrolarında, bürokraside ve yargıda bir dizi değişikliğe gitmesinin ardından geldi.
Buna göre, Ankara Emniyet Müdürlüğü’ne, Kırıkkale Emniyet Müdürü Kardi Kartal, Antalya Emniyet Müdürülüğü’ne Özel Harekat Dairesi başkanı Cemil Tonbul, Adana Emniyet Müdürlüğü’ne Polis Başmüfettişi Cengiz Zeybek, İzmir Emniyet Müdürlüğü’ne Kastamonu Emniyet Müdürü Sami Uslu, Trabzon Emniyet Müdürlüğü’ne Polis Başmüfettişi Murat Köksal atandı.
Diğer yandan hükümet, Hâkimler ve Savcılar Yüksek Kurulu’nu (HSYK) da yeniden yapılandırmak için TBMM’ye bir öneri sundu.
Önerinin, Adalet Bakanı’nın HSYK’de ve Adalet Akademisi’ndeki yetkilerinin artırılmasını öngördüğü belirtiliyor.
</doc>
<doc docid='bbc_160103_hindistan_deprem' lang='tur' type='mono' source_url='http://www.bbc.com/turkce/haberler/2016/01/160103_hindistan_deprem' term='SARS'>
Hindistan'da 6.7 şiddetinde deprem: En az 8 ölü
Hindistan'ın kuzeydoğusundaki Manipur vilayetinin Imphal kentinde 6.7 şiddetinde deprem meydana geldi.
Hindistan'ın kuzeydoğusundaki Manipur vilayetinin Imphal kentinde 6.7 şiddetinde deprem meydana geldi.
Myanmar ve Bangladeş sınırına yakın bölgede meydana gelen depremde en az sekiz kişi öldü, 30'dan fazla kişi yaralandı.
Polis, şiddetli sarsıntı nedeniyle duvarlar çatladığını ve yeni inşa edilen altı katlı bir bina çöktüğünü söyledi.
Hindistan Meteoroloji Kurumu, depremin derinliğinin 17 kilometre olduğunu duyurdu.
BBC'nin Dakka'dan bildiren muhabiri Salman Saeed, Bangladeş'te de halkın sarsıntıdan dolayı panik yaşadığını ve sokaklara döküldüğün aktardı.
Imphal sakinlerinden Deepak Shijagurumayum, AFP'ye evinin büyük zarar gördüğünü söyledi ve "Deprem olduğunda neredeyse herkes uyuyordu ve yataklarından fırladılar" dedi.
Shijagurumayum, "İnsanlar ağlıyor, sokaklarda ve açık alanlarda dua ediyorlardı. Artçı olacağı korkusuyla yüzlerce kişi saatlerce dışarda bekledi" diye konuştu.
</doc>
<doc docid='bbc_140403_sili_yeni_deprem' lang='tur' type='mono' source_url='http://www.bbc.co.uk/turkce/haberler/2014/04/140403_sili_yeni_deprem' term='SARS'>
Şili'yi bu kez 7,6'lık deprem vurdu
Şili'de dün altı kişinin ölümüne, üç bine yakın evin yıkılmasına ve kitlesel tahliyelere yol açan 8,2 büyüklüğündeki depremden sonra 7,6 büyüklüğünde ikinci bir sarsıntı meydana geldi.
Şili'de dün altı kişinin ölümüne, üç bine yakın evin yıkılmasına ve kitlesel tahliyelere yol açan 8,2 büyüklüğündeki depremden sonra 7,6 büyüklüğünde ikinci bir sarsıntı meydana geldi.
Ülkenin kuzeyini vuran ikinci sarsıntıdan sonra Şili ve Peru'da yine tsunami alarmı verildi, ancak 2,4 metre uzunluğundaki dalgaların kıyılara vurmasından sonra alarm kaldırıldı.
Dünkü depremde zarar gören bölgeyi ziyaret eden Şili Cumhurbaşkanı Michelle Bachelet de tahliye edildi.
Son sarsıntıdan sonra herhangi bir hasar haberi gelmedi.
Depremin, dünkü sarsıntının vurduğu liman kenti Iquique'de yine binaları salladığı ve insanların dışarı kaçtığı belirtildi.
Son sarsıntının merkez üssü İquique kentinin 23 kilometre güneyi olduğu vurgulandı.
Amerikan Jeolojik Araştırmalar Merkezi depremin yerin 20 kilometre altında oluştuğunu ve Güney Peru'da sınır boyunca hissedildiğini açıkladı.
Bölgedeki Tacna ve Arequipa kentlerinde de halk binalardan dışarı kaçtı.
Şili Cumhurbaşkanı Bachelet deprem bölgesini ziyaretinde halkın sükûnetini övmüştü.
Dünkü depremin ardından tsunami alarmı verilmesi sonrası bir milyon kişi tahliye edildi.
Depremden en çok etkilenen ve felaket bölgesi ilan edilen Arica ve Parinacota'yla Tarapaca'yı Bachelet, "Bence müthiş bir örnek verdiniz" dedi.
Bachelet ayrıca bölge halkına depremin yarattığı hasarı tamir etmek için "birlikte çalışma" çağrısı yaptı.
Önceki gün yerel saatle 20.46’da meydana gelen 8,2 büyüklüğündeki depremin merkez üssü Iquique kentinin 86 kilometre kuzeybatısıydı.
Kentte bazı dükkânlar yanarken, bazı balıkçılar limandaki teknelerinin battığını ya da zarar gördüğünü söyledi.
2,1 metre boyundaki dalgalar sahile vururken, Tarapaca'da yaşayan 40 bin kişiye elektrik verilemediğini belirtiliyor.
Depremin ardından Iquique'deki kadınlar hapishanesinden firar eden 293 mahkumu yakalamak için ordu birlikleri bölgeye gönderildi.
Mahkumlardan 131'inin kendi istekleriyle geri döndüğü bildirildi.
Şili, sismik olarak dünyanın en aktif ülkelerinden biri.
Ülkenin orta ve güney kesimleri 27 Şubat 2010'da da 8,8 büyüklüğünde bir deprem ile sarsılmış, afette 500'den fazla kişi hayatını kaybetmişti. Deprem sonrası meydana gelen tsunami de Şili'de büyük yıkıma neden olmuştu.
Bugüne kadar kayıtlara geçen en şiddetli deprem de yine Şili'de meydana gelmişti.
Ülkede 1960'da meydana gelen 9,5 büyüklüğündeki deprem sonucu 5 binden fazla kişi hayatını kaybetmişti.
</doc>
<doc docid='bbc_140915_suudi_mers' lang='tur' type='mono' source_url='http://www.bbc.co.uk/turkce/ozeldosyalar/2014/09/140915_suudi_mers' term='MERS'>
Mers: Suudiler Hac öncesi virüse savaş açtı
Suudi sağlık yetkilileri, önümüzdeki ayki Hac sırasında ölümcül Ortadoğu Solunum Yetmezliği Sendromu salgınını önlemek için ellerinden geleni yaptıklarını söylüyorlar.
Suudi sağlık yetkilileri, önümüzdeki ayki Hac sırasında ölümcül Ortadoğu Solunum Yetmezliği Sendromu salgınını önlemek için ellerinden geleni yaptıklarını söylüyorlar.
Mers olarak bilinen dünyanın en yeni katil virüslerinden birinin kaynağının develer olduğuna inanılıyor.
Mers hafif soğuk algınlığına neden olurken, insanlarda ise ölüme yol açabiliyor.
2012 yılında ortaya çıkmasından bu yana virüs Suudi Arabistan'da 302 kişiyi öldürdü.
723'den fazla kişi de virüs kaptı.
Nisan ve Mayıs aylarında salgının zirvesinde olduğu sırada Dünya Sağlık Örgütü (WHO) halk sağlığı acil durumu ilan etmeyi dahi düşündü.
Hastalığın belirtileri ateş, öksürük ve nefes darlığı.
Ayrıca zatürre ve böbrek yetmezliğine de neden olabiliyor.
Virsü kapanların yaklaşık % 40'ı ölürken, ölenlerin birçoğunun başka tıbbi bir sorunları da vardı.
Virüsün develerden insanlara tam olarak nasıl geçtiği bilinmiyor.
Biliminsanları bunun muhtemelen enfekte hayvanların burun ve ağız salgılarından olduğunu söylüyorlar.
Çiğ deve sütü de virüsü taşıyabiliyor.
WHO develer ile yakın çalışan herkesin maske ve eldiven gibi koruyucu giysiler giymesi gerektiğini söylüyor.
Ayrıca insanların çiğ deve sütü içmesini önlemek gerektiğini söylüyorlar.
Mers'in, virüs kapanların öksürük ya da  hapşırıktan çıkan damlacıklar yoluyla insandan insana yayıldığına inanılıyor.
Yer yer Suudi Arabistan dışında da vakalar görülmesine karşın, mağdurların büyük çoğunluğu Suudi.
Yaklaşık iki milyon kişi Hac yolculuğuna hazırlanırken, önemli bir salgın olabileceği endişeleri var.
Ancak yetkililer salgının kontrol altında alındığını söylüyor.
Mers kapanların çoğunluğ virüsü hayvanlardan almadı ve virüse hastanelerde yakalandı.
Koğuşlarda yetersiz kontrol önlemleri nedeniyle, enfekte insanlar hastaneye gittiğinde, virüs diğer hastalar ve sağlık çalışanları arasında hızla yayıldı.
Personel, bu hastalar arasında ellerini yıkamak ve maskeler giymek gibi temel önlemleri almadığından, virüs yayılabildi.
Şimdi sağlık bakanlığı binlerce sağlık çalışanına sıkı enfeksiyon kontrol eğitimi verildiğini söylüyor.
</doc>
<doc docid='bbc_141003_hac_ebola' lang='tur' type='mono' source_url='http://www.bbc.co.uk/turkce/haberler/2014/10/141003_hac_ebola' term='MERS'>
Hac'da Ebola endişesine Suudiler'den önlem
Hac sezonunun başlamasıyla, Ebola tehlikesine dair uyarılar arttı. Suudi Arabistan ise bu uyarıları "yeterince dikkate almamak"la eleştiriliyor.
Hac sezonunun başlamasıyla, Ebola tehlikesine dair uyarılar arttı. Suudi Arabistan ise bu uyarıları "yeterince dikkate almamak"la eleştiriliyor.
Bu yıl Hacca giden 2 milyon Müslüman toplu halde ibadet ederken, Ebola ve MERS gibi bulaşıcı hastalıkların yayılmasından endişe ediliyor.
Bangladeş Başbakanı Şeyh Hasina, Hacca yönelik eleştiriler getiren Bakan Abdül Latif Sıddık'ın kabineden ve partiden tasfiye edileceğini açıkladı.
Bakan Sıddık, Pazar günü New York'ta gazetecilerle konuşmuş ve "Hac, insan gücü israfı. Hacca gidince hiçbir şey üretilmiyor. Aksine, ülke ekonomisine olan oluyor. Başka bir ülkede tonla para harcıyorlar" demişti.
Sıddık ayrıca Muhammed Peygamberin Arapların hırsızlık yapmalarından endişe ettiğini, her yıl Müslümanları bir yerde toplayarak geliri artırmayı hedeflediği yorumunu yapmıştı.
Suudi yetkililer Ebola'ya karşı önlem olarak, Afrika ülkeleri Sierra Leone, Gine ve Liberya'dan hiçbir başvuruyu kabul etmedi.
Ebola virüsünden en çok etkilenen bu üç ülkeden 7,400 Hacı adayı reddedildi.
Ayrıca tüm Hacı adaylarından sağlık taraması formu istendiği ve son üç haftada nereye gittiklerine dair bilgi toplandığı belirtiliyor.
Fakat diğer ülkelerden hacca gidenlerin sayısının 1.4 milyonu bulduğu ve Suudi yetkililerin Ebola tehlikesine karşı yeterince önlem almadığı eleştirisi getiriliyor.
Öte yandan Hacca gidenlerin "MERS" adı verilen, Orta Doğu Solunum Sendromu hastalığını kapma tehlikesi de bulunuyor.
Bu sene bahar aylarında Suudi Arabistan'da salgın hale gelen bu hastalığın tehlikesi devam ediyor.
2012'den bu yana ülkede 750 kişide görülen MERS hastalığından 319 kişi ölmüştü.
Nisan ve Mayıs aylarında, salgının zirvede olduğu sırada, Dünya Sağlık Örgütü (WHO) halk sağlığı acil durumu ilan etmeyi düşünmüş fakat daha sonra vazgeçmişti.
</doc>
<doc docid='bbc_haberler-dunya-49235249' lang='tur' type='mono' source_url='https://www.bbc.co.uk/turkce/haberler-dunya-49235249' term='MERS'>
İsveç'in Eskilstuna kentinde sokakta dilenmek artık paralı
İsveç'in Eskilstuna kenti, dilencilere 250 İsveç kronu (yaklaşık 140 TL) karşılığında dilenme izni vermeye başladı.
İsveç'in Eskilstuna kenti, dilencilere 250 İsveç kronu (yaklaşık 140 TL) karşılığında dilenme izni vermeye başladı.
3 aylık izin için başvurular internet üzerinden ya da karakollarda bizzat yapılıyor.
Eskilstuna, ülkede bu uygulamayı yapan ilk kent.
Dilenme izni olmadan sokaklara para toplayanların 4000 İsveç kronu (yaklaşık 2300 lira) cezaya çarptırılacağı belirtiliyor.
İngiltere'de yayımlanan The Guardian gazetesine göre, Jimmy Jansson adlı Sosyal Demokrat belediye meclisi üyesi, yaklaşık bir yıllık gecikmenin ardından 1 Ağustos'ta yürürlüğe giren uygulamanın amacının dilenmeyi bürokratik hale getirip zorlaştırmak olduğunu söyledi.
Jansson yerel medyaya "Nasıl gittiğini göreceğiz. Uygulamanın sosyal hizmetlerde evsiz ya da zor durumdaki diğer insanları yerel makamlarla buluşturmasını umuyoruz" dedi.
Uygulamaya karşı çıkanlar, iznin dilenciliği yasal hale getirdiğini ve çoğunluğu Bulgaristan ve Romanya vatandaşı çingeneler olan bu kişileri riske atabileceğini söylüyor.
Stadsmission adlı yardım örgütünden Tomas Lindroos, suç çetelerinin izin parasını ödeyerek bu kişileri haraca bağlayabileceğine dikkat çekti.
İsveç'te birkaç ay önce bazı kentler Yüksek Mahkeme'nin emsal kararının ardından dilenmeyi topyekun yasaklamıştı.
İsveç yayın kurumu SVT'ye göre hafta sonunda toplam 8 kişi dilencilik yapmak için izin aldı.
Bazı dilencilerin ise izin parasını ödememek için sokaklarda yaban mersini gibi meyveler satmaya başladıkları belirtiliyor.
</doc>
<doc docid='bbc_haberler-dunya-45507987' lang='tur' type='mono' source_url='https://www.bbc.co.uk/turkce/haberler-dunya-45507987' term='MERS'>
Wahlberg'in formunu koruma sırrı: 2:30'da kalkıp 6 öğün ye, ağır egzersiz sonrası 19:30'da yat
47 yaşındaki Amerikalı oyuncu Mark Wahlberg, Instagram'da hayranlarıyla formunu nasıl koruduğunu paylaştı. Wahlberg, sabah 2:30'da yarım saat duayla başlayan ve ağır vücut geliştirme egzersizleri ve 6 öğün yemekle devam eden tipik bir gününü anlattı.
47 yaşındaki Amerikalı oyuncu Mark Wahlberg, Instagram'da hayranlarıyla formunu nasıl koruduğunu paylaştı. Wahlberg, sabah 2:30'da yarım saat duayla başlayan ve ağır vücut geliştirme egzersizleri ve 6 öğün yemekle devam eden tipik bir gününü anlattı.
Buna göre Wahlberg, dualarını ettikten sonra sabah 3:15'te kahvaltı yapıyor. Sabah egzersizi 95 dakika süüryor. Bunu yeniden yemek, duş, tekrar atıştırmalık, golf ve soğuk oda terapisi izliyor. Tüm bunlar saat 10:30'dan önce oluyor.
Soğuk oda terapisinde sporcular antrenmandan sonra ağrılarını dindirmek ve kaslarını diri tutmak için birkaç dakikalığına sıcaklığın eksi 100 derece olduğu bir odaya giriyor. Terapide sıvı nitrojen kullanılıyor.
Duşla golf arasında bir-buçuk saatlik boş zamanı olan Wahlberg, akşam 19:30'da yatıyor.
Ünlü oyuncu kahvaltısının yulaf ezmesi, yaban mersini ve fıstık ezmesinden oluştuğunu, sabah 5:30'da da protein tozu içtiğini, üç hindi burger ve beş dilim tatlı patates yediğini söylüyor.
Wahlberg, 08:00'de 10 hindi köftesi, ızgara tavuk salatası, iki haşlanmış yumurta, zeytin, avokado, salatalık, domates ve marul yiyor.
Mark Wahlberg'in saat 13:00'te yediği öğle yemeği menüsü biftek ve yeşil biberden oluşuyor.
Sonraki yemek 15:30'da. Wahlberg burada çin lahanasıyla ızgara tavuk yiyor.
Günün son yemeği 17:30-18:00 arası yeniyor. Wahlberg, "Güzel bir morina balığı ya da levrek yiyorum. Yanında sebze, sote patates ve Çin lahanası olabiliyor. Gün içinde bol bol su içiyorum. Hepsi bu kadar" diyor.
Wahlberg, James Silva karakterini canlandırdığı Mile 22 filminin çekimleri öncesinde geçen yıl başladığı rejimini, ailesiyle birlikte çıktığı tatillerde ve seyahatlerinde de uyguluyor.
Wahlberg, Rhea Durhman ile evli. Çiftin dört çocukları var. Erken kalktığı için ailesine çok zaman ayırabildiğini söyleyen Wahlberg, "Onlar uykudayken ben çoğu şeyi yapmış oluyorum" diyor.
2017'de en çok ücret alan aktör olan Wahlberg, hâlâ Hollywood'un en çok iş yapan oyuncuları arasında.
Londra'daki St Mary's Üniversitesi'nden spor bilimleri uzmanı Prof. John Brewer, insan vücudunun bu tür aşırı rejimlere adapte olabildiğini ancak bunu yapan kişilerin vücütlarının kendini toparlamasına ve tamir etmesine izin vermesi gerektiğini, sonradan bunun durağan hale gelerek rutinleşeceğini söyledi.
Brewer, bununla birlikte Wahlberg'in bunu uzun süre devam ettiremeyeceğini öne sürerek "Beş-10 yıl içinde bu tür aşırı bir yaşam tarzı olmayacak. Ya iradesini kaybedecek ya da vücudu artık 'yeter' diyecek. İnsanların büyük bölümüne bunu tavsiye etmiyoruz" dedi.
</doc>
<doc docid='bbc_vert-fut-44862542' lang='tur' type='mono' source_url='https://www.bbc.co.uk/turkce/vert-fut-44862542' term='MERS'>
DERGİ - Bunamaya karşı 7 önemli besin
Dünyada bunama (demans) vakalarının sayısı  47,5 milyona ulaştığı ve bu oran sürekli arttığı halde, bunamanın beslenme ile bağlantısı konusundaki araştırmalar oldukça sınırlı.
Dünyada bunama (demans) vakalarının sayısı  47,5 milyona ulaştığı ve bu oran sürekli arttığı halde, bunamanın beslenme ile bağlantısı konusundaki araştırmalar oldukça sınırlı.
Son yıllarda kırmızı şaraptan kahveye, çikolatadan şampanyaya birçok yiyecek ve içecek 'bunamaya karşı mucize besin' nitelemesiyle haber başlıklarını işgal ederken The Food Programme'dan Sheila Dillon uzmanlarla konuşup bu konuda bilinenleri derledi.
Aslında hiçbir yiyecek veya içecek mucize etkisi göstermiyor. Önemli olan, sağlıklı ve dengeli beslenmek, bol sebze ve meyve, zeytinyağı ve balık ağırlıklı Akdeniz diyeti uygulamak.
Bunun olumlu etkisi sadece bunama açısından değil genel sağlık için de önemli.
Fakat bunama açısından şu yedi noktaya dikkat çekmek yararlı olabilir:
1. Haftada en az bir kez balık yemek büyük yararlar sağlıyor.
2. Çilek ve yaban mersini gibi antioksidan bakımdan zengin meyvelerin bilişsel dejenerasyonu geciktirdiği kanıtlanmış durumda.
3. Günde 30 gram kadar kabuklu yemiş ile yulaf, mısır, kabuklu pirinç, çavdar ve akdarı gibi tam tahıl ürünlerinin protein ve mineral bakımından zengin olduğu kadar bunamaya karşı da yararlı olduğuna inanılıyor.
4. Ispanak ve diğer yeşil sebzelerin zihinsel gerilemeyi yavaşlattığı biliniyor.
5. Hafif bilişsel sorunları olan kişilere B vitaminleri verildiğinde önemli ilerlemeler kaydettikleri görüldü.
6. Kakaonun sinir hücrelerini koruyucu etkisi olduğuna inanılıyor. Çikolatayı seviyorsanız şeker oranı az, kakao oranı yüksek olanlarını tercih etmelisiniz.
7. Avokadonun içerdiği sağlıklı yağların beyin sağlığına iyi geldiği biliniyor.
</doc>
<doc docid='bbc_110504_berries' lang='tur' type='mono' source_url='http://www.bbc.co.uk/turkce/haberler/2011/05/110504_berries' term='MERS'>
Taze sıkılmış meyve suyu, kalbe iyi
Üzüm, kızılcık ve frenküzümü gibi meyvelerin karışımından oluşan taze sıkılmış meyve suyu kalbe iyi geliyor.
Üzüm, kızılcık ve frenküzümü gibi meyvelerin karışımından oluşan taze sıkılmış meyve suyu kalbe iyi geliyor.
Fransız uzmanlar, domuzlarda kalp damarlarında yaptıkları deneyler sonucu, bu şekilde hazırlanmış meyve sularının, damar duvarlarını rahatlattığını belirledi.
Bilim adamları, damar sağlığını iyileştirip iyileştirmediği konusunda daha fazla araştırma yapılması gerektiğini söylüyor.
Araştırma sonuçları, İngiliz Kalp Vakfı'nın sebze ve meyve tüketiminin kalp hastalıkları riskini azalttığı yolundaki bulgularını da güçlendiriyor.
Araştırma kapsamında uzmanlar, polifenol adı verilen ve özellikle dutsu meyvelerde bulunan bir kimyasal maddeyi inceledi.
Sonucunda bu maddenin en aktif olduğu meyvelerin frenk üzümü, yaban mersini, kekremiş (kırmızı yaban mersini), aronya(avcı üzümü), kızılcık ve üzüm olduğu anlaşıldı.
İngiliz Kalp Vakfı'ndan diyetisyen Tracy Parker, yine de neden kimi meyve ve sebzelerin kalbe daha iyi geldiğini hala anlayamadıklarını belirtiyor.
Ancak meyve suyunda daha az lif ve daha fazla şeker bulunduğundan uzmanlar, meyveleri yiyerek tüketmenin daha yararlı olduğunun altını çiziyor.
</doc>
<doc docid='bbc_130830_yaban_mersini_diyabet' lang='tur' type='mono' source_url='http://www.bbc.co.uk/turkce/haberler/2013/08/130830_yaban_mersini_diyabet' term='MERS'>
Yaban mersini diyabet riskini azaltıyor
Yapılan bir araştırma, özellikle yaban mersini, elma ve üzüm yemenin tip 2 diyabetin gelişmesi riskini azalttığını ortaya koyuyor.
Yapılan bir araştırma, özellikle yaban mersini, elma ve üzüm yemenin tip 2 diyabetin gelişmesi riskini azalttığını ortaya koyuyor.
Yaban mersini yemenin diyabet riskini yüzde 26 azalttığı ancak meyve sularının aynı etkiyi göstermediği belirtiliyor.
ABD'deki 187 bin kişi üzerinde yapılan araştırma sonucunda uzmanlar tip 2 diyabetin gelişmesi riskinin meyve tüketimiyle azaltılabileceğini belirtiyor.
Diyabet hastalarında vücuttaki insülin hormonundan kaynaklanan problem nedeniyle kan şekeri düzeyi kontrol edilemiyor.
Tip 2 diyabet pankreas hücrelerinin yeterli insülini üretemediği durumlarda insülin direnci olarak ortaya çıkıyor. Ya da vücut üretilen insülini gerektiği şekilde kullanamaz.
Çalışmaya 187 bin denek katıldı. Deneklerin yüzde 6,5'inde tip 2 diyabetin geliştiği tespit edildi.
Çalışma kapsamında bir porsiyon şeftali, muz, kavun, elma, kuru üzüm, erik, yaban mersini ve çilek yedirilen hastalar dört saatte bir kontrol edildi.
Analiz sonucunda haftada üç porsiyon yaban mersini, üzüm, kuru üzüm, elma ve şeftali yemenin diğer meyvelere nazaran farklı bir etkisi olduğu ve tip 2 diyabet riskini düşürdüğü görüldü.
Araştırmacılar meyve suyu ile aynı testleri yaptıklarında ise tip 2 diyabet riskinin daha yüksek olduğu sonucuna ulaştı. Meyve suyu içmenin meyve yemekle aynı etkiyi göstermediği tespit edildi.
Harvard Üniversitesi'nden Qi Sun, meyvelerin meyve suyu haline gelirken besin değerlerini kaybettiğini bu yüzden diyabet riskine aynı etkiyi göstermediğini ifade etti.
Qi Sun: "Tip 2 diyabet riskini azaltmak için meyve suyu içmek yerine mümkün olduğunca çeşitli meyveler yenmeli" dedi.
</doc>
<doc docid='bbc_140526_mers_arastirma' lang='tur' type='mono' source_url='http://www.bbc.co.uk/turkce/haberler/2014/05/140526_mers_arastirma' term='MERS'>
Uzmanlar gizemli Mers virüsünün peşinde
Biliminsanları gizemli Mers virüsünün esrarını çözebilmek için yakında kedileri, köpekleri ve hatta fareleri test edecek.
Biliminsanları gizemli Mers virüsünün esrarını çözebilmek için yakında kedileri, köpekleri ve hatta fareleri test edecek.
Middle East Respiratory Syndrome - Orta Doğu Solunum Sendromu adı verilen virüs ilk olarak 2012'de görüldü ve dünya çapında 200 dolayında kişinin ölümüne neden oldu.
Virüse şu ada dek develerde yoğun bir şekilde rastlandı, ancak araştırmacılar diğer türlerde de bulunabileceğini söylüyor.
BBC'ye konuşan bir uzman virüsle mücadelenin insanlarla yakın temas halinde olan diğer hayvanlara kayabileceğini belirtti.
Mers ilk olarak Suudi Arabistan'ın Bishah kentindeki bir hastada görüldü ve şu ana dek dünya genelinde 600 kişiye yayıldı.
Virüse yakalananların yüzde 30'u hayatını kaybetti.
Uzmanlar virüsün hayvanlardan insanlara geçtiğine inanıyor.
Virüs yayılırken, biliminsanları Orta Doğu ülkelerinde sık görülen hayvanlar üzerinde testler yaptı.

Kanarya Adaları'ndaki develerden alınan kan örneklerini inceleyen Hollandalı uzmanlar hastalığın ilk antikorlarını buldu.
Uzmanlar bu antikorları virüsün hayvanlardan bulaştığını gösteren bir ayak izi olarak tanımlıyor.
Geçtiğimiz günlerde yapılan bir araştırmada da insanlara geçer virüsle, develerde görülen arasında bir fark olmadığı sonucuna vardı.
Ancak Columbia Üniversitesi'nde yapılan araştırma ekibinin başkanı Dr. Thomas Briese yine de virüsle ilgili yanıtlanmamış pek çok soru olduğunu söylüyor.
Briese virüsün tek kaynağı develer ise, bu hayvanlarla yakın temas halinde olanlarda daha yaygın olması gerektiğini vurguluyor.
Mers virüsü develerle yakın temas halinde olanlar arasında çok az görüldü.
Briese koyun ve keçi gibi diğer türlerin de test edildiğini ve bu virüse yakalandıklarını gösteren bir antikora rastlanmadığını vurguladı.

Bir başka çalışmaya göreyse sanılandan çok daha büyük bir coğrafi alana yayıldı ve Nijerya, Etiyopya ve Tunus gibi ülkelerde çok sayıda vaka görüldü.
Ancak virüsün gizemini daha da arttırır bir şekilde bu bölgelerde ölümlü vakaya rastlanmadı.
Dr. Briese bu gizem nedeniyle uzmanları kediler ve köpekleri de test edeceğini vurguladı.
Mers virüsünün mutasyon geçirip insanlar arasında kolayca yayılabilecek bir hale gelmesinden korkuluyor.
Virüse karşı bir geliştirme çabalarında ilerleme sağlandı, ancak çalışmalar hala deney aşamasında. Uzmanlar aşı geliştirilse bile büyük ihtimalle insanlar üzerinde değil, deve gibi hayvanlar üzerinde kullanılacağını söylüyor.
</doc>
<doc docid='bbc_140605_mers_deve_kanit' lang='tur' type='mono' source_url='http://www.bbc.co.uk/turkce/haberler/2014/06/140605_mers_deve_kanit' term='MERS'>
MERS virüsü 'deveden geçiyor'
Doktorlar ölümcül Mers virüsünün develerden insanlara geçtiği konusunda ilk kanıtı bulduklarına inanıyor.
Doktorlar ölümcül Mers virüsünün develerden insanlara geçtiği konusunda ilk kanıtı bulduklarına inanıyor.
New England Journal of Medicine adlı tıp dergisinde yayınlanan bir çalışmaya göre bir devede ve sahibinde "benzer" MERS (Middle East Respiratory Syndrome - Orta Doğu Solunum Sendromu) virüsü bulundu.
Suudi Arabistanlı 44 yaşındaki adam enfeksiyon nedeni ile hayatını kaybetmişti.
Cidde'deki Kral Abdülaziz Üniversitesi'nde tedavi gören adam, enfeksiyonu kapmadan kısa bir süre önce, hali hazırda hasta olan dokuz deveye bakmıştı.
Hasta hakkında tutulan tıbbi notlarda develeri burun damlası ile tedavi etmeye çalıştığı belirtiliyordu.
Çalışmada hem develerden hem de hastadan alınan viral örneklerin "iki örnekteki tam genom sıralamasının benzer" olduğunu kanıtladığı söyleniyor.
Çalışmanın raporu, "Bu veriler ölümcül insan Orta Doğu Solunum Sendromu koranavirüs enfeksiyonunun enfekte bir deve ile yakın temastan bulaştığını göstermiştir," diyor.
Nottingham Üniversitesi'nden virololoji profesörü Jonathan Ball, BBC'ye "Tüm kanıtlar suçlu olarak develeri işaret ediyor.
Virüs diziliminin aynı olduğu ilk kez görüldü ve bu da bulaşmayı kanıtlıyor" dedi.
Ball "Henüz aydınlanmayan nokta ise bulaşmanın solunum yoluyla olup olmadığı. Hasta develere burun damlası damlatıyormuş ancak devenin sütünde de makul miktarda virüs var" dedi.
Cambridge'teki Wellcome Trust Sanger Institute isimli enstitüden Profesör Paul Kellam BBC'ye "Son zamanlarda yayınlanan diğer çalışmalarla beraber bakıldığında, insana teşhis konduktan sonra develerden örnek alındı, bu da enfeksiyonun yönünün kanıtlanmasını zor hale getiriyor" dedi.
Kellam, "Kesin olabilmek için deve sürüleri geleceğe dönük şekilde takip edilmeli, Orta Doğu Solunum Sendromu koronavirüsü ile enfekte oldukları ve bulaştırıcı oldukları, virüs bir insana bulaşmadan önce gösterilmeli" diyor.
Hastalığın sorumlusu olarak uzunca bir süredir develerden şüpheleniliyordu.
2012 yılı Haziran ayında tespit edildiğinde bu yana Mers 681 kişide görüldü ve bunlardan 204'ü hayatını kaybetti.
Virüsün ilk kaynağı ise hala belirsizliğini koruyor.
</doc>
<doc docid='bbc_150612_vert_fut_tatli_koku' lang='tur' type='mono' source_url='http://www.bbc.com/turkce/haberler/2015/06/150612_vert_fut_tatli_koku' term='MERS'>
DERGİ - Meyveyi tatlı yapan fruktoz mudur?
Meyvelerin tatlı olmasının nedenini içerdikleri doğal şekere mi bağlıyorsunuz? Yanılıyorsunuz.
Meyvelerin tatlı olmasının nedenini içerdikleri doğal şekere mi bağlıyorsunuz? Yanılıyorsunuz.
Tatlı tadının şeker kaynaklı olduğunu düşünürüz. Portakal tatlı ise tat alma duyularımızdaki tatlı alıcılar içindeki şekeri fark ettiği içindir. Diğer meyveler için de aynı şey geçerlidir.
Fakat Florida Üniversitesi’nden tat bilimcisi Linda Bartoshuk ve ekibi bu konuya farklı yaklaşıyor. Bartoshuk meyvedeki tatlı tadı algılamamızı sağlayan uçucu kimyasalların büyük kısmının tatla değil kokuyla ilgili olduğunu ortaya koydu.
Bu bulgu, burnunuzu kapattığınızda yediğiniz şeyin tadını anlayamamaktan farklı. Bartoshuk birkaç yıl önce domates yerken aldığımız tatta hangi moleküllerin payı olduğunu incelerken ilginç sonuçlarla karşılaşmış.
152 domates türü glikoz, fruktoz, meyve asidi ve 28 uçucu kimyasal bileşen bakımından incelenmiş ve bir tadıcı grup oluşturularak bu domatesleri tatlılık, ekşilik ve diğer tat özellikleri açısından değerlendirmeleri istenmiş.
Bartoshuk verileri incelerken tatlılık bakımından yanıt olarak şekerin öne çıkacağını öngörmüş; fakat en büyük etkenin yedi uçucu kimyasal olarak ortaya çıktığını görünce çok şaşırmış.
Tadıcıların daha tatlı olarak gruplandırdığı domateslerde diğerlerinden daha az şeker, ama daha fazla uçucu madde vardı. Bu maddeler domatesten alınıp şekerli suya eklendiğinde bu su olduğundan daha tatlı olarak algılanıyordu.
Çilek ve yaban mersini incelendiğinde birincisinde daha az şeker olmasına rağmen daha tatlı olarak algılandığı görüldü. Bartoshuk bunu çilekte çok daha fazla uçucu madde olmasına bağlıyor. Bu maddeler çilekten alınıp şekerli suya eklendiğinde yine suyun daha tatlı algılandığı görüldü.
Suya eklenen maddeler çilek ya da domates kokusu hissettirecek yoğunlukta olmasa bile tatlılık hissini artırmıştı.
Araştırmacılar beynin bu bilgileri nasıl birleştirdiği sorusunun yanıtını arıyor hala. Bu uçucu maddelerin ağzın arka kısmına çarparak koku alıcıları harekete geçirmesi sonucu oluşan sinyaller beyinde burundan gelen sinyalleri alan bölümde değil tatla ilgili bölümde işleme konuluyor. Bartoshuk’un iddiası şu: “Tatla ilgili hücreleri etkileyen uçucu maddeler geldiğinde beyin mesajları birleştiriyor. Bazı uçucular ve bazı tatlar birleştiğinde ise bir yoğunluk hissi ortaya çıkıyor.”
Bilim insanları bu ilginç etkiyi araştırırken bizler de bunun neleri mümkün kılacağına dair hayaller kurabiliriz. Örneğin biraz uçucu madde katma yoluyla limonatalarda daha az şeker kullanmak mümkün olabilir mi? Ya da belli uçucuların eklendiği bir ağaç türü yaratarak en tatlı meyveyi üretmek? Bartoshuk bunların mümkün olabileceğine inanıyor.
Bu makalenin 

İngilizce aslını 

BBC Future’da okuyabilirsiniz.
Dergideki diğer makalelere 

buradan ulaşabilirsiniz.
</doc>
<doc docid='bbc_haberler-dunya-39552661' lang='tur' type='mono' source_url='https://www.bbc.co.uk/turkce/haberler-dunya-39552661' term='MERS'>
Alaska'da ıssızlığın ortasında bir ailenin yaşamı
All photographs © Ed Gold
ABD'nin Alaska eyaletinde, 400 kilometre uzunluğundaki Nowitna Nehri'nin kenarında yaşayan tek insan topluluğu Atchley ailesi.
En yakın kasabaya 160 kilometre uzakta yaşayan aileyi geçtiğimiz 18 yıl içinde sadece bir avuç insan ziyaret etti.
Fotoğrafçı Ed Gold ise Atchley ailesiyle 11 ay geçirdi.
Aile yılda bir kez büyük bir market alışverişi yapıyor.
Bu alışverişin içinde süt tozundan domates salçasına, pirinçten mısıra ve fasulyeye kadar her şey var.
Alışverişin dışında aile ayı, kurt, tavşan, ördek ve kunduz avladığı gibi yaban mersini ve kuşburnundan reçel yapıyor.
44 yaşındaki Romey, "David gittiği zaman bir ayı vurmak zorunda kaldım. Tek başıma bütün bir gün boyunca derisini yüzdüm, soydum ve etle uğraştım" diyor.
Aile, zamanlarını kendi ihtiyaçlarına uygun olarak istediği gibi ayarlıyor.
Gün ışığına göre günlük rutinini üç saat ileri ya da geri çekebilen aile, genelde 16.30'da kahvaltı yapıyor. Uzun kış günlerini marangozlukla, temizlik ve onarımla geçiriyor.
22:00'de akşam yemeği yedikten sonra sohbet ediyorlar, gitar çalıyorlar ya da yazı yazıyorlar. Yatağa ise genelde 04.00'te gidiyorlar.
Eğer para sıkıntısı yaşarlarsa 52 yaşındaki David, yüzülmüş derileri satıyor, kulübe inşa ediyor ya da 1.600 kilometre uzaklıktaki altın madeninde çalışıyor.
Ancak güneş enerjisinin de yardımıyla aile genelde yılda sadece 12 bin dolar ile geçinebiliyor.
Ailenin 13 yaşındaki oğlu Sky, evde eğitim görüyor. Ailesi aşçılık ve marangozluk üzerinden matematik öğretmek gibi yeteneğe dayanan bir eğitim modeli uyguluyor.
David ve Romey oğullarının eğitiminin bir parçası olarak Grand Theft Auto oynamasına izin veriyorlar. Sky'ın böylece 'kendine güveni ve işleri çok da ciddiye almamayı' öğrendiğini söylüyorlar.
Sky bu eğitim sisteminden memnun olduğunu, "Hiç okula gitmedim ama sanırım gitsem çok da sevmezdim" diyerek açıklıyor.
Annesi, babası ve köpeği ile yaşasa da Sky yaşıtlarından çok uzakta.
Tek arkadaşının uçakla 75 dakika uzaklıkta olan Fairbanks kasabasında yaşayan Ella olduğunu söylüyor. Ancak Ella'nın da çok görmediği için kendisine bir yabancı olduğunu ekliyor.
Ruby kasabası Atchley ailesi için yazın tekne kışın ise motorlu kızak ile sadece nehir üzerinden gidilebilen bir yer.
Ancak bu yolculuk özellikle kışın çok tehlikeli olabiliyor.
Herhangi bir acil durumda ise ailenin ulaşabileceği en yakın hastane altı saat uzaklıkta. Ailenin uydu telefonu üzerinden alarm çalabiliyor, eğer buzların eridiği bir dönemse helikopterin gelmesi gerekiyor.
Issızlığın içinde yaşamak Atchley ailesini mutlu etse de Romey'yi ilk başta endişelendirmiş:
"Buraya ilk taşındığımda yanlış gidebilecek şeyleri düşünüp çok korkuyordum. Ya birinin apandisiti patlasaydı? Elektrikli testerimiz bozulsaydı ve hiç odunumuz kalmasaydı? Ancak anı yaşamayı sonradan öğrendim."
David ise halinden memnun:
"İnsanlar 18 ay izolasyonda yaşamanın nasıl bir şey olduğunu öğrenmek istiyor. Sizi değiştiriyor. Herhangi bir konu hakkında iki ayrı fikre sahip olmaya hakkınız var. Vaktimiz olduğu için aylarca tek bir konu hakkında konuşabiliyoruz."
All photographs © Ed Gold
</doc>
<doc docid='bbc_haberler-dunya-51381099' lang='tur' type='mono' source_url='https://www.bbc.co.uk/turkce/haberler-dunya-51381099' term='MERS'>
Yeni koronavirüs salgınına neden hala bir isim bulunamadı?
Binlerce insanın hayatını etkiledi, sınırların kapanmasına, Çin'in bir bölümünün dış dünyayla bağlantısını kesilmesine neden oldu. Ancak dünyanın korku ile izlediği salgının henüz bir ismi bulunmuyor.
Binlerce insanın hayatını etkiledi, sınırların kapanmasına, Çin'in bir bölümünün dış dünyayla bağlantısını kesilmesine neden oldu. Ancak dünyanın korku ile izlediği salgının henüz bir ismi bulunmuyor.
Koronavirüs adı ile anılıyor olsa da aslında, bu isim, virüsün bağlı olduğu grubun adı.
Geçici olarak 2019-nCoV olarak isimlendirildi ancak virüs uzmanları dışında bu ismin hatırlanması güç.
Peki bu virüse isim koymak neden bu kadar uzun sürüyor?
Johns Hopkins hastanesinden Crystal Watson, "Önce tedaviye odaklanıldığı için, virüse ad koymak böyle durumlarda sonraya bırakılabilir. Ancak bir an önce isim vermenin de önemli tarafları var" diyerek tecrübesini paylaşıyor.
Bilim insanları, bu virüsü diğerlerinden ayırmak için "yeni koronavirüs" olarak adlandırdı. Mikroskoptan bakıldığında, taç şeklinde görüldükleri için bu isimle adlandırılıyorlar.
Dünya Sağlık Örgütü (WHO) virüse, geçici olarak 2019-nCoV denilmesini önerdi. '2019' virüsün ortaya çıktığı yıl, 'n' yeni, 'CoV' da koronavirüsün kısaltmasıydı.
Teknik tanımın genel kullanıma girememesinin önemine dikkat çeken Crystal Watson, "Buradaki tehlike, insanların bunu adlandırırken, belli bir toplumu hedef yapabilecek şekilde, örneğin, Çin Virüsü" gibi isimler takması"
Doktor Watson, sosyal medyada böyle gayri resmi isimlerin hızla dolaşıma girebileceği uyarısını da yapıyor.
Virüsü isimlendirme görevi, Uluslararası Virüs Sınıflandırma Kurumu'nun sorumluluğunda.
Ancak önceki deneyimler, kurumu dikkatli hareket etmeye itiyor. 2009 yılında H1N1 ismi verilen virüs, "domuz gribi" olarak yayılmış ve bu da örneğin, Mısır'da tüm domuz popülasyonunun itlafına yola açmıştı. Üstelik hastalık insanlar tarafından yayılıyor olsa da.
Resmi isimler de Mers örneğinde olduğu gibi sıkıntı yaratabiliyor. 2015 yılında tanımlanan Mers'in (Middle East Respiratory Syndrome) açılımı Orta Doğu Solunum Sendromu'ydu ve bu isim, belli bir coğrafi topluma karşı tepki oluşmasına neden oldu.
Dünya Sağlık Örgütü de (WHO) Mers ismini eleştirmişti.
Bunun sonucu olarak bir rehber hazırlandı. Buna göre, yeni isimlendirilecek koronavirüs şu öğeleri taşıyamayacak:
Bir kültüre ya da endüstriye de gönderme yapılmayacak. İsmin tıpkı SARS'ta (Şiddetli akut solunum yolu sendromu) olduğu gibi kısa ve tanımlayıcı olması da isteniyor.
Kaynak: Çin Ulusal Sağlık Komisyonu, yerel idare sağlık komisyonları ve Hong Kong Sağlık Müdürlüğü
Çin'de 500'e yakın hayata mal olan virüsü isimlendirmek için çalışan 10 kişilik gruptaki Profesör Benjamin Neuman, akılda kalıcılık için şu formülü dile getiriyor:
"Dilde diğer isimlerden daha hızlı dönmesi gerekiyor"
Ekibin iki önce isim bulmak için toplanmaya başladığını söyleyen Neuman, bir isim üzerinde karar kılındığını da kaydetti.
Ekip şimdi yayımlanması için ismi bir tıbbi dergiyle paylaştı. Açıklamanı bir iki güne yapılması bekleniyor.
Profesör Neuman, buldukları ismin doğru karar olup olmadığını zamanın göstereceğini söyledi.
</doc>
<doc docid='bbc_130812_le_haberlerle_ingilizce_camel_virus' lang='tur' type='mono' source_url='http://www.bbc.co.uk/turkce/ingilizce_dersleri/2013/08/130812_le_haberlerle_ingilizce_camel_virus' term='MERS'>
Haberlerle İngilizce: Camels could be source of virus
Scientists studying a deadly virus say they are closer to finding its source.
Scientists studying a deadly virus say they are closer to finding its source.
Research suggests that camels could be responsible for passing Middle East Respiratory Syndrome - or MERS - to humans.
The study is published in the Lancet Infectious Diseases.
Reporter:
Rebecca Morelle
<span > 

Haberi dinlemek için tıklayın
This deadly virus first emerged in the Middle East last year. So far, it's infected nearly 100 people, killing about half of them - and scientists have been striving to understand how it spreads.
Now tests have revealed that dromedary camels in Oman and the Canary Islands have signs of the virus in their blood.
Scientists have found antibodies that show that the animals were once infected with the Mers virus, or one that's very similar.
This, though, doesn't offer definitive proof that camels are reservoirs for the disease.
For that, scientists need to look at animals from the country where the virus is most prevalent - Saudi Arabia - to see if they carry the infection.
Researchers say confirming the source of the virus is a priority and will be crucial for halting its spread.
<span > 

Sözcükleri dinlemek için tıklayın
striving çabalamak
to spread yayılmak
antibodies antikorlar
reservoirs rezervuar
prevalent yaygın
priority öncelik
crucial çok önemli, kritik
to halt durdurmak
</doc>
<doc docid='bbc_haberler-dunya-48949219' lang='tur' type='mono' source_url='https://www.bbc.co.uk/turkce/haberler-dunya-48949219' term='MERS'>
Seks hayatınızı yemek tercihlerinizle iyileştirebilir misiniz?
Bir gıdanın libidoyu, cinsel gücü veya seksten alınan zevki artırdığına yönelik bir kanıt ortaya çıksa, o gıda muhtemelen yok satardı.
Bir gıdanın libidoyu, cinsel gücü veya seksten alınan zevki artırdığına yönelik bir kanıt ortaya çıksa, o gıda muhtemelen yok satardı.
Dengeli beslenme, aktif bir hayat tarzı ve iyi bir akıl sağlığı seks hayatınıza olumlu katkı yapar. Peki afrodizyak etkisi yapan gıdalarla seks hayatınızı iyileştirmeniz mümkün mü? Afrodizyak etkisi yapan doğal gıdalar var mı?
Mutluluk hormonu endorfinin salgılanmasını tetikleyen gıdalar genellikle sağlıklı bir seks isteği, zenginlik ve başarı ile eşleştiriliyor ve "libido artırıcı" olarak görülüyor.
Bu gıdaların afrodizyak etkilerine dair tarihi bilgilere ve bilimsel teorilere bakıp bu gıdaların seks hayatınızı iyileştirip iyileştiremeyeceğini inceledik.
İstiridye yemek gerçekten işe yarar mı?
Tarihin en ünlü çapkını olarak görülen Casanova'nın kahvaltıda 50 istiridye yediği söylenir.
Fakat istiridye ile şehvet artışı arasında bir bağlantı kanıtlanamadı. Öyleyse bu söylentiler neden kaynaklanıyor?
Efsanelere göre Yunan aşk tanrıçası Afrodit beyaz bir köpükten 'doğarak' denizden çıkmıştı. Bu nedenle eski çağlarda deniz ürünlerinin afrodizyak olduğuna inanılırdı.
Yine de istiridyeseverlere güzel bir haberimiz var: İstiridyelerde yüksek oranda çinko bulunuyor ve çinko testosteron üretiminin ana yapı taşı konumunda.
Araştırmalar, çinkonun erkeklerde kısırlık tedavisine yardımcı olabileceğini ve sperm kalitesini artırabileceğini gösteriyor.
Çinko alabileceğiniz diğer kaynaklar ise şöyle:
Araştırmacılara göre siyah çikolata, insanın ilk aşık olduğunu hissettiği kafayı yaşamasını sağlayan ve "aşk kimyasalı" olarak bilinen feniletilamin (PEA) salgılanmasına yol açıyor.
İlişkilerin ilk birkaç ayında salgılanan PEA, insanlara mutluluk veren dopamin hormonunun salgılanmasını sağlarken beynin haz merkezlerini de uyarıyor.
Çikolatadaki PEA oranı çok düşük ve yiyerek alındığında aktif kalıp kalmadığı bilinmiyor.
Kakaoda da triptofan denilen bir amino asit bulunuyor. Triptofanın kan dolaşımını artıdığı ve serotonin salgılattığına inanılıyor.
Peki çikolata ile seks arasındaki bağlantı ne zaman kuruldu?
Muhtemelen 16 yüzyılda.
O dönemde kaşif Hernan Cortes, Maya ve Aztek imparatorluklarıyla savaşmış ve günümüz Meksikası sınırlarının neredeyse tamamını Kastilya Krallığı sınırlarına katmıştı.
Kendisinin çikolata gören ilk Avrupalı olduğu tahmin ediliyor.
Kralına yazdığı mektupta Mayaların kakaolu bir karışım içtiğini, bunun "yorgunluğu alıp dinçlik verdiğini" anlatmıştı.
Kastilyalılar çikolataya Mayaların atfetmediği özellikler atfetmiş olabilir fakat kesinlikle afrodizyak olduğuna dair bir kanıt bulunmuyor.
Acı kırmızı biberlerde kapsaisin adlı bir madde bulunur. Bu madde de mutluluk hormonu endorfinin salgılanmasını sağlayarak "acı kafası" yaşamanıza yol açar.
Metabolizmanızı ve kalp atışınızı hızlandırır. Bunlar seks sırasında da yaşanan şeylerdir.
Her ihtimale karşı acı biberlerle uğraştıktan sonra elinizi yıkamayı unutmayın!
Alkol insanların kısıtlamalarının azalmasını rahat hissetmelerini sağlıyor. Bu da arzuyu artırabilir ama Machbet'in de sarhoşken söylediği gibi alkol "arzuyu artırırken performansı azaltıyor."
Çok fazla alkol içmek kadınlarda da erkeklerde de hissi azaltıyor ve zamanla seks isteğini düşürüyor. Aşırı kullanımda iktidarsızlığa da yol açabiliyor.
Dahası, bar gibi kokmanız karşınızdakinde cinsel heyecan uyandırmaz!
Meyve ve sebzelerde bulunan aromatik pigment bileşikleri olan flavonoidler, erkeklerde iktidarsızlık riskini azaltma özellikleri gösteriyor.
Bir araştırmaya göre flavonoidlerin bir türü olan ve yaban mersininde bulunan antosiyanin ile turunçgillerde bulunan bir diğer türü, iktidarsızlığı önleme potansiyeli taşıyor.
Genel olarak daha fazla meyve yiyen erkeklerde iktidarsızlık oranı yüzde 14 azalırken bunu flovonoid açısından zengin meyveler ve egzersizle desteklemek, riski yüzde 21 azaltıyor.
Meyvelere yumulma zamanı!
Bazı araştırmacılar Akdeniz usulü beslenmenin ereksiyon sorunlarını azalttığını ve cinsel fonksiyonun daha uzun süre korunmasını sağladığını söylüyor. Bu beslenme türünde tahıl, meyve, sebze, baklagiller, kabuklu yemişler ve zeytinyağı baskın konumda.
Antosiyanin alabileceğiniz diğer besinler arasında ise şunlar yer alıyor:
Afrodizyaklar üç kategoriye ayrılabilir:
Bu gıdaların başarısını ölçmek zor olduğu için insanlar üzerindeki etkileri kanıtlanabilmiş değil.
Bilimsel olarak kanıtlanmış tek afrodizyak olgunlaşmış ve çürümüş meyvelerin kokusu… Ve bu koku yalnızca erkek sineklerde işe yarıyor.
Cinsel sağlık alanında uzmanlaşmış Dr. Krychman, insanların "işe yarayacak" düşüncesiyle afrodizyak yediğini ve onlar işe yarıyorsa gerisinin önemli olmadığını söylüyor.
Afrodizyak olarak adlandırılan gıdaların çoğu sağlıklı gıdalar ama yine de bitki özü olarak satılan hapları alırken dikkatli olmak gerekiyor, özellikle üzerinde yeterli açıklamaların olduğu bir etiket yoksa ve "mucize ilaç" olduğu iddia ediliyorsa.
Eğer seks isteğiniz azsa, bunun altında bir sağlık sorunu yatıyor olabilir. Bu yüzden her zaman doktorunuza danışın.
Bu makale BBC Food'dan uyarlanmıştır.
</doc>
<doc docid='bbc_haberler-dunya-41875804' lang='tur' type='mono' source_url='https://www.bbc.co.uk/turkce/haberler-dunya-41875804' term='MERS'>
Suudi Arabistan'daki operasyonla ilgili merak edilenler
Suudi Arabistan'da aralarında prenslerin ve bakanların da bulunduğu çok sayıda kişi büyük yolsuzluk operasyonu kapsamında gözaltına aldı.
Suudi Arabistan'da aralarında prenslerin ve bakanların da bulunduğu çok sayıda kişi büyük yolsuzluk operasyonu kapsamında gözaltına aldı.
Buna paralel olarak bazı üst düzey devlet yöneticilerinin de görevlerine son verildi.
Operasyonla ilgili merak edilenleri derledik.
Operasyon, ülkenin veliaht prensi Muhammed bin Salman tarafından yolsuzlukla mücadele için kurulan komisyon tarafından yürütülüyor.
Resmi açıkalamalara göre hedef, yolsuzluklar.
Bununla birlikte, gözaltına alınan kişilere yönelik suçlamalar henüz açıklanmadı.
Suudi yayın kuruluşu Al Arabiya ise, 2009'da gerçekleşen Cidde su baskınları ve 2012'deki Mers virüsüyle ilgili yeni soruşturmalar açıldığını duyurdu.
Bu konuda henüz resmi bir açıklama yapılmadı ancak Suudi Arabistan medyası ve uluslararası haber ajanslarının aktardığına göre gözaltına alınan onlarca kişi arasında 11 prens, dört bakan ve onlarca eski bakan bulunuyor.
Haber kuruluşlarının gözaltına alındığını bildirdiği bazı isimler şöyle:
Ülkenin önde gelen işadamlarından, dünyanın en zengin insanları arasında yer alan Prens El Velid bin Talal de gözaltına alınanlar arasında yer alıyor.
Suudi haber ajansı SPA, Suudi Ulusal Muhafızları Bakanı Prens Miteb bin Abdullah ve Donanma Komutanı Amiral Abdullah bin Sultan bin Muhammed Al-Sultan'ın görevden alındığını bildirdi.
Forbes dergisine göre Prens El Velid bin Talal, 17 milyar dolarlık bir servetin sahibi.
İşadamının sahibi olduğu Kingdom Holding ülkenin en büyük yatırım şirketlerinden.
Şirketin Twitter, Apple, Citigroup, Four Seasons otelleri zinciri ile Rupert Murdoch'ın sahibi olduğu News Corp'ta hisseleri bulunuyor.
Bin Talal, ABD'deki başkanlık yarışı sırasında Donald Trump için "Amerika'nın yüz karası" demişti.
Twitter mesajında Trump'a başkanlık yarışından çekilmesi çağrısında bulunmuştu.
Trump ise Prens'e "Budala" diye karşılık vermiş, onun 'baba parasıyla Amerikalı siyasetçileri yönlendirmeye çalıştığını' söylemiş ve "Ben seçilince böyle bir şey olmayacak" demişti.
2015 yılına kadar, Muhammed bin Salman'ın adı Suudi Arabistan dışında pek bilinmiyordu.
2015 yılında babası, Salman bin Abdülaziz el Suud kral oldu. Bu tarihten sonra ise Prens, Suudi Arabistan'ın en etkili figürüne dönüşmeye başladı.
Geçen yıl, ülkenin ekonomik ve sosyal yapısını değiştirecek yeni bir program açıkladı.
Haziran ayında Suudi Arabistan Kralı, veliaht prensi olarak ileride tahta geçmesi beklenen yeğeni Muhammed bin Nayif'in yerine oğlunu getirdi.
Muhammed bin Salman, geçtiğimiz günlerde ülkesinin 'ılımlı İslam'a geri döndüreceğini' duyurdu.
Uzmanlar operasyonu ağırlıklı olarak, ülkenin veliaht prensi Muhammed bin Salman'ın siyasi kontrolünü artırma hamlesi olarak yorumluyor.
BBC'ye konuşan, London School of Economics'in Orta Doğu Merkezi'nde konuk öğretim üyesi olarak bulunan Prof. Madavi El-Raşhid, gelişmeyi yolsuzlukla mücadele bağlamında değerlendirmenin zor olduğu belirtiyor:
"Bunu, yolsuzluk karşıtı bir adım olarak görmek çok zor. Bu, Muhammed bin Salman'ın kendisine yönelik desteği konsolide ettiği bir tasfiye hareketi. Karşısında kalan son kuzenini de (Prens Miteb bin Abdullah) ortadan kaldırmak istiyor. Bu kuzeni, son derece modern paramiliter güçleri kontrol ediyor ve veliaht prensine karşı çıkma gücünü elinde tutuyor".
BBC savunma muhabiri Frank Gardner da, Muhammed bin Salman'ın bu hamleyle gücünü pekiştirirken reform programına devam ettiğini belirtiyor.
Ancak Gardner'a göre tanınmış isimleri görevden alınması muhafazakâr çevreleri rahatsız edecek:
"Dünyaya yolsuzluk karşıtı bir operasyon olarak takdim edilen; prenslerin, bakanların ve milyarder işadamı Prens El Velid bin Talal'in gözaltına alındığı bu adım, ani değişikliklere alışkın olmayan Suudileri şoke etti.
"Veliaht prensinin ülkede önemli bir popülaritesi var. Özellikle genç Suudiler arasında kendisine destek var. Ancak yaşı daha büyük olan, daha muhafazakâr birçok kişi, onun çok kısa sürede fazla ileri gittiğini düşünebilir.
"Bir yandan IŞİD'le mücadeleyi sürdürürken diğer yandan Yemen'le kazanılamaz bir savaşa girişti. Ayrıca Körfez'deki komşusu Katar'a zarar veren bir boykot kampanyasını destekledi.
"Ancak destekçileri, onun Suudi Arabistan'ı modernleştirme çabalarını destekliyor. Eski adamların onlarca yıllık yönetiminden sonra, önümüzdeki 50 yıl boyunca kral olabilecek bir adamın yeni vizyonunu alkışlıyorlar".
</doc>
<doc docid='bbc_haberler-44770391' lang='tur' type='mono' source_url='https://www.bbc.co.uk/turkce/haberler-44770391' term='MERS'>
Sağlıklı bağırsaklar için 6 öneri
İnsan bağırsağı 1000 farklı bakteri türü barındırıyor. Bakterilerin çeşit olarak fazla olması sağlık açısından önemli görülüyor.
İnsan bağırsağı 1000 farklı bakteri türü barındırıyor. Bakterilerin çeşit olarak fazla olması sağlık açısından önemli görülüyor.
Obezite, rahatsız bağırsak sendromu ve diyabet gibi rahatsızlıklar bağırsaklardaki bakteri türlerinin azlığına bağlanıyor. Peki, bu bakteri türlerini artırmak için ne yapılabilir?
Zayıf insanlarda daha fazla sayıda Akkermansia adlı bakteri olduğu tespit edildi. Bu durum, bu bakterinin kilo almayı engelleyebileceği yönündeki iddiaların doğmasına neden oldu. Bu bakteriyi besleyecek yiyeceklerin başında ise kırmızı üzüm geliyor.
Yiyecek çeşidini artırmak bakteri türlerinin de artmasını sağlıyor. Vücuttaki yararlı bakteriler lifli besinlerden hoşlanıyor. Lif bakımından en zengin yiyecekler ise meyve, sebze ve tam tahıllardan oluşuyor. Sarımsak, yer elması, muz, elma, yaban mersini ve nohut Bifidobakteri gibi yararlı bakterileri besliyor.
Bağırsaklardaki yararlı bakterileri beslediği iddiasıyla pazarlanan probiyotik ürünlerin uzun vadede bakteri çeşitliliğini artırdığına dair fazla veri bulunmuyor.  Ancak probiyotiklerin küçük çocuklarda ve yaşlılarda iyi sonuçlar verdiği ve antibiyotik kullanımının ardından ortaya çıkabilecek mide ve bağırsak rahatsızlıklarına iyi geldiği tespit edildi.
Kefir, miso (fermente soya fasulyesi ezmesi), turşu, pastörize edilmemiş sütten yapılma peynir gibi mayalı yiyeceklerin yararlı bakterileri beslediği biliniyor.
Bağırsaklardaki bakteri türlerine en radikal müdahale dışkı nakli ile yapılıyor. Yararlı bakteri bakımından zengin kişilerin dışkılarından alınan numuneler hastalık taramasından geçirildikten sonra alıcı kişiye naklediliyor. Bu nakil iki alıcının kalın bağırsağına veya burnuna bağlanan bir tüp yoluyla yapılıyor.
Bağırsaktaki bakteri enfeksiyonu nedeniyle ciddi ishal sorunu olan kişiler açısından dışkı nakli hayat kurtarıcı bir işlem olarak görülüyor.
Doğrudan dışkı nakli fikri itici geliyorsa kapsül yoluyla nakil seçeneğini düşünebilirsiniz. Sağlıklı donörlerden alınan dışkı dondurulup kurutulduktan sonra mide asidine dayanıklı kapsüllere konularak hap haline getiriliyor. Bu kapsül kalın bağırsakta açılarak yararlı bakterilerin oraya yerleşip çoğalması sağlanıyor.
</doc>
<doc docid='bbc_haberler-dunya-41874513' lang='tur' type='mono' source_url='https://www.bbc.co.uk/turkce/haberler-dunya-41874513' term='MERS'>
Suudi Arabistan'da yolsuzluk operasyonu: Prensler ve bakanlar gözaltında
Suudi Arabistan'da yolsuzlukla mücadele komitesi, aralarında 11 prens, dört bakan ve onlarca eski bakanın da bulunduğu çok sayıda kişiyi gözaltına aldı.
Suudi Arabistan'da yolsuzlukla mücadele komitesi, aralarında 11 prens, dört bakan ve onlarca eski bakanın da bulunduğu çok sayıda kişiyi gözaltına aldı.
Operasyon komitenin bir krallık kararnamesiyle kurulmasından saatler sonra gerçekleşti.
Komitenin başında ülkenin veliaht prensi Muhammed bin Salman bulunuyor.
BBC Güvenlik Muhabiri Frank Gardner, Prens Muhammed'in bu hamleyle gücü elinde toplarken reform programına devam ettiğini söylüyor:
"Prens Muhammed bu son gelişmeyle ülkedeki tüm silahlı güçlerin kontrolünü ele geçirdi. Fakat tanınmış figürlerin yönetimden alınması muhafazakar çevreleri rahatsız edecek.
"Tam bir kabile toplumu olan Suudi Arabistan böylesi hızlı değişimlere alışkın değil."
Suudi Arabistan Maliye Bakanlığı'ndan yapılan açıklamada, yolsuzlukla mücadele için komite kurulması ve son gözaltıların, ülkede hukukun üstünlüğünü artırdığını ve yatırım ortamını koruduğu belirtildi.
Gözaltına alınan kişilerin neyle suçlandığı henüz net değil. Fakat Suudi yayın kuruluşu Al Arabiya, 2009'da gerçekleşen Cidde su baskınları ve 2012'deki Mers virüsüyle ilgili yeni soruşturmalar açıldığını duyurdu.
Devlet kontrolündeki Suudi haber ajansı SPA'ya göre yeni yolsuzlukla mücadele komitesinin gözaltı emri ve seyahat yasağı kararı verme yetkisi bulunuyor.
Öte yandan SPA, Suudi Ulusal Muhafızları Bakanı Prens Miteb bin Abdullah ve Donanma Komutanı Amiral Abdullah bin Sultan bin Muhammed Al-Sultan'ın da görevden alındığı yazdı.
Bu kişilerin görevden alınmasıyla ilgili herhangi bir gerekçe belirtilmedi.
Ülkenin eski kralı Abdullah bin Abdülaziz el-Suud'un oğlu olan Miteb bin Abdullah bir zamanlar tahta aday isimler arasında görülüyordu.
Prens Miteb, Abdullah'ın ailesinden olup Suudi hükümetindeki yer alan son isimlerden biriydi.
Ülkenin önde gelen işadamlarından Prens El Velid bin Talal de gözaltına alınanlar arasında yer alıyor.
Bin Talal dünyanın en zengin insanlarından.
İşadamı; aralarında News Corp, Citigroup, Twitter'ın da yer aldığı dev şirketlerin ya sahibi ya da bu şirketlerde önemli hisseleri elinde bulunduruyor.
Prens Muhammed geçen hafta konuşmada Suudi Arabistan'a "ılımlı İslamı geri getireceğini" söylemişti.
Veliaht Prens Muhammed aynı konuşmada "ülkedeki radikalliğin kalıntılarını çok yakında süpüreceğim" demişti.
Prens Muhammed geçen yıl da ülkedeki sosyal ve ekonomik koşullara yönelik çok sayıda reform açıklamıştı.
</doc>
<doc docid='bbc_140511_suudi_mers' lang='tur' type='mono' source_url='http://www.bbc.co.uk/turkce/haberler/2014/05/140511_suudi_mers' term='MERS'>
S. Arabistan'da Mers'e karşı 'deve' uyarısı
Suudi Arabistan, ölümcül Mers virüsünün yayılmasını önlemek amacıyla develerle teması olan kişilerin maske ve eldiven kullanması çağrısında bulundu.
Suudi Arabistan, ölümcül Mers virüsünün yayılmasını önlemek amacıyla develerle teması olan kişilerin maske ve eldiven kullanması çağrısında bulundu.
Tarım Bakanlığı, kimsenin mecbur kalmadıkça develerle temas etmemesini, edenlerin ellerini yıkamasını istedi.
Suudi Arabistan Mers salgınından en fazla etkilenen ülke oldu. İlk vürüsün 2012'de görüldüğü ülkede şimdiye kadar 133 kişi hayatını kaybetti.
Yaklaşık 500 kişiye virüs bulaştığı belirtiliyor.
MERS (Middle East Respiratory Syndrome - Orta Doğu Solunum Sendromu) Orta Doğu'da diğer ülkelere de yayıldı.
Virüs yüksek ateş, zatürre ve böbrek yetmezliğine neden oluyor.
Tarım Bakanlığı'nın açıklamasında "özellikle deve doğumlarında bulunan, hasta ya da ölü develerle temas eden kişilerin eldiven giymesini tavsiye ediyoruz" denildi.
Açıklamada deve sütünün kaynatılması ve sadece pişmiş deve etinin tüketilmesi önerildi.
Sağlık uzmanları araştırmalarında hastalığın yayılmasında develerin rolüne odaklanmış durumda.
Develer geleneksel Suudi Arabistan yaşamının önemli bir parçası ve Suudi makamları salgını bu hayvanlara bağlıyor.
Ancak bazı çiftçiler, Suudi Arabistan makamlarının uyarısına kulak asmıyor. İnternete konan bir videoda, bir çiftçi develerini kucaklayıp öpüyor ve bir deveden yüzüne hapşırmasını istiyor.
</doc>
<doc docid='bbc_vert-fut-41112284' lang='tur' type='mono' source_url='https://www.bbc.co.uk/turkce/vert-fut-41112284' term='MERS'>
DERGİ - Başka tatları taklit eden aromalar
Mango suyu içtiğinizde ana maddenin mango olduğunu sanıyorsanız yanılıyorsunuz. Birçok hazır yiyecek ve içeceğin tadını daha belirgin kılmak için sentetik tatlandırıcı ve aromalara sandığımızdan daha sık başvuruluyor.
Mango suyu içtiğinizde ana maddenin mango olduğunu sanıyorsanız yanılıyorsunuz. Birçok hazır yiyecek ve içeceğin tadını daha belirgin kılmak için sentetik tatlandırıcı ve aromalara sandığımızdan daha sık başvuruluyor.
Modern kimyanın yiyeceklere istenen tat ve rengi vermesinin mümkün olduğu bir dünyada bazı ilginç uygulamalara da rastlamak mümkün. Örneğin mor havuç suyu…
Mor havuç belki çok yaygın ya da kimsenin aklına ilk gelen yiyecek değil. Köy ürünleri pazarında satıcıya hangi havucun daha tatlı olduğunu soruyorum. Turuncu mu mor mu?
Hiç düşünmeden 'Turuncu' diye cevap veriyor. Yetiştirdiği ürünler arasında da en lezzetlisi en fazla yetiştirdiği bu ürün. Ama içerdiği bol miktardaki antosiyaninler sayesinde mor renk alan havucun da başka özellikleri var.
Antosiyaninler yaban mersini ve siyah pirinçte de bulunur; hatta bazı sonbahar yapraklarında da. Bunlar antioksidan işlevi görür. Yani oksidasyon sonucu hücrelere zarar veren serbest radikallerin oluşumunu engeller. Bu nedenle 'süper gıda' tartışmalarında antosiyaninler baş tacı haline geldi.
Fakat bu mor rengin başka bir yararı da var. Mor havuç gibi bitkilerin içerdiği antosiyaninler Avrupa Birliği onayıyla gıda boyası olarak kullanılabiliyor.
Kaynağına bağlı olarak antosiyaninler yiyeceklere kırmızı, mavi veya mor bir renk kazandırıyor. Havuçla hiçbir şekilde bağı kurulamayacak bazı gıdalarda kullanılıyor. Örneğin araştırmacılar yoğurdu renklendirmek için mor havuç veya Peru'da yetişen bir yemiş  kullanmayı denemiş, hatta mor mısır koçanları bile yapılmıştı. Bu rengin süte de daha cazip bir görünüm kattığı görüldü.
Bazı egzotik meyve sularının içindeki malzemeler incelendiğinde elma ve üzüm suyu ağırlıklı olduğu görülür. Örneğin 2012'de yapılan bir araştırmada büyük bir süpermarkette mango ve çarkıfelek püreli meyve suyu olarak satılan ürünün yüzde 47 elma suyu, yüzde 23 mango püresi, yüzde 4 de çarkıfelek püresi içerdiği görüldü. Bu tür ucuz ürünlerin pahalı ürünlerde dolgu maddesi olarak kullanımına sık rastlanıyor.
Fakat günümüzde meyve suyu içerik etiketlerindeki tanımların değiştiğini görüyoruz.  AB yasaları, "bir meyve suyunda en fazla kullanılan malzemeden azına doğru sıralanmış şekilde ürün adında geçmesini" zorunlu kılıyor.
Oysa liçi, çarkıfelek ve mango gibi egzotik meyveleri içeren meyve sularının en büyük kısmını hala elma suyu oluşturuyor. Ancak yasaya göre bu durumun ürün adına yansıtılması, örneğin "Elma ve Mango Suyu" olarak tarif edilmesi gerekiyor.
Yoğurtları probiyotik etiketiyle satabilmek amacıyla çarkıfelek meyvesi kabukları lif kaynağı olarak kullanılabiliyor.
Ayrıca birçok meyve suyunda, iddia edilen tadı vermek için yapay aromalar kullanılıyor. Örneğin portakal suyu olarak satılan bir içecekte gerçek portakal suyu yerine, daha ucuz bir meyvenin suyuna katılan yapay aromalar, içen kişinin o tadı algılamasını sağlıyor.
Squeezed (Sıkılmış) adlı kitabın yazarı Alissa Hamilton The New Yorker dergisine verdiği mülakatta şunları söylüyor:
"Pahalı parfümleri de üreten tat ve koku şirketleri, portakal özünü ve yağını oluşturan kimyasalları ayırıp sonra farklı şekilde birleştirerek doğada olmayan bileşimler yaratıyor. Yapay tatlarda sık rastlanan ürünlerden biri etil bütrat, Kuzey Amerika'da marketlerde satılan portakal suyuna katılıyor. Zira gıda mühendisleri bu maddenin Amerikalıların sevdiği bir koku olduğunu ve taze sıkılmış portakal ile ilişkilendirdiklerini tespit etti."
Ancak herkesin seveceği bir tadı yaratmak hiç de kolay değil. Fasulye şeklinde jöleli şeker üreten Jelly Belly firması yıllar önce 'bal kabağı turtası' tadında şeker üretmişti.
Burada çok belirgin tatlar üzerinde çalışılıyordu. Örneğin bir tada sadece 'turşu' demek yetmiyor, oradaki ayırıcı tatları da vurgulamak, sadece 'patates cipsi' değil 'tuzlu cips' ya da 'barbekü soslu cips' demek gerekiyordu.
Bal kabağı Amerika'da Şükran Günü ile ilişkilendirilen bir yiyecek. Ancak her ailenin kendi 'bal kapağı turtası' yapma tarzı olduğu için insanlar jöleli şekerin tadında onu bulamamış ve kısa bir süre sonra bu ürüne son verilmişti.
Yüksek lif içeren yoğurdunuzu yiyip portakal suyunuzu içerken, ya da belki bir gün mor süt içerken gıda ürünlerinde saklı bukalemunumsu maddeleri akılda tutmak gerekir. İster sevin, ister kaçının, bu maddelerin etkileyiciliği tartışmasız.
</doc>
<doc docid='bbc_haberler-dunya-51371407' lang='tur' type='mono' source_url='https://www.bbc.co.uk/turkce/haberler-dunya-51371407' term='MERS'>
Dünya Kanser Günü - Jingmei Li: Meme kanserini önlemek için genetikten yararlanan doktor
Meme kanseri, dünyada en yaygın kanser türü ve ABD'de kanser kaynaklı ölümlerin en büyük ikinci nedeni. Meme kanseri vakaları Asya kıtasında Batı'ya nazaran daha az görülüyor. Ancak Asya'da da kadınlar arasında en yaygın görülen kanser türü, meme kanseri.
Meme kanseri, dünyada en yaygın kanser türü ve ABD'de kanser kaynaklı ölümlerin en büyük ikinci nedeni. Meme kanseri vakaları Asya kıtasında Batı'ya nazaran daha az görülüyor. Ancak Asya'da da kadınlar arasında en yaygın görülen kanser türü, meme kanseri.
Doktor Jingmei Li, Singapur'daki Genom Enstitüsü'nde meme kanserini önlemek için çalışmalar yürüten kıdemli bir araştırmacı. Jingmei Li, "Kadınlar için bilimsel çalışmalar yürüten bir bilim kadınıyım" diyor.
Ödüllü bir doktor olan Li, insanların onunla karşılaştıklarında genellikle şaşırdıklarını söylüyor:
"Bilim insanlarının daha yaşlı olmalarını ve bilge görünmelerini bekliyor. Asyalı, kadın ve genç bir bilim insanı olarak, sıklıkla zorluklar ve yargılarla karşılaşıyorum."
Doktor Li, "Kadınların ne yaptıklarının, ne giydikleri ya da ne kadar genç göründüklerinin altında ezilmesi beni çok mutsuz ediyor" diyor.
Buna rağmen, Doktor Li, DNA'daki bilinmeyenleri araştırmaya kararlı.
Şimdiye kadar yapılmış geniş çaplı deneyler, 313 genetik değişikliği meme kanseriyle ilişkili olarak tanımlamış durumda. Doktor Li, İsveç'te yürüttüğü araştırmalar sırasında, ilk 77 genetik değişikliği tanımlayan son teknolojinin kullanıldığı çalışmalarda yer aldı.
Doktor Li ise vatandaşı olduğu Singapur'a döndü ve Malezyalı uzmanlarla işbirliği içerisinde bu 313 genetik değişikliğin Asyalı toplumlarda ne kadar sıklıkta varolduğunu inceliyor. Meme kanseri ortaya çıkmadan önce hastalık ihtimalini saptamayı ve böylece hayat kurtarmayı umuyor.
Meme kanserinden ölüm oranları, Asya'da Batılı ülkelerle kıyaslandığında halen çok yüksek ve meme kanseri çoğunlukla ileri aşamalarda ve daha genç kişilerde teşhis edilebiliyor.
Dünya çapındaki hastaneler genel olarak sadece bazı gen değişikliklerine bakıyor. En bilinen vaka 2013 yılında, hücrelerdeki DNA bozukluklarını vücudun onarmasını engelleyen BRCA1 ve BRCA2 genlerinde değişiklik testine giren Angelina Jolie. Jolie testlerin neticesinde önleyici olarak her iki memesini de aldırdı.
Ancak pek çok başka genetik değişik kansere yakalanma riskini artırıyor. Bu değişikliklerin toplamı ve birbirleriyle ilişkileri, Doktor Li'nin araştırdığı ana alanlardan biri. Li,  "Amacım, bu hastalığın yap-bozunu oluşturan ipucu parçaları olan işaretleri ve mekanizmaları keşfetmek" diyor.
Doktor Li, test sonuçlarına "genetik okur-yazarlığa" sahip bir yetkili doktor tarafından bakılması gerektiği konusunda ısrarcı.
Genetik testler daha uygun fiyatlı ve kolay erişilebilir hale geldikçe, daha fazla insan kalıtsal sağlık risklerini araştırır hale geldi. Ancak uzman bir genettikçi tarafından incelenmedikleri sürece, sonuçlar yanlış yorumlanabilir ya da eksik kalabilir.
Doktor Li, genlerinin meme kanseri riskini artırdığını düşünen, ancak test sonuçlarının temiz çıktığı hastalarla da karşılaşmış.
Genetik okur-yazarlık ve testler, kaynakların acil müdahale gerektiren hastalara aktarılmasını da sağlıyor.
"Saatli bomba olan kanserin ne zaman patlayacağı bilinirse, kaynaklar meme kanseri riski ortalamanın altında olanlardansa riski yüksek olan kişilere yönlendirilebilir" diyor.
Test doğru bile olsa, hastalar zor seçimlerle karşı karşıya kalabiliyorlar. Genetik testlerin sonuçlarının ağır yaptırımları olabilir ve insanları duygusal olarak zorlayabilir.
Bazı kişiler yüksek mutasyon riski olduğunu öğrendiklerinde çaresiz hissedebilirler, ancak bu konuda hiçbir şey yapamayabilirler.
Ancak yine de pek çok hasta meme kanseri riski ihtimalini öğrenmek istiyor ki gelecekleriyle ilgili bazı önlemler alabilsinler.
Genetik meme kanseri önleme açısından önemli, çünkü araştırmacılar meme kanseri vakalarının sadece yüzde 30'unun kötü genlere bağlı olduğunu söylüyor.
Doktor Li, genetiğin önemsizleştirilmemesi gerektiğini söylüyor:
"Matematiksel olarak kadınlara bir puan verebildiğimiz ve yüksek risk taşıyorlarsa bunu belirleyebildiğimiz tek yöntem" diyor.
Genetik mamografi çekiminin gerekliliği konusunda da hayati bilgi verebiliyor. Pek çok ülkede, mamografi 50 yaşın üstündeki kadınlara yapılıyor ve her 2-3 yılda bir tekrar ediliyor.
Doktor Li, genetik test sonucunda yüksek düzeyde risk taşıyan kadınların mamografisinin daha erken çekilmesi gerektiğini söylüyor.
Mamografi çektirmenin olumsuz yönleri de var, radyasyona maruz kalma ve pozitif çıkan sonuçların aslında yanlış olması gibi.
Klinikler genellikle meme kanseri riskinin yüksek olduğu hastaları belirlemede ailenin hastalık öyküsüne bakıyor, ancak bu yöntem güvenilmez olabilir. Ailedeki bütün hastalıkların geçmişini belirlemek zor olabilir.
Örneğin bir aile bireyi kemik kanserinden ölmüş olabilir, ancak hastalık memede başlamış olabilir.
Doktor Li'ye göre diğer bir sorun şu ki, Asya'nın doğusundaki pek çok ülkede kültürel alışkanlıklar teşhisin önünde bir engel oluşturabiliyor.
"Hastalıklar hakkında konuşmak istemiyoruz. Kesinlikle gerekmiyorsa doktora gitmiyoruz."
Doktor Li sözlerini şöyle sürdürüyor:
"Bazı kültürlerde, hastalık ve kanser Tanrı'nın isteği olarak görülüyor, bu nedenle durum çok kötüleşene kadar tedaviye başvurulmuyor."
"Ekim ayındaki meme kanseri farkındalığı harika, ancak belki de kadınların kişisel olarak taşıdıkları risklerle ve hastalık hakkındaki bilgilerle ilgili mesajlar yerine ulaşmıyor olabilir."
Meme kanserinin işareti olabilecek 12 belirti.
BBC News Türkçe tarafından yapılan  numaralı Facebook paylaşımının sonu
Tümörü hissetmeye başladığınızda, tömür çokca büyümüş olabilir. Doktor Li, kültürel normları bir kenara bırakmanın ve düzenli olarak mamografi çektirmenin bu nedenle önemli olduğunu söylüyor.
Doktor Li, Asya'da meme kanseri oranlarındaki yükselişi yaşam şekline ve üreme faktörlerine bağlıyor.
Daha fazla kalori alımı ve alkol tüketimindeki artış bunlar arasında.
Çalışmalar ayrıca bir kadının çocuk sahibi olmasının uzun vadede meme kanseri riskini düşürdüğünü gösteriyor. 35 yaşın altında hamile kalmak da gelecekte meme kanserine yakalanma riskini düşürme eğilimi taşıyor.
Doktor Li, meme kanseri için ilaç geliştirme üzerine çokca para harcandığını belirtiyor. Amacı insanların hasta olmalarını önlemek.
"İsveç'te mamografi çektirme oranı yüzde 80, ancak Singapur'da durum farklı. Neredeyse bu tetkikleri yaptırmak için kimse bir istek ya da baskı hissetmiyor."
Mamografi, başka belirtiler olmadan ve tümör yaban mersini büyüklüğündeyken kanseri teşhis edebiliyor.
Doktor Li, "Düşman küçükken orduya saldırmak gerek" diyor.
Bu aşamada etkili bir tedavi yöntemi, teşhis konmasının ardından hastaların yüzde 80'inin 15 yıldan fazla yaşaması anlamına geliyor. Ancak tümör teşhis edildiğinde bir portakal büyüklüğündeyse, 15 yıllık yaşam tahmini yarı yarıya düşüyor.
"Her kanser farklıdır, 10 bin kanser tipi varsa, 10 bin de tedavi yöntemi gerekli" diyor Doktor Li. Çaredense. Kanseri önlemeyi ve erken teşhisi en etkili yöntem olarak görmesinin nedeni bu.
</doc>
<doc docid='bbc_haberler-dunya-43287333' lang='tur' type='mono' source_url='https://www.bbc.co.uk/turkce/haberler-dunya-43287333' term='MERS'>
Aşısı olmayan ölümcül hastalık: Lassa Humması
Bu yılın başından bu yana Nijerya ölümcül bir hastalığın pençesinde. Lassa humması çok tehlikeli bir salgına dönüşebilir ve aşısı bulunmuyor.
Bu yılın başından bu yana Nijerya ölümcül bir hastalığın pençesinde. Lassa humması çok tehlikeli bir salgına dönüşebilir ve aşısı bulunmuyor.
Lassa humması yeni bir hastalık değil ama daha önce görülmemiş biçimde hızlı ve geniş bir alana yayılıyor.
Zaten sayıları yetersiz olan sağlık personelinin de bazıları hastalığa yakalanarak öldü.
"Viral hemorajik ateş" olarak tanımlanan ölümcül hastalık pek çok organı etkiliyor ve kan hücrelerine zarar veriyor. Tedavisi ise çok zor.
Lassa hummasına yakalanlar ateş, baş ağrısı ve yorgunluk gibi hafif belirtiler gösteriyor. Bazı hastalarda ise hiçbir belirti gözlenmiyor.
Çok ciddi vakalarda ise hastalık Ebola virüsü gibi burundan, ağızdan ya da vücudun diğer bölgelerinden kanamalara neden olabiliyor.
Resmi kayıtlara göre vakaların yüzde 1'i ölümle sonuçlandı. Ancak gebeyken bu hastalığa yakalanan kadınların yüzde 80'i bebeklerini kaybediyor ya da ölüyor.
Ocak ayından bu yana Nijerya'da 1.000 Lassa humması vakasıyla karşılaşıldı. 90 kişinin bundan öldüğü sanılıyor ancak ölüm oranının yüzde 22'ye ulaştığı tahmin ediliyor.  Çünkü hastalığın teşhisi çok zor.
Hastalığı erken safhalarda sıtma ya da dang hummasından ayırmak imkansız. Hastalığı teşhis edebilmek için kan ya da doku örneğini uzmanlaşmış labaratuarlarda incelemek gerekiyor.
Hastalık ilk defa 1969'da Nijerya'nın Lassa kentinde bir hastanede ortaya çıkmıştı. O zamanda beri Gana, Mali ve Sierra Leone gibi diğer Batı Afrika ülkelerinde görüldü.
Ancak bu salgın vakaların fazlalığından ötürü endişe konusu. Virüsün zaman içinde değişmiş olması da bir olasılık.
Salgınlar mevsim koşullarından etkilenebiliyor. Virüsün doğal ev sahibi Afrika multimama sıçanı. Bu küçük memeli hayvanlar Batı Afrika'da kolayca evlere girebiliyor.
Pek çok kişi Lassa hummasını sıçan ürini, dışkısı, kan ya da tükürüğünüden yeme, içme ya da dokunma yoluyla bulaşıyor.
Hastalık ayrıca insandan insana vücut sıvılarıyla yoluyla da geçiyor.
Lassa hummasının kuluçka dönemi üç hafta. Araştırmacılar Ebola gibi Lassa hummasının da hastalık geçtikten sonra seks yoluyla bulaşıp bulaşmadığını öğrenmeye çalışıyorlar.
Dünya Sağlık Örgütü (WHO) Nijeryalı yetkilerle hastalıkla mücadeleyi koordine ederken İngiltere hükümeti de Kamu Sağlığı Acil Destek Ekibi'nden uzmanları bölgeye gönderdi.
Hastalığın görüldüğü bölgelerde yaşayanlara sıçanların evlerine girebilecek delikleri kapamaları, çöpleri ortada bırakmamaları ve yiyecek ve suyu kapalı kaplarda saklamaları tavsiye ediliyor.
Lassa hummasına yakalanmış kişilere bakanların koruyucu eldiven giymesi ve ölen hastlara güvenli gömme işlemleri yapmaları öneriliyor.
Önlemlere karşın teşhis testlerinin, tedavilerin ve aşılar gibi etkin tıbbi araçların olmaması hastalıkla mücadeleyi zorlaştırıyor.
Lassa hummasının küresel bir sağlık aciliyetine dönüşmemesi için bir aşı bulunması mümkün ancak pek çok salgın hastalıkta olduğu gibi yoksul ülkelerde ilerleme oldukça yavaş.
Aşı üretmek uzun, karmaşık ve maliyeti bir süreç.
Wellcome Vakfı, bazı devletlerin ve Bill ve Melinda Gates Vakfı'nın mali destekleriyle 2017'de kurulan Salgına Hazırlık Buluşları Koalisyonu CEPI örgütü aşı üretimini hızlandırmayı hedefliyor.
Bu örgütün listesinin başlarında Lassa humması da var. Bu aşının yanısıra ümit vaat eden aşılar önümüzdeki beş yılda deney safhasına hazır olacak.
WHO çok anlaşılmayan ciddi hastalıklar listesine MERS, Nipah, Rift Vadisi humması ve Ebola'yı koydu. Bu hastalıklara yönelik araştırma yapılması planlanıyor. Ancak sadece araştırma yeterli değil.
Salgınların daha fazla görülme olasılığı bulunan ülkelerde daha güçlü sağlık sistemlerine ihtiyaç var.
Bu ayrıca salgınlar başlamadan topluluklarla yakın ve erken aşamalarda çalışarak salgınları önlemek de anlamına geliyor.
</doc>
<doc docid='bbc_150108_vert_fut_detoks' lang='tur' type='mono' source_url='http://www.bbc.co.uk/turkce/ozeldosyalar/2015/01/150108_vert_fut_detoks' term='MERS'>
DERGİ - Yeni yıl detoksunda nelere dikkat etmeli?
Her yıl, vücudu toksinlerden arındırma amacıyla yapılan detoks konusunda yeni iddialar ortaya atılır.
Her yıl, vücudu toksinlerden arındırma amacıyla yapılan detoks konusunda yeni iddialar ortaya atılır.
Hangisinin bilimsel olup olmadığını bilmek zordur. Bunların bir kısmını sizin için değerlendirdik.
Yılbaşı döneminde geçen alkollü günlerin ardından, yılın ilk ayını alkolsüz geçirme kararı alınır genelde. Fakat bunun uzun vadeli bir yararının olup olmadığı konusunda fazla bilgi bulunmuyordu.
New Scientist dergisinin Londra Üniversitesi Tıp Fakültesi’nden Rajiv Jalan ile yaptığı ortak çalışmada dergi çalışanlarından 10’u bir ay boyunca hiç alkollü içki almadı. Bu süre sonunda her birinin karaciğerindeki yağ oranında yüzde 15 azalma olduğu görüldü. Yağlanma karaciğer hasatlıklarına davetiye çıkarır. Kişilerin kanındaki kolesterol ve glikoz oranında da düşüş kaydedildi.
Yılın ilk ayında alkolden kaçınmak diğer aylarda istendiği kadar içki içilebileceği anlamına gelmiyor elbette. Fakat yine de Sussex Üniversitesi’nde yapılan bir araştırmada, öğrencilerin ilk ay alkolden kaçınmasının daha sonraki dönemlerde de engelleyici bir etkisinin olduğu gözlendi. Yani birkaç haftalık bir ara karaciğerinizi tümüyle onarmasa da daha sağlıklı bir yaşam çabasını tetikleyebilir.
Bazı süper gıdaların vücudu zararlı kimyasallardan temizlediğine inanılıyor. Kimileri Arnavut biberine, limon suyuna, karahindiba köküne inanırken kimileri de kinoa, yaban mersini ve yosun üzerine yemin ediyor. Bunların vücudu temizlediği gibi cilde ve saça da iyi geldiğine, fazla kilolardan kurtulmamızı sağladığına inanılıyor.
Fakat geçen ay yayımlanan geniş kapsamlı bir değerlendirmede, detoks diyetlerinin zararlı maddeleri vücuttan attığına dair kesin verilerin bulunmadığı sonucuna varılmıştı. Hem kilo kaybetmek hem de daha sağlıklı ve uzun bir yaşam sürmek için bol meyve, sebze ve balık ile işlenmemiş karbonhidrat içeren dengeli beslenmenin en doğru seçenek olduğu belirtiliyor.
Vücut geliştirme spor salonları müdavimlerinin işiymiş gibi düşünülse de, ağırlık çalışmak aslında herkesin günlük spor programı içinde olmalıdır. Zira sağlıklı kas dokusu vücutta diyabete yol açan insülin direnci ve kalp hastalıkları riskini azaltır. Bu hem normal kilodakiler hem de obezler için geçerlidir.
Kasları güçlendiren hareketler aynı zamanda tansiyonu da düşürür; bunun kas kitlesini daha hızlı kaybeden yaşlılar açısından özellikle faydalı olduğu belirtiliyor. Aerobik ve kas direnci hareketlerinin sağlıklı kiloda kalmak ve kalp açısından en etkili yöntem olduğu vurgulanıyor.
Düzenli spor yapıyor olsanız bile uzun süre oturmaktan kaçınmak gerekiyor. Uzun süre hareketsiz kalmak kanda glikoz ve yağ birikiminin ve insülinin tavan yaptığı anların artmasına neden oluyor. Bunlar genel olarak uzun vadede vücut metabolizmasına zarar veriyor.
Bu konudaki bir araştırmada varılan sonuçlar oldukça çarpıcıydı: 25 yaşından sonra televizyon karşısında oturarak geçirilen her saat ömrümüzden 22 dakika götürüyor; yani düzenli spor yapanlar açısından bile bu ömrün beş yıl kısalması demek. Oturarak yapılan okuma, yazma gibi etkinlikler de aynı şekilde zararlı. İşiniz masa başında ise uzun dönemli kalıcı hasarların ortaya çıkmasına engel olmak, kandaki glikoz ve insülini dağıtmak için her 20 dakikada bir kısa bir yürüyüş yapmak tavsiye ediliyor.
Yeni yıl kararları genel olarak umudun tecrübeye karşı zaferidir aslında. Bu kararları alan kişilerin ancak yüzde 8’inin bunları uyguladığı belirtiliyor. Belki de bunun nedeni, hırslı kararlar alıp sonra da uygulamadığımızda kendimizi sert biçimde yargılamaktır.
Psikologlar suçluluk duygusunun davranışlarımızı olumsuz etkileyebileceğini, daha geniş hedeflerimize karşı bayrakları suya indirmemize neden olabileceğini, oysa arada bir kendimizi ödüllendirdiğimizde öz denetim duygusunun harekete geçtiğini belirtiyor. Kısacası, erdemli kararların yanı sıra kendimize biraz hareket alanı bırakmak belki de en doğrusu.
Bu makalenin 

İngilizceaslını 

BBC Future’da okuyabilirsiniz.
Dergideki diğer makalelere 

buradan ulaşabilirsiniz.
</doc>
<doc docid='bbc_140512_suudiarabistan_salgin' lang='tur' type='mono' source_url='http://www.bbc.co.uk/turkce/haberler/2014/05/140512_suudiarabistan_salgin' term='MERS'>
Suudi Arabistan'da gizemli virüs salgını
Suudi Arabistan'ın en az beş kentine yayılan gizemli virüs birçok kişinin ölümüne neden oldu. Virüsün tedavisi henüz bulunabilmiş değil. BBC Muhabiri Mark Lobel Dubai'den bildiriyor.
Suudi Arabistan'ın en az beş kentine yayılan gizemli virüs birçok kişinin ölümüne neden oldu. Virüsün tedavisi henüz bulunabilmiş değil. BBC Muhabiri Mark Lobel Dubai'den bildiriyor.
Fuad, Cidde kent merkezindeki bir alışveriş merkezine girerken cep telefonundan benimle konuşuyor.
Yüzünde, burnu ve ağzını kapatan bir ameliyat maskesi bulunuyor.
50 yaşlarındaki doktor Fuad, çevresinde her zamankinden daha az alışveriş yapan kişi gördüğünü söylüyor.
Bundan dolayı çok sinirli olduğunu belirtiyor.
"Her sabah uyandığımda kendimi havasız kalmış hissediyorum ve paniklemeye başlıyorum. Hayatı uçlarda yaşıyoruz. Her zaman aklında bu var" diyor.
Fuad, bir kaç haftadır kendini böyle hissediyor.
Doktor Fuad; eşi, kız kardeşi ve küçük çocuğunun, Suudi Arabistan toplumunu kırıp geçiren öldürücü Mers (Middle East Respiratory Syndrome - Orta Doğu Solunum Sendromu) virüsüne yakalanmaktan korktukları için ülkeyi terk etmelerinden bu yana yalnız yaşıyor.
Bu corona virüsü soğuk algınlığıyla aynı aileden bir virüs.
Hastalık, gribi andıran ateşle ve öksürükle başlıyor ancak nefes darlığına ve zatürreeye neden olabiliyor.
Suudi Arabistan'da bugüne kadar en 126 kişi virüsün bulaşması sonrası yaşamını yitirdi.
Virüs, Eylül 2012'den bu yana 463'den fazla kişiye bulaştı.
Virüs en fazla hastane çalışanlarını vurdu.
Fuad kişisel olarak son dönemde üç doktor ve bir hemşirenin Mers testlerinin pozitif çıktığını bildiğini belirtiyor.
Hepsinin de corona virüsüne çalıştıkları hastanelerde yakalandıkları düşünülüyor.
Bu kişilerden ikisine ciddi bir şekilde hastalarken teşhis kondu.
Bununla birlikte doktorlardan birisi virüsü önlem olarak test yaptırdığında keşfedebilmiş.
Bu testten önce herhangi bir hastalık belirtisiyle karşılaşmamış.
Mers'in bir tedavisi ya da bir aşısı bulunmuyor.
Her ne kadar kesin olarak ölümcül olmasa da sağlık uzmanları virüse yakalananların yaklaşık üçte birinin öldüğünü söylüyor.
En fazla ölüm riski olanlar yaşlılar, güçsüz bünyeye sahip olanlar ve kronik sağlık sorunları bulunanlar.
Yine de sağlık çalışanları arasında korkular yüksek.
Bu korkular, Cidde'deki Kral Fahd Hastanesi hematoloji (kanbilim) bölümü başkanı Ayman Hamdan Simi'nin geçtiğimiz günlerdeki ölümü sonrasında arttı.
Simi'nin Mers'le üç haftadır süren savaşımı geçen Cumartesi günü böbrek yetmezliği sonucu sona erdi.
Sağlık Bakanı Adel Al Fakih onun bir şehit olduğunu söyledi.
Fakih göreve ortadaki krizi yönetmek üzere, Mers nedeniyle ölenlerin sayısının keskin bir şekilde arttığı zaman herhangi bir açıklama olmadan işten atılan selefinin yerine getirilmişti.
Fakih, Mers'i bertaraf etmek için farklı ülkelerden uzmanlarla işbirliği için çalışıldığını söyledi.
Bu çabalara yardımcı olan Alman bir virolog Cidde'nin sağlık sisteminin 'çöküşe yakın' olduğunu söyledi.
Science Insider dergisine konuşan Christian Drosten kirli hastanelerin salgınının daha fazla yayılmasına neden olduğunu söyledi ve hastanelerin temizliğinin gelitştiilmesi için acil bir kampanya çağrısı yaptı.
Drosten, yüz maskesi takmanın da yeni enfeksiyonları kontrol almaya yardımcı olabileceğini söylüyor.
Bu arada Suudi Arabistan'ın Körfez'deki komşuları da durumu yakından izliyor.
Virüs, Cidde'den yüzlerce kilometre uzaktaki başkent Riyad'ı da aynı şekilde vurmuş durumda.
Geçen hafta boyunca hemen hemen her gün virüs nedeniyle ölenler oldu.
Riyad'da yaşayan iki çocuk annesi öğretmen Sanaa, enfeksion nedeniyle çok kaygılı olduğu için iki yaşındaki kızını kreşten almayı düşündüğünü söylüyor.
Sanaa'nın ailesi yaşadıkları yerden hemen hemen hiç ayrılmıyor.
Geçen ay Riyad'da dokuz aylık bir bebeğin ölmesinden bu yana çocuklarının virüse yakalanma şansını önlemek amacıyla sosyal randevularını ve alışveriş merkezi gezintilerini sona erdirmiş durumdalar.
Riyad ve ülke çapındaki spor salonu markalarından birinin sahibi , çok sayıda spor salonu üyeliğinin virüs kapmaktan kaygı duyan müşteriler tarafından iptal edildiğini belirtiyor.
Riyad'da Mers'e yakanlandığından şüphelenilen kişileri muayane eden doktor Hakim, ortadaki durumun daha kötüye gitmesinin sürmesi durumunda hükümetin yakın zamanda daha belirleyici bir eylemliliğe girişmek zorunda kalabileceğini söylüyor.
Doktor Hakim hükümetin okulları kapamayı, insanların biraraya gelmesini yasaklamayı, ülke içi ve dışındaki seyahatleri kısıtlamayı ve belli bir dönem için Hac'ı ertelemeyi hesaba katması gerektiğini söylüyor.
Doktor Fuad, hükümetteki daha önceki farklı görevlerinde iş bitiriciliğiyle nam yapan ve şimdiki görevine krizle başa çıkmak için getirildiğini varsaydığı Sağlık Bakanı Al Fakih'e dair inancı olduğunu söylüyor ancak krizle ilgili hızlı bir çözüm konusunda umudunun çok fazla olmadığını belirtiyor.
"Hastalık hakkında ne biliyorlar? Nasıl yayılıyor bilmiyoruz, orası kesin. Hangi hayvanda bulunduğunu bile bilmiyoruz. Belki de yemek yoluyla bulaşıyor."
Belirsizliklere rağmen Cidde'de en azından virüsün varlığı hayatın bir parçası haline geliyor.
Fuad, "Birkaç hafta önce birçok kişi durumdan kaygılıydı. Ama şimdi insanları çok fazla rahatsız ettiği görülmüyor. Yalnızca onunla yaşıyorlar."
</doc>
<doc docid='bbc_haberler-dunya-40980255' lang='tur' type='mono' source_url='https://www.bbc.co.uk/turkce/haberler-dunya-40980255' term='MERS'>
Nefret müfredatı: IŞİD çocukları nasıl yetiştiriyor
Hazırlayan: Quentin Sommerville ve Riam Dalati
Avrupa sokaklarında, IŞİD tarafından eğitilmiş çocuklarla tanıştık. Tanıklıkları ve anlattıkları, örgütün çocukları nasıl katil olarak yetiştirmek için nasıl çalıştığını ortaya çıkardı.
Uyarı: İçeriğin bazı bölümlerini rahatsız edici bulabilirsiniz.
16 yaşındaki  Mutassım daha önce hiç uçağa binmediği için gergin. Atina Havalimanı'nda, uçağın kalkış kapısında bekleyen diğer yolculara birlikte oturuyor.
Kendine güveni yerinde değil. Biletini pasaportunun arasına koyuyor ve diğer yolcuları takip ederek uçağa binmek için sıraya giriyor.
Uçuş için yolculara çağrı yapılırken, Suriyeli çocuk ezberlediği birkaç İspanyolca cümleyi içinden tekrarlıyor.
Sahte İspanyol pasaportuyla seyahat ediyor. Biniş kartlarını kontrol edenlerden soru gelebilir.
Pasaportu, Suriye'den Türkiye'ye ve şimdi de Avrupa'ya kaçmasına yardım eden bir insan kaçakçısından 3 bin dolardan fazla para ödeyerek almış.
Oysa yalnızca bir ay önce Rakka'dayken IŞİD'in bir üyesiydi. Mutassım bir şehir hastanesine atandı, yaralı ve hasta olan IŞİD militanlarına yardım etti.
Bundan önce propaganda birimlerinden birinde çalışıyordu.
O zamanları başka bir hayat olarak görüyor ve artık unutmak istiyor.
Hava saldırılarını, çığlıkları, kafası kesilerek öldürülen insanları arkasında bıraktı. Bunlar artık sır olarak kalmalı. Almanya'daysa kendisini yeni bir başlangıç bekliyor. Tabii yetkililer 'hilafet eğitimi' aldığını ve IŞİD'e katıldığını fark etmezlerse.
IŞİD zayıflıyor, Suriye, Irak ve Libya'da toprak kaybediyor. İddia ettikleri küresel hilafet anlayışını gerçekleştiremediler. Örgütün Rakka, Sirte ve Musul'u kaybettikten sonra varlığını sürdürmek için bir kenarda tuttuğu, sigorta mahiyetinde bir B planı vardı.
İleride yetişkin militanlar olacak yeni bir cihat ordusu yaratmak için çocuklara eğitim verdiler. Nefretin yeni neslini yaratmayı amaçladılar.
Mutassım savaşçı bir yapıya sahip değildi, kısa boylu ve gergin. Onunla şimdi yaşadığı küçük Alman köyünde buluştum.
Sigara içiyor ki bu Suriye'den ayrıldığından beri edindiği bir alışkanlık.
Çünkü IŞİD sigarayı yasaklamıştı. Günün erken saatinde beni bira içmeye çağırıyor.
Dua etmeyi bıraktığını ve inançlarını terk ettiğini söylüyor. Daha önce IŞİD'den dersler almış ve buna uygun bir hayat tarzı benimsemiş.
Bana, IŞİD karşıtı koalisyonun hava operasyonlarından sonra olanları filme aldığını ve hastanede yaralılara yardım ettiğini, halkın ortasında gerçekleştirilen kafa kesme olaylarına tanık olduğunu anlattı.
15 günlük askeri eğitim aldığını ve bu sürenin bazı çocuklar için daha uzun olduğunu söyledi.
Eğitim programı son derece sıkıymış. Sabah dörtte dua ile başlayan program, fiziksel eğitim, savaş eğitimi ve şeriat hukuku derslerini içeriyor.
Eğitimlerinin bir parçası olarak, gençlerin yanan lastiklerden atlamaları ve başlarının üstünden gerçek mermiler geçerken dikenli tellerin altında sürünmeleri gerekiyor.
Şam yakınlarındaki Doğu Guta'dan bir arkadaşı eğitim sırasında ölmüş. Bu olay yaşandığında Mutassım daha 16 yaşında bile değilmiş.
Afrika, Ortadoğu ve Güney Amerika'daki birçok silahlı grup çocukları savaş için eğitti. Ancak çok azı İslam Devleti kadar verim alabildi. Çocukları askere almak bir savaş suçu.
Savaş vahşileşirken, IŞİD de bu işte iyice ustalaştı. Grubun kendi topraklarında kurduğu mobil propaganda birimleri cezaları ve savaşları öğretiyor.
Beş yaşından küçük çocuklar dahi buna katılıyor.
Rakka'da gizlice çekilen ve BBC'ye geçilen bir videoda çocuklar heyecanla bir kafesin etrafında toplanıyorlar. Kafesin içinde esnaf komşuları Samir var.
Çocuklar kafesin ortasında çömelmiş olan tutsak adama bakıyorlar.
Birisi adama bir şey atıyor. Ceza şekline bakılacak olursa adam, Müslüman bir kadına cinsel tacizde bulunmuş.
Cezası da hayvanat bahçesindeki bir hayvan gibi çocukları eğlendirmek. Fakat çocuklar muhtemelen bu adamın durumundan daha kötülerini, infaz gibi durumları görmüş olabilirler.
Militanlar gençleri askere alma konusunda dikkatli davranıyorlar. Onlara sadece kurtuluş ve cenneti değil, daha dünyevi arzuları da vaat ediyorlar.
IŞİD'le yaşam çok zor ve tehlikeli olabilir, ancak onlara göre ödülleri de var.
Mutassım için vaat edilen şey evlilikti. 14 buçuk yaşındayken evlenmeye hevesliydi.
Ailesi onun bu isteğini reddettiğinde IŞİD devreye girdi. Örgüt, Mutassım'ın IŞİD militanlarıyla yaşamasına izin verdi, ona sorumluluk verip eğittiler ve bir gelin bulmaya söz verdiler.
Bana iyi davrandılar, ben bir kral gibiydim, onlar da halayıklarım."
Mutassım IŞİD'e katılmak için hevesliydi. Dediğine göre, örgüte katılan gençlerin yaklaşık yüzde 70'inin ailesiyle sorunları varmış.
"Örgüt bu ailevi sorunları ailelere karşı kullanıyorlardı, onlar da ya IŞİD'in isteklerini yerine getiriyorlardı, ya da örgüte katılıyorlardı" diyor.
Savaşın şiddeti arttıkça Rakka'da yaşam zorlaştı. "Fransa'daki stadyum saldırısı sonrası bütün şehir uyuyamadı" diyor. "Fransızlar bütün şehri bombaladı. Kızmıştım, çünkü masum siviller öldürülmüştü" diye konuşuyor Mutassım.
Bir başka hava saldırısı sonrasında, çocukların ağladığını ve kadınların yardım için çığlık attığını duydu. "Bu asla unutmayacağım bir sahneydi. Bir film sahnesindeymiş gibi hissettim" diyor.
Sonunda IŞİD'in gerçek yüzünü görüyor. O, korkusuz ve güçlü olarak takdir ettiği IŞİD militanlarını, inançlarına göre davranmadıklarını söylüyor.
Bir yabancı militan Suriyeli bir kadını dövüyordu. O günden itibaren IŞİD’den nefret etmeye başladım. Örgütten kaçmam dört ayımı aldı.”
Mutassım ve ailesinin arası düzeldi. Ailesi kaçmasına yardımcı olması için bir insan kaçakçısına para ödedi.
Türkiye'nin güney sınırında Mutassım'a yardım eden insan kaçakçısını buldum. Ebu Jasen Rakka'dan gelmişti ve Mutassım'ın ailesini iyi tanıyordu.
Yüzlerce mülteciyi kaçırmıştı. Peki ama Mutassım'ın IŞİD sempatisini arkasında bıraktığını nerden biliyordu?
Ona bu güveni veren Mutassım'ın ailesiydi. "Eğer o benimle tek başına iletişime geçseydi, ona yardım etmezdim. Bu çocuk IŞİD'in gönderdiği ve benim ağımı öğrenmek isteyen bir ajan olabilirdi. Ama Mutassım'ın ailesini tanıyordum" diyor.
Şartlar çok zorlu ve yakalanma ihtimaliniz bir hayli fazla.
Eğer kaçmaya çalışırsanız, hapise atılırsınız. Kaçmak isterken yakalananların çoğu idam edildi.”
Ebu Jasen kaçış güzergâhının 2014 ve 2015'e göre daha zorlu olduğunu anlatıyor.
Sınıra ulaşmak için önce IŞİD'e karşı savaşmak için ittifak yapmış olan Kürt ve Araplardan oluşan Suriye Demokratik Güçleri'ni geçmek zorundasınız.
IŞİD üyeleriyle ilgili ellerinde bir liste var ve sıkı bir kontrol yapıyorlar.
Bir sonraki engel ise Özgür Suriye Ordusu tarafından kontrol edilen bölgeyi aşmak.
Mutassım, "Ateş açtılar ve başımızın üstünden mermiler geçiyordu" diyor. "Her ne kadar mültecileri geçirmesi için bölgedeki güvenlik güçlerine para verilmiş olsa da bütün olan bitenler çok korkutucuydu" diye ekliyor.
Mutassım daha sonra Yunanistan'a geçti ve sahte pasaportla Atina'dan uçağa bindi.
Bugün Almanya'da bir mülteci pansiyonunda kalıyor. Bir ağacın altında otururken bana hikayelerini ve unutamayacağı kabuslarını anlattı.
Dünyanız şiddetle dolu olduğunda, sadece en garip anlar hafızanıza kazınır.
Mutassım için bu zamanlar Rakka'daki IŞİD morgunda çalıştığı zamanlardı. Bomba ile parçalanmış bir vücuttan kalan bacağı eline aldı. Yaralı bir sivil, ölü olarak kayıtlara geçti.
Şimdi o günleri unutmamı sağlayacak ilaçlar alıyorum. "
Alman makamları Mutassım'ın geçmişi hakkında bilgi sahibi değil.
Bir ay içinde IŞİD kontrolündeki topraklardan Avrupa'ya, neredeyse hiç fark edilmeden seyahat ettiğini bilmiyorlar.
Hepsi bu da değil. Mutassım yalnız gelmemiş. Suriye ve Irak'ın Musul kentinde IŞİD'e hizmet eden bir başka genç de Belçika'ya gitmiş.
Ömer'in Hikâyesi: 'Onlar benim düşmanımdı, şimdiyse ben onlarla birlikteyim'
Ömer 17 yaşında. Ama daha genç olduğu da söylenebilir. Ta ki gözlerinin içine bakana kadar. Ömer'in gözleri son derece yorgun, ürkmüş… Güçlü durmaya çalışıyor. Hatta hâlâ üzerinde IŞİD için cepheye gitmeye hazır bir gencin tavırları var.
Belçika'da yaşıyor ve problem çıkardığı için üç mülteci pansiyonundan atılmış. O size şüpheyle yaklaşılacak biri gibi gelebilir. Hikayesini  anlatması aylar aldı. Bu hikâyeyi anlatırken kullandığı tüm abartmaların arasından bir istismar tablosu ortaya çıkıyor.
Bir yaban mersini meyvesi birası içerek IŞİD hakkında konuşmaya başlıyor. Ancak cevapları önceden hazırlanmış gibi dikkatli. Böbürlenip duruyor ancak IŞİD'de geçirdiği zamanın büyük kısmının ciddi bir başarısızlık olduğunu hemen anlıyorsunuz.
O da Rakkalı ve bir garajda çalışıyormuş. Kurulduktan hemen sonra IŞİD'e katılmış.
Bütün arkadaşlarım IŞİD’deydi. Ben de onları sevdiğim için örgüte katılmaya karar verdim. Başlangıçta çok iyilerdi, ama daha sonra her şey değişti.”
Rakka'daki iki haftalık eğitimin sonrasında Musul'a gönderildi. Orada bir hafta boyunca bir evde kaldı.
"O evden hiç çıkmadık. Kapıyı kimseye açmamamızı söylediler."
Musul hayal kırıklığı yarattı. Kentte iki yıldan fazla süredir yaşayan diğer Suriyelilerle tanıştılar.
İzinleri yoktu, ön cephede bulunuyorlardı. Tek yiyebildikleri şeyler ekmek, yoğurt ve hurmaydı.
"Yemek yemeden 24 saat geçiriyorlardı" diyor.
"Mücahitler için iyi bir bakım yoktu. Şeriat eğitiminde, kahvaltı, öğle ve akşam yemeği için haşlanmış patates ve yumurta vardı, bazen de kekik ile zeytinyağı oluyordu. "
Ömer hiçbir zaman IŞİD'in kendisinden beklediği gibi bir savaşçıya dönüşemedi.
Eğitimde başarısız olduktan sonra, Ceyş el Hilafet'ten ayrıldı. Bu kez intihar saldırısı tugayına katılmak için başvurdu ancak reddedildi.
Muhbir olarak çalışmaya başladı. Kürtleri, sigara içenleri gözetliyordu. Her ihbarı için para alıyordu.
Cezayirli bir IŞİD militanının Ömer'i sigara içmekle suçlamasıyla IŞİD'de geçirdiği günler de sona erdi. Gece geç saatlerdi ve Cezayirli militan Ömer'e tecavüz etmek için onu bir arabanın arkasına itti.
Ömer'in bunu anlatacak kimsesi yoktu.
"Çok korkuyordum, beni herhangi bir şeyle suçlayıp polis karakoluna götürebilirdi" diyor. Omar bu olaydan sonra ayrılma zamanının geldiğine karar vermiş.
Bugün geçmişte yaşadıklarını saklı tutuyor. 'Kız arkadaşlarım' diye tanımladığı kendisine para veren yaşlı kadınlar sayesinde kurtulmuş. Hepsine minnettar olduğunu söylüyor.
Omar, Avrupalılar için bir tehdit değil. "Onlar benim düşmanımdı. Şimdi aralarında yaşıyorum. Onlarla yemek yiyip, içiyorum. Beni aralarına aldılar ve bana çok iyi baktılar" diyor.
Geçmişimden nefret etmeye başladım. Yeni bir hayat kurmaya karar verdim.”
Son birkaç ayda BBC, Avrupa'da yaşayan en az üç eski çocuk askeri buldu. Röportaj yapmayı kabul etmiyorlar. Avrupa Polis Teşkilatı Europol de konuyla ilgili görüş bildirmeyi reddetti.
IŞİD dikkatini yalnızca savaş alanına yoğunlaştırmakla kalmayıp, yeni militanlar yaratarak toplumda daha da derin bir yer edinmeye çalıştı.
Bunun için de küçük çocukların evlerine, sınıflarına ve zihinlerine ulaştı.
Beş yaşına girer girmez,  okul kitaplarındaki müfredatlarda çatışma ve  şiddet dili çocuklara tanıtıldı.
'Hilafet neslini' yarattılar ve onları 'kutsal savaşçı' haline getirme sürecine başladılar.
IŞİD'in sözde eğitim bakanlığı öğretmenlere 'eğitim sevgisini' aşılamasını bildirdi.
Ancak bunu, peygamberlerin ve peygamberlerin erdemlerinden bahsederek yapmayı önerdi. "Affetme, sabır, cesaret, güç, Allah'a güven ve onun adına cihad çağrısı" gibi konular bu şekilde verildi.
Ayrıca öğretmenlerden, "Kafirleri titretecek çocuk şarkıları" öğretmeleri de istendi.
Böylece çocuklar "Allah uğruna cihad için, ölümü yücelten basit ama şiddet dolu" tekerlemeler öğreneceklerdi:
Ey ümmetimiz, Allah bizim Rabbimizdir. Kanınızla cömert olunuz... Zafer ancak şehitlerin kanıyla sağlanabilir."
Tıpkı Hitler'in gençlik hareketinin çocukları Nazilerin hedefleri için eğitmesi gibi, IŞİD de kendi devamlılığı için ve örgütün taze kanlarla beslenmesi için bir sistem geliştirdi.
Bu arada 2014 kışında Rakka'nın kontrolünü de ele geçirdikten sonra, eğitim sistemini baştan yaratma planı devreye girdi.
Yeni oluşturulan eğitim bakanlığı ilk kararnamesinde, müzik dersleriyle birlikte, vatandaşlık dersi, tarih, spor ve Suriye devletinin İslam eğitimi müfredatını yasakladı.
Bunların yerini IŞİD'in "cihad doktrini" ve "Şeriat" kitapçıkları aldı.
IŞİD kendi müfredatına uygun kitaplara sahip olmadığı için, mevcut Suriye ders kitaplarını, sansürleyerek kullandı. Karanamede şu belirtiliyordu:
Banka faizi, demokrasi, seçimler ve Darwinizm’le alakalı örnekler yer almayacak.”
Öğretmenlere, "Şeriat veya İslam Devleti politikasıyla çelişmeyen" örneklere başvurarak müfredatta silinen bölümlerde oluşan boşluğu kapatmaları söylendi.
Temmuz 2014'e kadar, Musul düşmüş ve 'hilafet' ilân edilmişti. Rakka'dan altı kat daha zengin olan Musul, insan kaynakları ve altyapı açısından çok daha fazla imkâna sahipti.
Artık IŞİD kendi müfredatını hazırlayabilecek uzmanlığa ve kaynaklara sahip olmuştu.
Bir öğretmen olan Yusuf, BBC'ye konuşurken, "2014 sonbaharından itibaren müfredatı tamamen yenilediler. Yaz boyunca IŞİD ideolojisine sadık İslam alimlerini işe aldılar." diyor.
İlkokuldaki dini ders kitaplarında, Müslüman olmayanlara karşı kışkırtıcı metinlerin yanı sıra, gençlerin IŞİD'in "pozitif" ışığında yürümesini sağlamak için tasarlanmış propaganda broşürleri yer aldı.
IŞİD müfredatını ilk kez 2015-2016 eğitim-öğretim yılında sundu. Çocuklar 5 yaşında okula başlıyorlardı ve 15 yaşında mezun oluyorlardı.
Bildiğimiz, alışık olduğumuz okul hayatından 4 yıl atılmıştı.
İslam Devletinin doktrini ve onun dünya vizyonu doğrultusunda 12 farklı disiplinde eğitim alınacaktı.
Cihad kurumsallaştırıldı, hilafetin sınırlarının ötesindeki herkes düşman ilân edildi.
Musul düştü. Fiili başkent Rakka'nın da önümüzdeki aylarda geri alınması bekleniyor.
IŞİD hâlâ Suriye'de kontrolü altında olan birkaç yerel bölgede nefret müfredatını çocuklara öğretiyor.
Daha ilk yıllardan itibaren çocuklara 'İslam'ı kirleten düşmanlar' anlatılıyor. Bunların arasında Rafıziler (Şiiler), Mürtedler (IŞİD ideolojisini benimsemeyen Sünniler), Safaviler (İranlılar), Haçlılar (Batılılar), Yahudi-Hristiyan İttifakı ), Birleşmiş Milletler ve Tağutlar (Şeriat kurallarını benimsemeyenler).
İslam Devleti küçük yaştan itibaren gençlerini, cihada karşı olan kâfirlere karşı kışkırttı. "Onlar yenilecekler" dendi.
Fakat örgütün öncelikleri de belirlenmiş. Birinci sınıf öğrencileri için hazırlanan kitapta, IŞİD lideri Ebubekir el-Bağdadi'nin kürsüdeki bir fotoğrafı ile hilafete bağlılık yemini için silahlarının havaya kaldırmış militanların fotoğrafı var.
İslam Doktrini kitaplarında, öğretmenlere şöyle bir hatırlatmada bulunuluyor:
Düşmanlarımız kimliğimizi yok etmeyi ve varlıklarımızı yağmalamayı hedefliyor. Mümkün olduğunca öğrencileri, bize savaşta zaferi getirecek bir doktrinle cezbetmeye çalışın.”
Bu kitaplarda günümüz ultra-muhafazakâr İslam ve Selefi Cihad ideolojisinin temelini oluşturan ortaçağ alimleri, İbn Teymiyye ve İbn-i Kaydım'ın tartışmalı öğretileri de var.
Ders kitaplarında 6 ila 11 yaşlarındaki çocuklar, Allah'ı sevenleri sevmek, Allah'ı sevmeyenlerden nefret etmek ve cihad gibi kavramlara maruz kalıyor.
Fakat belki de IŞİD'in eğitimi baştan yaratma projesinin en çıkarcı yanı Kuran öğretisinde.
IŞİD, öğretmenlerine sınıflarda öğretilmekte olan ayetleri, cihad kavramlarına bağlantılandırma ve birçok durumda bunlara referanslar verme talimatınını iletiyor.
Talimatta, "Bu ayeti öğrencilerinize, "Allah uğruna cihadın amacına ve kafirlere karşı zafer kazanmak için, Allah'ın hatırı için ölüm" şeklinde aktarın deniliyor.
Bu sistematik uygulaman sonucunda çocukların cihatçıların öğretileri ile Kuran'ı karıştırması hatta bir tutması olası. Sonuç olarak bu çocuklar kendi öğrendikleri doktrine uymayan her Müslümanı kafir olarak görebilir.
Böyle bir müfredatın çocuklar üzerindeki etkisi, bir IŞİD propaganda videosu olan 'Geleceğin Aslanları' propaganda videosunda görülebilir.
"Sizin Emiriniz kim?" diye soruyor anlatıcı.
Yakışıklı bir Kazak olan ve belki de 10 yaşından daha küçük olan Abdullah'a cevap veriyor: "Ebubekir el-Bağdadi."
"Gelecekte ne olmak istiyorsun, inşallah?"
"Seni öldüren ben olacağım ey kafir. Mücahid olacağım, inşallah."
Üç ay sonra Abdullah başka bir videda görünüyor ve elindeki silahla casus olduğu iddia edilen iki adamı öldürüyor.
Masum bir çocuk beyni yıkanıp bir silah haline getirildi. Aslında bir yandan da örgütün kurbanı haline geldi.
Ders kitapları, çocukları hilafetin askerleri olmaya ikna etmek amacıyla yazılmıştı.
Bir başka örnekte bir çocuk camide gördüğü silahlı savaşçıları babasına soruyor.
"Onlar halifeliği korumak ve kafirlerle savaşmak için dünyaya geldi" diye cevaplıyor baba.
Çocuk, "Ben de onlardan biri olmak istiyorum baba" diye yanıtlıyor.
Babası, "Yapacaksın. Sen büyüyüp bir savaşçı olana kadar ve Allah'ın dinini yayıp Müslümanları savunana kadar biz bekleyeceğiz " diyor.
Böylece IŞİD çocuklarının ilkokul yolculuğu sona eriyor.
Çocukların geleceğini en güzel gösteren şey, 11 yaşındaki çocuklar için basılan bir ders kitabı. Kitapta omzunda asılı bir tüfek ile gri, sisli bir yolculuğa çıkmış bir çocuk var.
Bu yolculuk onu büyük ihtimalle savaş alanına götürüyor, savaşta dirayeti ya güçlenecek ya da kırılacak.
"Yakında, çok yakında, harika şeylere tanık olacaksın.
Okul bahçesinde ya da evde, çocuklar oynamakta. Cihadın şarkılarını söyleyerek, Batı'ya saldırıyorlar.
Destansı bir savaş göreceksiniz,
Ülkelerinizdeyiz,
Savaşçılarımız sizi dehşete düşürecekler.
IŞİD, Musul'un büyük bölümünden çekildi. Ama şarkıları 12 yaşındaki Usma ve Yakub'un dilinde.
Ölümden kaçış yok,
Ölüm ve katliamla sizin için geliyoruz,
Meydanlarınızı paramparça edeceğiz.
Çocuklar eve yürürken, lamba direklerinden asılı cesetler gördüklerini hatırlıyorlar. Ve infaz videolarını.
Ölüme yürüyüp geri döneceğiz.
Bir olarak yürüyün
Fakat biz aslanlar gibi öleceğiz.
Usma yeni saç kesimini bana anlatırken gülümsüyor. İki yanı tıraşlanmış, üst kısmı uzun. IŞİD öğrencisiyken saçını böyle kestirse 15 kez kırbaçlanırdı.
Yakub gülümsemiyor. Eliyle kafa kesme işareti yapıyor. "İyi insan değildiler. İnsanların kafalarını keserlerdi" diyor.
IŞİD bu yaşlardaki çocuklara büyük ilgi gösteriyordu. Onlar örgütün gelecek için sigortasıydı ve potansiyel genç savaşçıların askeri eğitimde hızlı bir şekilde başlanması için bir filtreleme süreci izleniyordu.
Öğretmen Yusuf, "IŞİD öğrencilere şiddetle yaklaşmadı" diyor. Onların duygusal taraflarına seslenerek, 'Biz sizin aileniziz ve bağımsızlığınızı ve özgürlüğünüzü elde etmede size yardım edeceğiz' sözleriyle yaklaştıklarını aktarıyor.
Yusuf'la iki sene önce internet üzerinden ilk konuştuğumda, bize IŞİD tarafından işgal edilen Musul'dan bilgi aktarıyordu. Bana bütün IŞİD müfredatını bir CD'ye kaydederek verdi.
Yusuf, "IŞİD ideolojisi dersliklerde yerini aldıktan sonra bazı öğrenciler ortadan kayboldu. Babaları ya örgüt için öldü ya da örgütün militanları tarafından öldürüldüler" diyor.
Çocuklar genç yaşta beyinleri yıkanarak IŞİD’e katılmaları için eğitiliyorlar."
Yusuf bana, bazı durumlarda ailelerin bir çocuğunu örgüte vererek, diğer aile üyelerini korumaya çalıştığını anlattı.
Çocukların radikalleşmesi konusunda uzman olan Georgia State Üniversitesi'nden Dr.Mia Bloom bu durumu, anne-baba rolünün 'sapkın bir biçimde evrilmesi' olarak açıklıyor ve ekliyor:
"Çocuklar daha iyi yiyecekler ve ailenin korunması için feda ediliyorlar. IŞİD, diğer çocuklara dokunmayacağı garantisi veriyor. Ailelerin teslim ettiği çocuklar diğer asker çocuklar gibi de değil. Çocukları aileleri teslim ettiyse, geri dönme şansları da kalmıyor."
Ebu Malik'in oğlu öldüğünde, resmi bir tören yapılmadı.
Arkadaşları ve tanıdıkları taziye için geldiler. Ancak elbette soru soramayacaklarını biliyorlardı.
Ebu Malik yıllarca oğlunu kurtarmak ve onun kendisine zarar vermesini engellemek için uğraştı.
Babasının çabalarına rağmen oğlu önce Suriye'de El-Kaide bağlantılı Nusra Cephesi'ne katıldı, ardından da IŞİD militanı haline geldi.
Kürt güçlerine karşı iki savaşçıyla yapılan bir intihar saldırısında öldü. Henüz 18 yaşında bile değildi.
2013'te Rakka'da Nusra Cephesi'nin yıldızı yükseliyordu. Ebu Malik'in oğlu henüz 13 buçuk yaşındayken kendi yaşıtlarıyla birlikte örgütün militanlarına bir yakınlık hissettiler.
Çocuklar Nusra militanlarını cihad çağrısı yaparken gördüler. Ebu Malik'in oğlu Kasım 2013'te örgüte katıldı. Üç gün sonra babası onu eve getirmek istedi.
IŞİD 2014 yılının başında Rakka'da kontrolü tek başına sağlamaya başladığında, Ebu Malik'in oğlu militanlara katılmaya gitti. Ebu Malik onu buldu ve ünlü bir şeyhe ve alime götürdü. Çocuğa, birlikte savaştığı kişilerin, özellikle de intihar bombacısının cehenneme gideceğini söyledi.
O yıldan sonra Ebu Malik'in oğlu arkadaşları gibi örgüte tekrar katıldı.
Bir kez daha babası oğlunu buldu ve eve getirdi. Aldığı akıllı telefonla onu yanında tutmaya çalıştı.
Ancak oğlu telefonla IŞİD mesajlarına ve cihad videolara erişti. Oğlu bir kez daha IŞİD'e katıldığında Ebu Malik kalan üç oğluyla birlikte Türkiye'de yeni bir hayat kurmak için çaresizce Suriye'yi terk etti.
Bir eczanede çalıştı. Dindar adam bir gün oğlunun kendisini öldürdüğünü öğrendi ve onun adını bir daha asla anmadı.
Birleşmiş Milletler'e göre gönüllü olsun, kaçırılsın veya zorlansın, silahlı grupların saflarına nasıl geldiği önemli değil, tüm çocuk askerler kurban olarak kabul ediliyor.
Çocukluğunda doğru anılara sahip olmayan gençlerin kurtarılması zor oluyor.
IŞİD'in suçları çok;  tecavüz, imha, soykırım ve terör.
IŞİD'in bıraktığı mirasın en zararlısı, geçimlerini kaybetmiş, kaos ve savaşa kapılan ve geleceği olmayan çocuklar.
Kais, Suriye'deki Lazkiye kentinden geliyor. Onun savaşı 15 yaşındayken başladı ve rejimle savaşan bir isyancı gruba katıldı. Tabur komutanı, emrindeki tüm savaşçılarla IŞİD'e katıldı. Kais de muhtemelen anlattığından daha gönüllü bir şekilde IŞİD saflarına geçmişti. Ancak anlattığı IŞİD'in gerçek yüzünü görme hikâyesi hiç de yabancı değil.
Sonunda kaçmayı başardı ve bugün yaşadığı Türkiye'ye geldi. Bir zamanlar heyecanlı bir çocuktu, ateş etmeyi öğreniyordu, cihada katılmaya istekliydi, Suriye rejimi ile savaşmaya hazırdı ve  "kafirlerle" savaşmaya gidiyordu. Bütün bunları arkasında bıraktı. Gaziantep'te tanıştığımızda hayal kırıklığı ve umutsuzluk içindeydi.
Döndüğümde birisi bana, Eziğin tekisin. Yerinde olsaydım yapmış olduğun şeyi yapmazdım. Hiç kimse bunu yapmazdı. Buna başarısız olmak denir’ dedi. ‘Ezik’ kelimesini unutamam."
Sayıların belirtilmesi zor ancak  en az iki bin çocuk IŞİD'in  eğitimlerine katıldı ve  savaş makinesi çocuk askerler yaratmak için binlerce kişi daha IŞİD sınıflarında manipüle edildi ve cihada çağrıldı.
Bunlar kurban ve bazıları da birer tehdit. Hemen hepsi artık yaşadıkları toplumun bir köşesine çekilmiş durumda.
Dr. Mia Bloom, yeniden suça karışmanın tehlikesine işaret ediyor: "Bu beklenmeyecek bir şey değil. Bu çocuklar suça karışabilirler ve bunun için tüm becerilere sahipler. Onlar terörist gruplarına değil, suç çetelerine dönüşebilirler"
Musul'un eski şehir bölümünde kavurucu sıcakta beklediğinizde, tamamen harabeye dönmüş yıkım manzarasını karşınızda bulabilirsiniz.
Önceki savaşların kalıntılarıyla karşılaştırmalar yapıldı, örneğin; Dresden, Stalingrad gibi.
Hasar tespiti yapılırken, esas nokta kaçırılıyor. Maddi hasar algılanması ve aynı zamanda onarımı en kolay olanıdır. Şehirler yeniden inşa edilebilir.
Kısa süre içinde IŞİD, gençleri eğiterek onlara kalıcı bir zarar verdi.
Bu çocuklarla oturup konuştuğunuzda ve onların hikâyelerini dinlediğinizde duygulanmamak için kendinizi zor tutuyorsunuz.
En kötü etkinin belirlenmesi zor olacaktır. Bu çocukları tedavi etmek, kabuslarını durdurmak ve yaşadıkları travmayı onarmak maliyetli ve zaman isteyen bir şey.
Okullarını o kadar ihmal etmişler ki iş bulmaları bir hayli zor. Çocukları cihadçı propagandayla zehirlenmemiş bir inanca döndürmek de dirayet isteyecek.
Onları toplumlarına geri götürmek, Irak ve Suriye'yi yeniden inşa etmek için yardım etmek, onları kurtarmak için yeterli olabilir.
Mağdur olan ve Batı'ya kaçanları tedavi etmek, onların daha kötü da bireyler olmasını ve suça karışmasını engelleyebilir.
Fakat bunların hepsi zor ve halk nezdinde sempatiyle yaklaşılan seçenekler değiller. Belki de bölme ve yıkımın uzmanı IŞİD, bunu her zaman biliyordu. Sonuç olarak, intihar bombacısı olmak isteyen bir çocuğa kim yardım etmek ister?
Hazırlayan: Quentin Sommerville ve Riam Dalati
</doc>
<doc docid='bbc_141230_britanya_ebola' lang='tur' type='mono' source_url='http://www.bbc.co.uk/turkce/haberler/2014/12/141230_britanya_ebola' term='ebola'>
Britanya'da ilk Ebola vakası
Sierra Leone'den İskoçya'ya dönmesinden sonra Ebola teşhisi konulan bir sağlık çalışanı, Londra'ya getirilerek tedavi altına alındı.
Sierra Leone'den İskoçya'ya dönmesinden sonra Ebola teşhisi konulan bir sağlık çalışanı, Londra'ya getirilerek tedavi altına alındı.
Glasgow'a Casablanca ve Londra üzerinden giden kadın sağlık çalışanı, rahatsızlanması üzerine Royal Free Hastanesi'ne kaldırıldı.
Sağlık çalışanının teşhis konduktan sonra Glasgow'dan bir konvoy eşliğinde ayrıldığı ve askeri bir uçakla Londra'ya getirildiği belirtiliyor.
Konvoyda altı polis aracı ve iki ambülansın bulunduğu aktarılıyor.
Hasta, getirildiği hastanede karantina altında tutuluyor.
Britanya Sağlık Bakanı Jeremy Hunt, "hükümetin halkın sağlığı için kesinlikle gereken her şeyi yaptığını" söyledi.
Sağlık çalışanı, Sierra Leone'de Save the Children (Çocukları Koruma Vakfı) adlı yardım kuruluşu için çalışıyordu.
Sierra Leone ise 9 binden fazla vakayla Batı Afrika'da Ebola salgınından en kötü etkilenen ülke durumunda.
Salgın bugüne dek 7 bin 300'den fazla kişinin ölümüne yol açtı.
Ölümler en çok Sierra Leone, Liberya ve Gine'de görüldü.
</doc>
<doc docid='bbc_141222_ebola_imf' lang='tur' type='mono' source_url='http://www.bbc.co.uk/turkce/haberler/2014/12/141222_ebola_imf' term='ebola'>
'Ebola salgınından IMF de sorumlu'
İngiltere'de Cambridge Üniversite uzmanlarınca yapılan bir araştırmada, Batı Afrika'da binlerce kişinin ölümüne yol açan Ebola salgınının hızla yayılmasında Uluslararası Para Fonu'nun (IMF) politikalarının da etkisi olabileceği öne sürüldü.
İngiltere'de Cambridge Üniversite uzmanlarınca yapılan bir araştırmada, Batı Afrika'da binlerce kişinin ölümüne yol açan Ebola salgınının hızla yayılmasında Uluslararası Para Fonu'nun (IMF) politikalarının da etkisi olabileceği öne sürüldü.
Araştırmada, IMF'nin Sierra Leone, Liberya ve Gine'de dayattığı kamu harcamaları kesintilerinin sağlık sistemlerini zayıflattığı, yeterince kaynak alamayan hastanelerin gerekli personel ve teçhizattan yoksun olarak hizmet vermek zorunda kaldığı belirtiliyor.
IMF ise bu iddiayı reddetti.
Ebola salgını, çoğunluğu bu ülkelerde 7 bin 300'den fazla kişinin ölümüne neden oldu.
Araştırmaya öncülük eden sosyolog Alexander Kentikelenis, "Ebolanın bu kadar hızlı yayılmasının ana nedeni, bölgede sağlık sistemlerinin zayıf olmasıydı. Altta yatta bu nedenlerin görmezden gelinmesi talihsizlik olur" dedi.
Kentigelenis, kamu harcamaları kesintileri kapsamında sağlığa yatırım yapılamadığını, IMF'nin sağlık sistemlerinin özerkleştirilmesi ısrarı nedeniyle, Ebola salgınına etkin bir şekilde müdahale edilemediğini öne sürdü.
Araştırmada, personel harcamalarına tavan getirilmesi nedeniyle hastanelerin kadro sıkıntısı yaşadığı ve çalışanlara yeterince para veremediği kaydedildi.
Araştırmayı Kentigelenis'le birlikte kaleme alan Lawrence King de, Gine, Liberya ve Sierra Leone'nin 2013'te; salgının hemen öncesinde IMF'nin koşullarını yerine getirdiğini, ancak bu ülkelerin sağlıktaki acil sorunlara rağmen, sosyal harcamaları artırmadığını söyledi.
IMF'den yapılan açıklamada ise söz konusu ülkelerde aksine 2010-2013 yılları arasında sağlık harcamalarının arttığı belirtildi, "Ebola salgınına IMF politikalarının yol açtığı iddiası tamamen gerçek dışıdır" denildi.
</doc>
<doc docid='bbc_140819_ebola_zmapp_ilerleme' lang='tur' type='mono' source_url='http://www.bbc.co.uk/turkce/haberler/2014/08/140819_ebola_zmapp_ilerleme' term='ebola'>
Ebola krizi: Deneysel ilacı alanlarda iyileşme işareti
Liberya'da Ebola'ya yakalanan ve geçtiğimiz Perşembe'den bu yana henüz deney aşamasında olan Zmapp isimli ilacı kullanan üç doktorun sağlık durumunda iyileşme gözlendiği açıklandı.
Liberya'da Ebola'ya yakalanan ve geçtiğimiz Perşembe'den bu yana henüz deney aşamasında olan Zmapp isimli ilacı kullanan üç doktorun sağlık durumunda iyileşme gözlendiği açıklandı.
Ülkenin Enformasyon Bakanı Lewis Brown hükümetin az miktarda Zmapp elde edebildiğini ve bunu biri Nijeryalı, ikisi Liberyalı üç doktora verdiklerini söyledi. Doktorların virüsü Ebola ile enfekte olmuş hastaları tedavi etmeye çalışırken kaptığı söyleniyor.
Virüsü kapan ABD'li iki misyonerin de Zmapp ile iyileşme kaydettiği ancak 75 yaşındaki İspanyol bir papazın ise Zmapp tedavisine rağmen geçen hafta hayatını kaybbettiği açıklanmıştı.
Zmapp'in üreticisi olan ABD firması ellerinde ilaçtan kalmadığını, yayılmayı önlemenin tek yolunun ise virüsü taşıyan hastaların karantina altına alınmas olduğunu söylüyor.
Bu arada Bakan Brown, Liberya'da saldırıya uğrayan bir tıp merkezinden kaybolan ve Ebola ile enfekte olduğu düşünülen 17 kişinin bulunduğunu da açıkladı. İlaçların da çalındığı tıp merkezinin neden saldırıya uğradığı ise bilinmiyor.
Henüz bir tedavisi ya da aşısı bulunmayan Ebola virüsü nedeniyle hayatını kaybeden insan sayısı 1229.
Nijerya'da beş kişinin ise iyileştiği ve Lagos'taki hastaneden taburcu edildiği söylendi.
Virüsle enfekte olmuş kişinin vücut sıvılarına doğrudan temas ile bulaşan Ebola'da, grip benzeri belirtiler görülüyor ve bunlar gözler ve diş etleri gibi dış bölgelerde kanamalara sebep olabiliyor. İç kanamaya sebep olduğunda ise organların iflası ile karşılaşılabiliyor.
Gine'de başlayan salgın, Liberya, Sierra Leone ve Nijerya'ya yayıldı.
Dünya Sağlık Örgütü salgının ciddiyetine dayanarak henüz test aşamasında olan ilaçların tedavi amaçlı kullanılabileceğine karar verdi.
</doc>
<doc docid='bbc_141126_ebola_asi_deney' lang='tur' type='mono' source_url='http://www.bbc.co.uk/turkce/haberler/2014/11/141126_ebola_asi_deney' term='ebola'>
İnsanlarda denenen Ebola aşısı "umut vadediyor"
Ebola virüsüne karşı geliştirilen aşının insanlar üzerinde yapılan ilk denemsinin ardından konuşan bilim insanları, aşının güvenli olduğunu ve bağışıklık sisteminin vitrüsle savaşmasına yardımcı olabileceğini söyledi.
Ebola virüsüne karşı geliştirilen aşının insanlar üzerinde yapılan ilk denemsinin ardından konuşan bilim insanları, aşının güvenli olduğunu ve bağışıklık sisteminin vitrüsle savaşmasına yardımcı olabileceğini söyledi.
İlk etapta gönüllü olan 20 kişiye ABD'de aşı yapıldı. Ekipteki bilim insanları sonuçları "umut verici" olarak tanımladı.
Aşı ile ilgili çalışmaların sonuçları New England Journal of Medicine isimli tıp dergisinde yayınlandı.
Araştırmayı yürüten ABD Ulusal Sağlık Enstitüsü'nden doktor Anthony Fauci, BBC'ye "her ne kadar birinci aşama deneylerin başında da olsak, güvenlik açısından ve uygun bir bağışıklık yanıtı geliştirebilmek açısından bu deneyi başarılı kabul edebiliriz" diye konuştu.
Gönüllüler iki gruba bölünerek düşük ve yüksek dozda aşı aldılar. Yüksek doz alanlarda oluşan antikorlar daha güçlü idi.
Araştırmacılar yüksek doz alan yedi gönüllü ile düşük doz alan gönüllülerde T hücrelerinin geliştiğini tespit etti. Bu hücrelerin Ebola'dan korunmada önemli olduğu düşünülüyor.
Aşı içerisinde yüzeyinde enfekte edici olmayan bir Ebola virüsü proteini taşımak üzere genetik olarak değiştirilmiş bir şempanze soğuk algınlığı virüsünden elde edildi.
Aşı için dört deney daha yapılacak.
Aşının Sudan ve Zaire'de ortaya çıkan virüs tiplerini hedeflemesi amaçlandı. Şu anda salgına sebep olan tip ise Zaire tipi.
Sadece Zaire tipini hedefleyen bir aşı geliştirmek için hali hazırda Oxford, Mali ve İsviçre'de de deneyler devam ediyor.
Eğer bu deneyler olumlu sonuç verirse, sadece Zaire tipine karşı geliştirilen bu aşı salgının etkisindeki Batı Afrika'da sağlık çalışanlarına sunulacak.
Doktor Fauci "İşte Batı Afrika'daki bu ikinci ve üçüncü seviye deneyler aşının gerçekten güvenli olup olmadığını ve işe yarayıp yaramadığnı gösterecek" diyor.
</doc>
<doc docid='bbc_141112_ebola_who_aciklama' lang='tur' type='mono' source_url='http://www.bbc.co.uk/turkce/haberler/2014/11/141112_ebola_who_aciklama' term='ebola'>
Ebola salgınında ölenlerin sayısı 5000'i geçti
Dünya Sağlık Örgütü (WHO), Ebola salgınında ölenlerin sayısının 5160'a ulaştığını açıkladı.
Dünya Sağlık Örgütü (WHO), Ebola salgınında ölenlerin sayısının 5160'a ulaştığını açıkladı.
WHO'nun açıklamasında Gine ve Liberya'daki yeni vakalarda artık artış görülmediği ancak rakamların Sierra Leone'de yüksek olmaya devam ettiği belirtildi.
Ebola salgınının 14 binden fazla kişiyi etkilediği düşünülüyor.
Bu kişilerin hemen hemen tümü Batı Afrika'dan.
BBC muhabiri Imogen Foulkes, WHO'nun raporunun Sierra Leone'de kontrol alınması için gerekli kaynakladırın bulunmadığını belirttiğini aktarıyor.
WHO'ya göre Liberya'da 2830'dan fazla, Gine ve Sierra Leone'de 1100'den fazla insan salgın nedeniyle hayatını kaybetti.
Ebola virüsüne yakalanan kişilerin yüzde 90'ı hayatını kaybediyor. Virüs bir kişiyi yaklaşık 3-4 gün içinde öldürebiliyor.
Erken teşhis konan hastaların hayatta kalma şansının ise daha yüksek olduğu belirtiliyor.
Virüs yakın temasla bulaşıyor ve iç kanamaya yol açıyor. Ebola'nın kesin bir tedavisi veya ilacı bulunmuyor.
</doc>
<doc docid='bbc_141015_ebola_abd_hemsire' lang='tur' type='mono' source_url='http://www.bbc.co.uk/turkce/haberler/2014/10/141015_ebola_abd_hemsire' term='ebola'>
ABD'de alarm: Ebolalı hasta uçağa bindi
ABD'de Teksas'ın Dallas kentinde Ebola tanısı konan bir hemşirenin, hastalığın belirtileri ortaya çıkmadan önceki gün Ohio'nun Cleveland kentinden Dallas'a uçakla seyahat ettiği ortaya çıktı.
ABD'de Teksas'ın Dallas kentinde Ebola tanısı konan bir hemşirenin, hastalığın belirtileri ortaya çıkmadan önceki gün Ohio'nun Cleveland kentinden Dallas'a uçakla seyahat ettiği ortaya çıktı.
ABD'li yetkililer acil bir uyarı yayımlayarak 13 Ekim'de aynı uçakta seyahat eden 132 yolcuyu bulup sağlık durumları hakkında konuşmak istediklerini açıkladılar.
Amerika'da Ebola tanısı konan ikinci kişi olan hemşire, 14 Ekim tarihinde Ebola semptomları göstermeye başlamıştı.
Kadın hemşire, Ebola'dan dolayı 8 Ekim tarihinde Dallas'ta ölen Liberya uyruklu bir hastayı tedavi etmişti.
Teksaslı hemşirenin çalışma arkadaşları, günlerce yeterli koruyucu kıyafet giymeden ve yeterince bilgilendirilmeden çalıştıklarını söylüyorlar.
Hastane yetkilileri protokollerin uygulanmadığını söyleyerek hemşireleri eleştirdi. Ancak hemşireler, "Protokol yoktu" diyor.
Birleşmiş Milletler'in Ebola ile mücadele sorumlusu, dünyanın bu virüsü durdurma yarışında geride kaldığını söyledi.
Kaygılarını Afrika'dan video konferansla bağlandığı BM Güvenlik Konseyi'nde dile getiren yetkili Anthony Banbury "Virüs bizden daha hızlı koşuyor ve yarışı kazanıyor" dedi.
BM Aralık ayına kadar Afrika'da binlerce kişinin daha Ebola'ya yakalanacağı tahmininde bulunuyor.
Dünya Sağlık Örgütü'ne göre bugüne dek yaklaşık 9 bin kişi bu hastalığa yakalandı; bunlardan 4 bin 447'si yaşamını yitirdi.
Yine bu örgüte göre ek önlemler alınmazsa bundan iki ay sonra, haftada 5-10 bin kişi Ebola'ya yakalanabilir.
Bugüne kadarki vakaların büyük çoğunluğu Batı Afrika'da meydana geldi.
</doc>
<doc docid='bbc_141104_vert_cul_stephen_king' lang='tur' type='mono' source_url='http://www.bbc.co.uk/turkce/ozeldosyalar/2014/11/141104_vert_cul_stephen_king' term='ebola'>
DERGİ - Stephen King büyük bir yazar mı?
Gerilim ve korku romanlarıyla ünlü Stephen King, kitapları en çok satan yazarlar arasında yer alıyor. Fakat edebiyat eleştirmenlerinden pek saygı görmüyor. King bu tavrı hak ediyor mu?
Gerilim ve korku romanlarıyla ünlü Stephen King, kitapları en çok satan yazarlar arasında yer alıyor. Fakat edebiyat eleştirmenlerinden pek saygı görmüyor. King bu tavrı hak ediyor mu?
Stephen King kariyerinin en başından beri kitaplarının yanı sıra büyük ticari başarılara da imza atmış bir yazar. İlk romanı Göz (Carrie)’den bu yana geçen 40 yıl içinde, hepsi de dünya çapında en çok satanlar listesine giren 50’den fazla kitap yayımladı. Göz hemen Brian De Palma tarafından bol kanlı bir film olarak çekildi. 1977’de yayımlanan ve bir kayak merkezinde yaşayan paranormal bir çocuk ile ruh hastası babası arasındaki ilişkiyi anlatan Medyum (The Shining) romanı ile Kİng psikolojik gerilim konusundaki yeteneğini sergilemiştir. 1980’de Stanley Kubrick bu romanın filmini çektiğinde artık Stephen King sektörü oluşmaya başlamıştı. Bugün King’in eserlerinden esinlenmiş 100’den fazla film ve televizyon programı bulunuyor.
Fakat edebiyat eleştirisi kurum olarak Stephan King’i hep göz ardı etti. King’in ciddi bir yazar olup olmadığı sorusu yıllarca, satılan kitap sayısı, film anlaşmaları, geliri ve kazandığı para üzerinden “hayır” şeklinde cevaplandı. Ticari başarı edebi değer ile eş tutulmadı; çok satmak lanetli bir şey olarak görüldü. (Chimamanda Adichie, Richard Flanagan ve Donna Tartt gibi edebi başarıyı ticari başarıya da dönüştüren 21. yüzyıl yazarları bu değerlendirmeye katılmayacaktır elbette.)
Stephen King en başından beri korku-gerilim kitapları yazarı olarak görüldü. Oysa çok çeşitli alanlara el atmıştır King. Korku, bilim-kurgu ve fantezi romanların yanı sıra tarihsel roman, Western ve kısa öyküler de yazmıştır. Kahramanı, ABD başkanı John F. Kennedy’nin katilini öldürmek için zaman içinde yolculuk yapan 11/22/63 adlı kitabıyla King, Los Angeles Times kitap ödülü almış ve New York Times gazetesinin “yılın en iyi 10 kitabı” listesine girmiştir.
King, eserlerine esin kaynağı olan ünlü edebiyatçıları açıklıkla dile getirmiştir. Nathaniel Hawthorne, Edgar Allen Poe, HP Lovecraft bunlar arasında yer alır. King’in romanları ile George Saunders, Karen Russell, Karen Joy Fowler, Michael Chabon gibi yenilikçi yazarların eserleri arasında da benzerlikler vardır. Bunlar janr sınırlarını bulanıklaştıran, saygınlığını yitirmeden korku ve fantezi geleneklerini benimseyen isimlerdir.
Peki bütün bunlar King’in ciddiye alınması için yeterli neden mi? Bu soru 11 Kasım’da piyasaya çıkması beklenen yeni kitabı Revival ile yeniden gündeme gelecek gibi görünüyor. Benim bu soruya koşullu yanıtım ‘evet’. King, teknolojinin okuma eylemini dönüştürdüğü kritik bir dönemde kitap dünyasında milyonlarca okurunu koruyor. King ayrıca internet üzerinden yayımladığı seri romanlarla, e-kitaplarla yeni teknolojiyi deneyen ilk yazarlardan.
King usta bir hikâyeci. Doğru ve yanlışın, iyi ile kötünün iç içe geçtiği dünyalar yaratıyor. Bildik aile krizlerini, bilinmezin verdiği korkuları, aidiyet duygusunu ele alıyor. Kafa kesmeler, Ebola, seri katiller, kitlesel cinayetler, internet üzerinden baskı kurma gibi olayların yoğun yaşandığı günümüzde, onun içgüdüsel hikâyeleri bize duygusal boşalma olanağı, hatta düzen hissi sağlıyor. Bazı kurbanların gerçek hayatta olmasa da romanlarda intikamı alınabiliyor. King olayları basitleştiriyor olabilir, ama bunu okuyucularını ya da kahramanlarını aşağılamadan yapıyor. Çok yazıyor olabilir, ama en iyi eserleri kalıcılığını koruyor.
King’in edebi başarısı sorusunu Yale Üniversitesi’nden ünlü edebiyat eleştirmeni Harold Bloom’a sordum. 2003’te Amerikan Ulusal Kitap Derneği yaptığı katkılarından dolayı King’e ödül verdiğinde Bloom şöyle patlamıştı: “Kültürel yaşamımızın seviyesi bir kez daha dibe vurdu. Daha önce King’i ucuz yazar olarak tanımlamıştım. Belki bu bile çok iyimser. Onun Edgar Allen Poe ile hiçbir ortak noktası yoktur. O sadece yetersiz bir yazardır.”
Peki, Bloom bugün de aynı mı düşünüyor, yoksa çalkantılı geçen son on yılda fikrini değiştirdi mi? Pek öyle görünmüyor. “Stephen King, Proust’u, Joyce’u, Henry James’i, Faulkner’i ve diğer roman ustalarını okumuş ciddi okuyucunun kapsamı dışındadır,” diyor Bloom.
Aynı soruyu, Kara Ev ve The Talisman adlı kitapları King ile ortaklaşa yazan, birçok ödül kazanmış korku romanları yazarı Peter Straub’a yönelttim. Straub, çok kez yinelenen bu soruyu yersiz buluyor ve King’i Charles Dickens, Wilkie Collins, Raymond Chandler, Bram Stoker ve Conan Doyle ile eşdeğer görüyor. Dickens ile benzerliklerini sıralıyor: “İkisi de sevilen, popüler yazarlar, ikisi de dehşet verici şeylere ve alt sınıflara ilgi duyuyor.”
Zamanında Dickens de George Eliot gibi kibirli çağdaşları tarafından küçük görülmüştü. Oysa Dickens zamana yenik düşmedi. Bugün kimse onun değerini yadsımıyor. Stephen King’in eserleri de kültürümüze öyle işledi ki, bana kalırsa onu da benzer bir yazgı bekliyor.
Bu makalenin 

İngilizce aslını 

BBC Cultur

e’da okuyabilirsiniz.
Dergideki diğer makalelere 

buradan ulaşabilirsiniz.
</doc>
<doc docid='bbc_141017_ebola_ucakta' lang='tur' type='mono' source_url='http://www.bbc.co.uk/turkce/haberler/2014/10/141017_ebola_ucakta' term='ebola'>
Uçak yolculuğunda Ebola kapma riski var mı?
Amerika Birleşik Devletleri'nde sağlık görevlileri Ebola şüphesiyle tedaviye alınan Teksaslı bir hemşirenin bir gün önce seyahat ettiği uçakta bulunan bütün yolcuların peşine düştü. Ama acaba aynı uçakta seyahat ettiğiniz birinden Ebola kapmanız olasılığı yüksek mi?
Amerika Birleşik Devletleri'nde sağlık görevlileri Ebola şüphesiyle tedaviye alınan Teksaslı bir hemşirenin bir gün önce seyahat ettiği uçakta bulunan bütün yolcuların peşine düştü. Ama acaba aynı uçakta seyahat ettiğiniz birinden Ebola kapmanız olasılığı yüksek mi?
Ebola salgını hava yolculuğu yapacak bir kısım insanı derin derin düşündürmeye başladı. Öyle ki Washington Dulles havaalanında bir kadın yolcu tam koruyucu giysi ve maskeyle dolaşırken fotoğraflandı.
Bir yandan endişenin nasıl bu kadar yaygınlaştığını anlamak mümkün. Uçaklar tamamen kapalı mekanlar. Yolcular tepsi, kolçaklar, baş koyma yerleri, televizyon ekranları gibi kendilerinden önce yüzlerce kişinin dokunduğu yerlere dokunuyor.
ABD'de Ebola'ya yakalanan ikinci kişi olan Amber Vinson Frontier Havayollarına ait 1143 sayılı seferle Ohio Cleveland'dan Teksas Dallas'a uçmuştu. ABD Bulaşıcı Hastalık Kontrol ve Önleme Merkezleri bu uçakta bulunan 132 diğer yolcuyla görüşmek istediğini açıkladı.
Amber Vinson bir hafta önce Dallas'da ölen Ebola hastası Liberyalı Thomas Eric Duncan'a bakmıştı.
Vanderbilt Üniversitesi Tıp Fakültesi'nden bulaşıcı hastalıklar uzmanı William Schaffner'e göre pek değil. "Eminim kaygılanıyorlardır ama risk esasen sıfır" diyor.
Aslında Amerikan sağlık yetkililerinin açıklaması da bu yönde. "Söz konusu uçakta bulunan herhangi bir yolcunun hastalığa yakalanma riski çok düşük" diyorlar.
Bunun sebebi Ebola virüsünün gripten farklı olarak hava yoluyla bulaşmaması. Örneğin aynı uçakta seyahat eden yolcuların Amber Vinson'un soluduğu havayı solumak nedeniyle virüs alması olasılığı yok.
William Schaffner yolcuların kolçaklar, tepsiler ya da televizyon ekranlarına dokunarak da virüs kapmalarının çok olası olmadığını söylüyor.
Ebola virüsü, hasta olan kişinin vücudunun ürettiği tükürük, dışkı, kan, kusmuk gibi sıvılarla temas yoluyla yayılıyor. Virüs diğer kişinin vücuduna hastalıklı sıvıların ciltteki çatlaklar ya da gözler, burun ve ağız içinde bulunan mukoza dokuları yoluyla sızmasıyla geçiyor.
Schaffner, "Virüs vücuda girdiktan sonra çok güçlü ama vücut dışında cansız bir zeminde çok zayıf. Cansız bir yüzeye değdiği anda ölmeye başlıyor" diyor.
Canlı zeminde de çok uzun yaşamıyor virüs. "Birkaç dakikadan fazla yaşamadığını tahmin ediyorum" diyor Baylor Üniversitesi Tropikal Hastalıklar Okulu'nun dekanı Peter Hotez. Kan ya da diğer sıvılar gözle görülebilecek kadar çok miktarda ise virüsün ömrünün daha uzun olacağını söylüyor.
Amerikan Bulaşıcı Hastalık Kontrol ve Önleme Merkezleri, kan ya da vücut sıvılarıyle lekelenmiş halı veya koltuk yüzlerinin hemen diğer tehlikeli biyozararlı maddelerle birlikte yok edilmesi gerektiğini belirtiyor.
Ebola hakkında bilmeniz gereken sekiz önemli nokta
Mişigan Üniversitesi'nden salgın hastalıklar uzmanı Profesör Arnold Monto virüsün ıslak zeminlerde kuru zeminlere göre daha uzun yaşayabileceğini söylüyor. Fakat uçakta daha önce bir Ebola hastasının oturduğu koltukta oturan birinin hiç bir şekilde kaygı duymaması gerektiğini kaydediyor.
Hasta biriyle aynı kolçağı kullanmak bile fazla kaygı yaratmamalı çünkü Profesör Monto'ya göre virüsün terden geçmesi ihtimali çok düşük.
Ebola virüsü ayrıca hastalığı taşıyan birinde belirtiler henüz ortaya çıkmadıysa bulaşıcı değil. Ancak belirtiler ortaya çıkınca bulaşıcı hale geliyor.
Dolayısıyla hasta, virüsü yayar hale geldiğinde zaten ortalıkta dolaşabilecek ve uçağa binebilecek durumda olmuyor.
ABD Ulaştırma Bakanlığı kuralları gereğinde havayolu şirketleri ciddi bulaşıcı hastalık taşıyan kişileri uçuşlara almama hakkına sahip.
Ama her durumda uçaktaysanız, ve yanınızdaki kişi hastalığın ileri belirtilerini gösteriyor, kusuyor ve kanama geçiriyorsa, kaygılanmakta haklısınız uzmanlara göre. Özellikle de bu kişinin yanında oturmuş ona yardımcı olmuş, sıvılarıyla temasınız olmuşsa.
Zaten hastalık genellikle hastalara bakan ya da onların çevresini temizleyen kişilere bulaşıyor.
Her halükarda uçaklardaki mürettebat hastalık belirtileri gösteren bir kişi görürlerse alacakları önlemleri biliyorlar.
Bunlar arasında hasta kişiyi diğer yolculardan mümkün oludğunca ayırmak, onlarla temas etmeden önce yüz maskeleri ve eldivenler takmak, çevrelerinde etkilenen alanları dezenfektanlarla temizlemek var.
Havayollarının hastalık kontrolü konusunda iyi bir sicilleri var. Kuş gribi salgını sırasında bile hastalık solunum yoluyla geçmesine rağmen uçakta hastalığa yakalanan çok az olmuştu.
Amerikan sağlık yetkilileri Ebola taşıdığından kuşkulanan bir kişinin derhal sağlık yetkililerine haber vermesini ve 21 gün boyunca belirtilerin görülüp görülmediğini izlemesini tavsiye ediyor.
Belirtiler arasında yüksek ateş, şiddetli baş ağrısı, mide ağrısı, kusma, adale ağrıları, ishal ve ciltte sebepsiz berelenme ya da kanama bulunuyor.
Uzman William Schaffner, uçaklarda asıl tehlikenin Ebola salgını değil, yolcular arasında panik olabileceğini söylüyor.
</doc>
<doc docid='bbc_141011_ebola_jfk_' lang='tur' type='mono' source_url='http://www.bbc.co.uk/turkce/haberler/2014/10/141011_ebola_jfk_' term='ebola'>
New York JFK Havaalanı'nda Ebola taraması
ABD'nin New York kentindeki John F.Kennedy Havaalanı'nda şu ana dek 4 binden fazla kişiyi öldüren Ebola salgınıyla mücadele için Batı Afrika ülkelerinden gelen yolcular muayene edilmeye başlandı.
ABD'nin New York kentindeki John F.Kennedy Havaalanı'nda şu ana dek 4 binden fazla kişiyi öldüren Ebola salgınıyla mücadele için Batı Afrika ülkelerinden gelen yolcular muayene edilmeye başlandı.
Ebola salgınından en çok etkilenen Liberya, Sierra Leone ve Gine'den gelen yolcuların ateşleri ölçülüyor ve bir dizi soruya yanıt vermeleri isteniyor.
Chicago'daki O'Hare, Newark, Washington'daki Dulles ve Atlanta havaalanlarında da önümüzdeki günlerde aynı uygulama başlatılacak.
Karar geçen Çarşamba günü Teksas'ta bir kişinin Ebola'dan ölmesi sonrasında alındı.
Liberya'dan ABD'ye seyahat eden Thomas Duncan'ın hastalığı Dallas kentine ulaştığında teşhis edilebilmişti.
Dünya Sağlık Örgütü'nün son verilerine göre Ebola'dan ölenlerin sayısı 4 bin 33'e yükseldi.
Ölümlerin büyük çoğunluğu 4 bin 24'ü Batı Afrika ülkeleri Liberya, Sierra Leone ve Gine'de yaşandı
Ebola salgınıyla ilgili diğer gelişmelerde;
Üç Batı Afrika ülkesinden gelen yolculara ABD'ye gelmeden önceki seyahat geçmişleri ve Ebola virüsü taşıyan biriyle temas edip etmedikleri sorulacak.
Liberya, Sierra Leone ve Gine'den ABD'ye doğrudan uçuş bulunmuyor. Afrikalı yolcuların büyük çoğunluğu ABD'ye Avrupa üzerinden gidiyor.
Liberya, Sierra Leone ve Gine'den kalkan uçaklara binen yolcular bir süredir Ebola taramasından geçiriliyor.
</doc>
<doc docid='bbc_140812_ebola_ilac' lang='tur' type='mono' source_url='http://www.bbc.co.uk/turkce/haberler/2014/08/140812_ebola_ilac' term='ebola'>
Ebola: Liberya test aşamasındaki ilacı deneyecek
Liberya ülkede giderek artan Ebola salgını için henüz test edilmemiş bir ilaç olan Zmapp'ı denemeye karar verdi.
Liberya ülkede giderek artan Ebola salgını için henüz test edilmemiş bir ilaç olan Zmapp'ı denemeye karar verdi.
Açıklama Liberya hükümetinden geldi. Liberya ABD'den bu konuda yardım istemişti.
ABD hükümeti ise üzerlerine düşen sorumluluğun Liberya'yu Zmapp'ın üreticisi Mapp Biopharmaceutical firması ile irtibata geçirmek olduğunu söyledi.
Henüz sadece maymunlarda denenmiş olan Zmapp isimli ilaç, insanlarda Ebola virüsü ile enfekte olmuş üç kişi üzerinde uygulandı. Bunlardan ikisi ABD'deki iki insani yardım görevlisi, biri de İspanya'nın Madrid kentinde tedavisi devam eden bir Katolik kilisesi papazı.
İki yardım görevlisinin ilaçtan sonra iyileşme işaretleri gösterdiği söyleniyor.
Liberya Enformasyon Bakanı Lewis Brown BBC'ye yaptığı açıklamada, Liberya hükümetinin Zmapp'ın uygulanmasının yaratabileceği risklerin farkında olduğunu ancak ilacın kullanılmamasının da daha fazla insanı ölüme terk etmek demek olacağını söyledi.
Nijerya klinik deneylerin ne kadar tartışmalı hale gelebileceği konusunda 1996 yılında yaşanan bir olay nedeni ile örnek teşkil ediyor. ABD'li ilaç firması Pfizer, Kano eyaletinde 6 ay içerisinde 12 bin kadar kişinin ölmesine sebep olan menenjit salgını sırasında bir ilaç deneyi gerçekleştirdi. Ağız yoluyla alınan Trovan isimli antibiyotik, 5 binden fazla sayıda insanda test edildiği söylenerek 100 çocuğa içirildi. 11 çocuğun ölümünün, düzinelercesinin sakat kalmasının ardından - bazıları beyin hasarı yaşadı - Nijerya hükümeti ve aileler Pfizer'a dava açtı. Firma ilacın değil memenjitin beyin hasarına yol açtığını iddia etti. Uzun süren bir hukuk savaşından sonra taraflar arasında multi-milyon dolarlık bir anlaşma sağlandı ve 2011 yılında dört aile ilk tazminatları alabildi. Şu anki Ebola salgını ile o dönemki menenjit salgını arasındaki önemli farklardan biri, Pfizer Trovan deneylerini gerçekleştirdiğinde, başka menenjit ilaçları yaygın şekilde kullanılıyordu.
Yanlış giden bir deneyin oldukça uzun dönemli etkileri olabiliyor. Trovan deneylerinin batı menşeili ilaçlar üzerinde yarattığı şüphe nedeniyle Nijerya'nın kuzeyinin çocuk felcinin halen yaygın görüldüğü nadir yerlerden biri olması tesadüf değil.
Brown "Bunu denemeye tek alternatif ölüm, kesin bir ölüm" dedi.
Bu arada Dünya Sağlık Örgütü'nün (DSÖ) ev sahipliğinde, Cenevre'de acil olarak biraraya gelen tıp etiği uzmanları, henüz güvenilirliği onaylanmamış yeni tedavilerin uygulanması konusunda toplantı halinde.
DSÖ şu ana kadar Batı Afrika'da virüs nedeniyle hayatını kaybeden kişi sayısını 1013 olarak açıkladı.
Örgütün yeni tedavilerin uygulanması ile ilgili görüşünü Salı günü açıklaması bekleniyor.
Zmapp'ı üreten ilaç firması şu anda Batı Afrika'ya ilaç gönderdikleri için stoklarının eridiğini söyledi. Firma ilaçları tamamen ücretsiz olarak yolluyor.
Liberya'nın sağlık sistemi Ebola vakaları nedeni ile tıkanma noktasına gelmiş durumda.
Henüz tedavisi olmayan Ebola, grip benzeri belirtiler gösteriyor ve gözlerde ya da dişetlerinde meydana gelen dış kanamaya ya da iç organların iflasına sebep olabilen iç kanamaya neden olabiliyor. Hastaların kurtulma ihtimali erken teşhisle yükseliyor.
Suudi Arabistan'ın ardından Fildişi Sahilleri de Ebola virüsünden en çok etkilenen ülkeler olan Gine, Liberya ve Sierra Leone'den gelen yolculara havalimanını kapattı.
Ebola Şubat ayında ilk kez Gine'de görüldüğünden bu yana tüm dünyada 1848 kişinin ölümüne neden oldu.
DSÖ Ebola salgınını sağlık alanında küresel bir acil durum ilan etti.
Bu arada Nijerya'dan Lagos'tan sabah saatlerinde İstanbul'a gelen Türk Hava Yolları uçağında, yüksek ateş ve kusma şikayeti bulunan Afrikalı bir yolcu 4 yaşındaki oğlu ile beraber sağlık yetkililerinin gözetimine alındı. Sağlık Bakanlığı bir açıklama yayınlayarak, kadında şu ana kadar Ebola virüsünün bulunduğunu söylemek mümkün olmasa da, geldiği ülkenin Nijerya olması sebebi ile en küçük bulgu dahi değerlendirilmektedir denildi.
</doc>
<doc docid='bbc_141013_ebola_grev' lang='tur' type='mono' source_url='http://www.bbc.co.uk/turkce/haberler/2014/10/141013_ebola_grev' term='ebola'>
Liberya'da Ebola grevi tehdidi
Liberya'da sağlık yetkilileri, Ebola salgını yüzünden aldıkları riskler nedeniyle maaş artışı talep eden hemşireler ve hasta bakıcılara greve gitmemeleri çağrısında bulundu.
Liberya'da sağlık yetkilileri, Ebola salgını yüzünden aldıkları riskler nedeniyle maaş artışı talep eden hemşireler ve hasta bakıcılara greve gitmemeleri çağrısında bulundu.
Ulusal Sağlık Çalışanları birliği, Ebola tedavisinde yer alan sağlık personelinin aldıkları aylık risk ödemesinin arttırılmasını istiyor.
Liberya Sağlık Bakanı Yardımcısı Tolbert Nyenswah, grevin Ebola hastaları ve şu ana dek salgın karşısında kaydedilen ilerlemeye olumsuz etkileri olacağını söyledi.
Liberya hükümeti salgının boyutları nedeniyle daha önce söz verilen risk ödemelerini karşılayamayacağını söylüyor.
Liberyalı sağlık çalışanları 200 ila 300 dolar arasında değişen maaşlarının üzerine ayda 500 dolardan az risk ödemesi alıyor ve bu miktarın 700 dolara çıkartılmasını talep ediyorlar.
Sağlık personeli ayrıca hastalığa karşı kişisel koruma malzemesi ve sigorta da istiyor.
Ebola salgınından en çok etkilenen ülkelerden biri olan Liberya'da şu ana dek 95 sağlık çalışanı Ebola'dan öldü.
Ebola kurbanlarının toplam sayısıysa 4 bini aştı.
BM salgınla mücadeleyi koordine etmek için Gana'da yeni bir merkez açıyor.
BBC Muhabiri Mark Doyle, BM yardım çalışanları ve lojistik uzmanlarının Gana'nın başkenti Akra'ya gönderildiğini bildirdi. Gana'da şu ana dek Ebola vakası görülmedi.
Salgının Batı Afrika ülkelerinde ortaya çıkmasının üzerinden altı ay geçmesine karşın, Ebola tedavisi için oluşturulan yatak sayısı hala gerekenin dörtte biri düzeyinde.
Ebola'dan en çok etkilenen Liberya, Sierra Leone ve Gine'de gıda sıkıntısı yaşandığı da belirtiliyor.
Bu arada ABD Salgın Hastalık Önleme Merkezi (CDC) dün akşam Dallas'ta bir kadın sağlık çalışanında Ebola virüsü tespit edildiğini doğruladı.
CDC Başkanı Dr. Tom Frieden virüsün nasıl bulaştığıyla ilgili kapsamlı bir soruşturma yapılacağını belirtti.
Frieden soruşturmada özellikle "yüksek riskli işlemler" olan dializ ve solunum intübasyonunun inceleneceğini kaydetti.
Virüse yakalanan sağlık çalışanı geçen Çarşamba Ebola'dan ölen Thomas Eric Duncan'ı tedavi eden ekipteydi.
Virüs kapan sağlık çalışanının karantinaya alındığı ve durumunun iyi olduğu duyuruldu.
Dr Frieden Duncan ile temas eden diğer 48 kişinin de gözlem altına alındığını bildirdi.
Liberya'nın başkenti Monrovia'dan Brüksel üzerinden ABD'ye giden Duncan'da ülkeye girişinden 10 gün sonra Ebola virüsü tespit edilmişti.
</doc>
<doc docid='bbc_141010_ebola_olu_sayisi' lang='tur' type='mono' source_url='http://www.bbc.co.uk/turkce/haberler/2014/10/141010_ebola_olu_sayisi' term='ebola'>
DSÖ: Ebola'dan ölenlerin sayısı 4 bin'i geçti
Dünya Sağlık Örgütü, Ebola salgınında ölenlerin sayısının 4 bin'i geçtiğini açıkladı.
Dünya Sağlık Örgütü, Ebola salgınında ölenlerin sayısının 4 bin'i geçtiğini açıkladı.
DSÖ'ye göre salgından en fazla etkilenen Batı Afrika ülkeleri olan Gine, Liberya ve Sierra Leone'de 4024 kişi hayatını kaybetti.
Bunlar Ebola olduğu teyit edilen ya da tahmin edilen vakalar.
Senegal'de sekiz, ABD'de de bir kişi kanamalı ateş sonucu öldü.
Örgüt, şimdiye kadar çoğunluğu Batı Afrika'da 8.399 Ebola vakasının görüldüğünü belirtti.
Bu arada Liberya Parlamentosu, 2316 kişinin öldüğü ülkede Ebola salgını nedeniyle cumhurbaşkanına ilave yetkiler tanınmasına yönelik bir yasa önerisini reddetti.
Cumhurbaşkanı Ellen Johnson Sirleaf, salgın nedeniyle olağanüstü durum ikan etmişti. Olağanüstü durum, cumhurbaşkanına karantina bölgeleri ilan etme yetkisi veriyor.
Ancak Bhofal Chambers adlı bir milletvekili bu ilave yetkilerin Liberya'yı bir polis devletine çevirebileceği uyarısında bulundu.
Birleşmiş Milletler, salgında şimdiye kadar Batı Afrika'da görevli 233 sağlık çalışanının öldüğünü açıkladı.
Dünya Sağlık Örgütü Başkan Yardımcısı Bruce Aylward, Gine, Liberya ve Sierra Leone'de salgınla mücadelede yetersiz kalındığını söylemiş hastalıkla mücadele için daha fazla yardım çağrısında bulunmuştu.
Öte yandan İspanya'da yedi kişi daha hastalık riskine karşı gözlem altına alındı.
Bu kişiler arasında İspanya'da hastalığa yakalanan ilk kişi olan İspanyol hemşire Teresa Romero ile teması olan iki kuaförün de bulunduğu belirtiliyor.
Romero, Batı Afrika'da hastalığa yakalanan iki İspanyol misyonerden birini tedavi eden ekipte yer almıştı.
Amerika Birleşik Devletleri'nde de New York'taki JFK dahil beş büyük havaalanında hastalığa karşı alınan önlemler hafta sonunda yürürlüğe konacak.
Önlemler, hastalığın görüldüğü ülkelerden gelen yolcuların ateşinin ölçülmesini de içeriyor. Bu çerçevede günde ortalama 150 kişinin ateşinin ölçüleceği tahmin ediiyor.
ABD'de hastalığa yakalanan ilk kişinin öldüğü açıklanmıştı.
</doc>
<doc docid='bbc_141230_ebola_yarasa' lang='tur' type='mono' source_url='http://www.bbc.co.uk/turkce/haberler/2014/12/141230_ebola_yarasa' term='ebola'>
İlk Ebola hastası, virüsü yarasadan mı kaptı?
İlk Ebola hastası olduğu öne sürülen iki yaşındaki Gineli Emile Ouamouno'nun yarasalarla oynamış ve virüsü onlardan kapmış olabileceği belirtildi.
İlk Ebola hastası olduğu öne sürülen iki yaşındaki Gineli Emile Ouamouno'nun yarasalarla oynamış ve virüsü onlardan kapmış olabileceği belirtildi.
Bilim insanları, küçük çocuğun ağaç kovuğundaki yarasa sürüsüyle oynamış ve orada hastalığa yakalanmış olabileceğini söylüyor.
Araştırmacılar, Ouamouno'nun yaşadığı Meliandou Köyü'nde detaylı araştırmalar yaptılar, örnekler topladılar ve halk ile konuştular. Ardından da iddialarını ortaya koyan bir rapor yazdılar ve "EMBO Molecular Medicine" (Moleküler Tıp) adlı dergide yayımladılar.
Meliandou, 31 haneli küçük bir köy. Gine'nin ormanlık bölgesinin derinlerinde yer alan köy, yüksek sazlıklar ve palmiye ağacı ekili alanlarla çevrili.
Sazlık ve ağaçların, Ebola virüsü taşıyan "meyve yarasaları" olarak bilinen, tropik bölgede yaşayan ve meyveyle beslenen yarasaları bölgeye çektiği düşünülüyor.
Geçen Nisan ayında Fabian Leendertz başkanlığında bir ekip, köy ve çevresinde bir ay boyunca araştırma yaptı. Ekip, Ouamouno'nun evinin 50 metre kadar ötesinde büyük bir ağaç kovuğu buldu.
Köylüler çocukların çoğu zaman kovuğun içinde oynadıklarını söyledi.
Aralık 2013'te Ebola'dan ölen iki yaşındaki Ouamouno'nun da orada oynadığı öğrenildi.
Köylüler, 24 Mart'ta ağacın yandığını ve yanarken ağaçtan bir yarasa sürüsünün çıktığını aktardı.
Latincede adı "mops condylurus" olan bu meyve yarasaların köylüler tarafından etini yemek için yakalandığı ancak ertesi gün

 yabani hayvan etinin yasaklanması üzerine yarasaların bırakıldığı öğrenildi.
Bir dönem köylülerin yabani hayvanlardan özellikle de yarasa etinden Ebola virüsüne yakalandığı öne sürülmüştü. Ancak bilim insanları, bu iddianın doğru olmadığını söylüyor. Onlara göre virüs, ağaç kovuğunda yarasalarla oynayan çocuğa bulaştı ve ardından da salgın başladı.
Bunun üzerine ağaçtan alınan kül ve kalıntılar incelendi ve yarasa DNA'sına rastlandı.
Ancak yasaklandığı için köylülerin yok ettiği yabani hayvan etleri incelemedi. Ayrıca köyde bulunan canlı yarasalar da test edildi.
Köydeki yarasaların hiçbirinde Ebola virüsüne rastlanmadı.
Ancak daha önce yapılan araştırmalar, bu tür yarasaların Ebola virüsü taşıyabileceğini ortaya koyuyor.
Araştırmayı yürüten Almanya'daki Robert Koch Enstitüsü'nden Doktor Fabian Leendertz, Fransız haber ajansı AFP'ye gönderdiği e-postada Ebola virüsü taşıyan bir meyve yarasasına oldukça nadir rastlandığını söylüyor ve "Eğer daha fazla yarasa virüs taşısaydı, sürekli bir salgın başlardı" diyor.
Bu yarasalar hakkında çok az bilgi sahibi olunduğunu, nasıl göç ettiklerinin, ürediklerinin vs. pek bilinmediğini kaydeden bilim adamı, bu durumun Ebola'yı kontol etmek açısından zorluk yarattığını savunuyor.
</doc>
<doc docid='bbc_140930_ebola_abd' lang='tur' type='mono' source_url='http://www.bbc.co.uk/turkce/haberler/2014/09/140930_ebola_abd' term='ebola'>
Ebola virüsü ABD'ye sıçradı
Batı Afrika'da 3 binden fazla kişinin ölümüne neden olan Ebola vakası, ilk defa ABD'de de görüldü.
Batı Afrika'da 3 binden fazla kişinin ölümüne neden olan Ebola vakası, ilk defa ABD'de de görüldü.
ABD'nin Teksas eyaletindeki Dallas'ta Ebola vakasına rastlandığını Teksaslı yetkililer de doğruladı ve kimliği verilmeyen hastanın karantinaya alındığını söyledi.
Hastanın, Ebola virüsünü iki hafta önce Liberya'dan ABD'ye seyahati sırasında kaptığı düşünülüyor.
Batı Afrika'da 3 binden fazla kişiyi öldüren virüse yakalanan az sayıdaki Amerikan yardım görevlileri de tedavi için götürüldükleri ABD'de sağlıklarına kavuşmuştu.
Bulaşıcı Hastalık Kontrol ve Önleme Merkezleri Müdürü Thomas Frieden, "Liberya'dan seyahat eden bir bireye ABD'de Ebola teşhisi konuldu" dedi.
Frieden, hastanın 19 Eylül'de Liberya'dan ayrıldığını ve ertesi gün ABD'ye vardığında ise virüsün belirtileri göstermediğini ifade etti.
Ebola'ya dair belirtiler kendini, 24 Eylül ve 29 Eylül'de gösterince hasta Teksas'ta kaldırıldığı hastanede karantinaya alındı.
Hastane yetkilisi, tesisin bu vakalar için gerekli prosedürleri yerine getirebilecek özelliklere sahip olduğunu söyledi.
Gelen ilk bilgilere göre virüs kapan birey, Liberya'da Ebola hastalarının tedavileriyle ilgilenmiyordu.
Sağlık yetkilileri, virüs kapan hastayla iletişime geçenleri tespit etmeye çalışıyor.
Bu kişiler, Ebola'dan kaynaklanan baş ağrısı belirtileri gösterip göstermediklerinin tespiti için 21 gün müşahede altında tutulacak.
Frieden'e göre, hastayla temas kuranlar, gelecek haftalarda Ebola belirtileri gösterebilir.
Frieden, Ebola vakasının ülkeye yayılmaması için 'taşınan virüsü kontrol altında tutacaklarını' söyledi.
Dünya Sağlık Örgütü, çoğu Liberya'da olmak üzere Ebola virüsünden ölenlerin sayısının 3 bini aştığını kaydediyor.
Hastalık Kontrol ve Önleme Merkezi, Nijerya ve Senegal'deki Ebola vakalarının kontrol altına alındığını ve son bir ay içinde bu iki ülkede yeni bir Ebola vakasına rastlanmadığını belirtiliyor.
Dünyanın en ölümcül hastalığı olarak bilinen Ebola virüsüyle ilgili bilinenler şöyle:
</doc>
<doc docid='bbc_140324_ebola_gine' lang='tur' type='mono' source_url='http://www.bbc.co.uk/turkce/haberler/2014/03/140324_ebola_gine' term='ebola'>
Gine'de ölümcül Ebola virüsü 59 can aldı
Birleşmiş Milletler Çocuklara Yardım Fonu (Unicef) şu ana kadar Gine'de 59 kişinin canını alan Ebola salgınının başkent Konakri'ye ulaştığını açıkladı.
Birleşmiş Milletler Çocuklara Yardım Fonu (Unicef) şu ana kadar Gine'de 59 kişinin canını alan Ebola salgınının başkent Konakri'ye ulaştığını açıkladı.
Örgüt geçtiğimiz ay ortaya çıkan salgının Gine'nin yüzlerce kilometre güneyinden çok hızlı şekilde yayıldığını belirtti.
Hastalığın tedavisi ya da bir aşısı bulunmuyor.
Yakın temasla insanlar arasında yayılan salgına yakalananların yüzde 25 ile yüzde 90'ı hayatlarını kaybediyor.
Hastalığın belirtileri arasında iç ve dış kanama, ishal ve kusma yer alıyor.
Unicef yetkililerinin, Fransız AFP haber ajansına yaptığı açıklamaya göre, şu ana kadar hastalığa yakalanan 80 kişiden 59'u hayatını kaybetti. Örgüt en az üç kurbanın ise çocuk olduğunu belirtti.
Gine'de ilk kez ortaya çıkan salgının iki milyon kişinin yaşadığı başkent Konakri'ye ulaşmış olması kaygıları artırıyor.
Dünya Sağlık Örgütü, Ebola'nın normalde tropik yağmur ormanların bulunduğu Afrika'nın iç ve batı kesimlerinde görüldüğünü kaydediyor.
Geçtiğimiz yıllarda Ebola vakaları Uganda ve Demokratik Kongo Cumhuriyeti'nde tespit edilmişti.
</doc>
<doc docid='bbc_141210_time_yilin_kisisi' lang='tur' type='mono' source_url='http://www.bbc.co.uk/turkce/haberler/2014/12/141210_time_yilin_kisisi' term='ebola'>
TIME 2014 'Yılın Kişisi' Ebola'yla savaşan sağlık görevlileri
TIME dergisi, Batı Afrika'da Ebola ile mücadele eden sağlık görevlilerini 'Yılın Kişisi' seçti.
TIME dergisi, Batı Afrika'da Ebola ile mücadele eden sağlık görevlilerini 'Yılın Kişisi' seçti.
Dergi, Ebola'yla mücadelede 'cesaret ve merhamet gösteren' doktorları, hemşireleri ve diğer sağlık görevlilerinin isimlerini paylaşıp hepsini kutladı.
TIME editörü Nancy Gibbs, "Dünyanın geri kalanı bir grup kadın ve erkek (Ebola'ya) göğüs gerdiği ve mücadele ettiği için geceleri, uyuyabiliyor" dedi.
'Yılın Kişisi' listesinde Ebola'yla mücadele edenlerin ardından Ferguson göstericileri, Rusya Devlet Başkanı Vladimir Putin, elektronik ticaret sitesi Alibaba'nın kurucusu Jack Ma ve Irak Kürdistan Bölgesel Yönetimi Başkanı Mesut Barzani geldi.
Ebola virüsü nedeniyle çoğu Sierra Leone, Liberya ve Gine'de olmak üzere 6331 kişi öldü.
Ebola salgınına karşı savaşıp virüse yakalanarak hayatlarını kaybeden sağlık görevlilerinin sayısı da 349.
Sınır Tanımayan Doktorlar'dan Henry Gray, 'sağlık görevlilerinin takdir görmesinden mutluluk duyduklarını' söyledi ve "Ebola tedavi merkezinin sonuncusu da kapandığında ve kriz sona erdiğinde daha mutlu olacağız" dedi.
ABD Başkanı Barack Obama da sözcüsü Josh Earnest aracılığıyla yayımladığı mesajında, 'yabancı topraklarda yardım çabalarına kendilerini adayan cesur erkek ve kadınlardan gurur duyduğunu' ifade etti.
TIME dergisi editörlerinden Karl Wick, Mesut Barzani için 'Fırsatçı' tanımlamasını kullandı ve "IŞİD, Orta Doğu yapbozunu havaya atarken, Kürt lider bir parçaya uzandı" dedi.
Wick'in makalesinde Barzani için "Barzani, devletsiz halkın lideri, şimdi Irak ve belki de beraberinde Orta Doğu'nun geleceğini belirleyebilecek bir pozisyonda. Tüm yaşamını, (Orta Doğu'daki) fay hatları üzerinde kendi yolunu bulmaya çalışarak geçirdi" ifadeleri kullanıldı. Yazıda ayrıca Barzani'nin 'Türkiye'yi dostu haline getirdiği' belirtildi.
TIME dergisi geçen yıl Papa Francesco'yu 'Yılın Kişisi' seçmişti.
TIME okurlarının oylarıyla bu yıl belirlediği Yılın Kişisi ise Hindistan Başbakanı Narendra Modi oldu. Okurların tercihinde Cumhurbaşkanı Recep Tayyip Erdoğan 29'uncu sırada kaldı.
</doc>
<doc docid='bbc_141007_ebola_ispanya' lang='tur' type='mono' source_url='http://www.bbc.co.uk/turkce/haberler/2014/10/141007_ebola_ispanya' term='ebola'>
Ebola salgını: İspanya yeni bir vakayı araştırıyor
Batı Afrika dışında ölümcül Ebola virüsünü kapan ilk kişi olan İspanyol hemşire Madrid'te tedavi altına alınırken, hastalığa nasıl yakalandığını tespit etmek amacıyla yürütülen çalışmalar da devam ediyor.
Batı Afrika dışında ölümcül Ebola virüsünü kapan ilk kişi olan İspanyol hemşire Madrid'te tedavi altına alınırken, hastalığa nasıl yakalandığını tespit etmek amacıyla yürütülen çalışmalar da devam ediyor.
Hemşire Ebola virüsünden ölen iki İspanyol misyonerden birinin tedavisine katılmıştı.
Avrupa Komisyonu,hemşirenin hastalığa nasıl yakalanmış olabileceği konusunda İspanya'dan açıklama istedi.
Hastalığı Batı Afrika'da kapan misyonerler, bölgeden ülkelerine uçakla götürüldükten sonra kaldırıldıkları hastanede ölmüştü.
Hemşire rahiplerin birinin odasına bir kez bakımında doğrudan yer almak için, bir kez de ölümünden sonra oda dezenfekte edilirken girmişti.
Hemşirenin odaya girişlerinde de üzerinde koruyucu giysilerin bulunduğu bildiriliyor.
Madrid sağlık müdürü, hemşirenin misyonerin odasına bireysel koruma kıyafetini giyerek gittiğini ve bir kaza sonucu riske maruz kaldığına dair bilgisinin olmadığını söyledi.
Alınan bilgiye göre, hemşire kısa bir süre sonra tatile gitti ve 30 Eylül'de hastalandı.
Salı günü erken saatlerde polis eşliğinde hastaneye kaldırılan hemşirenin stabil bir durumda olduğu söyleniyor. Ebola virüsüne nasıl yakalandığı henüz bilinmeyen hemşirenin eşi de karantinaya alındı.
Hastanede ek koruyucu önlemler alındı.
Bunlar arasında iki takım tulum, eldiven ve gözlük de var.
Ancak sağlık çalışanları El Pais gazetesine, iki rahip tedavisi sırasında kullanılan giyimde dördüncü seviye biyolojik güvenlik koşulu olmadığını anlattı.
Seviye dört tamamen su geçirmez giysiler ve bağımsız solunum aparatı gerektiriyor.
Bunun yerine ikinci düzey önlemler alındığı söyleniyor.
Personel tarafından sağlanan fotoğraflar, giyilen tulumların havalandırmaya izin vermediğini, eldivenlerin lateksten yapılmış ve yapışkan bant ile bağlı olduğunu gösteriyor.
Bu arada, ABD Başkanı Barack Obama, Amerika Birleşik Devletleri'ne seyahat eden yolcuların taranması için yeni planlarını açıkladı.
Ebola salgınından 3 bin 400 civarında kişi öldü.
Bunların çoğunluğu Batı Afrikalılar.
</doc>
<doc docid='bbc_160114_basin_ozeti' lang='tur' type='mono' source_url='http://www.bbc.com/turkce/haberler/2016/01/160114_basin_ozeti' term='ebola'>
14 Ocak İngiltere basın özeti
Financial Times Sultanahmet'teki intihar saldırısının ardından "Türkiye IŞİD tehdidine karşın, Kürt militanlara odaklanmaya devam ediyor" başlıklı bir habere yer veriyor.
Financial Times Sultanahmet'teki intihar saldırısının ardından "Türkiye IŞİD tehdidine karşın, Kürt militanlara odaklanmaya devam ediyor" başlıklı bir habere yer veriyor.
Mehul Srivastava imzalı haberde, Cumhurbaşkanı Recep Tayyip Erdoğan'ın saldırıdan birkaç saat sonra 8. Büyükelçiler Konferansı'nın açılışında yaptığı konuşmada "ülke güvenliğine yönelik son tehditten sadece birkaç dakika bahsettiği, saldırganların bulunması için ülke çapında bir insan avı başlatılırken, sonraki yarım saatlik zaman diliminde de PKK'ya karşı konuştuğunu" belirtiliyor.
Financial Times Erdoğan'ın neredeyse tüm Türk televizyonlarında yayımlanan konuşmasının "hükümetinin Türkiye'deki son üç büyük terör saldırısıyla ilişkilendirilen IŞİD kaynaklı tehdit hafiflemediği halde, neredeyse tüm dikkatini Kürt ayrılıkçılara çevirmesini gösterdiği" yorumunu yapıyor.
Gazete, hükümet yetkililerinin de hem kamuoyu önündeki açıklamaları hem de özel sohbetlerinde "başlıca sorunun IŞİD değil, Kürt militanlar olduğunu ve kaynakların da buna göre dağıtıldığını söylediğini" aktarıyor.
Haberde görüşlerine yer verilen Tepav adlı düşünce kuruluşundan askeri uzman Nihat Ali Özcan "Türkiye'de birçok terör örgütü var ve bir öncelik listesi yapılması gerekiyor. Siyasetçiler kendilerine oy getiren iç meseleler hakkında konuşuyor ve IŞİD oy getirmiyor" diyor.
Adının açıklanmasını istemeyen iki güvenlik yetkilisi de "ulusal düzeyde kayda değer miktardaki istihbarat toplama faaliyetinin PKK'ya ve Güneydoğu'daki faaliyetlerine odaklandığını" belirtiyor.
"İran ve Rusya'nın Türkiye'yle bölgesel rekabetleri nedeniyle PKK'yla bağ kurduğu yönündeki kaygılara" dikkat çeken güvenlik yetkilisi ayrıca "Dünya PKK'yı bir Türk sorunu, IŞİD'i uluslararası bir sorun olarak görüyor ama Türkiye için PKK bir numaralı sorundur ve hep uluslararası olmuştur" diyor.
Times'da ise Sultanahmet'teki bombalı saldırıyı düzenleyen Nabil Fadli'nin kimliğine dair bir haber dikkat çekiyor.
Gazete Fadli'nin annesinin babasıyla evlendikten sonra İslam'ı seçen Ermeni kökenli bir Hristiyan olduğunu yazıyor.
8 yaşına kadar Suudi Arabistan'da yaşayan Fadli'nin ailesiyle birlikte başkent Şam'a gittiği yazılıyor.
Daha sonra da ailenin memleketi olan, Türkiye'ye 8 kilometre mesafedeki Halep'in Menbij kasabasında yaşamaya başladığı kaydediliyor.
Times, Menbij'deki birçok kaynağın Fadli'nin 2012 sonunda Ebubekir Tugayları adlı yerel bir grupla silahlı isyana katıldığını doğruladığını belirtiyor.
Bazı kaynaklara göre de Fadli'nin daha sonra, El Kaide bağlantılı Nusra Cephesi'yle İdlib bölgesinde koalisyon oluşturan, bölgenin en büyük İslamcı örgütlerinden Ahrar el Şam saflarında yer aldığı söyleniyor.
IŞİD'in 2013 yazında Menbij'e sızdığı ve 2014 başında da bölgedeki diğer İslamcı grupları sürdüğü belirtiliyor. Fadli'nin IŞİD'in Manbij'i ele geçirmesinden sonra  IŞİD saflarına geçen ilk savaşçılardan biri olduğu vurgulanıyor.
İngiltere basınının dünya haberleri sayfalarında geniş yer verdiği konulardan biri de nükleer programı nedeniyle İran'a uygulanan ambargoların kaldırılması.
Guardian, Avrupa Birliği ve ABD'nin yaklaşık 10 yıldır uygulanan ambargoları bu hafta sonu resmen kaldırmasının beklendiğini yazıyor.
Gazete, AB'nin İran petrolüne uyguladığı ambargonun kalkmasının uluslararası alanda, özellikle de küresel petrol piyasasında etkisini derhal göstereceğini belirtiyor.
Ambargonun kalkmasıyla Tahran'ın petrol arzına hemen günde 500 bin varil daha ekleyeceği ve bu durumun da arz fazlası nedeniyle düşen petrol fiyatlarını daha da düşürebileceği belirtiliyor.
İran bankalarının Avrupa mali sistemiyle yeniden bağ kurmasıyla da dan halkının nükleer uzlaşmanın etkilerini yaşamlarında hissetmeye başlayacağı söyleniyor.
Ambargoların kalkmasının gelecek ayki parlamento seçimleri öncesi Cumhurbaşkanı Hasan Ruhani'nin popülaritesini de arttıracağı söyleniyor.
Yine Guardian'daki bir başka habere göre de Ebola krizinde sona gelindi.
Dünya Sağlık Örgütü'nün (WHO) Liberya'da son 42 gündür hiçbir yeni Ebola vakasının görülmemesinden sonra iki yıldır süren ve 11 binden fazla kişinin ölümüne yol açan salgında resmen sona gelindiğini açıklayacağı belirtiliyor.
Habere göre Batı Afrika ülkelerinden Gine'de bir çocuğun ölümüyle başlayan Ebola salgını dünya genelinde 28 bin 637 kişiye bulaştı ve 11 bin 315 kişinin ölümüne neden oldu.
</doc>
<doc docid='bbc_140815_ebola_altiay' lang='tur' type='mono' source_url='http://www.bbc.co.uk/turkce/haberler/2014/08/140815_ebola_altiay' term='ebola'>
Ebola salgını '6 ayda kontrol altına alınabilir'
Sınır Tanımayan Doktorlar örgütü Batı Afrika'daki Ebola salgınının kontrol altına alınmasının yaklaşık altı ay süreceğini söyledi.
Sınır Tanımayan Doktorlar örgütü Batı Afrika'daki Ebola salgınının kontrol altına alınmasının yaklaşık altı ay süreceğini söyledi.
Örgütünün başkanı Jonane Lui, Liberya'daki salgını kontrol altına almadan bölgedeki salgının kontrol altına alınamayacağını dile getirdi.
Ebola'dan ölenlerin sayısı 1069'a çıkarken, Dünya Sağlık Örgütü (WHO) salgının "çok büyük ölçüde hafife alındığını" açıkladı.
Kuruluş, çalışanlarının bildirilen Ebola vakaları ve ölümlerinin krizin boyutunu yansıtmadığını göstereren kanıtlar gördüğünü belirtti.
Örgütten yapılan yazılı açıklamada "olağanüstü önlemler" alınması gerektiği vurgulandı.
Geçen Şubat ayında Gine'de başlayan salgın Liberya, Sierra Leone ve Nijerya'ya yayıldı.
Ancak WHO hastalık havadan bulaşmadığı için havayoluyla seyahatte virüse yakalanma riskinin düşük olduğunu bildirdi.
WHO salgının "bir süre daha devam etmesinin" beklendiğini açıkladı.
Açıklamada, "Salgının görüldüğü yerlerdeki personelimiz bildirilen vakaların salgının boyutlarını temsil etmekten çok uzak olduğunu gösteren kanıtlar gördü. " denildi.
Örgüt salgınla mücadeledeki zorluklardan birinin "doktor sayısının çok az, korkunun ise büyük olduğu, sağlık sisteminin çalışmadığı, aşırı yoksul yerlerde görülmesi" olduğunu belirtti.
Bu arada Nijerya'da Ebola'ya yakalanmayı önlediği dedikoduları yayılan tuzlu bir sıvıyı içen iki kişinin öldüğü açıklandı.
Sağlık bakanının dedikoduları yalanlamasına karşın, sıvıyı içen çok sayıda kişi hastaneye kaldırıldı.
Ebola virüsü taşıyan kişilerin vücut sıvılarıyla doğrudan temas sonucu bulaşıyor.
Başta grip benzeri belirtiler gösteren hastalık, gözler ve dişetleri gibi bölgelerde kanamaya ve organların iflas etmesine yol açan iç kanamaya yol açıyor.
</doc>
<doc docid='bbc_140930_ebola_yetimler_afrika' lang='tur' type='mono' source_url='http://www.bbc.co.uk/turkce/haberler/2014/09/140930_ebola_yetimler_afrika' term='ebola'>
Ebola'nın yetim bıraktığı çocuklar terkediliyor
Birleşmiş Milletler'e göre Batı Afrika ülkeleri Gine, Liberya ve Sierra Leone'de Ebolo salgını yüzünden ebeynlerinden birini ya da her ikisini de kaybeden çocukların sayısı 3.700'e ulaştı.
Birleşmiş Milletler'e göre Batı Afrika ülkeleri Gine, Liberya ve Sierra Leone'de Ebolo salgını yüzünden ebeynlerinden birini ya da her ikisini de kaybeden çocukların sayısı 3.700'e ulaştı.
Birleşmiş Milletler Çocuklara Yardım Fonu UNICEF, acil olarak yetim kalan çocukların bakımını üstlenecek kişiler bulunması gerektiğini söylüyor.
Örgüt, Ebola virüsünden duyulan korku nedeniyle ''hasta bir çocuğa yardım eli uzatmak gibi en temel insan içgüdülerinden birinin, olası bir ölüm cezası haline dönüştüğünü'' belirtti.
UNICEF 3.700 rakamına, salgından en çok etkilenen üç ülkeye yaptığı iki haftalık değerlendirme turu sonucunda ulaştı.
BM yetkilileri karşılaştıkları bazı yetimlerin üç-dört yaşında olduğunu söylüyor.
UNICEF bazı yetimleri, anne-babalarının öldüğü hastanelerde tek başına bırakılmış halde buldu.
Yaşadıkları yerlerde kalan yetim çocuklardan bazıları ise, eğer şanslıysalar, hiçbir surette kendileriyle fiziki temasa geçmeyen komşuları tarafından besleniyor.
UNICEF'ten Manuel Fontaine, ''Annelerini, babalarını ya da diğer aile fertlerini Ebola'ya kaybetmiş binlerce çocuğun acilen yardım ve bakıma ihtiyaç duyduğunu; fakat aralarından birçoğunun kendini dışlanmış ve hatta terkedilmiş halde bulduğunu'' söylüyor.
Liberya'nın en üst düzey tıbbi yetkilisi Bernice Dahn, asistanlarından birinin Ebola'ya yenik düşmesi ardından kendini 21 gün boyunca evde karantinada tutma kararı vermesinin ayrıntılarını BBC'ye anlattı.
Bernice Dahn, ''Liberya halkına güçlü bir mesaj vermek için yapılması gereken budur. Eğer tam bir disiplin içinde hareket ederek herkesin kurallara uymasını sağlayabilseydik şu an geldiğimiz noktada olmazdık.'' dedi.
Tek başına bir odada kaldığını anlatan Dahn, kocasının misafir odasına yerleştiğini ve sürekli dezenfekte ettiği kendi eşyasından başkasını kullanmadığını aktardı.
''Fiziken iyiyim, ama psikolojik olarak her insan gibi ben de, bilinmezden korkuyorum.'' diyen Bernice Dahn, ailesinden gördüğü desteğe rağmen, kendisiyle temasa geçmelerini yasakladığı ev ahalisinden kopuk halde geçirdiği günlerin zorluğunu anlattı.
Liberya hükümetinin baş tıp danışmanı, ülkedeki yetim çocuklardan kimilerinin akrabaları tarafından sahiplenildiğini, fakat kimi durumlarda Ebola salgınından duyulan korkunun aile bağlarının önüne geçtiğini söyledi.
Ekim ayında Sierra Leone'de konuyla ilgili bir konferans düzenleyecek olan UNICEF, bundan önce kimsesiz kalmış yetimlere bakmaya gönüllü olanların örgüte kayıt yaptırmasını istiyor.
</doc>
<doc docid='bbc_160321_twitter_savas_alani' lang='tur' type='mono' source_url='http://www.bbc.com/turkce/haberler/2016/03/160321_twitter_savas_alani' term='ebola'>
Bir modern savaş aracı olarak Twitter
İlk tweet'in gönderilmesi üzerinden tam 10 yıl geçti. Twitter, kurucularından Jack Dorsey'in yazdığı ilk mesajdan beri bir çok politikacı, aktivist ve gazeteci için önemli bir araç ve haber kaynağı oldu.
İlk tweet'in gönderilmesi üzerinden tam 10 yıl geçti. Twitter, kurucularından Jack Dorsey'in yazdığı ilk mesajdan beri bir çok politikacı, aktivist ve gazeteci için önemli bir araç ve haber kaynağı oldu.
Bu yönüyle de diğer sosyal medya siteleri gibi, militan grupların ve hatta devletlerin istismar etmeye çalıştığı bir savaş alanına dönüştü.
Askeri uzman Thomas Elkjer Nissen'a göre, savaş deyince artık sadece toprak almaya çalışan devletler değil, insanları ve siyasi karar alma mekanizmalarını kontrol etme çabaları da gündeme geliyor.
Bu da Twitter'ı herhangi bir çatışmada kullanılmaya aday hale getiriyor. Zira kullanıcıların haber almak için baktıkları, haber kuruluşlarının da flaş haberleri duyurdukları bir mecra burası.
Cihatçı gruplar sık sık Twitter'ı kullanıyor, ancak Rusya gibi bazı devletlerin halkı etkilemek için Twitter'ı kullandığına dair kaygılar da bulunuyor.
Brookings Enstitüsü'nün 2014'te yaptığı araştırmaya göre Twitter'da Irak Şam İslam Devleti Örgütü IŞİD'i destekleyenlerin sayısı sadece 46 bin dolaylarında.
Buna rağmen, IŞİD kitlelerin dikkatini çekmek ve gruba katılacak eleman bulmakta Twitter'ı etkili bir şekilde kullandı.
George Washington Üniversitesi'nden araştırmacı JM Berger, IŞİD'in kullanıcı sayısını şişirmek için kullanılan ve mesajları otomatik olarak tekrarlayan 'bot' denilen sahte hesaplarla, ilgilenmeyenlerin bile grubun propagandasını görmelerini sağladığını söylüyor.
Twitter'ı propaganda için kullanan tek örgüt IŞİD değil.
Somalili Eş Şebap grubu, 2013'te Nairobi'deki bir alışveriş merkezine saldırdığında, kapatılan hesaplarının yerine yenilerini açarak saldırıyı neredeyse canlı olarak yayınladı.
Sadece terör gruplarının değil devletlerin de Twitter'ı kendi amaçları için kullanmaları söz konusu.
Bazı Rus ve batılı medya kuruluşları, eski Rus trollerin çalışmalarını belgeledi ve sosyal medyadaki şüpheli davranışlara dikkat çekti.
Bu tür aktiviteleri doğrudan Kremlin'e bağlayacak kesin kanıtlar yok. Trollerin gizli çalışıyor olmaları Rus trollerin sosyal medyada ne kadar etkili olduğunu tespit etmeyi güçleştiriyor.
Bu konuyu araştıran sosyal bilimler öğrencisi Lawrance Alexander, Rus haber ajanslarını ve Kremlin yanlısı blog'ları desteklediğine inandığı sahte hesapları belirledi.
Alexander bir seferinde aynı cümleyi tekrarlayan 2900 hesap buldu.
Bunların hepsinde de geçen Şubat ayında öldürülen muhalif Rus lider Boris Nemtsov'un "kız arkadaşlarını çaldığı Ukraynalılar tarafından öldürüldüğü" yazıyordu.
Bunların hepsinin sahte hesap olup olmadığı belli değilse de, birbirini izledikleri ve çoğunluğunun hiç bir tweet için 'beğen' tuşunu kullanmadıkları, bunun da diğer hesaplarla karşılaştırıldığında kuşku uyandıran bir durum olduğu belirtiliyor.
ABD'de 2014'te Lousiana'daki bir kimyasal fabrikada kaza ya da Atlanta'da Ebola virüsü salgını gibi sahte felaket haberlerini Rus trollerin çıkardığından kuşkulanılıyor.
Suriye ve Ukrayna'daki çatışmalarla ilgili bilgi toplayan bir şirket olan Bellingcat'ın kurucusu Eliot Higgins de MH17 sefer sayılı Malezya uçağının Ukrayna'da düşmesine neden olduğu söylenen füzesavarla ilgili bilgileri soruştururken hedef haline gelmiş.
"Kendi blog'larımı başlatmadan önce Guardian'ın canlı blog'larına birçok yorum yazdım ve orada beni izlemeye başlayanlar peşimden Twitter'a geldi. Aradan beş yıl geçmesine rağmen hala bana karşı çıkmaya devam ediyorlar" diyor.
Higgins "Benim için ilginç olan, Suriye'deki bu trol topluluğu ile çalışmalarımı izleyen Rusya yanlısı trollerin, şimdi Rusya'nın Suriye'ye müdahalesi konusunda aynı saflara gelmiş olmaları. Nefrette bile olsa insanları birleştirmek güzel" şeklinde konuşuyor.
Son zamanlarda Rusya Savunma Bakanlığı ile Dışişleri Bakanlığı'nın da Bellingcat'e saldıran açıklamalar yaptıklarını ifade eden Higgins, bu açıklamaların trollerin dediklerine dayanıyor gibi göründüğünü kaydetti.
Almanya ve Baltık ülkeleri gibi Rus azınlığı olan ülkeler konuyu yakından izliyor.
Hem AB hem de NATO internet üzerinde propaganda savaşı olarak gördükleri duruma karşılık vermek için birimler oluşturdu.
İngiltere'deki Warwick Üniversitesi'nde yapılan bir araştırmada denildiği gibi, Twitter'daki söylentilerin sahte olduğunu ortaya çıkarmak, zamanla doğru olduğu anlaşılanları bulmaktan çok daha zor.
</doc>
<doc docid='bbc_160202_zika_olimpiyat_brezilya' lang='tur' type='mono' source_url='http://www.bbc.com/turkce/haberler/2016/02/160202_zika_olimpiyat_brezilya' term='ebola'>
Zika virüsü: 'Rio Olimpiyatları'nın iptali söz konusu değil'
Brezilya, Ağustos ayında Rio de Janeiro kentinde düzenlenecek olan Yaz Olimpiyatları'nın Zika virüsü salgını nedeniyle iptali gibi bir olasılığın bulunmadığını açıkladı.
Brezilya, Ağustos ayında Rio de Janeiro kentinde düzenlenecek olan Yaz Olimpiyatları'nın Zika virüsü salgını nedeniyle iptali gibi bir olasılığın bulunmadığını açıkladı.
Yetkililer, virüsün sporculara ya da hamile olmayan izleyicilere yönelik bir tehdit oluşturmadığını belirtti.
Brezilya Cumhurbaşkanı Dilma Rousseff'in ofisinden yapılan açıklamada "Brezilya'ya gelecek kişilere, hamile değillerse, virüsün hiçbir risk oluşturmadığını açıklamak zorundayız." denildi.
Rousseff virüsle mücadele kapsamında sağlık görevlilerine, sivrisineklerin üreme ve barınmasına uygun ortam sağlayan, özellikle durgun su bulunan özel mülkleri inceleme yetkisi vermişti.
Brezilya'da denetlemeleri yürütmek üzere 200 binden fazla asker görevlendirildi.
Öte yandan Birleşmiş Milletler'e bağlı Dünya Sağlık Örgütü (WHO), Pazartesi günü yaptığı olağanüstü toplantıda, Zika virüsü nedeniyle küresel acil durum ilan etti.
WHO, Zika'yı binlerce insanın ölümüne yol açan Ebola salgını ile aynı kategoride ele alacağını da duyurdu.
WHO Başkanı Dr.Margaret Chan "olağanüstü bir durum" olarak nitelediği salgına karşı adım atma vaktinin geldiğini belirtti.
Latin Amerika'da etkili olan virüs, hamile kadınlara bulaşması durumunda bebeklerin beyin gelişimini engelliyor ve kafalarının normalden küçük kalmasına (mikrosefali) yol açıyor.
Bu bebeklerin beyin gelişimi de tamamlanamadığı için, hastalık ölümcül olabiliyor.
Brezilya'da sadece Ekim ayında 4 bin mikrosefali vakası kaydedildi.
Zika virüsü sivrisinekler yoluyla bulaşıyor.
Zika virüsüne karşı bir aşı ya da ilaç bulunmuyor. Sağlık uzmanları, virüsten korunmanın tek yolunun Aedes cinsi sivrisineklere karşı korunmak olduğunu belirtiyor.
31. Olimpiyat ve Paralimpik Oyunları, 5-21 Ağustos 2016 tarihleri arasında Brezilya'nın ikinci en büyük kenti olan Rio de Janeiro'da düzenlenecek.
</doc>
<doc docid='bbc_141030_hemsire_karantina' lang='tur' type='mono' source_url='http://www.bbc.co.uk/turkce/haberler/2014/10/141030_hemsire_karantina' term='ebola'>
Amerikalı hemşire Ebola karantinasını kırdı
Sierra Leone'de Ebola hastalarını tedavi ettikten sonra ülkesine dönen Amerikalı hemşire Kaci Hickox, bugün Maine'deki evinde kendisine konan karantinayı kırarak bisikletle dolaşmaya çıktı.
Sierra Leone'de Ebola hastalarını tedavi ettikten sonra ülkesine dönen Amerikalı hemşire Kaci Hickox, bugün Maine'deki evinde kendisine konan karantinayı kırarak bisikletle dolaşmaya çıktı.
Hiçbir Ebola belirtisi göstermeyen ve yapılan Ebola testlerinde de negatif sonuç alınan hemşire Hickox, toplumdan tecrit edilmesinin gereksiz olduğunu savunuyor.
Maine eyaleti yetkilileri ise karantinayı uygulatmak için mahkemeye gideceklerini söyledi.
Şimdiye dek Ebola salgını Batı Afrika'da 5000'e yakın insanın ölümüne yol açtı. ABD'de ise yalnızca 9 hasta Ebola virüsünden tedavi altına alındı.
Hasta kişiden sadece vücut sıvılarıyla bulaşan Ebola virüsünün 21 günlük kuluçka süresi var. Bu süre içinde hastalarda herhangi bir belirti görülmüyor, virüs de bulaşmıyor.
Amerikalı yetkililer, Batı Afrika'daki Ebola hastalarını tedavi edip geri dönen sağlık görevlilerinin karantinada tutulup tutulmaması konusunda farklı görüşleri savunuyor.
Bir New Yorklu doktorun Batı Afrika'da Ebola hastalarını tedavi ettikten sonra dönüşünde hastalığa yakalanması ardından New Jersey ve diğer eyaletlerde karantina uygulamasına geçildi.
Ancak ülkenin kamu sağlığı kurumu, bölgeden dönen sağlık görevlilerinin zorla tecrit edilmesinden ziyade, hergün izlenmesini tavsiye ediyor.
Başkan Barack Obama, Afrika'dan dönen sağlık görevlilerinin aşırı sıkı önlemler altına alınmasının gönüllü olarak bölgeye gitmek isteyenleri caydırabileceğini söyledi.
Hemşire Hickox, Cuma günü Newark Uluslararası Havaalanına inmişti. Hafif ateşli olduğu için Newark hastanesinde karantina altına alındı.
24 saat süreyle ateşi çıkmayan ve başka hiçbir belirti göstermeyen hemşire, hastaneden taburcu edildi ve Maine eyaletindeki evine götürüldü.
Bu sabah bisikletiyle evinden çıkan Hickox'un hareketleri ve diğer kişilerle temasları, polis tarafından izlendi. Mahkeme kararı olmaksızın polis hemşireyi gözaltına alamıyor.
Hemşire Hickox anlaşmazlığı dostça çözebilmeyi umduğunu söylerken, Maine Valisi Paul Lepage hemşirenin ortalığa çıktığını, işbirliğine yanaşmadığını, dolayısıyla zorla kan tahlili yaptırılması için mahkemeden karar çıkartılacağını bildirdi.
</doc>
<doc docid='bbc_vert-fut-37633026' lang='tur' type='mono' source_url='https://www.bbc.co.uk/turkce/vert-fut-37633026' term='ebola'>
DERGİ - Antibiyotik direnciyle ilgili bilinmesi gereken her şey
Bakterilerin antibiyotiğe karşı direnç geliştirdiği çağda yaşam korkutucu görünüyor; ama felaketten kaçınmanın yolları da var.
Bakterilerin antibiyotiğe karşı direnç geliştirdiği çağda yaşam korkutucu görünüyor; ama felaketten kaçınmanın yolları da var.
Bakterilerin antibiyotiğe karşı direnci, bizim antibiyotiği bu kadar yaygın kullanmaya başlamamızdan çok daha eskilere dayanıyor. Günümüz bakterilerinin antibiyotikten korunmak için geliştirdiği genlere, kuzey kutup bölgesindeki donmuş topraklarda 30 bin yıl önce yaşamış bakterilerde de rastlandı.
O zamanlar bakteriler açısından bu genler pek avantaj teşkil etmiyordu. Ama insanlar en küçük bir hastalık belirtisinde bile antibiyotik kullanmaya başladıktan sonra direnç genleri her bakteri açısından kaçınılmaz hale geldi.
Antibiyotiğin atası penisilini keşfeden Alexander Fleming bile henüz 1946'da antibiyotiğe direncin yayılması tehlikesine karşı uyarıda bulunmuş, antibiyotik kullanımının yaygınlaşması ve bakterilerin daha iyi savunma sistemi geliştirmesinden söz etmişti.
Antibiyotik krizi, BBC Future'un Kasım ayında Sidney'de düzenleyeceği Dünyayı Değiştiren Fikirler Zirvesi'nde de tartışılacak.
Tüberkülozdan örnek verecek olursak, isoniazid ve rifampicin antibiyotikleri sayesinde Mikobakterium tüberküloz adlı bakterinin yol açtığı bu hastalık, zengin batılı ülkelerde artık pek görülmediği gibi diğer ülkelerde de azalmıştı.
Fakat şimdi yeniden yaygınlaşıyor. Üstelik Hindistan, Çin, Rusya ve Papua Yeni Gine'de rastlanan bu yeni tüberküloz vakaları bu antibiyotiklere karşı dirençli.
Birden fazla ilaca karşı dirençli tüberküloza 'kanatlı Ebola' adı veriliyor. Öksürük ve hapşırma yoluyla kolayca bulaşan bu hastalıktan kurtulma şansı en iyi tıbbi bakımla bile yüzde 50 düzeyinde.
Ama bu, antibiyotik direnci sorununun sadece küçük bir kısmı. ABD'de her yıl en az iki milyon kişi antibiyotiğe karşı dirençli bakteriyel enfeksiyona yakalanıyor ve bunların 20 bini hayatını kaybediyor.
Kalın bağırsakta enfeksiyona neden olan koli basili ile kan zehirlenmesine yol açan ve ölümcül olabilen psödomonas aeruginosa bakterilerine hastanelerde sık rastlanıyor. Bunlar antibiyotik savunma sisteminin son kalesi olarak yorumlanan karbapenemlere karşı dirençli bakteriler.
Ayrıca cinsel yolla bulaşan frengi, belsoğukluğu ve klamidya gibi hastalıklara da bakteriler yol açıyor. Günümüzde antibiyotik direnci nedeniyle belsoğukluğu tedavisinde zorluklarla karşılaşılıyor.
Ne yazık ki bu o kadar kolay değil. Büyük ilaç şirketleri kanser ve kalp hastalıkları gibi daha kârlı alanlara yatırım yaptığı için 'antibiyotik musluğu' bir süredir kurumakla yüz yüze. Antibiyotik tedavisi 1000 dolara mal oluyorsa kanser kemoterapisi on binlerce dolar tutuyor, ya da kolesterol düşürücü ilaçları uzun süre kullanmak gerekiyor.
Amerikan Bulaşıcı Hastalıklar Derneği'ne göre, bugün kullanılan tüm antibiyotikler 1984'ten önce bulunmuş antibiyotiklerin bir türevi. Antibiyotikler ayrıca ilaç şirketleri için bilimsel, yasal ve ekonomik zorluklar demek. Bu nedenle bu alandan çekiliyorlar.
Yapılacak en önemli şey, zaruri olanlar dışında antibiyotik kullanımına son vermek. Bu ilaçlarla ilgili yerleşmiş anlayış ve uygulamaları yeniden gözden geçirmek gerekiyor. Örneğin kulak ya da idrar yolları eknfeksiyonu için ille de antibiyotik kullanmak gerekmeyebilir; hatta antibiyotik kullandıktan sonra kendinizi iyi hissetseniz bile ilaç bitene kadar kullanma tavsiyesinin bile ne kadar geçerli olduğuna bakmak gerekiyor.
Üstelik alışkanlıklarını değiştirmesi gerekenler sadece doktorlar da değil. Hastaların da her aksırık ve tıksırık için antibiyotiğin çare olmadığını anlaması gerekiyor. Genellikle üst solunum yolu hastalıklarına virüsler neden olur ve bu durumda antibiyotik kullanılmaz; çünkü antibiyotik sadece bakterileri öldürür.
Tarım ve hayvancılık alanında da antibiyotik kullanımına son verilmesi ya da en azından azaltılması çağrıları yapılıyor. Dünya Sağlık Örgütü, hayvanlarda enfeksiyon riskine karşı hemen antibiyotiğe baş vurulmaması, aşı, hijyen ve biyogüvenlik gibi alternatiflerin geliştirilmesi tavsiyesinde bulunuyor.
Bakteriyofaj ya da 'bakteri yiyen' virüsler alternatif çözüm olabilir. Bu virüsler aslında bakterileri yemiyor, onu yuva olarak kullanıp çoğalarak başka bakterilere yayılıyor.
Bakteriyofajlar 1915'te keşfedildi ve 2. Dünya Savaşı'nda kangren tedavisinde kullanıldı. Bugün de antibiyotik krizine çözüm amacıyla yeniden inceleniyorlar.
Yeni antibiyotik keşfetme amacından da vazgeçmiş değiliz. Ama bu antibiyotiklerin üzerinde de Demokles'in Kılıcı sallanıyor olacak. Bakteriler bir gün bunlara karşı da direnç geliştirecek. Bunu asla kazanamayacağımız bir silahlanma yarışı olarak görebiliriz. Umuyoruz ki bu yarışın kaybedeni de olmayız.
</doc>
<doc docid='bbc_141225_ebola_salgin' lang='tur' type='mono' source_url='http://www.bbc.co.uk/turkce/haberler/2014/12/141225_ebola_salgin' term='ebola'>
Sierra Leone'de ebola alarmı
Sierra Leone hükümeti ebola salgınını kontrol altına almak için ülkenin kuzeyine en az üç gün boyunca giriş-çıkışın yasaklandığını açıkladı.
Sierra Leone hükümeti ebola salgınını kontrol altına almak için ülkenin kuzeyine en az üç gün boyunca giriş-çıkışın yasaklandığını açıkladı.
Hükümet Sözcüsü, dükkanların ve alışveriş merkezlerinin kapalı kalacağını, resmi olmayan hiçbir aracın sokaklara çıkmasına izin verilmeyeceğini söyledi.
Dini törenlerin de engellendiği Sierra Leone'da yalnızca Hristiyanlara bugün Noel'i kutlamaları için izin verildi.
9 binden fazla ebola vakasının tespit edildiği Sierra Leone, Batı Afrika'da salgından en fazla etkilenen ülke konumunda.
Sierra Leone'de virüs sonucu ölenlerin sayısı 2 bin 400'ü aştı.
Sierra Leone, Liberya ve Gine ebola salgınından en fazla etkilenen ülkeler.
Virüs şu ana kadar dünya çapında 7 bin 500'den fazla can aldı.
Birleşmiş Milletler'e bağlı Dünya Sağlık Örgütü ise ebola virüsünün hala hızla yayıldığı uyarısında bulundu.
1976'da ebola virüsünü keşfeden Belçikalı mikrobiyolojist Profesör Peter Piot da, salgının 2015 yılının sonuna dek tamamen kontrol altına alınmasının mümkün olmayacağı tahmininde bulunmuştu.
</doc>
<doc docid='bbc_37435681' lang='tur' type='mono' source_url='https://www.bbc.co.uk/turkce/37435681' term='ebola'>
Facebook'un kurucusundan sağlığa üç milyar dolar
Facebook'un kurucusu Mark Zuckerberg ve eşi Priscilla Chan gelecek on yıl içinde sağlık araştırmalarına üç milyar dolar bağış yapma sözü verdi.
Facebook'un kurucusu Mark Zuckerberg ve eşi Priscilla Chan gelecek on yıl içinde sağlık araştırmalarına üç milyar dolar bağış yapma sözü verdi.
Zuckerberg ve Chan San Fransisco'da düzenledikleri basın toplantısında nihai amaçlarının "yüzyılın sonuna kadar tüm hastalıkları tedavi etmek, önlemek ve kontrol altına almak" olduğunu söyledi.
Paranın, çiftin Aralık 2015'te kurdukları Chan Zuckerber İnisiyatifi tarafından dağıtılacağı belirtildi.
Teknoloji devleri son dönemde dikkatlerini sağlığa çevirmiş durumda.
Hafta başında Microsoft yapay zeka cihazlarını kullanarak kanseri "çözmeyi" amaçladığını söylemişti.
Google'ın DeepMind birimi de İngiltere'deki Ulusal Sağlık Sistemi NHS ile hastalıkları daha iyi teşhis etmek için bilgisayarların kullanılma yöntemlerini araştırıyor.
Zuckerberg şu anda hasta insanları tedaviye, hastalıklara çare bulmaktan 50 kat daha fazla para harcandığına dikkat çekti.
Zuckerberg araştırmalara yardımda üç ilkeye dikkat edileceğini söyledi ve bunları şöyle sıraladı;
Chan, mühendisler, bilgisayar uzmanları, kimyagerler ve diğer uzmanları bir araya getirecek Biohub adlı merkeze 600 milyon dolar yatırdıklarını da vurguladı.
Biohub başta iki proje üzerinde çalışacak. Bunlardan biri vücuttaki farklı hücreleri tanımlayan "haritalar" çizilmesini öngören Hücre Atlası projesi.
Diğeri de HIV, Zika, Ebola ve diğer yeni hastalıklara yönelik yeni testler ve aşılar geliştirilmesi için Salgın Hastalıklar İnisiyatifi.
Zuckerberg, 2100 itibariyle ortalama yaşam süresinin 100 yılı bulabileceğini söyledi.
Ancak Zuckerberg, bağışladıkları parayla hastalara uygulanabilecek yeni tedaviler bulunmasının yıllar sürebileceği uyarısında da bulundu.
</doc>
<doc docid='bbc_140604_ebola_son' lang='tur' type='mono' source_url='http://www.bbc.co.uk/turkce/haberler/2014/06/140604_ebola_son' term='ebola'>
Gine'de ölümcül Ebola virüsü 208 can aldı
Dünya Sağlık Örgütü yetkilileri Gine'deki Ebola salgınının şu ana kadar 208 kişinin yaşamını yitirmesine neden olduğunu açıkladı.
Dünya Sağlık Örgütü yetkilileri Gine'deki Ebola salgınının şu ana kadar 208 kişinin yaşamını yitirmesine neden olduğunu açıkladı.
Son 1 haftada 37 kişinin de hastalığını yakalandığına dikkat çeken yetkililer ülkede toplam Ebola vakasının 328 ulaştığını belirttiler.
Hastalığın tedavisi ya da bir aşısı bulunmuyor.
Yakın temasla insanlar arasında yayılan salgına yakalananların yüzde 25 ile yüzde 90'ı hayatlarını kaybediyor.
Hastalığın belirtileri arasında iç ve dış kanama, ishal ve kusma yer alıyor.
Gana'daki ölümlerin yarasından fazlası salgının ortaya çıktığı ülkenin güneyindeki Guekedou bölgesinde gerçekleşti.
Dünya Sağlık Örgütü, Ebola'nın normalde tropik yağmur ormanların bulunduğu Afrika'nın iç ve batı kesimlerinde görüldüğünü kaydediyor.
Komşu ülkeler Sierra Leone ve Liberya'da da Ebola vakaları ortaya çıktı.
Geçtiğimiz yıllarda Ebola vakaları Uganda ve Demokratik Kongo Cumhuriyeti'nde de tespit edilmişti.
Virüsün insanlara, yarasalardan geçtiği tahmin ediliyor. Gine'nim güney bölgelerinde yarasa eti yeniyor.
Hükümet salgından sonra yara eti tüketilmesini yasakladı.
Hastalık ilk kez 1976'da o zamanki adı Zaire olan Demokratik Kongo Cumhuriyeti'nde ortaya çıkmıştı.
</doc>
<doc docid='bbc_150323_ebola_yildonumu' lang='tur' type='mono' source_url='http://www.bbc.co.uk/turkce/haberler/2015/03/150323_ebola_yildonumu' term='ebola'>
'Salgının birinci yılında Ebola ile mücadele henüz bitmedi'
Batı Afrika'da Ebola salgını olduğunun resmen ilan edilmesinin üzerinden bir yıl geçti. Uluslararası yardım kuruluşları, salgının yıldönümünde Ebola ile mücadelenin henüz sona ermediği uyarısında bulundu.
Batı Afrika'da Ebola salgını olduğunun resmen ilan edilmesinin üzerinden bir yıl geçti. Uluslararası yardım kuruluşları, salgının yıldönümünde Ebola ile mücadelenin henüz sona ermediği uyarısında bulundu.
Ebola salgınında, çoğu Gine, Sierra Leone ve Liberya'da olmak üzere 10 binden fazla kişi öldü.
Birleşmiş Milletler'e bağlı Dünya Sağlık Örgütü'nün (WHO) Ocak ayı sonunda "Ebola salgınıyla mücadelede yeni bir aşamaya ulaşıldığı" şeklindeki açıklaması, iyimserlik havası yaratmıştı.
Ancak salgınla mücadeleye öncülük eden Médecins Sans Frontières (Sınır Tanımayan Doktorlar Örgütü), o tarihten bu yana Ebola hastası sayısında önemli sayıda azalma olmadığını bildirdi.
Örgüt, Ebola salgınıyla, sağlık ve yardım sistemlerinin olağanüstü durumlarda ne denli yavaş harekete geçtiğinin açık bir şekilde görüldüğünü kaydetti.
İngiliz yardım kuruluşu Oxfam, yardım kuruluşlarının ve hükümetlerin tıbbi yardımlara çok fazla odaklandıklarını, salgından etkilenen toplumlarla yeterince ilgilenmedikleri kabul etti.
Uluslararası Kızılhaç Örgütü de, bazı çalışanlarının hala Ebola'nın gerçek bir tehlike olduğunu kabul etmeye yanaşmayan insanların saldırganca davranışlarına hedef olduğunu bildirdi.
BM Ebola Grubunun başkanı İsmail Ould Şeyh Ahmed de, salgının başlangıcında hata yaptıklarını ve zaman zaman hastalıkla ilgili olarak yaptıkları tavsiyelerde "kibirli davranıldığını" itiraf etti. Şeyh Ahmed hatalardan ders aldıklarını ve Ağustos ayı sonuna dek Ebola virüsünün ortadan kalkmış olacağını belirtti.
Son Ebola salgınında ölen ilk hasta, 2013 Aralık'ında hayatında kaybeden Gine'nin uzak bir bölgesindeki küçük bir çocuktu.
WHO, bu olaydan ancak 3 ay sonra resmen Ebola salgını olduğunu açıkladı. Salgının küresel düzeyde bir acil durum niteliği taşıdığının açıklanması içinse, 5 ay daha geçmiş, bu sürede 1000 kişi Ebola yüzünden can vermişti.
</doc>
<doc docid='bbc_150220_ebolaya_hizli_test' lang='tur' type='mono' source_url='http://www.bbc.co.uk/turkce/haberler/2015/02/150220_ebolaya_hizli_test' term='ebola'>
Ebola 15 dakikada test edilecek
Dünya Sağlık Örgütü, Ebola'yı 15 dakika içerisinde tespit edebilen bir kan testinin kullanımına onay verdi.
Dünya Sağlık Örgütü, Ebola'yı 15 dakika içerisinde tespit edebilen bir kan testinin kullanımına onay verdi.
Test, şu anda kullanılan klasik metotlardan daha az güvenilir sonuçlar veriyor, ancak sonuç almak saatler yerine dakikalar sürüyor.
Elektrik bağlantısına ihtiyaç duymadan kullanılabilen test aynı zamanda enerji hatlarının olmadığı alanlarda da kullanım olanağı sunuyor.
Dünya Sağlık Örgütü testin ilk basamak sağlık hizmeti veren birimler ile mobil birimlerde kullanılabileceğini söyledi.
Şu anda kullanılan testler, laboratuvar ortamında virüsün genetik yapısından parçaların kan içerisinde tespit edilmesi yöntemi ile çalışıyordu.
Net bir cevap alma süresi ise 12 ila 24 saat arasındaydı.
ABD'li şirket Corgenix tarafından geliştirilen ReEBOV isimli test ise kanda virüse ait başka parçalar arıyor.
Batı Afrika'da test için yapılan denemelerde Ebola virüsü taşıyan kişilerde başarı şansı yüzde 92 olmuş.
Dünya Sağlık Örgütü mümkün olduğu durumlarda hızlı testin ardından geleneksel yöntemlerle sonucun doğrulatılmasını da öneriyor.
Geçen hafta Liberya, Sierra Leone Ve Guinea'de 128 yeni Ebola vakası tespit edildi.
Özellikle Batı Afrika'yı hedef alan salgında 23.250'den fazla kişi virüsle enfekte olurken, 9.380'i hayatını kaybetti.
</doc>
<doc docid='bbc_141024_ebola_asi_onlem' lang='tur' type='mono' source_url='http://www.bbc.co.uk/turkce/haberler/2014/10/141024_ebola_asi_onlem' term='ebola'>
Milyonlarca doz Ebola aşısı yolda
Dünya Sağlık Örgütü, Ebola için geliştirilen deneysel aşamadaki bir aşıdan 2015'in sonuna değin milyonlarca doz üretilmiş olacağını açıkladı.
Dünya Sağlık Örgütü, Ebola için geliştirilen deneysel aşamadaki bir aşıdan 2015'in sonuna değin milyonlarca doz üretilmiş olacağını açıkladı.
DSÖ, 2015'in ilk yarısında ''birkaç yüz bin dozun'' hazır olacağını söylüyor.
Batı Afrika'da salgının en yoğun olduğu ülkelerde çalışan sağlık görevlilerine aşıların Aralık 2014 gibi çok erken bir tarihte temin edilebileceği belirtiliyor.
Fakat DSÖ, aşıların Ebola salgınını ortadan silecek bir mucize olarak görülmemesini özellikle vurguladı.
Ebola virüsü hastalığına kesin bir tedavi ya da koruma sağlayan bir ilaç veya aşı henüz bulunamadı.
Hastalık tarihte ilk kez bu kadar büyük çapta bir salgına yol açtığı için Dünya Sağlık Örgütü aşı geliştirme sürecini hızlandırıyor.
Normalde bir aşının geliştirilip denenmesi yıllar alan bir süreç, fakat ilaç firmaları şu sırada bu süreci yıl değil haftalara sığdırarak yol katetmeye çalışıyor.
Ebola virüsünün ortaya çıktığı yeni yerlere son olarak Mali de eklendi. Komşu Gine'den memleketine dönen Malili iki yaşında bir kız çocuğunda virüs tespit edildi.
Öte yandan Gine'de çalıştıktan sonra New York'a geri dönen bir doktor da Ebolo virüsünü taşıdığının anlaşılması üzerine hastaneye kaldırıldı.
Sınır Tanımayan Doktorlar örgütü için çalışan Dr. Craig Spencer, Gine'den döndükten birkaç gün sonra yüksek ateşle Perşembe akşamı hasta oldu.
Halihazırda deneysel aşamada iki aşı üzerinde çalışmalar sürüyor.
Bu aşılar Kanada Kamu Sağlığı Dairesi ve GlaxoSmithKline firması tarafından geliştirildi.
GSK'nın aşısı Mali, İngiltere ve ABD'de deneniyor.
Kanada'nın geliştirdiği aşı ise şu an ABD'de deneme aşamasında ve ileriki günlerde deneylerin Avrupa ve Afrika'da da uygulanması bekleniyor.
Doktorlar bu deneylerin sonucunu Aralık ayında göreceklerini söylüyorlar.
Aşı bundan sonra, muhtemelen önce Liberya'dan başlayarak, Batı Afrika'da Ebola'nın en yaygın olduğu ülkelerde denenecek.
Araştırmacılar bu zaman zarfında aşının ne kadar etkin olduğunu ve korunma için gereken dozu değerlendirme fırsatı bulmayı umuyor.
Ebola hastalarının bakımı dolayısıyla risk altında olan sağlık çalışanları Batı Afrika'daki aşı deneyinin uygulanacağı ilk kesim olacak.
DSÖ, bu aşıların sahada ne kadar etkin olduğuna dair ilk bulguların Nisan ayında ortaya çıkacağını tahmin ediyor.
Haziran 2015 tarihinden önce toplu aşı kampanyası düşünülmüyor ama uzmanlar böyle bir olasılığı bertaraf etmediler.
Şu an deney aşamasında olan iki aşının yanısıra, üzerinde araştırmalar süren daha beş farklı aşı projesi de var.
Dünya Sağlık Örgütü verilerine göre 19 Ekim tarihi itibariyle Batı Afrika'da Ebola virüsü toplam 4877 ölüme yol açtı. Bunların yarıdan fazlası Liberya'da meydana geldi.
</doc>
<doc docid='bbc_140803_ebola_who' lang='tur' type='mono' source_url='http://www.bbc.co.uk/turkce/haberler/2014/08/140803_ebola_who' term='ebola'>
'Ebola salgını çok hızlı yayılıyor'
Dünya Sağlık Örgütü (DSÖ), Batı Afrika'da 700'den fazla kişinin ölümüne neden olan ebola salgınının tahmin edilenden çok daha hızlı yayıldığını söyledi.
Dünya Sağlık Örgütü (DSÖ), Batı Afrika'da 700'den fazla kişinin ölümüne neden olan ebola salgınının tahmin edilenden çok daha hızlı yayıldığını söyledi.
Örgütün Başkanı Margaret Chan, Batı Afrika'daki salgının kontrol altına alınamaması durumunda dünya geneline yayılma riskinin olduğunu belirtti ve "Eğer doğru tedbirlerle kriz yönetilebilirse salgının yayılması önlenebilir" dedi.
Ebola virüsüne yakalanan kişilerin yüzde 90'ı hayatını kaybediyor. Virüs kişiyi yaklaşık 3 ila 4 gün içerisinde öldürebiliyor.
Erken teşhis konan hastaların hayatta kalma şansının daha yüksek olduğu ifade ediliyor.
Batı Afrika'da görev yapan iki ABD'li doktorun da ebola virüsüne yakalandığı belirtildi.
Doktorlardan birisi olan Kent Brantly, tedavi görmesi için Atlanta eyaletindeki özel bir sağlık merkezine getirildi.
ABD, Batı Afrika'da görev yapan yüzlerce barış gücü askerini salgın nedeniyle tahliye etmiş durumda.
ABD Başkanı Barack Obama ise, gelecek hafta Washington'da düzenlenecek olan ABD-Afrika zirvesine Batı Afrika'dan katılacak olan temsilcilerin sağlık kontrolünden geçirileceğini açıkladı.
Obama, "Bu ülkelerden gelen kişiler çok küçük de olsa bir risk unsuru. Bir şekilde virüs taşımadıklarından emin olmalıyız. Sağlık kontrolleri yapılacak" diye konuştu.
Dünya Sağlık Örgütü, Batı Afrika'da ebola salgıunı ile mücadele için 100 milyon dolarlık yeni bir yatırımla çabalara destek olacağını açıkladı.
Örgüt, salgının baş gösterdiği ülkelere yüzlerce yeni sağlık görevlisi gönderecek.
Batı Afrika ülkelerinin liderleriyle biraraya gelen DSÖ Başkanı Margaret Chan, "Bu toplantı bir dönüm noktası olmalı. Artık daha kararlı bir şekilde salgınla mücadele etmeliyiz" dedi.
</doc>
<doc docid='bbc_haberler-dunya-49122827' lang='tur' type='mono' source_url='https://www.bbc.co.uk/turkce/haberler-dunya-49122827' term='ebola'>
Simpsons dizisi geleceği nasıl tahmin ediyor?
Dünyanın en uzun soluklu dizilerinden biri olan Simpsons, 30 senedir televizyon ekranlarından dünyanın dört bir yanındaki insanları güldürmeye devam ediyor.
Dünyanın en uzun soluklu dizilerinden biri olan Simpsons, 30 senedir televizyon ekranlarından dünyanın dört bir yanındaki insanları güldürmeye devam ediyor.
Matt Groening'in yaratıcısı olduğu ve Amerikan televizyonu Fox'ta yayımlanan Simpsons, 1989 yılında yayımlanmaya başladığı andan itibaren televizyon animasyonlarının seyrini değiştirdi, birçok yapıma esin kaynağı oldu.
Simpsons dizinin en meşhur olduğu alanlardan biri de geleceği tahmin etmesi.
BBC'nin Newsbeat radyo programı ekibine konuşan dizinin yazarları bu durumun, birçok kişinin tahmin ettiğinin aksine komplo teorileriyle ilişkilendirilemeyeceğini, dizide birçok konuda geleceğe dair tahminler yürütüldüğü için bunların gerçekleşmesi ihtimalinin yüksek olduğunu söylüyor.
Newsbeat'e konuşan dizi yazarlarından Al Jean bu durumu, "Eğer yeteri kadar tahminde bulunursanız yüzde 10'u doğru çıkar" diyerek açıklıyor.
Dizinin diğer bir yazarı olan Stephanie Gillis ise, "Bir bakıma 10 ay öncesinden yazan gelecekbilimcileriz, o yüzden bir sonraki adımda ne olacağını tahmin etmeye çalışıyoruz" diyor.
Simpsons'ın şimdiye kadar tahmin ettiği ve sonrasında gerçekleşen olaylar arasında iş adamı Donald Trump'ın ABD başkanı olması, şarkıcı Lady Gaga'nın Amerikan Futbol Ligi'nin (NFL) şampiyonluk maçı Super Bowl'da sahne alması, Ebola krizi ve hatta akıllı telefonlar da var.
Al Jean, Trump ile ilgili bölümü nasıl yazdıklarına dair, "2000 yılında hangi komik ünlü başkan olabilir diye düşünüyorduk" diyor; Trump'ın bir gün başkan adayı olacağına dair sözlerini dikkate alarak senaryoyu yazdıklarını belirtiyor.
Bazı komplo teorisi yazarları, Simpson ailesinin New York'a gittikleri bölüm üzerinden dizinin 11 Eylül 2001'de İkiz Kuleler saldırılarının gerçekleşeceğini bildiğini iddia ediyordu.
Al Jean, bu iddianın kaynağını da şöyle açıklıyor:
"New York'ta bir rehber alıyorlar, üzerinde 9 dolar ve İkiz Kuleler'in olduğu bir kapak var; 9/11 gibi gözüktüğü için böyle düşündüler ama bu tamamen bir tesadüftü."
1989 yılından beri dizide yer alan Al Jean, Simpsons ekibiyle çalışmanın eğlenceli olduğunu, "10-20 adet çok eğlenceki insanlarla aynı odadasınız" diyerek açıklıyor.
Al Jean, dizide çalışmanın grup terapisi gibi olduğunu belirtirken eşi ve dizi yazarı Stephanie Gillis ise dünyada çok fazla şey olduğunu ve sonra gelip bunun üzerine konuştuklarını, o yüzden günlük hayatlarında da sürekli diziden bahsettiklerini aktarıyor.
Dizi aynı zamanda şimdiye kadar 800 kadar ünlüye ev sahipliği yaptı.
İngiltere'den de çok fazla ismin büyük bir heyecanla diziye konuk olduğunu belirten yazarlar, eski İngiltere başbakanı Tony Blair'in katılımını gizli tutmaları gerektiği halde bir fotoğrafçıya yakalanmaları üzerine ertesi gün haberlere çıkmalarını gülerek anlatıyor.
</doc>
<doc docid='bbc_141201_ebola_bm' lang='tur' type='mono' source_url='http://www.bbc.co.uk/turkce/haberler/2014/12/141201_ebola_bm' term='ebola'>
BM'den uyarı: Ebola dünyaya yayılabilir
Birleşmiş Milletler'in (BM) Batı Afrika'da Ebola salgınıyla mücadele eden Acil Müdahale Misyonu'nu yöneten Tony Banbury, ölümcül hastalığın dünyanın diğer bölgelerine yayılmasının "ciddi bir risk" olduğunu söyledi.
Birleşmiş Milletler'in (BM) Batı Afrika'da Ebola salgınıyla mücadele eden Acil Müdahale Misyonu'nu yöneten Tony Banbury, ölümcül hastalığın dünyanın diğer bölgelerine yayılmasının "ciddi bir risk" olduğunu söyledi.
Tony Banbury salgının özellikle Asya, Latin Amerika, Kuzey Amerika ve Avrupa'ya uçakla seyahat eden kişiler üzerinden yayılabileceğine dikkat çekti.
Banbury en riskli üç bölgenin ise hala her hafta 200'den fazla kişinin öldüğü Gine, Sierra Leone ve Liberya olduğunu belirtti.
BM yetkilisi örgütün ile mücadele konusunda bugün için belirlediği hedeflere de büyük oranda ulaştığını açıkladı.
Örgüt 1 Aralık itibarıyla; Ebola virüsü taşıyanların yüzde 70'inin özel merkezlerde tedavi edilmelerini, salgından ölenlerin yüzde 70'inin gömülmesini hedeflemişti.
Tony Banbury Batı Afrika'da bu hedeflere ulaşılıp ulaşılmadığını ise açıklamadı.
Ebola salgınından en çok etkilenen bölgelerden Sierra Leone'nin başkenti Freetown'da gazetecilerin sorularını yanıtlayan Tony Banbury, BM misyonunun kentte ve Port Loko'da yetersiz kaldığını kabul etti.
Yine BM'ye bağlı Dünya Sağlık Örgütü, iki gün önce yayımladığı raporda Ebola sonucu ölenlerin sayısının 6 bin 928 olduğunu açıklamıştı.
Raporda ayrıca, salgından etkilenenlerin sayısının 16 binden fazla olduğu belirtilmişti.
</doc>
<doc docid='bbc_140909_ebola_liberya' lang='tur' type='mono' source_url='http://www.bbc.co.uk/turkce/haberler/2014/09/140909_ebola_liberya' term='ebola'>
Liberya'da binlerce ebola vakası bekleniyor
Dünya Sağlık Örgütü (WHO) Liberya'da ebola vakalarının katlanarak arttığını ve gelecek üç hafta içinde binlerce yeni vaka beklendiğini açıkladı.
Dünya Sağlık Örgütü (WHO) Liberya'da ebola vakalarının katlanarak arttığını ve gelecek üç hafta içinde binlerce yeni vaka beklendiğini açıkladı.
Örgüt, ebola salgınını kontrol altına almak için uygulanan, virüs taşıyanlarla yakın temastan uzak durma ve koruyucu giysilerle gereçler kullanma gibi geleneksel yöntemlerin Liberya'da yeterli sonucu vermediğini açıkladı.
Bu yıl Batı Afrika ülkelerinden Gine, Liberya, Sierra Leone ve Nijerya'da en az 2 bin 100 kişi, ebola virüsüne yakalanarak can verdi. Virüsün 79 sağlık görevlisinin de ölümüne yol açtığı kaydedildi.
WHO, ebola salgınının durdurulabilmesi için yardım çalışmalarının üç-dört kat artırılması gerektiğini vurguladı.
Özellikle Liberya'nın Montserrado bölgesinde ebola hastaları için 1000 adet yatağa ihtiyaç duyulmaktayken, sadece 240 yatağın mevcut olduğu; bu yüzden hastaların sağlık merkezlerinden geri çevrildiği belirtildi.
Ülkede virüsün yayılışının yoğun olduğu ve hastalığa yakalanmış insanları taşıyan taksilerin salgının yaygınlaşmasında büyük rol oynadığı kaydedildi.
Ebola virüsü insandan insana, virüslü kan, beden sıvıları veya organları ya da virüs bulaşmış ortamlarla dolaylı temas yoluyla geçiyor.
BBC'nin sağlık editörü James Gallagher, Gine, Sierra Leone ve Liberya'nın ebola salgınının odağında olduklarını, bu durumun nedenlerinin tam olarak anlaşılamadığını ve bunun yanıtının bulunmasının salgınla baş edilebilmesi için büyük önem taşıdığını söylüyor.
Cenaze geleneklerinde, ölü bedenine dokunulması ve yakınında yemek yenmesi gibi farklılıklar da incelenmekte.
Bir diğer nokta da Liberya'daki iç savaş ardından harabe halinde kalmiş olan sağlık sisteminin durumu. Ebola virüsünün sağlık görevlilerinin ölümüne yol açmasından önce Liberya'da 100 bin kişiye bir doktor düşüyordu.
</doc>
<doc docid='bbc_140815_ebola_kriz' lang='tur' type='mono' source_url='http://www.bbc.co.uk/turkce/haberler/2014/08/140815_ebola_kriz' term='ebola'>
WHO: Ebola krizi hafife alındı
Ebola'dan ölenlerin sayısı 1069'a çıkarken, Dünya Sağlık Örgütü (WHO) salgının "çok büyük ölçüde hafife alındığını" açıkladı.
Ebola'dan ölenlerin sayısı 1069'a çıkarken, Dünya Sağlık Örgütü (WHO) salgının "çok büyük ölçüde hafife alındığını" açıkladı.
Kuruluş, çalışanlarının bildirilen Ebola vakaları ve ölümlerinin krizin boyutunu yansıtmadığını göstereren kanıtlar gördüğünü belirtti.
Örgütten yapılan yazılı açıklamada "olağanüstü önlemler" alınması gerektiği vurgulandı.
Geçen Şubat ayında Gine'de başlayan salgın Liberya, Sierra Leone ve Nijerya'ya yayıldı.
Ancak WHO hastalık havadan bulaşmadığı için havayoluyla seyahatte virüse yakalanma riskinin düşük olduğunu bildirdi.
WHO salgının "bir süre daha devam etmesinin" beklendiğini açıkladı.
Açıklamada, "Salgının görüldüğü yerlerdeki personelimiz bildirilen vakaların salgının boyutlarını temsil etmekten çok uzak olduğunu gösteren kanıtlar gördü. " denildi.
Örgüt salgınla mücadeledeki zorluklardan birinin "doktor sayısının çok az, korkunun ise büyük olduğu, sağlık sisteminin çalışmadığı, aşırı yoksul yerlerde görülmesi" olduğunu belirtti.
Bu arada Nijerya'da Ebola'ya yakalanmayı önlediği dedikoduları yayılan tuzlu bir sıvıyı içen iki kişinin öldüğü açıklandı.
Sağlık bakanının dedikoduları yalanlamasına karşın, sıvıyı içen çok sayıda kişi hastaneye kaldırıldı.
Ebola virüsü taşıyan kişilerin vücut sıvılarıyla doğrudan temas sonucu bulaşıyor.
Başta grip benzeri belirtiler gösteren hastalık, gözler ve dişetleri gibi bölgelerde kanamaya ve organların iflas etmesine yol açan iç kanamaya yol açıyor.
</doc>
<doc docid='bbc_141016_8_soruda_ebola' lang='tur' type='mono' source_url='http://www.bbc.co.uk/turkce/haberler/2014/10/141016_8_soruda_ebola' term='ebola'>
8 soruda Ebola salgını
Batı Afrika'daki Ebola salgını nedeniyle bugüne kadar 4000'den fazla kişi yaşamını yitirdi.
Batı Afrika'daki Ebola salgını nedeniyle bugüne kadar 4000'den fazla kişi yaşamını yitirdi.
Bu, virüsün 40 yıl önce keşfedilmesinden bu yana görülen en büyük Ebola salgını.
Dünya Sağlık Örgütü'ne (WHO) göre virüs yaklaşık 9000 kişiye bulaştı. Bunların hemen hepsi Afrika'da.
Ebola salgını nedeniyle, binlerce 

kadın ve çocuk da kimsesiz kaldı, hastalık bulaşır korkusuyla toplumdan dışlandı.
Batılı ülkelerde tek tük vakalar görülürken, Türkiye'de bugüne kadarki 

ebola şüpheleri yersiz çıktı.
İşte Ebola hakkında en fazla merak edilen sorular ve cevapları...
Ebola ciddi, ölümcül, bulaşıcı bir hastalık.
Kökü meyve yarasalarına dayandığı düşünülen virüs ilk olarak 1976 yılında, bugünkü Kongo Demokratik Cumhuriyeti'nin sınırları içinde yer alan Ebola Nehri'nin yakınlarındaki bir salgın sırasında keşfedildi.
Ebola virüsü taşıyan birinin kanı, kusmuğu, dışkısı ya da vücut sıvısıyla; yaralı cilt, ağız ya da burun üzerinden doğrudan bir temas gerçekleştirenlere virüs bulaşıyor.
Virüs idrarda ya da menide de bulunabiliyor.
Virüs ayrıca yine yaralı ciltler yoluyla; mikrop bulaşmış yatak takımı, giysiler ve yüzeyler üzerinden de yayılabiliyor.
Hastalık, grip gibi hava kökenli değil.
Virüs bulaşan kişide hastalık belirtilerinin ortaya çıkması iki ila 21 gün arasında bir süre alıyor.
Belirtiler gelişinceye kadarki sürede insanlar başkalarına virüs bulaştırmıyor.
İnsanlar, kanları ve salgıları virüsü bünyesinde bulundurduklarında hastalığı başkalarına bulaştıracak konuma geliyorlar.
Bazı vakalarda virüs, tespitinden yedi haftaya kadar bir süre sonra başkalarına bulaşabilir hale geliyor.
Hastalığın erken belirtileri ani ateş, kas ağrısı, yorgunluk, baş ağrısı ve boğaz ağrısı.
Bunları kusma, ishal, döküntü ve (hem iç hem dış) kanama takip ediyor.
Kanama tükürükte, gözlerde, burunda ve dışkıda görülebiliyor.
Hastaların çoklu organ yetmezliği veya sıvı kaybı nedeniyle ölmeleri mümkün oluyor.
Ebola'nın kanıtlanmış bir tedavisi yok.
Ağır hasta olanların hızlı bir şekilde damardan sıvı alarak tekrar normal vücud sıvılarına kavuşmaları gerekiyor.
Bu kişilerin tecrit edilmeleri ve tıp uzmanları tarafından yoğun bakıma tabi tutulmaları gerekli.
Tedavilerde ZMapp gibi deneysel ilaçlar da kullanıldı ancak bunların etkileri henüz kanıtlanmadı.
Hastalığı atlatıp hayatta kalabilenlerden yapılan kan nakli de potansiyel bir tedavi olarak deneniyor.
Tıbbi yardım örgütü Sınır Tanımayan Doktorlar (MSF) salgının, virüsün en ölümcül ve en saldırgan türünden geldiğini söylüyor.
Hangi etkenlerin, birçok insan hastalığa yenik düşerken bazılarının iyileşmesine izin verdiği bilinmiyor.
Ebola hastalarıyla yakın temastaki herkes risk altında.
Sağlık çalışanları korunmak için bütün vücudu kaplayan özel giysiler ve gözlükler kullansalar da şimdiye kadar yüzlercesi öldü.
Hastaların aile fertleri de risk altında.
Batı Afrika'daki cenaze törenlerinde, toprağa vermeden önce ölü kişinin bedenini yıkamak ve kucaklamak yoluyla doğrudan temasta bulunmak, yas tutanlar için bir gelenek.
Ancak Ebola virüsü, ölümünden sonra dahi kişinin bedeninde bulunmaya devam ediyor ve risk teşkil ediyor.
MSF, ölen yakınlarına yaklaşımlarının kendileri için doğurabileceği riskler konusunda insanların farkındalıklarını artırmaya çalışıyor.
Ancak bunun anlaşılması zor bir mesaj olduğu düşünülüyor.
WHO, Ebola hastalarıyla ve onların vücut sıvılarıyla temastan kaçınmak gerektiğini söylüyor.
Kamusal alanda, mikrop bulaşmış olması mümkün hiçbir şeye dokunulmaması (örneğin ortak kullanılan havlular) isteniyor.
Bakıcıların eldiven takması, maske gibi koruyucu donanım kullanması ve düzenli olarak ellerini yıkaması gerekiyor.
WHO ayrıca çiğ hayvan etinin tüketilmemesi ve enfeksiyon kapmış yarasalar veya maymunlarla temas edilmemesi konusunda da uyarıyor.
Özellikle meyve yarasaları salgının başladığı Gine bölgesinde lezzetli bir yiyecek olarak görülüyor.
WHO, erkeklerin Ebola'dan kurtulduktan sonra yedi haftaya kadarki zaman diliminde virüsü menileri üzerinden başkalarına bulaştırabileceğini söylüyor.
Batı Afrika'daki Gine, Liberya, Sierra Leone Mart 2014'te gündeme gelen salgından en fazla etkilenen yerler.
Hastalık daha önce hiçbir zaman bu virüsten etkilenmemiş olan Gine'de başladı ve hızlı bir şekilde kentsel alanlara yayıldı.
Virüs, Gine'nin güneydoğusundaki sapa bir alan olan Nzerekore'den başkent Conakry'ye ve komşu ülkeler Liberya ile Sierra Leone'ye yayıldı.
Nijerya ve Senegal kendi ülkelerinde az sayıda vaka olduğunu teyit ederken ABD ise şimdiye kadar iki vakanın olduğunu teyit etti.
Ekim ayında İspanya'da bir hemşire Batı Afrika dışında virüsü kapan ilk kişi olmuştu.
Virüs bu kez geniş kentsel alanları da içine aldı ve bu da kolayca yayılmasını sağladı.
Salgından en ağır bir şekilde etkilenen ülkelerin sağlık sistemleri zayıf.
Bu ülkelerde nitelikli doktor ve hemşire sayısı yeterli değil ve virüse karşı mücadele için uygun teçhizat ve kaynağa sahip değiller.
Sonuç itibarıyla ortadaki, virüsün keşfedilmesinden bu yanaki en büyük ve en karmaşık Ebola salgını.
Bu son salgındaki ölümler ve vakalar, önceki salgındakilerin toplamından daha fazla.
</doc>
<doc docid='bbc_140817_ebola_kayip_hasta' lang='tur' type='mono' source_url='http://www.bbc.co.uk/turkce/haberler/2014/08/140817_ebola_kayip_hasta' term='ebola'>
Liberya: 17 Ebola hastasının akıbeti bilinmiyor
Liberya'nın başkenti Monrovia'daki bir Ebola karantina merkezinin yağmalanmasından sonra kaybolan 17 hastanın akıbetiyle ilgili çelişkili haberler geliyor.
Liberya'nın başkenti Monrovia'daki bir Ebola karantina merkezinin yağmalanmasından sonra kaybolan 17 hastanın akıbetiyle ilgili çelişkili haberler geliyor.
Monrovia'nın yoksul gecekondu semtlerinden West Point'te bulunan merkeze önceki gece kızgın bir kalabalık saldırdı.
Üst düzey bir sağlık yetkilisi tüm hastaların başka bir kliniğe taşındığını söyledi.
Ancak BBC'ye bilgi veren bir gazeteci 17 hastanın kaçtığını, 10 hastanın da aileleri tarafından alındığını belirtti.
Dünya Sağlık Örgütü'nün kayıtlarına göre Ebola kaynaklı toplam 1,145 ölümün 400'ü Liberya'da oldu.
Sağlık Bakanı Yardımcısı Tolbert Nyenswah protestocuların kentin başka kesimlerinden hasta getirilmesine kızgın olduğunu söyledi.
Başka haberlere göreyse Ebola salgınının aldatmaca olduğunu düşünen kalabalık karantina merkezinin kapatılmasını talep etti.
Nyenswah merkezdeki 29 hastanın başka yerlere taşındığını söyledi.
BBC'ye bilgi veren Monrovia'daki gazeteci Jina Moore ise 10 hastanın akrabaları tarafından alındığını, 17 hastanın da yağmalama olayları sırasında kaçtığını belirtti.
Ebola hastalıklı kişinin kan ve teri gibi vücut sıvılarıyla temasla bulaşıyor ve bilinen bir aşısı ya da tedavisi yok.
Üst düzey bir polis yetkilisi BBC'ye yaptığı açıklamada kanlı yatakların ve tıbbi malzemenin merkezden yağmalandığını söyledi.
Adının açıklanmasını istemeyen yetkili, "Bu dünyada gördüğün en aptalca şeydi. İnsanlar evlerin arasında hastalardan yağmaladıkları şeylerle koşuyordu" dedi.
Yetkili yağmalama nedeniyle virüsü 50 bin kişinin yaşadığı West Point semtinin tümüne yayılabileceğini belirtti.
</doc>
<doc docid='bbc_140917_ebola_asi' lang='tur' type='mono' source_url='http://www.bbc.co.uk/turkce/haberler/2014/09/140917_ebola_asi' term='ebola'>
Ebola aşısı insanlarda deneniyor
Ebola virüsüne karşı geliştirilen aşı bugün İngiltere'nin Oxford kentinde ilk kez insanlar üzerinde denenecek.
Ebola virüsüne karşı geliştirilen aşı bugün İngiltere'nin Oxford kentinde ilk kez insanlar üzerinde denenecek.
60 sağlıklı gönüllüye aşı enjekte edilecek.
GlaxoSmithKline ve ABD Ulusal Sağlık Kurumu tarafından geliştirilen aşı virüsün genetik malzemesinin sadece küçük bir kısmını içeriyor.
Bu nedenle de hastalığa neden olması söz konusu değil.
Normalde tamamen yeni bir aşının insanlı çalışmalarda kullanımı onaylanmadan önce yıllar alıyor.
Ama Batı Afrika'daki Ebola salgını sonrası aşının insanlar üzerinde denenmesi öne çekildi.
Denemeler başarılı olursa, aşı bu yıl sonuna kadar etkilenen bölgelerde sağlık çalışanlarına bağışıklık kazandırmak için kullanılabilir.
O zamana kadar, yaklaşık 10 bin dozun aşının hazır olması bekleniyor.
Denemeler için finansman Wellcome Trust, Tıbbi Araştırmalar Konseyi ve İngiltere Uluslararası Kalkınma Bakanlığı'ndan geliyor.
Oxford'daki çalışmada aşının gönüllülerde iyi bir bağışıklık yanıtı üretip üretmediği ve yan etkilerinin az olup olmadığına bakılacak.
Gönüllülerden kan testleri, 2-4 hafta içind antikor tepkisini ortaya çıkaracak.
Ebola aşısı daha önce hayvanlar üzerinde denenmiş ve sonuçlar umut vermişti.
Son olarak ABD Başkanı Barack Obama, tedavi klinikleri inşa etmek ve sağlık çalışanlarını ölümcül virüsün yayılmasını durdurma konusunda eğitmek için Batı Afrika'ya 

3 bin asker göndereceklerini açıklamıştı.
Birleşmiş Milletler'e bağlı (BM) Dünya Sağlık Örgütü'ne göre, virüs bölgede şu ana kadar çoğu Liberya'da 2461 kişinin ölümüne neden oldu. Ancak bu sayının çok daha fazla olabileceği belirtiliyor.
</doc>
<doc docid='bbc_141016_ebola_who_aciklama' lang='tur' type='mono' source_url='http://www.bbc.co.uk/turkce/haberler/2014/10/141016_ebola_who_aciklama' term='ebola'>
Batı'da büyük bir Ebola salgını 'olasılığı yok'
Dünya Sağlık Örgütü (WHO) ABD ve Batı ülkelerinde büyük bir ebola salgını olasılığı bulunmadığını söyledi.
Dünya Sağlık Örgütü (WHO) ABD ve Batı ülkelerinde büyük bir ebola salgını olasılığı bulunmadığını söyledi.
ABD Başkanı Barack Obama da, Amerikalıların virüsü kapma riskinin 'aşırı düşük' olduğunu ifade etmişti.
Ancak Obama ebolanın kontrol altına alınması konusunda çok daha fazla çaba harcanacağını da vurgulamıştı.
WHO Uluslararası Sağlık Düzenlemeleri Birimi Direktörü Isabelle Nuttall yaptığı açıklamada, salgınla ilgili çalışmalarında 'birbirileriyle önemli bağlantıları bulunan' ve sınır komşusu olan 15 ülke üzerine odaklandıklarını söyledi.
Nuttall bunlar arasında salgından en çok etkilenen ve binlerce kişinin öldüğü Gine, Liberya ve Sierra Leone olduğunu aktardı.
Nuttall, salgının sağlık görevlilerini çok yoğun bir şekilde etkilediğini, 2700 sağlık görevlisinde virüs tespit edildiğini, 236 kişinin öldüğünü belirtti.
4 bin 493
kişi hayatını kaybetti

(ABD'de ölen bir kişi dahil)
Liberya'da 2 bin 458
Gine'de 843
Sierra Leone'de 1183
kişi öldü.
Cenevre'de yaptığı açıklamada Nuttall, vakaların her dört haftada iki kat arttığını belirtti.
Avrupa Birliği üyesi ülkelerin sağlık bakanları ebola krizinin ele almak üzere bugün Brüksel'de bir toplantı gerçekleştiriyor.
ABD'de 29 yaşındaki Amber Vinson, Dallas'ta bir hafta önce ölen Liberyalı Thomas Eric Duncan'ı tedavi ederken Salı günü hastalanmıştı.
Teksas eyaletinin Dallas kentinde ebola tanısı konan bir hemşirenin, hastalığın belirtileri ortaya çıkmadan önceki gün Ohio'nun Cleveland kentinden Dallas'a uçakla seyahat ettiği ortaya çıkmıştı.
ABD'li yetkililer acil bir uyarı yayımlayarak 13 Ekim'de aynı uçakta seyahat eden 132 yolcuyu bulup sağlık durumları hakkında konuşmak istediklerini açıklamışlardı.
ABD'de ebola tanısı konan ikinci kişi olan hemşire, 14 Ekim tarihinde ebola semptomları göstermeye başlamıştı.
Kadın hemşire, eboladan dolayı 8 Ekim tarihinde Dallas'ta ölen Liberya uyruklu bir hastayı tedavi etmişti.
</doc>
<doc docid='bbc_160201_zika_kuresel_acil_durum' lang='tur' type='mono' source_url='http://www.bbc.com/turkce/haberler/2016/02/160201_zika_kuresel_acil_durum' term='ebola'>
Zika virüsü için küresel acil durum ilan edildi
Hamile kadınlara bulaşması durumunda bebeklerin beyin gelişimini engelleyen ve kafalarının normalden küçük kalmasına yol açan Zika virüsü, Dünya Sağlık Örgütü (WHO) tarafından küresel acil durum ilan edilmesine neden oldu.
Hamile kadınlara bulaşması durumunda bebeklerin beyin gelişimini engelleyen ve kafalarının normalden küçük kalmasına yol açan Zika virüsü, Dünya Sağlık Örgütü (WHO) tarafından küresel acil durum ilan edilmesine neden oldu.
Zika virüsünün ilk tahminlerden çok daha hızlı yayıldığı ve büyük bir salfına dönüşme riskinin bulunduğu ifade edildi.
WHO, Zika'yı binlerce insanın ölümüne yol açan Ebola salgını ile aynı kategoride ele alacağını da duyurdu.
Acil durum ilanı, tıbbi yardım ve aşı araştırmalarının hızlandırılmasını sağlayacak.
WHO Başkanı Margeret Chan, özellikle Amerika kıtasında etkin olan Zika salgını için 'olağanüstü bir durum' yorumunu yaptı ve "Latin Amerika'da gözlenen mikrosefali uluslararası bir sorun niteliği taşımaktadır" dedi.
WHO Başkanı, öncelikle hamile kadınlar ile çocuklarını korumaya odaklanacaklarını ifade etti ve virüsün yayılmasını sağlayan sivrisineklere karşı da adım atılacağını açıkladı.
WHO'nun hamile kadınlara iki tavsiyesi oldı:
WHO, Ebola salgını sırasında küresel acil durum ilan etmekte gecikmekle suçlanmıştı.
Zika virüsüne karşı bir aşı ya da ilaç bulunmuyor. Sağlık uzmanları, virüsten korunmanın tek yolunun Aedes cinsi sivrisineklere karşı korunmak olduğunu belirtiyor.
WHO, geçen hafta da Zika virüsünün 'patlayıcı bir hızla' yayıldığını belirterek 2016'da virüsün 3 ila 4 milyon kişiye bulaşabileceğini ifade etmişti.
Şu ana kadar 20 ülke Zira virüsü vakalarının tespit edildiğini açıkladı.
Virüse yakalananlarda görülen rahatsızlıkların büyük kısmı hafif düzeyde. Az sayıda vakada kısmi felç rapor edilmiş durumda.
Virüsün en çok hamile kadınlar ve henüz doğmamış bebekleri için tehlikeli olduğu ifade ediliyor.
Ekim ayından bu yana sadece Brezilya'da 4 bin civarında bebeğin az gelişmiş beyinler ve normalden küçğk kafalarla doğduğu belirtilmiş durumda.
</doc>
<doc docid='bbc_haberler-dunya-51319238' lang='tur' type='mono' source_url='https://www.bbc.co.uk/turkce/haberler-dunya-51319238' term='ebola'>
Koronavirüs: Dünya Sağlık Örgütü'nün acil durum ilanı ne anlama geliyor?
Dünya Sağlık Örgütü (DSÖ), Çin'de yaklaşık 1 ay önce ortaya çıkan yeni koronavirüs hakkında "uluslararası kamu sağlığı acil durumu" ilan etti.
Dünya Sağlık Örgütü (DSÖ), Çin'de yaklaşık 1 ay önce ortaya çıkan yeni koronavirüs hakkında "uluslararası kamu sağlığı acil durumu" ilan etti.
İsviçre'nin Cenevre kentinde yapılan basın toplantısında DSÖ Başkanı Tedros Adhanom Ghebreyesus, küresel ölçekte acil durum ilan edilmesinin nedeninin "Çin'de değil, diğer ülkelerde yaşananlar" olduğunu söyledi.
Ghebreyesus, virüsün sağlık sistemleri zayıf ülkelere yayılmasından endişe duyduklarını belirtti.
DSÖ, şu ana kadar Çin dışında 18 ülkede 98 vaka tespit edildiğini, ancak hayatını kaybeden olmadığını açıkladı.
DSÖ daha önce sadece 5 kez uluslararası kamu sağlığı acil durumu ilan etti.
Birleşmiş Milletler Dünya Sağlık Örgütü'nün acil durum ilanı, hükümetlerin ve uluslararası örgütlerin hastalığın yayılmasını engellemek için çabalarını artırmaları anlamında DSÖ'ye bazı yetkiler veriyor.
Öncelikle dünyaya salgının ciddi bir acil durum olduğu mesajı verilmiş oluyor.
Acil durum ilanı ülkeleri salgınla mücadele konusunda iş birliği yapmaya ve kaynakları ortak kullanmaya, ayrıca salgının yayıldığı ülkelerin vatandaşlarını sağlık ve hijyen tavsiyelerine uymaya teşvik ediyor.
DSÖ acil durum ilan ettiğinde, bazı şehirler ve bölgeler için seyahat uyarısı yapabiliyor.
DSÖ'nün ayrıca ülkelerin kamu sağlığı önlemlerini denetleme yetkisi de bulunuyor.
Örgüt tavsiyelere uymayanlara hukuki yaptırım uygulayamıyor ancak BM üyeleri 2005 yılında kabul edilen DSÖ Uluslararası Sağlık Tüzüğü'nün yükümlülüklerini yerine getirmek zorunda olduğundan, DSÖ'nün tavsiyelerine uyulması konusunda ülkeler üzerinde baskı oluşuyor.
DSÖ'nün Acil Durum Komitesi DSÖ'nün, yerel uzmanların da bulunduğu bir teknik ekibi Çin'e gönderiyor olmasını memnuniyetle karşıladıklarını belirterek, bu ekibin salgına neden olan hayvansal kaynağın bulunması için çabaları desteklemesi gerektiği belirtiliyor.
Komitenin Çin'e tavsiyeleri şöyle:
Virüsün herhangi bir ülkede görülme olasılığı olduğunu belirten komite, bu nedenle tüm ülkelerin erken teşhis, tarama ve karantina mekanizmalarının işler olmasını istedi.
</doc>
<doc docid='bbc_140926_ebola_karantina' lang='tur' type='mono' source_url='http://www.bbc.co.uk/turkce/haberler/2014/09/140926_ebola_karantina' term='ebola'>
Sierra Leone'de Ebola karantinası genişletildi
Sierra Leone Cumhurbaşkanı Ernest Bai Koroma, Ebola virüsünün yayılmasını önlemek amacıyla karantina bölgesini bir milyon kişiyi daha içine alacak şekilde genişletti.
Sierra Leone Cumhurbaşkanı Ernest Bai Koroma, Ebola virüsünün yayılmasını önlemek amacıyla karantina bölgesini bir milyon kişiyi daha içine alacak şekilde genişletti.
Ülkenin kuzeyindeki Port Loko ve Bombali'yle güneydeki Moyamba karantina altına alındı.
Sierra Leone'nin daha önce karantinaya alınan iki bölgesinde 600'den fazla kişi Ebola virüsü nedeniyle öldü.
Bu arada ABD Başkanı Barack Obama, Batı Afrika'daki Ebola salgınını durdurmak için dünyanın daha hızlı harekete geçmesi gerektiğini söyledi.
Obama BM'deki üst düzey Ebola toplantısı sırasında "Bulunduğumuz yerle olmamız gereken yer arasında önemli bir uçurum var" dedi.
Salgınla ilgili diğer gelişmelerde;
Sierra Leone lideri Koroma'nın karantina duyurusu geçen Pazar günü sona eren ülke çapındaki sokağa çıkma yasağını izliyor.
Ülkenin doğusundaki iki bölge Ağustos başından bu yana karantina altındaydı. İki bölgenin daha karantinaya alınması 6,1 milyon nüfuslu ülkede insanların üçte birinin serbest hareket edememesi anlamına geliyor.
Sierra Leone'de üç gün uygulanan sokağa çıkma yasağı sırasında bir milyondan fazla hane ziyaret edildi ve 130 yeni vaka tespit edildi.
Cumhurbaşkanı Koroma sokağa çıkma yasağının başarılı olduğunu ve sorunun büyüklüğü nedeniyle ek bölgelerin karantinaya alındığını vurguladı.
Sierra Leone'nin başkenti Freetown'daki BBC Muhabiri Umaru Fofana karantinaya alınan Port Loko bölgesinde ülkenin iki demir madeni şirketinin faaliyet gösterdiğini ve karantinanın işletmelere darbe vurabileceğini söylüyor.
Dünya Sağlık Örgütü salgından en çok etkilenen ülkelerde artık daha fazla sağlık çalışanı ve tedavi merkezi olmasına karşın, Sierra Leone ve Liberya'da hala önemli bir yatak sıkıntısı olduğunu ve iki bin ek yatağa ihtiyaç duyulduğunu açıkladı.
</doc>
<doc docid='bbc_150204_ebola_artis' lang='tur' type='mono' source_url='http://www.bbc.co.uk/turkce/haberler/2015/02/150204_ebola_artis' term='ebola'>
WHO: Ebola vakalarında tekrar artışa geçti
Dünya Sağlık Örgütü (WHO) Ebola salgınından en çok etkilenen üç Batı Afrika ülkesinde de Ocak ayının ilk haftasında vaka sayısının arttığını açıkladı.
Dünya Sağlık Örgütü (WHO) Ebola salgınından en çok etkilenen üç Batı Afrika ülkesinde de Ocak ayının ilk haftasında vaka sayısının arttığını açıkladı.
Yeni yılda vaka sayısında haftadan haftaya art arda görülen düşüşlerin ardından, ilk kez artış yaşandı.
WHO 124 yeni vakanın Sierra Leone'de, 39'unun Gine'de, kalan beşinin de Liberya'da kaydedildiğini bildirdi.
Sierra Leoneli sağlık yetkilisi Dr.Brima Kargbo BBC'ye yaptığı açıklamada vaka sayısındaki artışın defin işlemlerinin hijyenik yapılmamasından kaynaklandığını söyledi.
Aralık 2013'ten bu yana 9 bine yakın kişi Ebola yüzünden öldü.
BM Ebola Özel Temsilcisi Dr. David Nabarro Ebola vakalarındaki küçük artıştan kaygı duyulmakla birlikte, bu durumun beklenmedik bir gelişme olmadığını vurguladı.
Nabarro "İyi yoldayız ama dikkatli olmalıyız. Çünkü hala hastalığın görüldüğü bölgeler var" dedi.
WHO daha geçen hafta haftalık vaka sayısının Haziran 2014'ten bu yana görülen en düşük seviyeye indiğini duyurmuş ve hastalıkla mücadelede önemli bir eşiğin aşıldığı umutları artmıştı.
Ancak WHO özellikle Gine'de yardım görevlilerine şüpheyle yaklaşılması ve defin işlemlerinde hijyene dikkat edilmemesinin hastalıkla mücadele çabalarına darbe vurduğunu söylemişti.
Ebola nedeniyle ölenlerin yakınları cenaze sırasında sevdiklerinin bedenlerine dokunduğu için hastalık yayılıyor.
</doc>
<doc docid='bbc_140903_ebola_askeri' lang='tur' type='mono' source_url='http://www.bbc.co.uk/turkce/haberler/2014/09/140903_ebola_askeri' term='ebola'>
Ebola salgınını önlemek için 'askeri müdahale' gerekli
Sınır Tanımayan Doktorlar örgütü, Ebola salgınının önlenebilmesi için küresel bir askeri müdahaleye gerek olduğunu söyledi.
Sınır Tanımayan Doktorlar örgütü, Ebola salgınının önlenebilmesi için küresel bir askeri müdahaleye gerek olduğunu söyledi.
Dünya liderlerini sert bir dille eleştiren örgüt, bugüne kadar salgına dair yapılanları "ölümcül şekilde yetersiz" olarak niteledi.
Örgüt, biyolojik bir felaketle başetme kapasitesine sahip olan askeri ve sivil ekiplere acilen ihtiyaç duyulduğunu çünkü "Ebola'nın kitlesel bir konuşlanma olmadan önlenemeyeceğini" söyledi.
Birleşmiş Milletler'de bir konuşma yapan örgütün başkanı Dr. Joanne Lui, Batı Afrika'ya sırt dönülüyor dedi ve bu güne kadar yapılan yardım çağrılarının duymazdan gelindiğini söyledi.
Lui, "Tarihteki en kötü Ebola salgınını 6 aydır sürüyor, dünya Ebola ile savaşı kaybediyor" dedi.
Lui, Dünya Sağlık Örgütü'nün 8 Ağustos'ta yaptığı ve Ebola'nın acil çözüm bekleyen kamu sağlığı sorunu olduğunu ilan eden çağrısının ülkeleri harekete geçirmediğini söyledi.
Sınır Tanımayan Doktorlar karantina koğuşlarına sahip sahra hastanelerinin daha çok sayıda kurulması gerektiğini, eğitimli sağlık görevlilerinin bölgeye intikal etmesi ve hastaları ve sağlık görevlilerinin ulaşımını sağlayabilmek için hava desteği gerektiğini söylüyor.
Gine'de başlayan Ebola salgınında bugüne kadar 1550 kişi hayatını kaybetti, en az 3000 kişiye virüs bulaştı. Dünya Sağlık Örgütü 20 bindne fazla insana virüs bulaşmasının olası olduğunu söyledi.
Sınır Tanımayan Doktorlar, ülkelerin sadece virüs bulaşmış kişilerin ülkeye gelmesine engel olmasının yetmediğini, Batı Afrika'da hayat kurtarmak için birşeyler yapmaları gerektiğini söylüyor.
</doc>
<doc docid='bbc_141012_abd_ebola' lang='tur' type='mono' source_url='http://www.bbc.co.uk/turkce/haberler/2014/10/141012_abd_ebola' term='ebola'>
ABD'de yeni Ebola vakası
ABD'de ilk belirlemelere göre, ölen Liberyalı Ebola hastası Thomas Eric Duncan'ı tedavi eden bir sağlık çalışanı da virüse yakalandı.
ABD'de ilk belirlemelere göre, ölen Liberyalı Ebola hastası Thomas Eric Duncan'ı tedavi eden bir sağlık çalışanı da virüse yakalandı.
Adı açıklanmayan kadın sağlık çalışanının halen Teksas eyaletinin Dallas kentindeki bir hastanede özel bir bölmede tutulduğu açıklandı.
Yetkililer, sağlık çalışanının, Duncan'ın tedavisi sırasında koruyucu giysiler giydiğini söylüyor.
ABD Hastalık Kontrolü ve Önleme Merkezi Direktörü Doktor Tom Frieden, çalışanın virüsü nasıl kaptığını tam olarak bilmediklerini ancak güvenlik protolünün ihlal edilmiş olabileceğini söyledi.
Frieden, Duncan'la temas eden 48 kişiye de her gün testler yapıldığını ancak bu kişilerde virüse dair herhangi bir işaret olmadığı belirtti.
Yeni testlerle teyit edilmesi halinde, Ebola virüsü ABD'de ilk kez insandan insana geçmiş olacak.
Daha önce Batı Afrika dışında sadece İspanyol bir hemşire Ebola virüsüne yakalanmıştı. Geçmişte, Madrid'de ölüm döşeğindeki iki misyoneri tedavi eden hemşirenin durumunun iyiye gittiği açıklanmıştı.
Ülkesi Liberya'da virüse yakalanan Thomas Eric Duncan ise Çarşamba günü ABD'de ölmüştü.
Çok büyük çoğunluğu Liberya, Gine ve Sierra Leone'de olmak üzere şu ana kadar en az 4033 kişi Ebola hastalığı sonucu hayatını kayb etti.
Şu ana kadar 8 bin 300'den fazla kişide ya virüse rastlandı ya da bu kişilerin virüsü taşıdıklarından şüpheleniliyor.
Ebola virüsü, viral hemorajik ateş şeklinde ciddi hastalık formlarına yol açabiliyor. Virüs, Birleşmiş Milletler'e bağlı Dünya Sağlık Örgütü tarafından 4. Risk Grubu Patojen olarak kabul ediliyor.
Çok tehlikeli bir virüs olan ve adını Afrika'daki bir nehirden alan Ebola ishal, kanama, deri döküntüleri ve yüksek ateşe neden oluyor.
Virüs, kontrol altına alınmaması halinde salgına yol açabiliyor.
</doc>
<doc docid='bbc_vert-fut-40574239' lang='tur' type='mono' source_url='https://www.bbc.co.uk/turkce/vert-fut-40574239' term='ebola'>
DERGİ - İklim değişikliğinin şirketlere ve işgücüne etkisi
İklim değişikliğinden söz edildiğinde çoğumuzun aklına bunun çevresel etkileri gelir. Ama çalışma hayatımız ve işverenlerin ihtiyaç duyacağı beceriler üzerinde de etkileri olacağı belirtiliyor.
İklim değişikliğinden söz edildiğinde çoğumuzun aklına bunun çevresel etkileri gelir. Ama çalışma hayatımız ve işverenlerin ihtiyaç duyacağı beceriler üzerinde de etkileri olacağı belirtiliyor.
İklim değişikliği sadece çevre üzerinde etkide bulunmuyor, finanstan sağlığa birçok alanı da etkiliyor. Bu nedenle sadece şehir planlamacılarının değil, çiftçi, doktor, finans plancıları, sivil mühendislerin de geleceğe yönelik plan yapması gerekiyor.
Peki iklim değişikliğinin kariyeriniz üzerinde nasıl bir etkisi olacaktır?
Dünya Sağlık Örgütü, 2030-50 yılları arasında, iklim değişikline bağlı olarak yılda 250 bin ekstra ölüm bekliyor. Örneğin Zika, Ebola gibi virüslerin yol açtığı salgınlar iklim değişikliği ile başka ülkelere de yayılabilir.
Dünya Ekonomik Raporu'nun bu yılki Küresel Risk Raporuna göre, etkisi bakımından 2017'de dünyanın karşı karşıya olduğu en büyük beş riskin biri kitlesel imha silahları, diğer dördü ise iklimle ilgili: şiddetli hava şartları, su krizi, büyük doğal felaketler, iklim değişikliğine karşı uyum tedbirlerinin alınmaması.
İklim Değişikliği Görevlileri Derneği (Association of Climate Change Officers) yöneticisi Daniel Kreeger'a göre işverenlerin büyük bölümü, geleceği planlarken iklim değişikliğini göz önünde bulundurmuyor. "Doğru becerilere sahip doğru insanlar doğru yerlerde değil" diyor Kreeger.
İş dünyasında iletişim kurma olanağı sağlayan profesyonel sosyal paylaşım platformu LinkedIn'in veri analizcilerine göre, işverenlerin en çok istediği on beceri teknoloji bağlantılı: bilgisayarda bulut sistemi, arama motoruna bağlı pazarlama, site mimarlığı, vb. Teknoloji nasıl günümüz işgücünü dönüştürdüyse iklim değişikliği de gelecekte aynı etkide bulunabilir.
Bu sektörlerin başında enerji geliyor. Indeed adlı iş arama platformunun verilerine göre, İngiltere'de 2014'ün ilk çeyreğinde, biyoenerji, jeotermal, hidroelektrik, güneş ve rüzgâr enerjisinden oluşan yenilenebilir enerji alanlarında çalıştırmak üzere verilen ilanlar toplam enerji sektöründekilerin üçte birini oluşturuyordu. 2017'nin aynı döneminde ise bu oran yüzde 51,5 oldu.
Bu rakamlar İngiltere'ye ait olmakla birlikte sektörde dünya çapında da benzer bir eğilim söz konusu.
Petrol ve gaz endüstrisinden yenilenebilir enerjiye geçiş örneğinin benzeri, iklim değişikliği konusunda da karşımıza çıkabilir.
İklim değişikliğinin, inşaat mühendisliği ve afet poliçeleri gibi bu olaydan aynı hızla etkilenmeyecek sektörlerde çalışanlardan beklenen becerileri ne şekilde etkileyeceği henüz bilinmiyor. Ancak onlar da bu konuda önceden hazırlıklı olmak için çalışma yapıyor.
Örneğin, sabundan Magnum dondurmalarına kadar birçok ürün üreten Unilever, sürdürülebilirlik konusunda çeşitli girişimlerde bulunuyor. 2030'a kadar kullandığı enerjinin tamamını yenilenebilir kaynaklardan sağlamak da bunlar arasında. Coca-Cola, Ikea ve Walmart gibi şirketler de yüzde 100 yenilenebilir enerji hedefi üzerinde çalışıyor.
Şirketlerin bu yönlü çalışması kimseyi şaşırtmamalı. Zira tüketiciler, önemli gördükleri konularda adım atan markalara yönelebiliyor. Ayrıca çalışanlar açısından da bu şirketler çekim merkezi olabiliyor.
Şirketler açısından önemli olan bir başka etken de enerji ve hammadde israfından kaçınmak. Böylece fiyat iniş çıkışlarından da daha az etkileniyorlar. Örneğin Unilever 2008'den bu yana masraflarında 700 milyon Euro'luk bir tasarruf sağlamış.
Küresel ekonominin sağlığı bakımından iklim değişikliğini önleyici çalışmalar şirketlerin de çıkarına oluyor. 2016'da yapılan bir araştırmada, artan sıcaklığın işçilerin verimliliğini olumsuz etkilediği ve bunun ekonomiye maliyetinin 2030'da 2 trilyon doları bulabileceği belirtiliyor.
Uzmanlar, iklim ve sürdürülebilirlik tartışmalarının büyük şirketlerin yönetim kurullarında önemli bir gündem olduğunu söylüyor.
Bu faktörler, Goldman Sachs ve Facebook gibi şirketlerin ABD Başkanı Donald Trump'ın Paris İklim Anlaşması'ndan çekilmesine öfkelenmesine neden oldu. Disney, Tesla gibi şirketlerin CEO'ları Trump'ın danışmanlık kurulundan çekildiklerini açıkladı.
Şirketlerin iklim değişikliğini ne kadar ciddiye aldıklarının bir başka göstergesi de bu alanda becerisi olan insanları işe alırken ödedikleri ücretler.
Şirket sorumluluğu ve sürdürülebilirlik sektöründe Kuzey Amerika ve Avrupa'da çalışanlar arasında 2016'da yapılan bir ankette, ortalama ücretin 87 bin dolar olduğu, ankete katılanların yüzde 12'sinin ücretinin ise 143 bin doları aştığı görüldü. İngiltere'de şirket sorumluluğu sektöründe ortalama ücret 57 bin sterlin ile ABD'dekinden daha düşük olmakla birlikte, tüm sektörlerdeki ülke ortalamasının iki katını ifade ediyor.
Ayrıca özellikle ABD'de insan kaynakları departmanlarının çoğu, potansiyel işçileri iklim değişikliği becerileri bakımından yeterince değerlendiremiyor. Herkesin sosyal medya alanında eğitimli olması gerektiği anlayışının aynı şekilde iklim değişikliği alanında da beklenmesi gerektiği ve bu konudaki gelişmelerin umut verici olduğu belirtiliyor.
</doc>
<doc docid='bbc_141111_afrika_kupasi_update' lang='tur' type='mono' source_url='http://www.bbc.co.uk/turkce/haberler/2014/11/141111_afrika_kupasi_update' term='ebola'>
Afrika Uluslar Kupası Fas'ta yapılmayacak
Afrika Futbol Konfederasyonu (CAF) İcra Komitesi, kıtanın en önemli futbol organizasyonu olan Afrika Uluslar Kupası'nın Fas'ta yapılmayacağını açıkladı. Fas ayrıca önümüzdeki yılki turnuvaya da katılamayacak.
Afrika Futbol Konfederasyonu (CAF) İcra Komitesi, kıtanın en önemli futbol organizasyonu olan Afrika Uluslar Kupası'nın Fas'ta yapılmayacağını açıkladı. Fas ayrıca önümüzdeki yılki turnuvaya da katılamayacak.
CAF İcra Komitesi turnuvanın başlangıç ve bitiş tarihlerinde bir değişiklik olmadığını duyurdu.
Yapılan açıklamada, yapılan bazı başvuruların değerlendirildiği, turnuvanın ev sahibi ile kura çekiminin ne zaman ve nerede yapılacağının kısa süre içinde duyurulacağı bildirildi.
Fas, 

ebola salgınınedeniyle 17 Ocak-8 Şubat tarihleri arasında yapılacak turnuvanın ertelenmesini istemiş, CAF ise bu talebi reddetmişti.
Afrika Uluslar Kupası'nın eleme maçlarının tarihlerinde de herhangi bir değişiklik yapılmayacak ve ev sahibi dahil 16 ülke finallerde mücadele edecek.
Daha önce Mısır, Nijerya ve Cezayir'in turnuvayı organize etmeyi reddettikleri bildirilmişti.
Ebola virüsü şu ana kadar en az 4 bin 960 kişinin ölümüne neden oldu.
Hayatını kaybedenlerin çoğu Batı Afrika ülkeleri Sierra Leone, Liberya ve Gine'ydi.
CAF, Sierra Leone ve Gine'de Afrika Uluslar Kupası eleme maçlarının oynanmasını yasaklamıştı.
Fas yönetimi de Afrika Uluslar Kupası nedeniyle ülkeyi ziyaret edecek yabancı taraftarların virüsü ülkede yaymalarından çekiniyor.
</doc>
<doc docid='bbc_141114_afrika_kupasi' lang='tur' type='mono' source_url='http://www.bbc.co.uk/turkce/spor/2014/11/141114_afrika_kupasi' term='ebola'>
Afrika Uluslar Kupası'nın ev sahibi Ekvator Ginesi olacak
Batı Afrika'daki 5 bini aşkın kişinin ölümüne yol açan ebola salgını nedeniyle Ocak ayında düzenlenmesi planlanan kupaya ev sahipliği yapmak istemediğini açıklayan Fas'ın yerine Ekvator Ginesi seçildi.
Batı Afrika'daki 5 bini aşkın kişinin ölümüne yol açan ebola salgını nedeniyle Ocak ayında düzenlenmesi planlanan kupaya ev sahipliği yapmak istemediğini açıklayan Fas'ın yerine Ekvator Ginesi seçildi.
Afrika Futbol Konfederasyonu'nun BBC spor servisine verdiği bilgilere göre yönetim kurulu kupanın başlangıç tarihinin 17 Ocak'tan 8 Şubat'a ertelenmesi talebi ise reddedildi.
Turnuvaya ev sahipliği yapmak istemeyen Fas ise şampiyonadan ihraç edildi.
Ekvator Ginesi 2012'de Gabon ile birlikte Uluslar Kupası'na ev sahipliği yapmıştı. Ülkedeki tesislerin yeni şampiyona için yeterli olduğu kanısına varıldı.
Kuraların 3 Aralık'ta çekileceği şampiyonada maçlar dört farklı şehirde oynanacak.
Ancak ev sahibi takımın turnuvada yer alıp alamayacağı belirsiz.
17 Mayıs'ta oynanan bir maçta lisansı doğru biçimde düzenlenmemiş bir oyuncuyu resmi maçta oynattığı gerekçesiyle Ekvator Ginesi Afrika Futbol Konfederasyonu tarafından Ocak'ta başlayacak turnuvadan men edilmişti.
</doc>
<doc docid='bbc_141022_ebola_kim_ne_yapti' lang='tur' type='mono' source_url='http://www.bbc.co.uk/turkce/haberler/2014/10/141022_ebola_kim_ne_yapti' term='ebola'>
Ebola için kim, ne yaptı?
Batı Afrika'da ortaya çıkan ebola salgının boyutları giderek artarken, Avrupa ülkeleri hastalık karşısında çaresiz. Havaalanı kontrolleri ve virüs taşıyanlar için hastanelerde özel yataklar ayırmak dışında etkili bir önlem alınamıyor.
Batı Afrika'da ortaya çıkan ebola salgının boyutları giderek artarken, Avrupa ülkeleri hastalık karşısında çaresiz. Havaalanı kontrolleri ve virüs taşıyanlar için hastanelerde özel yataklar ayırmak dışında etkili bir önlem alınamıyor.
Uzmanlara göre asıl tehdit Afrika kökenli hastalar değil, hasta olduğundan habersiz dünyanın diğer bölgelerinden Avrupa'ya seyahat edenler.
Avrupa liderleri, hastalığın Afrika'da izole edilip yenilmesi için İngiltere Başbakanı David Cameron'un önerisiyle 1 milyar euroluk bir kaynak yaratılmasını ele alacak.
Ebola salgını nedeniyle ölümler giderek artıyor. Resmi açıklamalara göre virüs 8 bin 997 kişiye bulaştı. 4 bin 500 kişi ebola nedeniyle yaşamını yitirdi.
Hastalığın görüldüğü bölgelerden dönenler sayesinde yayılmaması için bir çok ülke önlemler alıyor.
İngiltere, Fransa ve Çek Cumhuriyeti başta olmak üzere birçok ülke Avrupa'ya giriş yapan yolcuların ateşini ölçüyor.
Birçok ülke de hastanelerde ebola virüsü kapmış hastalar için özel yataklar ayırıyor.
Örneğin Türkiye'de ebola için 36 ilde 45 hasteninin düzenlendiği belirtiliyor.
Hollanda'da Amsterdam'daki hastanelerde 5, Utrecht'te 4, Groningen'de 3, Maastricht, Nijmegen, Leiden ve Rotterdam'da 2'şer yatak ayrıldı.
Diğer Batı ülkelerinde de benzer durum söz konusu. Ancak, olası yoğun hasta akışı durumunda bunun yeterli olmayacağı düşünülüyor.
Sorun sadece yatak sayısı ile de sınırlı değil.
Hollanda'daki Groningen Üniversitesi Tıp Fakültesi Tıbbi Mikrobiyoloji ve Enfeksiyon Bölümü Başkanı Alexander Friedrich, bir başka soruna dikkati çekiyor.
Frederich'e göre Batı Afrika'dan gelecek hastalar için alınan önlemler çok iyi. Ancak asıl tehlike, diğer ülkerden gelenler.
Frederich, ABD'nin Dallas kentinde ebola virüsü kapan iki hemşirenin uçak yolculuğu yaptığını anımsatıyor ve "Batı Afrika tamam ama Madrid'den, Texas'dan gelen hastalara hazırlıklı değiliz. Hastalık, 'ben burdayım' demediği için belirlenmesi zor" diyor.
Uzmanlara göre en önemli önlem, ebola virüsünün salgının ortaya çıktığı bölgelerde kontrol altına alınıp, kaynağının kurutulması.
Ancak Sınır Tanımayan Hekimler Örgütü, hastalığın Batı Afrika'da yok edilmesi için Batı'nın yeterince çaba harcamadığını savunuyor.
4 bin 912
kişinin hayatını kaybettiği tahmin ediliyor

(ABD'deki bir ölüm dahil)
Liberia'da 2,705
Gine'de 926
Sierra Leone'de 1281
Nijerya'da 8
İngiltere Başbakanı David Cameron'un, ebolayla mücadele için 1 milyar euroluk kaynak ayrılması önerisi bu nedenle önem taşıyor.
Bu kaynak, 2 bin sağlık çalışanı ile çok sayıda yardım ekibinin Batı Afrika'ya gönderilmesi için kullanılacak.
Cameron'un bu hafta Brüksel'de AB'nin gündemine taşıyacağı öneriye ilk destek Hollanda'dan geldi. Dış Ticaret ve Kalkınma Bakanı Lilianne Ploumen, her ülkenin ebola konusunda sorumluluk alması gerektiğini söylüyor.
İngiltere Başbakanı'nın AB sınırları içinde havaalanı ve limanlardaki kontrollere ilişkin düzenli ve hızlı bilgi paylaşımı önerisi de destekleniyor.
AB'nin, ebola konusunda yeni kaynak arayışı öncesi, hastalıkla mücadele konusunda alınan önlemlere ilişkin tablo şöyle:
İngiliz hükümeti kısa bir süre önce Sirra Leone'ye 750 asker daha göndereceğini açıkladı. Bu askerler, bölgede bulunan 150 askere destek olacak.
İngiliz Donanması'na ait bir hastene gemisi 250 personeli ve 3 helikopteriyle Batı Afrika'ya gönderildi.
İngiliz Kraliyeti, ebola ile mücadele için 125 milyon sterlin, yani yaklaşık 157 milyon euro harcadı. Bunun yanısıra bölgedeki uluslararası yardım kuruluşlarına tıbbi uzman ve askerlerle destek veriyor.
Ebolayla mücadele için 30,8 milyon euro bütçe ayrıldı. Bu paranın 5 milyonu UNICEF'e 5 milyonu Dünya Sağlık Örgütü'ne verilecek.
Sınır Tanımayan Hekimler ve Kızılhaç da bu bütçeden desteklenecek.
Mücadele çalışmalarına destek amacıyla 11 ambulans hazırlandı. Koruyucu kıyafet, eldiven ve maske yarıdımı yapılması görüşülüyor.
Ebola mücadelesini desteklemek için 17 milyon euro ayırdı. Mobil hastenalere uatak desteği veriyor. Aynı zamanda sağlık konusunda daha fazla malzeme ve personel desteği konusunda yerel halkı eğitiyor.
Alman hükümetinin çağrısı üzerine ebola mücadelesine katılmak için 5 bin gönüllü başvurdu.
Bütçeden 70 milyon euro kaynak ayrıldı.
Bu paranın yarısı Eski Fransız sömürgeleri Gine ve Fildişi Sahilleri'nde tıbbi malzeme ve koruyucu önlemler için harcanıyor.
Geri kalanı da diğer Batı Avrupa ülkelerindeki laboratuarları güçlendirmek için uluslararası kuruluşlara aktarıldı.
Beyaz Saray, ebola ile mücadele için şu ana kadar 350 milyon dolar harcadı. Bu paranın 111 milyon doları insani yardıma gitti.
Bölgeye 350 asker gönderdi. Eskiden ABD'de köle olarak çalışanların dönerek kurduğu Liberya'ya 3 bin 200 asker daha gönderilecek.
ABD'de 2 bin 200 gönüllü bölgeye gitmek için başvurdu. Ölenleri gömmek için Liberya'da 50 ekip oluşturuldu.
Bölgede 100 yataklı 17 merkez kuruldu. Her hafta 500 sağlık çalışanı eğitiliyor.
Ekim ayı başında Batı Afrika ile hava köprüsü kurarak yardım malzemelerinin daha kolay ulaştırılması kararı alındı.
Mart ayından bu yana düzenli olarak insani ve kalkınma yardımı yapıldı. 500 milyon euroluk bir bütçe oluşturuldu.
Yardım için bölgede bulunanlara hastalık bulaşması durumunda, hızla tahliye edilemleri için 3 milyon euro ayrıldı. Bu hafta İngiltere Başbakanı Cameron'un 1 milyar euroluk bütçe önerisi ele alınacak.
Gine, Sierra Leone ve Liberya için 400 milyon dolar ayırdı.
Dünya Bankası'na göre eğer ebola yayılmaya devam ederse, hastalığın ekonomiye verdiği zarar 2015 yılı sonuna kadar 32,6 milyar dolara ulaşabilir.
BM İnsani Yadım Koordinatörü Valerie Ambos, çok büyük bir insani krizden söz ediyor. Dünya Bankası'na göre ise, bölgede sağlık sektörüne yeterince yatırım yapılsaydı, ekonomik zarar engellenebilirdi.
Örgüt, kısa süre önce ebolaya karşı mücadeleye finansal destek vereceğini açıkladı.
En ağır etkilenen 3 ülkeye acil borç verilecek. IMF Başkanı Christine Lagarde, "Ebolayı izole etmemiz gerekir, ebola mağduru ülkeleri değil" diyor. Bu nedenle, üyelerinin daha gazla yardım çağrısında bulunmalarını memnunlukla karşıladıklarını söylüyor.
</doc>
<doc docid='bbc_haberler-dunya-44153274' lang='tur' type='mono' source_url='https://www.bbc.co.uk/turkce/haberler-dunya-44153274' term='ebola'>
Demokratik Kongo'da Ebola salgını: 23 kişi öldü
Demokratik Kongo Cumhuriyeti'nin kırsal bölgelerinde başlayan Ebola salgını, bir milyon kişinin yaşadığı Mbandaka kentine yayıldı. Uzmanlar salgını kentte kontrol altına almanın daha zor olmasından endişeleniyor.
Demokratik Kongo Cumhuriyeti'nin kırsal bölgelerinde başlayan Ebola salgını, bir milyon kişinin yaşadığı Mbandaka kentine yayıldı. Uzmanlar salgını kentte kontrol altına almanın daha zor olmasından endişeleniyor.
Sağlık Bakanı Oly Ilınga Kalenga, bu ay salgının ilk görüldüğü bölgeden 130 kilometre uzaklıktaki Mbandaka'ya ulaştığını doğruladı. Bu kent, başkent Kinşasa'nın da dahil olduğu çok sayıda bölgeye bağlanan önemli bir ticaret noktası.
Şu ana kadar tespit edilen 42 vakadan 23'ünde hastalar yaşamını yitirdi.
İç organlarda kanamaya yol açan Ebola, ciddi bir ölümcül hastalık.
Küçük bir miktar kan ile bulaşabilen Ebola'nın ilk belirtileri grip gibi olduğu için kolaylıkla fark edilemiyor.
Dünya Sağlık Örgütü'nün üst düzey yöneticilerinden Peter Salama, salgının kente ulaşmasının vaka sayılarında "patlama yaşanması potansiyeli" taşıdığını söylüyor.
BBC'ye konuşan Salama, "Bu salgında önemli bir dönüm noktası. Ebola kentte ve kırsal bölgelerde birbirinden çok farklı yayılma hızına sahip. Şimdi vakalarda büyük bir artış yaşanması ihtimali var" diyor.
Dünya Sağlık Örgütü Acil Hazırlık ve Müdahale Genel Direktör Yardımcısı Salama, Mbandaka'nın ticaret için kullanılan Kongo nehri üzerindeki konumunun, hastalığın 10 milyon kişinin yaşadığı başkent Kinşasa'nın yanı sıra komşu ülkeler olan Kongo ve Orta Afrika Cumhuriyeti'ne yayılma ihtimalini artırdığını belirtiyor:
"Bu açıdan bakıldığında bu salgının önemi anlaşılıyor ve Mbandaka'ya acil müdahale edilmesi gerektiğini gösteriyor."
Doğrulanan, olası ve şüpheli Ebola vakaları ülkenin Equateur bölgesindeki üç ayrı sağlık bölgesinde tespit edildi.
Sağlık çalışanları virüsle temas kurma ihtimali bulunan 430 kiş tespit etti ve onların da iletişimde olduğu 4 bin kişinin izini sürmeye çalışıyor. Bu kişilerin büyük bir kısmı yalnızca motosikletle ulaşılabilen bölgelerde yaşıyor.
Dünya Sağlık Örgütü, deneysel bir Ebola aşısından bölgeye 4 bin adet gönderildiğini, yeni sevkiyatların da yolda olduğunu açıkladı.
Ecza şirketi Merck'in geliştirdiği aşı henüz lisanslanmış değil fakat Batı Afrika'daki kısıtlı denemelerde başarı gösterdi.
Öte yandan ilacın -60 ile -80 derece arasında depolanması gerekiyor ve Demokratik Kongo'daki elektrik sistemleri güvenilir bir şekilde çalışmıyor.
Gözlemcilere göre uluslararası örgütlerin bu salgına gösterdiği ilgi, salgının ne kadar ciddi olduğunu gösteriyor.
BBC'ye konuşan New York'ta yaşayan Ebola uzmanı Dr. Laurie Garrett, "Bu vakada çok hızlı bir tepki ve müdahale gördük" diyor ve ekliyor:
"Bu ücra bölgeye ulaşmak lojistik açıdan epey zor ve bu geniş bölgede aşılanması gereken kişilerin tespiti de kolay olmayacak.
"Daha önce salgının hızla yayıldığı dönemlerde bu tür önlemlerin alındığı olmamıştı."
2014 ile 2016 yılları arasında Gine, Liberya ve Sierra Leone'de Ebola nedeniyle 11 bin 300 kişi yaşamını yitirmişti.
</doc>
<doc docid='bbc_141223_simpson_2014' lang='tur' type='mono' source_url='http://www.bbc.co.uk/turkce/haberler/2014/12/141223_simpson_2014' term='ebola'>
'Kaygı ve istikrarsızlığın yılı' 2014
Yıllar aslında sokaklardaki kalabalıklar gibi. Çoğu gelip geçer ve üzerinizde hiçbir iz bırakmaz.
Yıllar aslında sokaklardaki kalabalıklar gibi. Çoğu gelip geçer ve üzerinizde hiçbir iz bırakmaz.
Ama bazı yıllar bilincinizde ve tarihte ciddi izler bırakır. 2014 de böyle bir yıldı. Yaşananlar her şeyin aşağı yukarı bildiğimiz gibi devam edeceğine dair o tembel duyguyu yerle bir etti.
İşte bu olaylardan bazıları;
21 Şubat'a Ukrayna'da Rusya yanlısı Yanukoviç hükümeti ve Ukrayna'nın Nato ve Avrupa Birliği'ne katılmasını isteyen eylemcilerin sokaklardaki şiddeti çatışmaları zirve yaptı.
Kiev'in ana meydanında toplanan eylemciler hükümete karşı silaha davranma tehdidinde bulundu. Polis geri çekildi ve Cumhurbaşkanı Yanukoviç Rusya'ya kaçtı.
Sağcı bir darbe miydi, yoksa bir halk ayaklanması mı? Ruslarla Avrupalılar ve Amerikalılar doğal olarak farklı görüşteydiler.
Çok geçmeden Kırım Körfezi Rus üniformaları giyen, ancak gönüllü olduklarını iddia eden askerler tarafından ele geçirildi.
Hep Rusya'nın ayrılmış bir parçası gibi gözüken Kırım gerçek bir referandumla Rusya Federasyonu'na katılmayı seçti. Rusya çok memnundu.
Doğu Ukrayna'da ise topyekun bir iç savaş yaşandı. Rus güçleri savaşta çeşitli kılıklarda yer aldı.
Amsterdam-Kuala Lumpur seferini yapan bir Malezya Havayolları uçağı Ukrayna hava sahasında seyrederken Rus yapımı bir füzeyle vuruldu. Uçaktaki 298 tamamen masum insan öldü.
Bunlar Avrupa'da şimdiye dek görülmemiş olaylardı. Avrupa Birliği, ABD, diğer ülkeler ve uluslararası kuruluşlar Rusya'ya ambargo uygulamaya başladı.
Ekonomik açıdan giderek büyüyen bir hasar gören Rusya Batı'ya daha sert bir şekilde meydan okumaya başladı. Daha hafif ve daha az tehlikeli olsa da ikinci bir soğuk savaş başladı.
2014'te şoke edici başka gelişmeler de vardı.
9-10 Haziran gecesi çok da iyi eğitimli olmayan 1300 radikal İslamcı'dan oluşan konvoylar Irak'ın en büyük şehirlerinden Musul'a saldırdı ve ele geçirdi.
IŞİD'in siyah bayrağı dünya çapında tanınır hale geldi. Tüm İslam dünyasına yayılma tehdidini de barındıran bir güç Irak ve Suriye'de şimdiye dek görülmeyen bir güç ortaya çıktı. Irak Ordusu, özellikle de subayları kaçtı. Ertesi gün IŞİD'in siyah bayrağı Tikrit'te de dalgalanıyordu ve başkent Bağdat'ı da alacak gibi görünüyorlardı. Ancak Bağdat dayandı.
IŞİD daha sonra kentleri değil de, savunmasız tutsakları öldürdükleri iğrenç cinayetleri ustaca görüntüledikleri videolarla haber gündemini işgal etmeye başladı.
IŞİD karşıtları yavaş yavaş kendilerini toparlamaya başladı. Bağdat'taki mezhepçi hükümet değişti. IŞİD'a karşı koalisyona Batılı ülkeler, Irak Kürtleri ve İran'dan oluşan adı konulmamış bir koalisyon IŞİD'e karşı savaşta Suriye'ye katıldı.
Şu anda hiç kimse ciddi olarak IŞİD bayrağının tüm bir bölgede dalgalanacağını düşünmüyor. Ancak IŞİD Pakistan'dan Libya'ya birçok aşırılık yanlısını etkiledi ve kendisine çekti. Nijerya'da da Boko Haram IŞİD'in en kötü özelliklerini taklit ediyor gibi görünüyor.
2014'te dünyanın bir kez daha bir salgın hastalığa boyun eğebileceği korkuları yaşandı dönem dönem. Bu kez salgının adı Ebola'ydı.
Aslında dünyanın hastalığa tamamen boyun eğmesi tehlikesi pek de gerçekçi değildi. Çünkü bu kez hem dünyanın daha hazırlıklıydı hem de hastalık büyük bir salgına dönüşecek özellikler göstermemesi. Ama yine de hastalık pek çok kişiyi korkuttu ve bu durumlarda sıkça görüldüğü gibi bu koşullar altında bazı ülkeler ve kişiler çok da düzgün davranışlar sergilemedi.
Geriye dönüşlerin de yılıydı aynı zamanda. ABD ve İngiltere çekildikleri Irak ve Afganistan'a yerel güvenlik güçlerine destek olmak için yine asker yollamak zorunda kaldı.
Ayrılıkçı duygular Avrupa'da, İskoçya ve İspanya'da büyüdü ve Avrupa Birliği'nden hoşnutsuzluk iyice arttı.
Hong Kong'da ayrı bir kimlik yaratma arzusu Çin'in daha sert bir tutum takılmasına neden olurken, Cumhurbaşkanı Şi Jinping Komünist Parti'deki kontrolünü arttırmaya kararlı bir şekilde devam etti.
Yılsonuna yaklaşılırken dünyanın bazı büyük meseleleri sokaklara da yansıdı. Sydey, Dijon ve Tours'da meczuplar İslam adına insanlara saldırdı. Müslümanlara yönelik ırkçı saldırılar da arttı.
ABD'de siyahların beyaz polisler tarafından öldürülmesi nedeniyle polise yönelik güven sarsıldı.
Time dergisi 2014'ü "selfie-özçekim" yılı ilan etti. Belki de gerçekten öyle. Bence de bu yıl istikrarsızlık ve kaygıların yılıydı.
</doc>
<doc docid='bbc_140804_ebola_asi' lang='tur' type='mono' source_url='http://www.bbc.co.uk/turkce/haberler/2014/08/140804_ebola_asi' term='ebola'>
Ebola ile mücadelede yeni umut
Dünyanın önde gelen bağışıklık sistemi uzmanlarından Doktor Anthony Fauci, en geç 2015 sonuna dek ebola virüsüne karşı bir aşı geliştirmeyi umduğunu söyledi.
Dünyanın önde gelen bağışıklık sistemi uzmanlarından Doktor Anthony Fauci, en geç 2015 sonuna dek ebola virüsüne karşı bir aşı geliştirmeyi umduğunu söyledi.
ABD Ulusal Alerji ve Bulaşıcı Hastalıklar Enstitüsü Başkanı Fauci BBC'ye yaptığı açıklamada, aşının klinik deneylerine Eylül ayında başlanacağını belirtti.
Fauci, aşının şu ana kadar hayvanlar üzerinde denendiğini ve elde edilen sonuçların kendisini umutlandırdığını açıkladı.
Ebola virüsüne yakalanan kişilerin yüzde 90'ı hayatını kaybediyor. Virüs bir kişiyi yaklaşık 3-4 gün içinde öldürebiliyor.
Erken teşhis konan hastaların hayatta kalma şansının ise daha yüksek olduğu belirtiliyor.
Batı Afrika'da ebola virüsüne yakalanan Amerikalı doktor Kent Brantly'nin sağlık durumunun ise iyiye gittiği belirtildi. Brantly'e de ABD'de bir klinikte deneysel bir ilaç verildi.
Virüse yakalanan Amerikalı yardım kuruluşu çalışanı Nancy Writebol da tedavi için ülkesine götürüldü.
Öte yandan, Dünya Bankası da Ebola salgını ile mücadele eden Afrika ülkelerine acil yardım amacıyla 200 milyon dolarlık bir fon oluşturdu.
Fondaki para Liberya, Sierra Leone ve Gine ile Birleşmiş Milletler'e (BM) bağlı Dünya Sağlık Örgütü'ne gönderilecek.
Örgüt Ebola salgını sonucu hayatını kaybedenlerin sayısının 887'ye çıktığını açıkladı.
Dünya Bankası Başkanı Jim Yong Kim ise Ebola virüsünün hızla yayılmasının ve üç ülkenin sağlık sistemlerini çökertmesinin kendisini çok üzdüğünü söyledi.
Aralarında 35 Devlet Başkanı'nın da bulunduğu Afrikalı liderler, salgının neden olduğu krize çözüm bulmak amacıyla bugün Washington'da bir araya gelecek.
Liderler, ABD Başkanı Barack Obama'nın ev sahipliğinde yapılan ABD-Afrika Liderler Zirvesi için kentte bulunuyordu.
</doc>
<doc docid='bbc_141014_ebola' lang='tur' type='mono' source_url='http://www.bbc.co.uk/turkce/haberler/2014/10/141014_ebola' term='ebola'>
'Ebola'da ölüm oranı yüzde 70'e çıktı'
Dünya Sağlık Örgütü (WHO), Ebola virüsüne yakalananlarda ölüm oranının yüzde 70'e çıktığını açıkladı. Daha önce bu oranın yüzde 50 civarında olduğu belirtiliyordu.
Dünya Sağlık Örgütü (WHO), Ebola virüsüne yakalananlarda ölüm oranının yüzde 70'e çıktığını açıkladı. Daha önce bu oranın yüzde 50 civarında olduğu belirtiliyordu.
WHO ayrıca Ebola virüsünün salgın olan ülkelerde sanıldığından daha yaygın olduğuna dikkat çekti.
Buna göre hasta sayısının eldeki sayılara kıyasla Gine'de bir buçuk katı, Sierra Leone'de iki katı ve Liberya'da iki buçuk katı olduğu tahmin ediliyor.
Hastalığın salgın hale geldiği Batı Afrika'da şimdiye kadar 4 bin kişi hayatını kaybetti.
Salgının en çok etkilediği ülkelerin başında Sierra Leone, Liberya ve Gine geliyor.
Ebola hastası bir Birleşmiş Milletler (BM) çalışanı da, bugün Almanya'da öldü.
Aslen Sudan'lı olan 56 yaşındaki BM sağlık görevlisi, Liberya'da çalışırken Ebola'ya yakalandı.
Hastanın virüsü yenmesi için bazı ilaçlar denendi ancak bu denemelerden sonuç alınamadı.
ABD ve İngiltere de, Ebola'dan etkilenen ülkelerden gelen yolcuları havaalanında sağlık taramasından geçirmeye başlayacaklarını açıklamıştı.
İngiltere'nin Heathrow havaalanında Ebola taramaları başladı. Şimdilik Terminal 1'de yapılan taramaların, önümüzdeki haftalarda diğer terminallerde de yapılacağı açıklandı.
Sağlık taramalarının Gatwick havaalanına ve İngiltere-Avrupa arası ulaşımı sağlayan trenleri "Eurostar"da da yapılacağı öğrenildi.
Ebola içn İngiltere'de alınacak önlemlerin önümüzdeki altı ay içinde 9 milyon Pound'u (yaklaşık 32 milyon Türk Lirası) bulacağı belirtiliyor.
Ebola, çeşitli yollarla bulaşan bir virüs.
Hastalığın öncelikli belirtileriyse aniden ateş çıkması, aşırı halsizlik, kas ağrıları ve boğaz yanması.
İlerleyen safhalarda ise kusma, ishal ve zaman zaman kanama gibi belirtilere de rastlanabiliyor.
Virüs bulaştığında, kuluçka süresi iki gün ile üç hafta arasında sürebiliyor. Bu süreçte hastalığın teşhis edilmesi oldukça zor.
Hastalar iyileşse bile, yedi haftaya kadar virüsü taşıdıkları ve diğer insanlara bulaştırabilecekleri belirtiliyor.
Ebola virüsüne karşı alınması gereken önlemleri ise WHO şöyle sıralıyor:
</doc>
<doc docid='bbc_160128_zika_uyari' lang='tur' type='mono' source_url='http://www.bbc.com/turkce/haberler/2016/01/160128_zika_uyari' term='ebola'>
Dünya Sağlık Örgütü: Zika virüsü 2016'da 3-4 milyon kişiye bulaşacak
Birleşmiş Milletler'e bağlı Dünya Sağlık Örgütü (WHO), bebeklerin beyin gelişimini engelleyebilen Zika virüsünün bu yıl Amerika kıtasında 3-4 milyon kişiye bulaşacağı tahmininde bulundu.
Birleşmiş Milletler'e bağlı Dünya Sağlık Örgütü (WHO), bebeklerin beyin gelişimini engelleyebilen Zika virüsünün bu yıl Amerika kıtasında 3-4 milyon kişiye bulaşacağı tahmininde bulundu.
WHO'ya göre bu kişilerin çoğunda ise hastalık belirtileri görüşmeyecek.
Örgüt, hızla yayılan virüse karşı "acil müdahale ekibi" oluşturdu.
İsviçre'nin Cenevre kentinde bir açıklama yapamn WHO Başkanı Dr. Margaret Chan, örgütün Pazartesi günü olağanüstü gündemle toplanacağını açıkladı.
Toplantıda, Zika virüsü ile nasıl mücadele edilebileceği ele alınacak.
Dr. Margaret Chan, sivrisinek ısırığı ile bulaşan virüsün şu ana dek Orta ve Güney Amerika'da 23 ülkede görüldüğü yolunda bilgi aldıklarını söyledi.
WHO Başkanı, virüsün görüldüğü gözlenen ülkelerde başları küçük şekilde doğan bebeklerin sayısındaki artışın kaygı verici olduğunu belirtti.
Örgüt 2014 yılında, Ebola virüsünün Batı Afrika ülkelerinde hızla yayılması karşısında çok yavaş hareket etmekle suçlanmıştı.
Ebola virüsü 11 binden fazla kişinin ölümüne yol açmıştı.
Zika virüsü; soğuk algınlığına benzer ağrılar, ateş, gözlerde yanma, eklem ağrıları ve deri döküntüsü gibi belirtilere ortaya çıkıyor.
Ancak bazı insanlarda hiçbir belirti görülmüyor.
Virüs nadiren sinir sistemini etkileyip felce yol açabilen Guillian-Barre Sendromu gibi hastalıklara da yol açabiliyor.
Zika virüsünün tedavisi bulunmuyor.
ABD'de, Teksas Üniversitesi Tıp Fakültesi'ndeki uzmanların öncülüğünde aşı araştırması yapılıyor.
Ancak uzmanlar, Zika virüsüne karşı aşının iki yıl içinde klinik deneylere hazır olabileceğini söylüyor.
Aşının piyasaya sürülmesi için öngördükleri muhtemel süre ise 10 yıl.
</doc>
<doc docid='bbc_140702_ebola_konferans' lang='tur' type='mono' source_url='http://www.bbc.co.uk/turkce/haberler/2014/07/140702_ebola_konferans' term='ebola'>
Batı Afrika'da Ebola seferberliği
Batı Afrika'da yüzlerce kişinin ölümüne yol açan Ebola salgınına karşı mücadele yollarının ele alınacağı konferans Gana'nin başkenti Akra'da başladı.   Dünya Sağlık Örgütü (DSÖ) tarafından düzenlenen konferansa 11 ülkenin temsilcileri katılıyor.   Tarihin en büyük Ebola salgınında şimdiye kadar 400'den fazla kişi hayatını kaybetti.   Ölüm vakalarının büyük çoğunluğu Gine'de görüldü. Ancak Liberya ve Sierra Leone'de de ölü sayısı artıyor.   Konferansa bu üç ülkenin temsilcilerinin yanı sıra Fildişi Sahili, Mali, Guinea Bissau, Senegal, Uganda, Demokratik Kongo Cumhuriyeti, Gambia ve Gana sağlık bakanları katılıyor.
Batı Afrika'da yüzlerce kişinin ölümüne yol açan Ebola salgınına karşı mücadele yollarının ele alınacağı konferans Gana'nin başkenti Akra'da başladı.   Dünya Sağlık Örgütü (DSÖ) tarafından düzenlenen konferansa 11 ülkenin temsilcileri katılıyor.   Tarihin en büyük Ebola salgınında şimdiye kadar 400'den fazla kişi hayatını kaybetti.   Ölüm vakalarının büyük çoğunluğu Gine'de görüldü. Ancak Liberya ve Sierra Leone'de de ölü sayısı artıyor.   Konferansa bu üç ülkenin temsilcilerinin yanı sıra Fildişi Sahili, Mali, Guinea Bissau, Senegal, Uganda, Demokratik Kongo Cumhuriyeti, Gambia ve Gana sağlık bakanları katılıyor.
BBC sağlık muhabiri Tulip Mazumdar, tüm bu ülkelerin yeryüzündeki en ölümcül virüslerden biri olarak kabul edilen Ebola'nın tehdidi altında olduğuna dikkat çekiyor.   Dünya Sağlık Örgütü Batı Afrika'da salgından şimdiye kadar 467 kişinin öldüğünü açıkladı. Sadece 23 Haziran'dan bu yana 68 kişi öldü.  Örgüt, vaka sayısında bu süre içinde yüzde 20'lik bir artış görüldüğünü vurguladı.   Bazı uzmanlar salgının kontrol altına alınamamasında hastalıkla ilgili "korku ve inkârın" etkili olduğunu belirtiyor.   Bazı bölgelerde, hastaların hastaneye götürülmediği, bunun da salgın riskini artırdığı öne sürülüyor.   DSÖ, son bir kaç ay içinde salgını kontrol altına almak için bölgeye 150'den fazla uzman gönderdi.   Ancak örgüt, salgının durdurulabilmesi için bölge ülkelerinin kararlılık göstermesi gerektiğini vurguluyor.
</doc>
<doc docid='bbc_141015_ebola_yayiliyor_uyarisi' lang='tur' type='mono' source_url='http://www.bbc.co.uk/turkce/haberler/2014/10/141015_ebola_yayiliyor_uyarisi' term='ebola'>
'Ebola savaşı kazanıyor'
Birleşmiş Milletler'in (BM) ebola ile mücadele sorumlusu, dünyanın bu virüsü durdurma yarışında geride kaldığını söyledi.
Birleşmiş Milletler'in (BM) ebola ile mücadele sorumlusu, dünyanın bu virüsü durdurma yarışında geride kaldığını söyledi.
Kaygılarını Afrika'dan video konferansla bağlandığı BM Güvenlik Konseyi'nde dile getiren ebola yetkilisi Anthony Banbury "Virüs bizden daha hızlı koşuyor ve yarışı kazanıyor" dedi.
BM Aralık ayına kadar binlerce kişinin daha ebolaya yakalanacağı tahmininde bulunuyor.
Dünya Sağlık Örgütü'ne göre bugüne dek yaklaşık 9 bin kişi bu hastalığa yakalandı; bunlardan 4 bin 447'si yaşamını yitirdi.
Yine bu örgüte göre ek önlemler alınmazsa bundan iki ay sonra, haftada 5-10 bin kişi ebolaya yakalanabilir.
Bugüne kadarki vakaların çoğu Batı Afrika'daydı. Ancak Batılı ülkelerde de ebolanın görülmeye başlaması ardından bugün ABD, İngiltere, Fransa, Almanya ve İtalya 'nın liderleri bir video konferansta konuyu ele alacak.
Öte yandan ABD'deikinci ebola vakası Teksas'ta tespit edildi. Liberyalı bir hastayı tedavi eden Teksaslı bir hemşire ilk vakaydı.Bugüün ise o hemşire ile birlikte çalışan bir diğer hemşirenin daha virüse yakalandığı açıklandı.
Teksaslı hemşirenin çalışma arkadaşları, günlerce yeterli koruyucu kıyafet olmadan çalıştıklarını ve yeterince bilgilendirilmediklerini söylemişti.
Yetkililer, protokollerin uygulanmadığını söyleyerek hemşireleri eleştirmişti. Hemşireler ise "Protokol yoktu" diyor.
</doc>
<doc docid='bbc_141106_ebola_kaynak_yetersizligi' lang='tur' type='mono' source_url='http://www.bbc.co.uk/turkce/haberler/2014/11/141106_ebola_kaynak_yetersizligi' term='ebola'>
'BM Ebola'yı yenecek kaynaklara sahip değil'
BM'nin Ebola ile savaşım organının başında yer alan Tony Banbury, hala ölümcül virüsü yenebilecek kaynaklara sahip olmadıklarını açıkladı.
BM'nin Ebola ile savaşım organının başında yer alan Tony Banbury, hala ölümcül virüsü yenebilecek kaynaklara sahip olmadıklarını açıkladı.
Tony Banbury BBC'ye verdiği mülakatta İngiltere, Çin, Küba ve ABD'nin önemli katkılarına rağmen acil olarak daha fazla yardım gerektiğini belirtti.
Ebola salgınından en fazla etkilenen Liberya, Sierra Leone ve Gine'yi ziyaret ettikten sonra izlenimleri anlatan Banbury, "henüz hastalığı yenebilecek durumda olunmadığını" söyledi.
Dünya Sağlık Örgütü Ebola'dan ölenlerin sayısını 4.818 olarak veriyor. Bu ölümlerin 27'si dışında hepsi Liberya, Sierra Leone ve Gine'de oldu. Örgütün son rakamlarına göre Ebola'ya yakalananların toplamı da 13.042.
Salgından etkilenmeyen ama Ebola hastalığının en fazla görüldüğü ülkelerin yakınında yer alan Gana'da kurulan BM Ebola merkezinde BBC'nin sorularını yanıtlayan Banbury, İngiltere'nin Sierra Leone'de yeni bir Ebola merkezi açmasının yanı sıra, ABD, Çin ve Küba'nın önemli sayıda asker ve sağlık personeli gönderdiğine işaret etti.
ABD Başkanı Barack Obama'nın, Batı Afrika'daki Ebola salgınıyla mücadele edilmesi ve virüsün Amerika'ya sıçramasının önlenmesi için Kongre'den 6,2 milyar dolarlık kaynak isteyeceği bildirilmişti. Bu miktarın 4,5 milyar dolarının derhal kullanıma konulacak fona ayrılması, 1,5 milyar doların ise yedek fonda tutulması tasarlanıyor.
</doc>
<doc docid='bbc_141230_2014_haber_cizimleri' lang='tur' type='mono' source_url='http://www.bbc.co.uk/turkce/haberler/2014/12/141230_2014_haber_cizimleri' term='ebola'>
Sizin çizimleriniz: 2014'ün başlıca haberleri
Bu yıl, son dakika haberlerinin birbirini kovaladığı, dünyanın çeşitli noktalarında dramların birbirini izlediği, çatışmaların, uçak kazalarının, salgınların manşetlerden inmediği bir yıldı.
Bu yıl, son dakika haberlerinin birbirini kovaladığı, dünyanın çeşitli noktalarında dramların birbirini izlediği, çatışmaların, uçak kazalarının, salgınların manşetlerden inmediği bir yıldı.
IŞİD'in önce Irak sonra da Suriye'de hızlı ilerleyişi, Kobane kuşatması ve akabinde başlayan koalisyon saldırısı; Batı Afrika'da Ebola salgını; Ukrayna krizi, Kırım'ın Rusya tarafından ilhakı; Malezya Havayolları'na ait uçağın kaybolması; Soma'da maden kazasında 300'den fazla işçinin hayatını kaybetmesi bu yıla dair akla gelen en çarpıcı başlıklar.
BBC, izleyici ve okuyucularından bu yılın haberlerini çizimleriyle yorumlamalarını istedi. İşte elimize ulaşan çizimlerden bazıları:
Bu yıl, adını İslam Devleti olarak değiştiren IŞİD'in Irak'ın kuzeyi ve batısı ile Suriye'nin doğusunda gücünü giderek arttırmasına ve bu bölgelerde hızla ilerlemesine tanık oldu. Kobane kuşatması, özellikle Türkiye'ye sığınan Suriyeli mülteci sayısında dramatik bir artışa yol açtı. Brice Hall, bu resminde mülteci konumuna düşen milyonlarca insanın dramını konu alıyor. Çizim, Baraa al-Halibi'nin bir fotoğrafı temel alınarak, dijital mürekkep kullanımıyla yapılmış.
2014 dünya genelinde sokak protestolarının da devam ettiği, insanların seslerini duyurmada sosyal medyayı sıkça kullandıkları bir yıldı. Jamillah Knowles, bu çizimi için "Bu yıl birçok insan adalet için protestolar yaptı. Artık her bir protestonun bir etiketi (hashtag) varmış gibi" diyor.
Türkiye'den BBC'ye resim yollayan Çigdem Mentesoglu Chatzoudas İstanbul'daki mutenalaşmayı konu almış. Fikirtepe'deki yeni yapılanmanın ortasında kalmış bir evi özne olarak seçmiş. "Bu, direnişin sembolü" diyor.
ABD'de bu yıl Michael Brown isimli siyah gencin polis tarafından vurularak öldürülmesinin ardından Ferguson'da günlerce protesto eylemleri düzenlendi. New York'ta da Eric Garner isimli bir siyah, polis tarafından gözaltına alınmak istenirken boğularak hayatını kaybetti. Karen Kaapcke, bu sulu boya tablosunda Apollo Tiyatrosu önünde yere yatarak ölü taklidi yapanların eylemini konu almış.
Bu yıl Venezuela'da da protesto gösterileri yapıldı. Şubat ayındaki hükümet karşıtı gösterilere özellikle öğrencilerden katılım yüksek oldu. Rodrigo Figueredo, bu tablosunda "soldados de franela" (tişört askerleri) olarak adlandırılan göstericileri konu alıyor.
Ugwu Kelechi, Boko Haram'ın Nijerya'daki kurbanları ve "hükümetin iç mültecilere yardım etmekteki yetersizliği" üzerine odaklanmış.
Luis Pastor, kendisini Ebola virüsü hakkında bir çizim yapmak zorunda hissettiğini, bunun "21'inci yüzyılın en korkunç ve en beklenmedik salgınlarından biri" olduğunu söylüyor.
Maryam Alsalah, Kim Kardashian'ın meşhur resmine kendi yorumunu getirmiş ve reality tv yıldızını sorunlar içindeki bir dünyanın üzerine oturtmuş. Alsalah, "Kim Kardashian hayattaki en önemli meselemiz değil" diyor.
İskoçya'nın bağımsızlık referandumu da bu yıl manşetlerde kendine geniş yer buldu. İskoç Milliyetçi Partisi'nin lideri ve bağımsızlık isteyen "evet" kampanyasının öncüsü Alex Salmond, Kristina Macauley'in çiziminin öznesi. Macauley "İnsanların kimlik ve aidiyet duygularına hitap etmeyi başaran bir adamı konu almak istedim" diyor.
Twitter'da @yellowmints isimli BBC okuyucusuna göre, 2014'ün en heyecan verici gelişmesi Rosetta uydusundan ayrılan Philae adlı uzay aracının bir kuyruklu yıldıza inmesiydi. Yeryüzünden 510 milyon kilometre uzaklıktaki "67P" adlı kuyruklu yıldıza inen Philae, böylece tarihi bir misyonu tamamlamıştı.
JotaCrabon isimli bu sanatçının ilham kaynağı ise Rusya Federasyonu Başkanı Vladimir Putin, rublenin değer kaybetmesi ve petrol piyasaları...
Malezya Havayolları'na ait MH370 sefer sayılı uçağın 8 Mart 2014'te kaybolması bu yılın belki de en gizemli haberiydi. Sri Lanka'dan Rifard Khalideen, "Uçağın enkazına ulaşılamamış olsa da umarız güvenli bir yerlerdedir" diyor.
Pakistan'dan Hamid Khan, Taliban'ın Peşaver'deki okula düzenlediği saldırıyı konu almış. Pakistanlı çocukların "okula gitmek, güzel bir gelecek hayali kurmak istediğini, ancak sonra teröristlerin gelip kendilerini öldürdüklerini, hayatlarını, hayallerini çaldıklarını" söylüyor.
</doc>
<doc docid='bbc_140828_ebola_kotulesiyor' lang='tur' type='mono' source_url='http://www.bbc.co.uk/turkce/haberler/2014/08/140828_ebola_kotulesiyor' term='ebola'>
Ebola salgını: 'Durum giderek kötüleşiyor'
ABD'nin kamu sağlığından sorumlu üst düzey bir yetkiliye göre, Batı Afrika'daki Ebola salgını 'giderek kötüleşecek'.
ABD'nin kamu sağlığından sorumlu üst düzey bir yetkiliye göre, Batı Afrika'daki Ebola salgını 'giderek kötüleşecek'.
ABD Salgın Hastalıkları Önleme ve Kontrol Merkezi CDC'nin müdürü Tom Frieden, Ebola salgının önlenebilmesi için 'daha önce eşi benzeri görülmemiş' bir çözüm getirilmesi gerektiğini söyledi.
Batı Afrika ülkelerinin sağlık bakanları, Ebola salgına karşı alınacak önlemleri görüşmek üzere Gana'da bir araya gelecek.
Dünya Sağlık Örgütü, salgının 1.427 kişinin ölümüne neden olduğunu belirtiyor. Enfeksiyondan etkilenenlerin sayısı da 2.615.
Dünyanın en hızlı yayılan salgını olarak bilinen Ebola'dan en çok etkilenen ülke, 624 kişinin öldüğü ve 1.082 kişinin enfeksiyon kaptığı Liberya oldu.
CDC Müdürü Friednen, salgınla mücadele yollarını masaya yatırmak üzere Liberya Devlet Başkanı Ellen Johnson'la bir araya geldi.
Friednen, "Vakalar artıyor. Bunu söylemek istemezdim ama durum giderek daha çok kötüleşecek" dedi ve şöyle devam etti:
"Dünya daha önce hiç böyle bir Ebola salgını görmemişti. Salgına yakalananların sayısının yüksek olmasının yanı sıra, teşhisi yeni konulan ve bildirilen daha çok vaka var."
Friednen, "acilen harekete geçilmesi" gerektiğini belirtip Liberyalılara 'salgınla ilgili yanlış kanılara bir son verilmesi ve salgının durdurulması için' bir araya gelmeleri çağrısı yaptı.
Söylentilerin aksine Ebola havadan kapılan bir virüs değil. Aksine, ter ve kan gibi insanlar arasında vücut sıvılarının temasından kaynaklanıyor.
Batı Afrika Devletleri Ekonomik Topluluğu sağlık bakanları Gana'nın başkenti Akra'da bir araya gelip salgına nasıl bir 'bölgesel cevap verilebileceğini' görüşecek.
Yabancı yatırımların da bölgeyi terk etmesi üzerine Afrika Kalkınma Bankası, salgının Batı Afrika ekonomilerine büyük zarar verdiği uyarısında bulundu.
Sınır Tanımayan Doktorlar, salgının önlenmesine karşı gösterilerin uluslararası yanıtın 'yetersiz' olduğunu söylüyor.
Kuruluşun icraatlarından sorumlu müdür Brice de la Vigne, uluslararası çabaların 'kaotik olduğunu' belirtip şu yorumu yaptı:
"Uluslararası liderlik ve koordinasyonla ilgili ciddi görüşmelerin ancak şimdi başlıyor olması kesinlikle kabul edilemez."
"Büyük bir fark yaratabilecek kaynaklara ve deneyime sahip devletlerin odağında tamamen bireysek korunma var."
</doc>
<doc docid='bbc_140822_ebola_guney_afrika' lang='tur' type='mono' source_url='http://www.bbc.co.uk/turkce/haberler/2014/08/140822_ebola_guney_afrika' term='ebola'>
Ebola: Güney Afrika'dan seyahat yasağı
Güney Afrika, ebolanın salgın olduğu Batı Afrika bölgelerinden gelen yabancı yolcuların ülkeye girişini kabul etmeyeceğini duyurdu.
Güney Afrika, ebolanın salgın olduğu Batı Afrika bölgelerinden gelen yabancı yolcuların ülkeye girişini kabul etmeyeceğini duyurdu.
Gine, Liberya ve Sierra Leone ile de sınırlar kapatıldı.
Bu ülkelere yapılacak seyahatlar de çok gerekli olmadığı koşullarda yasaklandı.
Yüksek riskli ülkelere seyahat etmiş olan Güney Afrika vatandaşları ise ülkeye dönerken sıkı kontrollerden geçirilecek.
Ülkenin sağlık bakanlığı orta düzeyde riskli ülkeler olan Nijerya, Kenya ve Etiyopya'dan gelenlerin normal kontrollerden geçmeye devam edeceklerini söyledi.
Güney Afrika geçtiğimiz haftalarda Liberya ve Gine'den gelen yolcularda Ebola şüphesine rastladı ancak virüs bulunamadı.
Ülkenin en büyük şehri Johannesburg, Afrika kıtasının güneyini diğer bölgelere bağlayan bir geçiş noktası konumunda.
Senegal de Gine ile sınırını kapatarak, bu ülkelerden gelen yolculara giriş yasağı koydu. Senegal Mart ayında da Gine ile sınırını ebola nedeni ile kapatmıştı.
Daha önce Kamerun ve Fildişi Sahilleri de seyahat yasağı uygulamıştı.
Ebola henüz tedavisi ya da aşısı olmayan, grip benzeri belirtiler gösteren, ancak dış kanamaya ve iç kanamaya sebep olarak ölüme neden olabilen salgın bir hastalık.
</doc>
<doc docid='bbc_140925_sierra_leone_ebola_karantina' lang='tur' type='mono' source_url='http://www.bbc.co.uk/turkce/haberler/2014/09/140925_sierra_leone_ebola_karantina' term='ebola'>
Sierra Leone: Ebola'ya karşı karantina alanları genişliyor
Sierra Leone Cumhurbaşkanı Ernest Bai ölümcül Ebola virüsünün yayılmasını engellemek amacıyla üç bölgenin daha karantinaya alındığını belirtti.
Sierra Leone Cumhurbaşkanı Ernest Bai ölümcül Ebola virüsünün yayılmasını engellemek amacıyla üç bölgenin daha karantinaya alındığını belirtti.
Port Loko ve Bombali'nin kuzey bölgeleri ile Moyamba'nın güneyinin karantinaya alınan yerler olduğu ifade ediliyor.
600'e yakın kişinin öldüğü belirtilen ülkede, Ağustos'tan bu yana doğudaki iki bölge tecrit altına alınmıştı.
Ülkede Ebola vakalarını tespit etmek için ilan edilen ve üç gün süren sokağa çıkma yasağı pazar günü sona ermişti.
Dünya Sağlık Örgütü'nün (DSÖ) verilerine göre Ebola nedeniyle Batı Afrika'da 2,917 kişi öldü.
Sierra Leone, Liberya ve Gine hastalıktan en çok etkilen ülkeler oldu.
Karantina bölgesine ilave edilen üç bölgeyle birlikte, ülkenin üçte biri tecrit edilmiş oldu. 6 milyon nüfuslu Sierra Leone'de insanların ülke içinde rahat hareket edemediği ifade ediliyor.
Ülkede yalnızca ana sağlık hizmetlerinde çalışanların karantina bölgelerine giriş çıkışlarına izin veriliyor.
Yetkililer üç gün süren sokağa çıkma yasağı boyunca bir milyondan fazla kişiyi incelediklerini ve 130 yeni vakaya ulaştıklarını belirtti.
Ebola, virüsü taşıyan kişilerin vücut sıvılarıyla doğrudan temas sonucu bulaşıyor.
Başta grip benzeri belirtiler gösteren hastalık, gözler ve dişetleri gibi bölgelerde kanamaya ve organların iflas etmesine sebebiyet veren iç kanamaya neden oluyor.
</doc>
<doc docid='bbc_140807_liberya_acildurum' lang='tur' type='mono' source_url='http://www.bbc.co.uk/turkce/haberler/2014/08/140807_liberya_acildurum' term='ebola'>
Ebola salgını: Liberya'da acil durum
Liberya Devlet Başkanı Ellen Johnson Sirleaf ölümcül Ebola virüsü ile mücadele kapsamında ülkesinde olağanüstü durum ilan etti.
Liberya Devlet Başkanı Ellen Johnson Sirleaf ölümcül Ebola virüsü ile mücadele kapsamında ülkesinde olağanüstü durum ilan etti.
Devlet televizyonunda konuşan Sirleaf bazı temel hakların sınırlanabileceğini söyledi.
Sirleaf, 90 günlük olağanüstü durum dışında üst düzey önlemlerin alınması gerektiğini söyledi.
Gine, Sierra Leone ve Nijerya'ya da etkileyen Ebola salgını yüzünden en az 930 kişi hayatını kaybetti.
Salgın yüzünden en fazla ölüm ise 282 ile Liberya'da gerçekleşti.
Uzmanlar bunun nedeni olarak virüse yakalanan kişilerin karantinaya alınmak yerine evlerde tutulmalarını gösteriyor.
Dünya Sağlık Örgütü uzmanları bugün İsviçre'nin Cenevre kentinde bir araya gelerek salgınla mücadele yöntemlerini değerlendirecek.
İki günlük toplantı kapsamında küresel düzeyde olağanüstü durum ilan edilip edilmemesi tartışılacak.
Olağanüstü durum ilan edilirse virüs ile temas eden kişilerin tanımlanması ve karantinaya alınması için yeni bir uygulamaya gidilmesi bekleniyor.
Ayrıca Ebola ile mücadele eden bölgelere seyahat yasağı da ilan edilebilir.
Nijerya Sağlık Bakanı Onyebuchi Chukwu, Ebola virüsü yüzünden tüm dünyanın tehlike altında olduğunu söyledi.
Sierra Leone'yu ziyaret eden Suudi Arabistan vatandaşı birinin Ebola benzeri belirtiler nedeniyle dün Cidde'de bir hastane öldüğü duyuruldu.
Eğer ölümün Ebola yüzünden gerçekleştiği kesinleşirse bu Afrika dışındaki Ebola salgını nedeniyle ilk ölüm olacak.
İki ABD'li sağlık görevlisi Ebola virüsüne yakalandıktan sonra tedavi için ülkelerine götürülmüştü.
Burada onaylanmamış yeni bir tedavi yöntemi ile iki hastanın sağlık durumlarının iyiye doğru gittiği belirtilmişti.
Dünyanın önde gelen bağışıklık sistemi uzmanlarından Doktor Anthony Fauci, en geç 2015 sonuna dek ebola virüsüne karşı bir aşı geliştirmeyi umduğunu söylemişti.
Fauci, aşının şu ana kadar hayvanlar üzerinde denendiğini ve elde edilen sonuçların kendisini umutlandırdığını açıkladı.
Ebola virüsüne yakalanan kişilerin yüzde 90'ı hayatını kaybediyor. Virüs bir kişiyi yaklaşık 3-4 gün içinde öldürebiliyor.
Erken teşhis konan hastaların hayatta kalma şansının ise daha yüksek olduğu belirtiliyor.
Virüs yakın temasla bulaşıyor ve iç kanamaya yol açıyor. Ebola için bir tedavi veya ilaç bulunmuyor.
</doc>
<doc docid='bbc_141111_afrika_kupasi' lang='tur' type='mono' source_url='http://www.bbc.co.uk/turkce/haberler/2014/11/141111_afrika_kupasi' term='ebola'>
Afrika Uluslar Kupası Ebola yüzünden tehlikede
Afrika Futbol Konfederasyonu (CAF) kıtanın en önemli futbol organizasyonu olan Afrika Uluslar Kupası'yla ilgili krizin çözümü için Mısır'ın başkenti Kahire'de toplandı.
Afrika Futbol Konfederasyonu (CAF) kıtanın en önemli futbol organizasyonu olan Afrika Uluslar Kupası'yla ilgili krizin çözümü için Mısır'ın başkenti Kahire'de toplandı.
17 Ocak'ta başlayacak turnuvanın ev sahibi Fas, 

ebola salgınınedeniyle Afrika Uluslar Kupası'nın ertelenmesini istemişti.
CAF ise Fas'ın talebini reddetmiş ancak alternatif bir ev sahibi ülke de bulamamıştı.
Talebinde ısrarcı olması halinde, Fas'ın para cezasına çarptırılması ve CAF'a üyeliğinin askıya alınması gündemde.
Mısır, Nijerya ve Cezayir'in turnuvayı organize etmeyi reddettikleri bildiriliyor.
CAF'ın Afrika'nın en büyük futbol organizasyonun ertelemesi halinde, bu kararın ciddi mali sonuçları olacağı belirtiliyor.
Afrika Uluslar Kupası ile ilgili kararın bugün ya da yarın açıklanması bekleniyor.
Ebola virüsü şu ana kadar en az 4 bin 960 kişinin ölümüne neden oldu.
Hayatını kaybedenlerin çoğu Batı Afrika ülkeleri Sierra Leone, Liberya ve Gine'ydi.
CAF, Sierra Leone ve Gine'de Afrika Uluslar Kupası eleme maçlarının oynanmasını yasaklamıştı.
Fas yönetimi de Afrika Uluslar Kupası nedeniyle ülkeyi ziyaret edecek yabancı taraftarların virüsü ülkede yaymalarından çekiniyor.
</doc>
<doc docid='bbc_140828_who_ebola' lang='tur' type='mono' source_url='http://www.bbc.co.uk/turkce/haberler/2014/08/140828_who_ebola' term='ebola'>
DSÖ: 20 bin kişi Ebola'ya yakalanabilir
Dünya Sağlık Örgütü (DSÖ) Batı Afrika'daki Ebola salgınının denetim altına alınmadan önce 20 binden fazla kişiye yayılabileceğini açıkladı.    Örgüt salgına yakalananların sayısının resmi kayıtlardaki üç bin kişinin şimdiden bu sayının dört katına yükselmiş olabileceğini bildirdi.    Kuruluş ayrıca havayolu şirketlerinin bölgeye yapılan "hayati önemdeki" uçuşlarını sürdürmesi gerektiğini ve seyahat yasaklarının salgınla mücadele çabalarını tehdit ettiğini vurguladı.    Şu ana dek Liberya, Sierra Leoe, Gine ve  Nijerya'da 1.552 kişi Ebola virüsü nedeniyle hayatını kaybetti.    Kuruluşun salgınla mücadele planını açıklayan DSÖ Genel Sekretr Yardımcısı Bruce Aylward bazı bölgelerdeki hasta sayısının bilinenin iki ila dört katı fazla olabileceğini söyledi.
Dünya Sağlık Örgütü (DSÖ) Batı Afrika'daki Ebola salgınının denetim altına alınmadan önce 20 binden fazla kişiye yayılabileceğini açıkladı.    Örgüt salgına yakalananların sayısının resmi kayıtlardaki üç bin kişinin şimdiden bu sayının dört katına yükselmiş olabileceğini bildirdi.    Kuruluş ayrıca havayolu şirketlerinin bölgeye yapılan "hayati önemdeki" uçuşlarını sürdürmesi gerektiğini ve seyahat yasaklarının salgınla mücadele çabalarını tehdit ettiğini vurguladı.    Şu ana dek Liberya, Sierra Leoe, Gine ve  Nijerya'da 1.552 kişi Ebola virüsü nedeniyle hayatını kaybetti.    Kuruluşun salgınla mücadele planını açıklayan DSÖ Genel Sekretr Yardımcısı Bruce Aylward bazı bölgelerdeki hasta sayısının bilinenin iki ila dört katı fazla olabileceğini söyledi.
Aylward "20 bin hasta Ebola salgınında beklenen bir sayı değildi. Bu sayının kesinlikle gerçekleşeceğini söylemiyorum. Ama bu boyuttaki bir salgınla başa çıkabilecek bir sistem olması gerekiyor" dedi.
DSÖ'nün planında gelecek dokuz ay içinde 489 milyon dolar kaynak ayrılması ve Batı Afrika'da 750 uluslararası, 12 bin de yerel çalışan istihdam edilmesini gerektiriyor.    Bu arada Nijerya'da başkent Lagos dışındaki ilk Ebola ölümü gerçekleşti. Ülkenin petrol limanı Port Hartcourt'ta bir doktor Ebola nedeniyle hayatını kaybetti.    Batı Afrika ülkelerinin sağlık bakanları, Ebola salgına karşı alınacak önlemleri görüşmek üzere Gana'da bir araya gelecek.     Ebola virüsü ilk olarak 1976'da Demokratik Kongo Cumhuriyeti'nde görülmüştü. Virüs vücut sıvıları yoluyla bulaşıyor.   Meyve yarasası gibi hayvanlar virüsü taşıyabiliyor ve kan ya da orman hayvanlarının etinin tüketilmesi sonucu insanlara da geçebiliyor.   Hastalığın belirtileri arasında yüksek ateş, kanama ve merkezi sinir sisteminin hasar görmesi sayılıyor.   Virüs bulaşanların ölüm oranı yüzde 90'lara çıkabiliyor. Ancak son salgındaki ölüm oranı yüzde 55 düzeyinde. Virüsün kuluçka dönemi iki ila 21 gün arasında değişiyor.   İshal ve kusma görülen hastalarda vücuttaki su oranının sabit tutulması hastayı rahatlatıp tedaviye yardımcı olabiliyor.
</doc>
<doc docid='bbc_141113_ebola_tedavi' lang='tur' type='mono' source_url='http://www.bbc.co.uk/turkce/haberler/2014/11/141113_ebola_tedavi' term='ebola'>
Ebola tedavisi için klinik deneylere başlanıyor
İnsani yardım kuruluşu Médecins Sans Frontières (Sınır Tanımayan Doktorlar), Ebola virüsünün tedavisi amacıyla önümüzdeki ay Batı Afrika'da klinik deneyler yapacağını açıkladı.
İnsani yardım kuruluşu Médecins Sans Frontières (Sınır Tanımayan Doktorlar), Ebola virüsünün tedavisi amacıyla önümüzdeki ay Batı Afrika'da klinik deneyler yapacağını açıkladı.
İlk sonuçlar Şubat ayında açıklanabilir.
Çalışmalar sırasında Gine ve Liberya'daki üç klinikte, Birleşmiş Milletler'e bağlı Dünya Sağlık Örgütü'nün (WHO) listesindeki iki ilaç denenecek.
Gine'nin başkenti Conakry'de deneylerin birinde, iyileşen Ebola hastlarından alınan kan örnekleri kullaılacak.
Tarihi açıklanmayan klinik deneylerle ebola virüsü taşıyan hastaların birinci aşamada, "kritik süreç" olarak nitelendirilen ilk 14 günde hayatta tutulmaları hedefleniyor.
İngiliz, Fransız ve Belçikalı sağlık görevlileri da çalışmalarında Sınır Tanımayan Doktorlar'a yardımcı olacak.
MSF Sözcüsü Doktor Annick Antierens, Ebola virüsüne yakalananların yaşam şanslarını artırma amacıyla tedavi sürecine hız verdiklerini söyledi.
Ebola hastalarının tedavisinde en tecrübeli kuruluş olan MSF, virüsün tedavisinin bulunabileceği yolunda umutlu.
Ebola virüsü, yakın temasla bulaşıyor ve iç kanamaya yol açıyor.
Virüse yakalananların büyük çoğunluğu hayatını kaybediyor.
Ebola bir kişiyi 3-4 gün içinde öldürebiliyor.
WHO dün Ebola salgınında ölenlerin sayısının 

beş bini aştığını açıklamıştı.
Erken teşhis konan hastaların hayatta kalma şansının ise daha yüksek olduğu belirtiliyor.
Ebolaya karşı geliştirilen iki farklı aşıdan biri Mali, İngiltere ve ABD'de, diğeri ise sadece ABD'de deneniyor.
</doc>
<doc docid='bbc_151123_ebola_mudahale' lang='tur' type='mono' source_url='http://www.bbc.com/turkce/haberler/2015/11/151123_ebola_mudahale' term='ebola'>
'Ebola'ya müdahalede WHO sınıfta kaldı'
Bağımsız bir sağlık uzmanları heyeti, 2014'te binlerce kişinin ölümüne neden olan Ebola salgınının büyümesinden uluslararası müdahalenin yavaşlığını ve liderlerin başarısızlığını sorumlu tuttu.
Bağımsız bir sağlık uzmanları heyeti, 2014'te binlerce kişinin ölümüne neden olan Ebola salgınının büyümesinden uluslararası müdahalenin yavaşlığını ve liderlerin başarısızlığını sorumlu tuttu.
2013’de patlak veren Ebola salgını sonucu 11 bin kişi hayatını kaybetmişti.
ABD ve İngiltere’den uzmanların bir araya gelerek oluşturduğu bağımsız grup, tıp dergisi The Lancent'da bir rapor yayınladı.
Rapora göre, gelecekte yaşanabilecek faciaları önlemek için köklü değişikliklere gidilmesi gerekiyor.
Dünya Sağlık Örgütü (WHO) yeni düzenlemeler için harekete geçti.
Gine, Liberya ve Sierra Leone, Ebola’dan en çok etkilenen ülkeler.
Yayınlanan rapor, Ebola’nın dünyayı etkileyen bir krize dönüşmesinin nedenini bu ülkelerin salgını teşhis etmekteki başarısızlığına bağlıyor.
Fakat raporda en fazla Dünya Sağlık Örgütü eleştirildi. Uzmanlar, Gine’nin salgını saptamasından 5 ay sonra uluslararası acil alarm veren örgütü geç kalmakla suçladı.
WHO’nun liderlik vasfı ve mesuliyetten yoksun olduğunu iddia eden uzmanlar, örgütün salgına müdahale etme sorumluluğunu karşılayamadığını ekledi.
WHO’nun genel müdürü Margaret Chan, geriye baktığında örgütün daha sağlam kararlar almış olması gerektiğini söyledi.
Chan, örgüt içinde temel değişiklikler yapılacağını da ekledi. Bunların arasında acil sağlık durumlarında devreye girecek yeni bir program da yer alıyor.
2014’ün sonlarında uluslararası müdahalenin hayata geçirildiği sürecin de zayıf yönetildiği; yavaş, bilinçsiz, temelde esnek olmadığı eklendi.
Raporda, ''WHO’nun güvenilirliği ve itibarı altüst oldu'' yorumu yapılıyor.
Heyet, bazı siyasi liderleri de salgını önemsemeyip uluslararası yardım istemedikleri için eleştirdi.
Raporda sistemi geliştirip gelecekteki salgınlarla savaşmak için 10 öneri yer aldı.
Fakir ülkelerin bulaşıcı hastalıkları denetleyip müdahale etmesine yardımcı olacak küresel bir strateji planı da önerilerin arasında.
Raporda, ''Salgını bildirmeyi erteleyen ve bilgi paylaşmaktan kaçınan ülkeler saptanıp teşhir edilmeli'' deniliyor.
WHO içinde salgınla müdahale merkezi kurma planı da önerilen diğer bir plan.
Salgınlarla ilgili araştırmaların yapılmasını, ilaç ve aşıların geliştirilmesini sağlayacak küresel bir bütçe oluşturma planı da önerilerden biri.
20 kişilik heyetin Ebola virüsünü keşfeden başkanı Prof. Peter Piot, ''Salgın hastalıklara müdahale amaçlı ulusal ve uluslararası alanda yapılacak büyük değişiklikler birinci derecede önemli. Gelecekte yaşanan salgınlarda bu çapta güçlük, ölüm, sosyal ve ekonomik alanda hasar ile karşılaşmamamız için reform şart'' dedi.
Piot, ''AIDS salgını küresel sağlığı dünya gündemine getirdi. Şimdi de Batı Afrika’daki Ebola salgını, dünyanın salgınlara nasıl müdahale edip önlediğiyle ilgili sorunların çözülmesi için ön ayak olmalı'' diye ekledi.
Tıp profesörü Ashish K Jha, ''WHO, Ebola salgınının ilkbaharda kontrolden çıktığının farkındaydı. Fakat uluslararası acil durum ilan etmek için Ağustos’u beklediler. Bu gecikmenin bedeli çok ağırdı'' dedi.
Dr. Jeremy Farrar raporun ''akılları başa getirecek dersler'' verdiğini söyledi.
Farrar, ''Ebola büyüklüğünde bir başka krizi önlemek istiyorsak edindiğimiz ders ile harekete geçirmek şart'' dedi.
Bir WHO sözcüsü, ''WHO raporu hoş karşılıyor. Önerilerin bazıları çoktan işlemeye başladı'' dedi.
</doc>
<doc docid='bbc_141002_ebola_salgin' lang='tur' type='mono' source_url='http://www.bbc.co.uk/turkce/haberler/2014/10/141002_ebola_salgin' term='ebola'>
Ebola salgını: Sierra Leone'de 'saatte beş yeni vaka'
Önde gelen bir yardım kuruluşu, Sierra Leone'da saatte beş yeni Ebola vakası ortaya çıkmasının, sağlık hizmetlerine talebin arzı çok geride bırakması anlamına geldiği konusunda uyardı.
Önde gelen bir yardım kuruluşu, Sierra Leone'da saatte beş yeni Ebola vakası ortaya çıkmasının, sağlık hizmetlerine talebin arzı çok geride bırakması anlamına geldiği konusunda uyardı.
Save the Children adlı kuruluş, ülkede sadece 327 yatak varken, geçen hafta bu Batı Afrika ülkesinde bildirilen 765 yeni Ebola vakası olduğunu söyledi.
Uzmanlar ve siyasetçiler krizle küresel mücadeleyi tartışmak üzere Londra'da bir araya geliyor.
Bugüne kadar 3.338 kişinin ölümüne neden olan salgın, şu ana kadarki en kötü Ebola virüsü salgını.
En ağır yükü Sierra Leone, Liberya ve Gine'nin çektiği salgında 7.178 doğrulanmış vaka var.
Save the Children, birkaç haftada ikiye katlanan yeni vaka sayısıyla, ebolanın Sierra Leone'de "korkunç bir oranda" yayıldığını kaydediyor.
Sağlık yetkilileri bir alanda salgını kontrol altın alırken, virüsün başka bir bölgede yayıldığını söyledi.
Bu arada BM'nin Ebola'yla mücadele misyonunun başkanı hastalığın "çok hızlı" yayılmakta olduğunu ve kriz ile mücadele için "kitlesel bir uluslararası tepkinin" gerekli olduğunu belirtti.
28 Eylül'e kadar
3.338   Ülkelere göre (muhtemel, teyit edilmiş ve şüpheli)  1.998 Liberya  710 Gine  622 Sierra Leone  8 Nijerya   Kaynak: DSÖ
Bu ayın başlarında, İngiltere Sierra Leone'de 700 yeni yatak için gerekli tesislerin yapılacağını söyledi.
Ama bunların bir kısmı en erken bir kaç haftada hazır olacak, diğerlerinin hazır olması da aylar sürebilir.
Dünya Sağlık Örgütü (DSÖ) iki deneysel aşı için denemelerin İngiltere ve ABD'de sürmekte olduğunu bildirdi.
Önümüzdeki haftalarda denemeler Afrika, Avrupa ve Kuzey Amerika'da 10 çalışmayla genişletilmiş olacak.
Bugün Londra'da İngiltere ve Sierra Leone hükümetleri tarafından düzenlenen Ebola Bağışçılar Konferansı yapılıyor.
Konferansın ana gündem maddesi salgına etkili bir uluslararası mücadele sağlamak için küresel düzeyde neler yapılabileceğini tartışmak.
</doc>
<doc docid='bbc_haberler-dunya-44165048' lang='tur' type='mono' source_url='https://www.bbc.co.uk/turkce/haberler-dunya-44165048' term='ebola'>
WHO Demokratik Kongo'daki Ebola salgını için acil toplanıyor
Dünya Sağlık Örgütü (WHO) Demokratik Kongo Cumhuriyeti'nde şu ana dek 23 kişinin ölümüne yol açan Ebola salgınının yayılma riskini ele almak üzere acil bir toplantı yapacak.
Dünya Sağlık Örgütü (WHO) Demokratik Kongo Cumhuriyeti'nde şu ana dek 23 kişinin ölümüne yol açan Ebola salgınının yayılma riskini ele almak üzere acil bir toplantı yapacak.
Bugün yapılacak toplantıda salgının "uluslararası kaygı yaratan acil kamu sağlığı sorunu" olarak tanımlanıp tanımlanmayacağına karar verilececk.
Böyle bir tanımlama yapılırsa daha büyük bir yardım operasyonuna girişilecek.
Demokratik Kongo Cumhuriyeti'nin kırsal bölgelerinde başlayan Ebola salgını, bir milyon kişinin yaşadığı Mbandaka kentine yayıldı.
Uzmanlar salgını kentte kontrol altına almanın daha zor olmasından endişeleniyor.
Sağlık Bakanı Oly Ilınga Kalenga, bu ay salgının ilk görüldüğü bölgeden 130 kilometre uzaklıktaki Mbandaka'ya ulaştığını doğruladı. Bu kent, başkent Kinşasa'nın da dahil olduğu çok sayıda bölgeye bağlanan önemli bir ticaret noktası.
Şu ana kadar tespit edilen 42 vakadan 23'ünde hastalar yaşamını yitirdi.
İç organlarda kanamaya yol açan Ebola, ciddi bir ölümcül hastalık.
Küçük bir miktar kan ile bulaşabilen Ebola'nın ilk belirtileri grip gibi olduğu için kolaylıkla fark edilemiyor.
Dünya Sağlık Örgütü'nün üst düzey yöneticilerinden Peter Salama, salgının kente ulaşmasının vaka sayılarında "patlama yaşanması potansiyeli" taşıdığını söylüyor.
BBC'ye konuşan Salama, "Bu salgında önemli bir dönüm noktası. Ebola kentte ve kırsal bölgelerde birbirinden çok farklı yayılma hızına sahip. Şimdi vakalarda büyük bir artış yaşanması ihtimali var" diyor.
Dünya Sağlık Örgütü Acil Hazırlık ve Müdahale Genel Direktör Yardımcısı Salama, Mbandaka'nın ticaret için kullanılan Kongo nehri üzerindeki konumunun, hastalığın 10 milyon kişinin yaşadığı başkent Kinşasa'nın yanı sıra komşu ülkeler olan Kongo ve Orta Afrika Cumhuriyeti'ne yayılma ihtimalini artırdığını belirtiyor:
"Bu açıdan bakıldığında bu salgının önemi anlaşılıyor ve Mbandaka'ya acil müdahale edilmesi gerektiğini gösteriyor."
Doğrulanan, olası ve şüpheli Ebola vakaları ülkenin Equateur bölgesindeki üç ayrı sağlık bölgesinde tespit edildi.
Sağlık çalışanları virüsle temas kurma ihtimali bulunan 430 kiş tespit etti ve onların da iletişimde olduğu 4 bin kişinin izini sürmeye çalışıyor. Bu kişilerin büyük bir kısmı yalnızca motosikletle ulaşılabilen bölgelerde yaşıyor.
Dünya Sağlık Örgütü, deneysel bir Ebola aşısından bölgeye 4 bin adet gönderildiğini, yeni sevkiyatların da yolda olduğunu açıkladı.
Ecza şirketi Merck'in geliştirdiği aşı henüz lisanslanmış değil fakat Batı Afrika'daki kısıtlı denemelerde başarı gösterdi.
Öte yandan ilacın -60 ile -80 derece arasında depolanması gerekiyor ve Demokratik Kongo'daki elektrik sistemleri güvenilir bir şekilde çalışmıyor.
Gözlemcilere göre uluslararası örgütlerin bu salgına gösterdiği ilgi, salgının ne kadar ciddi olduğunu gösteriyor.
BBC'ye konuşan New York'ta yaşayan Ebola uzmanı Dr. Laurie Garrett, "Bu vakada çok hızlı bir tepki ve müdahale gördük" diyor ve ekliyor:
"Bu ücra bölgeye ulaşmak lojistik açıdan epey zor ve bu geniş bölgede aşılanması gereken kişilerin tespiti de kolay olmayacak.
"Daha önce salgının hızla yayıldığı dönemlerde bu tür önlemlerin alındığı olmamıştı."
2014 ile 2016 yılları arasında Gine, Liberya ve Sierra Leone'de Ebola nedeniyle 11 bin 300 kişi yaşamını yitirmişti.
</doc>
<doc docid='bbc_haberler-dunya-48621974' lang='tur' type='mono' source_url='https://www.bbc.co.uk/turkce/haberler-dunya-48621974' term='ebola'>
Ebola: Demokratik Kongo Cumhuriyeti'nde 1400'e yakın kişinin ölümüne neden olan salgın Uganda'ya sıçradı
Demokratik Kongo Cumhuriyeti'nde Ağustos ayından bu yana 1400'e yakın kişinin ölümüne neden olan Ebola salgını Uganda'ya da sıçradı. Uganda Sağlık Bakanlığı, ülkede bu hafta 5 yaşında bir çocuk ile 50 yaşındaki büyükannesinin hastalık nedeniyle hayatını kaybettiğini açıkladı.
Demokratik Kongo Cumhuriyeti'nde Ağustos ayından bu yana 1400'e yakın kişinin ölümüne neden olan Ebola salgını Uganda'ya da sıçradı. Uganda Sağlık Bakanlığı, ülkede bu hafta 5 yaşında bir çocuk ile 50 yaşındaki büyükannesinin hastalık nedeniyle hayatını kaybettiğini açıkladı.
Uganda hükümeti ülkede en az 6 Ebola vakasından daha şüpheleniyor.
Virüsün yayılmasını önleme çabaları yabancı tıbbi yardımlara kuşkuyla yaklaşan milisler tarafından engelleniyor.
İngiltere'de tıp alanındaki faaliyetleriyle bilinen araştırma kuruluşu Wellcome Trust'ın direktörü Dr. Jeremy Farrar, Orta Afrika'da Ebola vakalarının "gerçekten korkutucu" olduğunu açıkladı.
Farrar, salgının 2013-16 yıllarındaki salgından bu yana en kötüsü olduğunu ve duracağına dair bir işaret bulunmadığını söyledi.
2013-16 yılları arasında Batı Afrika'daki ebola salgınında 11 bin 310 kişi hayatını kaybetmişti.
Bu yıl Ağustos ayından bu yana Demokratik Kongo Cumhuriyeti'nde hastalığa yakalanan 2000 kişiden kişilerin yüzde 70'e yakını, yaklaşık 1400 kişi hayatını kaybetti.
Demokratik Kongo Cumhuriyeti'nde bu yıl 200 sağlık tesisi saldırıya uğradığı için sağlık çalışanları aşı ve tedavilerini askıya almak zorunda kaldı.
Şubat ayında Sınır Tanımayan Doktorlar (MSF) Örgütü salgının çıkış merkezi Butembo ve Katwa kentlerindeki faaliyetlerini durdurmak zorunda kaldı.
Uganda Sağlık bakanlığı ve Dünya Sağlık Örgütü (WHO) virüsle temasa açık kişileri belirlemek için acil sağlık ekiplerinin çalışmaya başladığını açıkladı.
Ebola başta ani ateş, yorgunluk, kas ağrıları ve boğaz ağrısına neden olan bir virüs.
Daha sonraki aşamada kusma, ishal, iç ve dış kanamalara yol açıyor.
Derideki yaralardan, ağız, burun, kan, kusmuk, dışkı ve vücut sıvıları yoluyla bulaşıyor.
Hastalar aşırı sıvı kaybından ve organların iflas etmesinden sonra hayatını kaybediyor.
</doc>
<doc docid='bbc_141013_ebola_who' lang='tur' type='mono' source_url='http://www.bbc.co.uk/turkce/haberler/2014/10/141013_ebola_who' term='ebola'>
WHO: Ebola 'başarısız devletlere yol açabilir'


Dünya Sağlık Örgütü (WHO) Ebola salgınının toplumların "yaşamını" tehdit edip, "başarısız devletlere" yol açabileceği konusunda uyardı.
WHO başkanı Margaret Chan Batı Afrika'da yalaşık 4.000 kişiyi öldüren salgının, "uluslararası barış ve güvenlik krizine" yol açtığını söyledi.
Chan paniğin maliyetinin "virüsten daha hızlı yayıldığı" uyarısında da bulundu.
Bu arada, ölümcül Ebola salgınının merkezindeki Liberya'da sağlık görevlileri grev çağrısını büyük ölçüde gözardı etti.
Hemşireler ve tıbbi asistanlara para ve tehlike koşulları üzerinden grev çağrısında bulunulmuştu.
Ancak, çoğu Pazartesi günü normal olarak çalıştı.
Bir sendika yetkilisi hükümetim işçileri zorladığını söyledi.
Ama hükümet çalışanlardan sadece makul olmalarının istendiğini söyledi.
Liberya'da sağlık yetkilileri, Ebola salgını yüzünden aldıkları riskler nedeniyle maaş artışı talep eden hemşireler ve hasta bakıcılara greve gitmemeleri çağrısında bulundu.
Ulusal Sağlık Çalışanları birliği, Ebola tedavisinde yer alan sağlık personelinin aldıkları aylık risk ödemesinin arttırılmasını istiyor.
Liberya Sağlık Bakanı Yardımcısı Tolbert Nyenswah, grevin Ebola hastaları ve şu ana dek salgın karşısında kaydedilen ilerlemeye olumsuz etkileri olacağını söyledi.
Liberya hükümeti salgının boyutları nedeniyle daha önce söz verilen risk ödemelerini karşılayamayacağını söylüyor.
Liberyalı sağlık çalışanları 200 ila 300 dolar arasında değişen maaşlarının üzerine ayda 500 dolardan az risk ödemesi alıyor ve bu miktarın 700 dolara çıkartılmasını talep ediyorlar.
Sağlık personeli ayrıca hastalığa karşı kişisel koruma malzemesi ve sigorta da istiyor.
Ebola salgınından en çok etkilenen ülkelerden biri olan Liberya'da şu ana dek 95 sağlık çalışanı Ebola'dan öldü.
Ebola kurbanlarının toplam sayısıysa 4 bini aştı.
BM salgınla mücadeleyi koordine etmek için Gana'da yeni bir merkez açıyor.
BBC Muhabiri Mark Doyle, BM yardım çalışanları ve lojistik uzmanlarının Gana'nın başkenti Akra'ya gönderildiğini bildirdi. Gana'da şu ana dek Ebola vakası görülmedi.
Salgının Batı Afrika ülkelerinde ortaya çıkmasının üzerinden altı ay geçmesine karşın, Ebola tedavisi için oluşturulan yatak sayısı hala gerekenin dörtte biri düzeyinde.
Ebola'dan en çok etkilenen Liberya, Sierra Leone ve Gine'de gıda sıkıntısı yaşandığı da belirtiliyor.
Bu arada ABD Salgın Hastalık Önleme Merkezi (CDC) dün akşam Dallas'ta bir kadın sağlık çalışanında Ebola virüsü tespit edildiğini doğruladı.
CDC Başkanı Dr. Tom Frieden virüsün nasıl bulaştığıyla ilgili kapsamlı bir soruşturma yapılacağını belirtti.
Frieden soruşturmada özellikle "yüksek riskli işlemler" olan dializ ve solunum intübasyonunun inceleneceğini kaydetti.
Virüse yakalanan sağlık çalışanı geçen Çarşamba Ebola'dan ölen Thomas Eric Duncan'ı tedavi eden ekipteydi.
Virüs kapan sağlık çalışanının karantinaya alındığı ve durumunun iyi olduğu duyuruldu.
Dr Frieden Duncan ile temas eden diğer 48 kişinin de gözlem altına alındığını bildirdi.
Liberya'nın başkenti Monrovia'dan Brüksel üzerinden ABD'ye giden Duncan'da ülkeye girişinden 10 gün sonra Ebola virüsü tespit edilmişti.
</doc>
<doc docid='bbc_140919_sierra_ebola_yasak' lang='tur' type='mono' source_url='http://www.bbc.co.uk/turkce/haberler/2014/09/140919_sierra_ebola_yasak' term='ebola'>
Sierra Leone'de Ebola'ya karşı sokağa çıkma yasağı
Batı Afrika ülkesi Sierra Leone'de Ebola virüsünün yayılmasını engellemek amacıyla ilan edilen üç günlük sokağa çıkma yasağı yürürlüğe girdi.
Batı Afrika ülkesi Sierra Leone'de Ebola virüsünün yayılmasını engellemek amacıyla ilan edilen üç günlük sokağa çıkma yasağı yürürlüğe girdi.
İnsanlar evlerinde tutulurken sağlık görevlilerinin yeni vakaları bulup tecrit etmesi ve virüsün daha çok kişiye bulaşmasının önlenmesi amaçlanıyor.
Fakat hükümetin yanlış bir yol izlediğini savunan çevreler, kamuoyu ile doktorlar arasındaki güven bağının zedeleneceğini söylüyor.
Öte yandan komşu Gine'de ise Ebola'yla mücadele kampanyasında yer alan ve sağlık görevlileriyle gazetecilerden oluşan dokuz kişinin cesetleri bulundu.
Kaybolan dokuz kişilik ekibin Salı günü Wome köyünde saldırıya uğradığı bildiriliyor. Ölenlerden bazılarının cesetleri foseptik çukuruna atılı halde bulundu.
Muhabirler, köylülerin resmi makamların Ebola ile mücadele yöntemlerine kuşkuyla yaklaştığını ve sağlık görevlilerinin karşı karşıya olduğu zorlukların bu son olayda açıkça ortaya çıktığını söylüyor.
Batı Afrika'da Ebola'dan kaynaklanan bugüne değinki 2.600 ölümden 550'yi aşkını salgından en kötü etkilenen ülkelerden biri olan Sierra Leone'de meydana geldi.
Perşembe günü toplanan BM Güvenlik Konseyi, salgını ''uluslararası barış ve güvenliğe bir tehdit'' olarak niteledi.
Konsey, oybirliğiyle aldığı kararda Ebola'yla mücadele için daha çok kaynak ayrılması çağrısında bulundu.
Sierra Leone'deki sokağa çıkma yasağı öncesinde binlerce kişinin süpermarketlere ve pazar yerlerine akın ederek yiyecek içecek stoğu yaptığını bildiren muhabirler, 6 milyonluk nüfusun evlerinde kaldığı üç gün süresince yaklaşık 30 bin gönüllünün kapı kapı dolaşarak Ebola hastalarını tespit etmeye çalışacağını aktarıyor.
Evleri ziyaret eden ekipler ayrıca hastalıktan korunma yollarını anlatarak sabun dağıtacak.
Ancak Sınır Tanımayan Doktorlar örgütü, uygulamayı sert biçimde eleştirerek, sonuç itibariyle salgının daha da yayılmasına neden olmasından endişelerini dile getirdi.
Sınır Tanımayan Doktorlar, ailelerin olası Ebola vakalarını saklamaya çalışacağını ve bunun da virüsün daha çok yayılmasına yol açacağını düşünüyor.
Ebola virüsü şempanze, meyve yarasası ve orman antilopları gibi enfekte olmuş hayvanlarla yakın temas içindeki insanlara geçebiliyor.
Hastalığın insan insana bulaştığı vakalar enfekte olmuş kan ya da vücut salgılarıyla doğrudan temasa geçenlerde ya da dolaylı olarak virüsün görüldüğü ortamlarla temas içinde bulunanlarda görülüyor.
</doc>
<doc docid='bbc_140730_ebola' lang='tur' type='mono' source_url='http://www.bbc.co.uk/turkce/haberler/2014/07/140730_ebola' term='ebola'>
Batı Afrika'nın Ebola ile mücadelesi
Gine'nin güney doğusunda, ormanlık Gueckadou kentindeki Ebola Tedavi Merkezi'ne vardığımızda bizi çok üzücü görüntüler karşılıyor.
Gine'nin güney doğusunda, ormanlık Gueckadou kentindeki Ebola Tedavi Merkezi'ne vardığımızda bizi çok üzücü görüntüler karşılıyor.
Küçük bir beden, beyaz naylona sarılmış halde; yüzleri donuk adamlar bir kamyonete sarı dezenfekte kutuları dolduruyor.
Az sonra gerçekleştirecekleri insanı kahredici işi izlemek üzere çağrıldık buraya.
Birkaç dakikalık bir yolculukla ormanın derinlerine gidiyoruz. Vardığımızda küçük bir çukur kazılmış bile.
Ebola virüsünden ölen dört aylık Faya adlı erkek bebek, buraya gömülecek. Virüsü, birkaç hafta önce ölen annesinden kapmış. Faya'nınki, bu karanlık ve ıssız orman arazisi içinde açılıp kapanan 20. isimsiz mezar...
Médecins Sans Frontières'in (Sınır Tanımayan Doktorlar Örgütü) yakındaki bir köyden işe alınan Adele Millimouno, "Bebek ölmeden hemen önce yanındaydım. Süt verdim bebeğe, derken kısa bir mola için dışarı çıktım, sonra geri çağırdılar, ölmüştü. Perişan oldum." diyor.
Bölgedeki sonuncu Ebola salgınının ön saflarında yaşanan günlerden biri bu sadece. Gueckadou, hastalığın Mart ayında ilk kez ortaya çıktığı yer.
Gelmiş geçmiş en kötü Ebola salgını olarak nitelenen hastalık vakalarıyla başetmeye çalışan sağlık grupları, şimdiki krizin en azından bu yılın sonuna dek devam etmesini bekliyor.
Batı Afrika'da Ebola virüsünden ölenlerin sayısı 670'i geçti. Geçen hafta Nijerya, Ebola hastalığından ölümlerin görüldüğü dördüncü ülke oldu.
Virüsün ortaya çıkışından bu yana çeşitli ülkelerden 400'e yakın sağlık görevlisiyle mücadele veren Sınır Tanımayan Doktorlar Örgütü ve Uluslararası Kızılhaç Federasyonu, Batı Afrika'daki salgının kontrol altına alınamadığını belirtiyor.
Sınır Tanımayan Doktorlar Örgütü'nün idaresindeki Gueckadou merkezinde 22 Temmuz tarihine dek 152 Ebola hastası tedavi gördü ve bunların 111'i öldü.
Adele Millimouno, bu üzücü görevi sürdürebilmek için hastalığı atlatabilenlerden güç aldiğini söylüyor. "Cesaretimi toplayıp buraya gelerek toplumuma yardımcı olabilmeye çalışıyorum. Yaptığımız iş büyük gurur verici. 40 dolayında hastayı kurtarabildik." diyor.
Ertesi sabah beraberimizde sağlık görevlileriyle, 12 km. uzaklıktaki Kollobengou adlı köye gidiyoruz konvoy halinde.
Sağlık çalışanları en son bu köye girmeye çalıştıklarında saldırıya uğramış ve bir daha buraya gelmemeleri söylenmişti.
Birçokları virüsü aslında, sağlık görevlilerinin ölülerden organları toplamak suretiyle topluma yaydığına inanıyordu.
Ebola virüsünün varlığını kabul edenlerse yardım istemekten korkuyordu.
Şimdi, toplum liderleriyle yapılan görüşmeler (ve köyde bir önceki gece yeni bir ölüm daha meydana gelmesi) ardından, sağlık görevlilerinin köye girmesi kabul edildi.
Kollobengou'ya girerken korku duygusu açıkça görülüyor. Köy halkı yavaş yavaş kulübelerinden çıkıyorve köy meydanında toplanıyor.
Ebola ile savaşı yürütmekle görevli yerel sağlık idaresi yetkilisi ayağa kalkıp insanlara korkmamaları gerektiğini söylüyor; "sağlık görevlilerinin size soru sormasına, hasta olabilecek kişileri muayene etmesine izin verin." diyor.
Yardım çalışanları köy halkına sabun ve klor da dağıtıyor. Ebola virüsü, kişisel temizlik kurallarına gerektiği gibi uyulduğunda kolayca imha edilebiliyor.
Ama köyden biri, "Yıkanacak su temiz olmayınca nasıl sürekli temizlenebiliriz ki?" diyor...
Sonunda iki aile çok hasta durumdaki iki kişiyi getiriyor. Hastalar derhal tedavi merkezine götürülüyor.
Daha önce bu köyden dört kişinin Ebola virüsünden öldüğü biliniyordu. Bu ziyaret sırasında üç ölüm daha olduğu anlaşılıyor.
Köyde toplam 48 kişinin Ebola kurbanlarıyla yakın temas halinde oldukları belirleniyor. Bu kişiler virüsün kuluçka dönemi olan üç hafta boyunca her gün izlenerek hastalığa yakalanıp yakalanmadıkları kontrol edilecek.
Gueckadou'da sağlık görevlilerinin ziyaretine izin vermeyen iki köy var hala. İki ay önce 28 köyün yardım girişimlerine direndiği düşünülecek olursa, bu büyük bir ilerleme ama hala derin kaygı duyuluyor.
Dünya Sağlık Örgütü'nden (WHO) Tarik Jasarevic, köylerin girişleri engellemesinde, virüsün ilk ortaya çıkışında sağlık görevlilerinin karışık mesajlar vermelerinin de kısmen rol oynadığını söylüyor.
Jasarevic, "İnsanlar Ebola için bir aşı bulunmadığını, tedavisinin mümkün olmadığını işitti. Birçok hasta da tedavi yolu yoksa, merkeze niye gideyim der oldu. Sonra bazıları tedavi merkezine gitti ve öldü. Dolayısıyla köyden çıkan kesinlikle ölüyor gibi bir izlenim yayıldı. Hastalıktan kurtulabilmenin mümkün olduğunu, tedavi merkezine ne kadar hızla gidilirse hayatta kalma şansının o kadar arttığını ve böylece aile üyelerinin hayatlarının tehlikeye atılmayacağını, gerektiği gibi anlatamadık. Zira en büyük tehlike altında olanlar, hasta yakınlarına bakanlar." diyor.
Gueckadou ve çevresindeki ormanlık bölgede Ebola ile mücadele çalışmalarından sorumlu olan Dr. Abdurahman Batchili, yörede durumun gelişme kaydettiğini, halkın salgının tehlikelerini daha fazla idrak etmeye başladığını söylüyor. Bunula birlikte, Dr. Batchili, ülke sınırlarında, Sierra Leone gibi ülkelerde durumun tehlikeli boyutlarda olduğunu, dolayısıyla tetikte olunması gerektiğini vurguluyor.
23 Temmuz tarihinden önceki üç gün içinde, Gine'deki 12 vakaya karşılık, Sierra Leone'de 71, Liberya'da 25 yeni Ebola vakası saptandı.
Her hafta Gine'nin Sierra Leone ve Liberya ile olan sınırlarından binlerce kişi geçiş yapıyor. Ama sınır boyunca kurulan Ebola tarama merkezlerinin sayısı sadece 13.
</doc>
<doc docid='bbc_141002_ebola_liberya_dava' lang='tur' type='mono' source_url='http://www.bbc.co.uk/turkce/haberler/2014/10/141002_ebola_liberya_dava' term='ebola'>
Liberya, ABD'deki Ebola hastasına 'dava açacak'
Liberyalı yetkililer, ABD'de Ebola teşhisi konan hastaya, virüsü kapan bir akrabasının 'hasta olmadığını' belirterek 'yalan söylediği' suçlamasıyla dava açacaklarını söyledi.
Liberyalı yetkililer, ABD'de Ebola teşhisi konan hastaya, virüsü kapan bir akrabasının 'hasta olmadığını' belirterek 'yalan söylediği' suçlamasıyla dava açacaklarını söyledi.
ABD'de tedavi altına alınan ve durumu ağır olan Liberya vatandaşı Thomas Eric Duncan, geçen ay ülkeden çıkarken doldurduğu formda 'hiçbir akrabasının hasta olmadığını' ifade etmişti.
Liberya Sağlık Bakanı Yardımcısı Tolbert Nyenswah ise, Duncan'ın 'hasta bir yakınını el arabasıyla bir kliniğe getirdiğini' söyledi.
ABD'deki ilk Ebola vakası olan Duncan'ın durumu hakkında Liberya Havaalanı İdaresi yetkilisi Binyah Kesselly, "Hızla iyileşmesini umuyoruz, dava açmak için Liberya'ya dönüşünü bekleyeceğiz" dedi.
Liberya Enformasyon Bakanı Yardımcısı Isaac Jackson da Duncan'ın 'Ebola vakasıyla ilgili yalancı şahitlik yapma suçlamasından' yargılanabileceğini doğruladı.
BBC'ye konuşan Kesselly, Duncan'ın Ebola hakkındaki tüm sorulara 'Hayır' yanıtını verdiğini ve formda 'yolcunun Ebola hastalığına yakalanan bir akrabası olup olmadığı' sorusunun da bulunduğunu söyledi.
Liberya'da uluslararası kargo şirketi FedEx'in Liberya kolu olan bir şirkette şoför olarak çalışan Duncan, 19 Eylül'de Liberya'dan ABD'ye gitmişti.
Duncan'ın hasta yakınını el arabasıyla bir kliniğe götürdüğü iddia edildi.
Liberya'dan bildiren BBC muhabiri, bunun yasak olduğunu, virüsün bulaşmaması için hastaların yalnızca telefonla bilgilendirilen sağlık çalışanları tarafından taşınabileceğini aktarıyor.
Sağlık Bakanı yardımcısı, Duncan'ın hastalığı Liberya'dayken kapma ihtimalinin düşük olduğunu çünkü ülkeden ayrılmadan önce hastalık belirtisi göstermediğini söylüyor.
Birleşmiş Milletler verilerine göre çoğu Sierra Leone, Liberya ve Gine'de olmak üzere 7.178 Ebola vakası tespit edildi.
Ebola virüsünden ölenlerin sayısı 3.330'u geçti. Yardım kuruluşları virüsün hızla yayıldığı uyarısını yapıyor.
Dünyanın en ölümcül hastalığı olarak bilinen Ebola virüsüyle ilgili bilinenler şöyle:
</doc>
<doc docid='bbc_140731_ebola_virus_tedbir' lang='tur' type='mono' source_url='http://www.bbc.co.uk/turkce/haberler/2014/07/140731_ebola_virus_tedbir' term='ebola'>
Sierra Leone'de ebola alarmı
Sierra Leone’de ölümcül ebola salgını karşı olağanüstü durum ilan edildiği duyuruldu.
Sierra Leone’de ölümcül ebola salgını karşı olağanüstü durum ilan edildiği duyuruldu.
Cumhurbaşkanı Ernest Bai Koroma, salgının baş gösterdiği doğu bölgesini karantinaya alacaklarını açıkladı.
Koroma, ayrıca havalimanına giriş yapan yolculardan ellerini dezenfektanlı ilaçlarla yıkamalarını isteyeceklerini ve ateşlerinin ölçüleceğini de belirtti.
Cumhurbaşkanı, gelecek hafta Washington'da başlayacak Amerika-Afrika zirvesi görüşmelerine salgın nedeniyle katılamayacağını dile getirdi.
Birleşmiş Milletler'in (BM) verilerine göre Batı Afrika’da ebola virüsü nedeniyle, 224’ü Sierra Leone’de olmak üzere, 670’den fazla insan öldü.
Ülkede hayatını kaybedenler arasında virüse karşı çalışmalar yürüten Dr. Sheik Umar Khan da bulunuyor. Khan'ın cenaze töreni bugün yapılacak.
Ebola virüsüne yakalananların yüzde 90'a yakını yaşamını yitiriyor.
Ancak hastaların erken tedaviye başlamaları durumunda yaşama şansları artıyor.
Ülkenin komşusu Liberya'da da salgın nedeniyle bu hafta bir dizi önlem alınmıştı.
</doc>
<doc docid='bbc_140923_liberya_orman' lang='tur' type='mono' source_url='http://www.bbc.co.uk/turkce/haberler/2014/09/140923_liberya_orman' term='ebola'>
Liberya'yla 'Ormanları koru, para verelim' anlaşması
Ebola krizi ile boğuşan ve Batı Afrika'daki yağmur ormanlarının büyük kısmına sahip olan Liberya, Norveç'ten alacağı nakit yardım yardım karşılığında ağaç kesimini tamamen durdurmayı kabul eden ilk Afrika ülkesi oldu.
Ebola krizi ile boğuşan ve Batı Afrika'daki yağmur ormanlarının büyük kısmına sahip olan Liberya, Norveç'ten alacağı nakit yardım yardım karşılığında ağaç kesimini tamamen durdurmayı kabul eden ilk Afrika ülkesi oldu.
Norveç, Liberya'nın orman kaybını 2020 itibariyle tamamen durdurması karşılığında 150 milyon dolar ödeyecek.
Ebola krizinin, nakit para ihtiyacı yüksek olan yoksul ülkedeki kaçak ağaç kesimini arttırmasından korkuluyordu.
New York'taki iklim zirvesinde varılan anlaşmanın ayrıntılarını Norveçli yetkililer BBC'ye anlattı.
Liberya'daki ormanlar diğer Afrika ülkeleri kadar büyük olmasa da, ülke Batı Afrika'da kalan yağmur ormanlarının önemli bir kısmına ev sahipliği yapıyor. Yukarı Gine Ormanları'nın yüzde 43 kadarı Liberya'da.
Ayrıca Liberya'daki ormanlar Batı Şempanzeleri, filler ve leoparlar gibi soyu tükenme tehdidi altında olan hayvanların da evi.
Ancak iç savaşın 2003'te sona ermesinden bu yana kaçak orman kesimi iyice yaygınlaştı.
Liberya Cumhurbaşkanı Ellen Sirleaf Johnson iki yıl önce ülkede kalan yağmur ormanlarının yüzde 58'inin kesimi için çeşitli şirketlere lisans vermesi üzerine yoğun eleştiriye uğramış, sonra da bu lisansların büyük kısmını iptal etmişti.
Şimdiyse Norveçliler ve Liberya hükümeti her iki tarafın da gelecekte ormanları koruyacağına inandıkları bir anlaşma imzaladı.
Norveç Hükümeti'nin siyasi danışmanlarından Jens Frolich Holde BBC'ye yaptığı açıklamada "Liberya'da karbon salımının ve yoksulluğun aynı anda azalmasını umuyoruz. Endonezya ve Brezilya'da bu tür girişimleri destekledik. Ancak ilk kez bir ülkeyle böyle bir anlaşma yapıyoruz" dedi.
Anlaşma uyarınca Norveç ilk önce Liberya'nın ormanları gözleme ve denetleme kabiliyetini geliştirecek.
Liberya hükümetiyse mevcut ağaç kesme lisansları bağımsız bir kuruluş tarafından denetlenene dek yeni lisans vermeyecek.
Liberya aynı zamanda ormanlarının yüzde 30'una ya da biraz daha fazlasına 2020'ye dek "koruma altındaki arazi" statüsü verecek.
Sonuçta da her şey yolunda gider, bağımsız bir kuruluş ağaçların hala yerinde durduğunu doğrularsa Norveç ödeme yapacak.
Uzmanlar zor bir dönemden geçen Liberya'nın nakit para elde etmek için orman kesimine giriştiğine inanıyor.
Ebola salgınının ekonomide yarattığı büyük olumsuz etki düşünülünce Norveç'le yapılan anlaşma daha iyi bir döneme denk gelemezdi.
Çevreciler yolsuzluğun yaygın, devlet otoritesinin de zayıf olduğu Liberya'da tüm kaçak ağaç kesim faaliyetlerinin bir anda durmayacağının farkında.
Global Witness adlı kuruluşun Genel Direktörü Patrick Alley "Bu anlaşmanın işe yaramama potansiyeli var. Norveç ve Liberya bu anlaşmanın yolsuzluktan etkilenmediğine emin olmalı." dedi.
</doc>
<doc docid='bbc_140925_basin_ozeti' lang='tur' type='mono' source_url='http://www.bbc.co.uk/turkce/basinozeti/2014/09/140925_basin_ozeti' term='ebola'>
25 Eylül İngiltere basın özeti
İngiliz gazetelerin ilk sayfalarında İngiltere Başbakanı David Cameron'un IŞİD'e karşı ABD öncülüğünde yürütülen operasyona katılma çağrısı ve dünya liderlerinin BM Genel Kurulu'nda IŞİD'ı hedef alan sözleri geniş yer buluyor.
İngiliz gazetelerin ilk sayfalarında İngiltere Başbakanı David Cameron'un IŞİD'e karşı ABD öncülüğünde yürütülen operasyona katılma çağrısı ve dünya liderlerinin BM Genel Kurulu'nda IŞİD'ı hedef alan sözleri geniş yer buluyor.
BM Genel Kurulu'nda yaşanan son gelişmeler ise gazetelerin baskıya gitmesinin ardından gerçekleştiği için, gazetelerde yer bulamamış.
Guardian ABD Başkanı Barack Obama'nın 69. BM Genel Kurulu'nda yaptığı konuşmada IŞİD'e yönelik "Hala zaman varken savaş alanını terk et" sözlerini manşetine taşımış.
Gazete BM üyesi ülkelerin liderlerine seslendiği konuşmada, ABD Başkanı'nın IŞİD'i "yok etme" sözünü tekrarladığını bildiriyor.
Haberde İngiltere'nin de operasyona katılma hazırlığında olduğu beliriliyor.
İngiltere'de muhalefetteki İşçi Partisi lideri Ed Miliband'ın da partililere İngiltere'nin Irak'taki operasyonlara katılmasına destek vermelerini söylediğine de dikkat çekiliyor.
Guardian ayrıca İngiltere'den "şehit olmak üzere" Suriye'ye savaşmaya giden ve son saldırılarda öldüğü tahmin edilen 19 yaşındaki bir İngiliz'in fotoğrafını ilk sayfasında paylaşıyor.
Brighton kentinden olan İbrahim Kamara'nın Halep yakınlarında öldüğü belirtiliyor.
Gazeteye konuşan ve oğlunun ölümünü sosyal medyadan duyduğunu belirten Kamara'nın annesi, "Onun nereye gittiğini öğrendiğimde çok ağlamıştım, öleceğini biliyordum, artık onun için dökecek göz yaşım kalmadı" diyor.
Independent gazetesi ise Başbakan David Cameron'un IŞİD'e karşı yürütülen operasyona katılmak için parlamentodan izin istemesini "Cameron İngiltere'yi Irak'ta yeni bir savaşın yoluna sokuyor" başlığıyla duyuruyor.
Haberde Cameron'un ABD'nin 2003'teki Irak işgaline de destek verdiği hatırlatılıyor.
Ancak Cameron'ın, IŞİD'in elindeki İngiliz rehine Alan Henning'in durumunun, olası bir operasyona katılma kararıyla tehlikeye gireceğini kabul ettiği de belirtiliyor.
Gazete, İngiltere'nin Suriye'deki operasyona katılmayacağına ve bölgeye asker göndermeyeceğine dikkat çekiyor.
Independent, konuyla ilgili yapılan bir kamuoyu yoklamasına da yer veriyor.
YouGov'un 15-16 Eylül'de yaptığı kamuoyu yoklamasında, İngiltere'nin ABD öncülüğündeki hava saldırılarına katılmasını destekleyenlerin oranının %54'e çıktığı belirtiliyor.
Gazetenin Şanlıurfa'nın Suruç ilçesinde bulunan muhabiri ise konuştuğu Kürtlerin, IŞİD'e yönelik operasyonu yetersiz bulduğunu bildiriyor.
Kürt komutanlar, hava saldırılarının IŞİD'İ yavaşlatmakta başarısız olduğunu, vurulan yerlerin IŞİD'in saldırılardan önce terketmiş olduğu binalar olduğunu söylüyor.
Times ise İngiltere'nin Kıbrıs'taki askeri üssünde "savaş hazırlıkları" yapıldığını yazıyor. İngiltere parlamentosunun hava saldırılarına yeşil ışık yakması halinde, Akrotiri'deki Kraliyet Hava Kuvvetleri'ne (RAF) ait üsten ilk kez, başka bir ülkeyi bombalamak üzere İngiliz savaş uçaklarının kalkacağı belirtiliyor.
Haber şöyle devam ediyor: "Kıbrıslı Rumlar bu zamana kadar üssün Arap ülkelerine düzenlenecek saldırılar için kullanılmasına isteksiz yaklaşıyordu. Ancak IŞİD tehdidi fikirlerini değiştirdi".
The Daily Telegraph, Batı Afrika'yı vuran Ebola virüsü salgınıyla ilgili bir habere yer veriyor.
Salgından en çok etkilenen ülke olan Liberya'da sağlık hizmetlerinin, Ebola hastalarına bakmaya yetmediğine dikkat çekilen haberde, her gün en az 30 hastanın, yer olmadığı gerekçesiyle hastane ve kliniklerden geri çevrildiği bilgisi veriliyor.
Gazete, Sınır Tanımayan Doktorlar örgütünden Liberya'da görev yapan İsveçli bir doktorun şu ifadelerine yer veriyor: "Bu, şu ana kadar karşılaştığım en kötü durum. Her gün verilmesi imkansız, insanlık dışı kararlar vermek zorunda kalıyorum. Kendilerini içeri almamız için yalvaran hastaları kapıdan geri çevirmek katlanılamaz bir durum".
Financial Times ise Avrupa Birliği'nin ortak para birimi Euro'daki düşüşü inceliyor.
Haberde "Euro'daki düşüş Avrupa Merkez Bankası'ndaki 'karar vericilerin' elini güçlendiriyor" başlığı kullanılıyor.
Euro'nun son bir yıl içinde ilk kez 1,28 Amerikan dolarının altına indiğini belirten gazete, bunun nedenini şöyle açıklıyor: "Euro'nun değerinin azalması Avrupa Merkez Bankası'nın Haziran'dan bu yana para politikasını gevşetmesinden ve faizleri düşürmesinden kaynaklanıyor".
Haberde, Avrupa Merkez Bankası'nın Euro'nun bu düşüşünün kısa sürede ihracatı artırmasını beklediği bildiriliyor.
</doc>
<doc docid='bbc_140822_ebola_ekonomik_maliyet' lang='tur' type='mono' source_url='http://www.bbc.co.uk/turkce/haberler/2014/08/140822_ebola_ekonomik_maliyet' term='ebola'>
'Ekonomi Ebola yüzünden yüzde 30 küçüldü'
Batı Afrika'da 1300'den fazla kişinin ölümüne yol açan Ebola salgını büyük bir insani krize yol açıyor. Ancak salgın Gine, Liberya ve Sierra Leone ekonomileri için de büyük bir kriz tehdidi.
Batı Afrika'da 1300'den fazla kişinin ölümüne yol açan Ebola salgını büyük bir insani krize yol açıyor. Ancak salgın Gine, Liberya ve Sierra Leone ekonomileri için de büyük bir kriz tehdidi.
BBC'nin sorularını yanıtlayan Sierra Leone Tarım Bakanı Joseph Sam Sesay "Ekonomi Ebola yüzünden yüzde 30 küçüldü" diyor.
Tarım Bakanı bu kötü haberin Devlet Başkanı Ernest Bai Koroma tarafından olağanüstü gündemle toplanan bakanlar kurulu sırasında açıklandığını ifade ediyor.
"Ebola salgınından en çok da tarım sektörü etkilendi" diyen Bakan Sesay, Sierra Leonelilerin yüzde 66'sının tarım sektöründe çalıştığını ifade ediyor.
Ülkenin 13 bölgesinin 12'si Ebola salgını etkisi altında. Daha çok etkilenenler Liberya ve Gine'ye komşu olan doğu bölgeleri.
Yollara kurulan barikatların başında bekleyen polis ve askerler çiftçilerin bölgeler arasındaki seyahatini önlemek kadar tarımsal ürünlerin geçişine de izin vermiyor.
Sesay durumun ciddiyetini şu sözlerle ifade ediyor "Yaşadığımız sadece istihdam açığı olulması veya üretimin eksik kapasite ile sürmesi değil. Salgının daha yoğun olduğu bölgelerden insanlar topluca kaçıyor. Tarlaları tamamen terk ediyorlar."
Ancak Birleşmiş Milletler Kalkınma Ajansı (UNDP) bölge koordinatörü David McLachlan-Karr, barikatların salgının kontrol altına alınabilmesi için 'hayati' öneme sahip olduğunu vurguluyor.
BBC'ye konuşan McLachlan-Karr, "Salgının çıkış noktalarını karantina altına almak kesinlikle yapılması gereken öncelikli şey" dese de Sierra Leone'de tarımın bu yüzden çöktüğünü kabul ediyor.
"Şu an tohum ekimi sezonuna girmek üzereyiz ve hiçbir tarımsal çalışma yok" diyen UNDP temsilcisi, ilerleyen aylarda gıda ihtiyacının giderek artacağını söylüyor. Bunun da gıda ülkedeki gıda fiyatlarını yükselterek enflasyona yol açmasının kaçınılmaz olduğu ifade ediliyor.
UNDP şu ana kadar ülkenin sağlık sisteminin desteklenmesi için 18 milyon dolarlık yardım çağrısı yapmış durumda. Dünya Gıda Programı ise Sierra Leone, Gine ve Liberya'da en az 70 milyon dolarlık yardıma ihtiyaç olduğunu belirtiyor.
Gine ve Liberya'da ekonomik beklentiler Sierra Leone'deki kadar dramatik olmasa da yine de endişe verici. Dünya Bankası Gine'de büyüme hızının yüzde 4,5'ten yüzde 3,5'e gerilemesini bekliyor.
Liberya'nın ise bu yıl yüzde 5,9 büyüyeceği öngörülse de Maliye Bakanı Amara Konneh bu kadar güçlü büyüme oranları beklemenmesinin artık gerçekçi olmadığını belirtiyor.
Liberya'da çalışan yabancı işçilerin Ebola salgınının ortaya çıkmasıyla ülkeden kaçmış ve birçok sektörde işler aksamıştı.
Dünyanın en büyük çelik üreticisi ArcelorMittal Liberya'daki demir madenlerinde üretimin yavaşladığını belirtti. Maden şirketleri "mücbir sebep" ilan ederek tüm faaliyetleri durdurmuş durumda.
Gine'de Afrika'Nın en büyük demir madeni bulunuyor. Madenin işletmecisi olan Vale şirketi Nisan ayında bölgedeki 6 uluslararası personelini geri çekti ve tüm işçilere de süresiz izin verdi.
Bölgede faaliyet gösteren ve dünyanın en büyük üçüncü maden şirketi olan Rİo Tinto da Dünya Sağlık Örgütü'ne 100 bin dolar bağış yaptı ve yerel halka tıbbi malzeme desteği sağlamaya devam ediyor.
Ebola salgını finans sektörünü de etkilemiş durumda. Sierra Leone'de bankalar çalışma sürelerini 2 saat azalttı. Böylece personelin müşterilerle daha az temas kurması sağlanmaya çalışılıyor.
Turizm sektörüyse tamamen durmuş durumda. Neredeyse tüm oteller boş ve işletmeciler işten çıkarmalara başlamış durumda.
Batı Afrika'da sınırların kapatılması ve alınan uçuş yasağı kararları ithalat ve ihracatı da derinden yaralıyor.
</doc>
<doc docid='bbc_haberler-39229536' lang='tur' type='mono' source_url='https://www.bbc.co.uk/turkce/haberler-39229536' term='ebola'>
Akıllı telefonlarla 'çocuk kanseriyle mücadeleye katkı' mümkün
Android işletim sistemine sahip akıllı telefonlarınız ve bilgisayarlarınız aracılığıyla bilim insanlarına çocuk kanserleriyle mücadelede yardımcı olabilirsiniz.
Android işletim sistemine sahip akıllı telefonlarınız ve bilgisayarlarınız aracılığıyla bilim insanlarına çocuk kanserleriyle mücadelede yardımcı olabilirsiniz.
Akıllı telefonların ve bilgisayarların kullanılmayan programlama gücü, çocuk kanserlerine karşı tedavi geliştirmek amacıyla yapılan kimyasal deneylere katkıda bulunabiliyor.
Teknoloji şirketi IBM'in 2004 yılında kurduğu Dünya Topluluk Şebekesi (World Community Grid) projesine katılan 70 bin gönüllü, şimdiye kadar Ebola, Zika, HIV virüsleri ile tüberküloz ile mücadele için yapılan deneylere katkıda bulundu.
Program kapsamında bilgisayarınızın ya da Android cihazınızın boşta kalan programlama enerjisi deneyler için yapılan hesaplamalarda kullanılıyor.
Cihazınıza indirdiğiniz uygulama, telefonunuzun şarjını zorlamamak için belirli bir seviyeye kadar arka planda çalışıyor.
Eğer telefonunuzda bazı işlemler gerçekleştiriyorsanız bunu saptayan yazılım cihazınızın enerjisini kullanmaya son veriyor.
Şimdi de bu programa Çocukluk Kanserini Yok Edin (Smash Childhood Cancer) projesi dahil oldu.
Projede beyin tümörü, karaciğer kanseri ve kemik kanseri gibi altı farklı çocukluk kanserine karşı tedavi geliştirilmesi için deneylerin yapılması öngörülüyor.
Program Müdürü Juan Hindo, uygulamanın kablosuz internet bulunduğunda çalışmasının telefonun veri tüketmesine engel olduğunu açıklıyor.
Bu deneyin gerçekleştirilmesi için milyonlarca simülasyona ihtiyaç duyulduğunu açıklayan Hindo, araştırmacıların her birini test etmek için çok fazla bilgisayar gereksinimi duyduğunu belirtiyor.
Böylesine bir deneyi zaman ve masraflar göz önünde bulundurulduğunda laboratuvar ortamında gerçekleştirmek imkansız.
Proje kapsamındaki sistemin günde 1-2 milyon hesaplama yaptığı tahmin ediliyor.
Her yıl 300 bin çocuğa kanser teşhisi konduğu ve 80 bin çocuğun kanserden hayatını kaybettiği kaydedilirken bu projenin teşhislerin geliştirilmesini hızlandırılacağı umuluyor.
</doc>
<doc docid='bbc_141014_ebola_tr' lang='tur' type='mono' source_url='http://www.bbc.co.uk/turkce/haberler/2014/10/141014_ebola_tr' term='ebola'>
Türkiye Ebola tehdidine karşı ne yapıyor?
Çoğunluğu Batı Afrika’da olmak üzere yaklaşık 4,500 kişinin ölümüne neden olan Ebola salgını nedeniyle Türkiye Sağlık Bakanlığı da çeşitli tedbirler alıyor.
Çoğunluğu Batı Afrika’da olmak üzere yaklaşık 4,500 kişinin ölümüne neden olan Ebola salgını nedeniyle Türkiye Sağlık Bakanlığı da çeşitli tedbirler alıyor.
Geçen hafta Nijerya’dan gelen ve kimliği açıklanmayan bir Türk Ebola şüphesiyle hastaneye kaldırılmıştı.
Bugün ise Almanya’da Birleşmiş Milletler’den bir sağlık çalışanı Ebola nedeniyle hayatını kaybetti.
Peki Sağlık Bakanlığı Ebola salgını tehlikesine karşı ne tür önlemler alıyor?
Sağlık Bakanlığı’na bağlı "Türkiye Hudut ve Sahiller Sağlık Genel Müdürlüğü", uluslararası giriş noktalarında halk sağlığı acil eylem planları hazırlanıp, tatbikat yapıldığını; hastaların sevk edileceği referans hastaneler belirlendiğini belirtiyor.
BBC Türkçe’nin sorusu üzerine verilen yanıtta Müdürlük, yine uluslararası giriş noktalarına takviye sağlık personeli görevlendirdiği belirtiliyor. Alınan önlemler arasında salgın hastalığın görüldüğü yerden gelen kişilerin ali hekimleri tarafından 21 gün boyunca takibi yapıldığı söyleniyor.
Müdürlük verdiği bilgide, "Hizmetlerin yaygınlığını arttırmak için Seyahat Sağlığı Merkezi sayısının 32’den 43'e çıkarıldığını" belirtiyor.
Sağlık Bakanlığı Türk Hava Yolları (THY) için de "Ebola Hastalığı Prosedürü" uyguluyor. Buna göre kabin ekibinin yüksek ateş, bulantı, kusma gibi hastalık belirtilerini gözlemlemeleri bekleniyor. Ayrıca uçakta birinci anons ile yolcuların müdürlük tarafından hazırlanan ve THY’nin kurumsal dergisi içinde bulunan Ebola bilgilendirme metnini okumaları talep edilmesi isteniyor.
THY için hazırlanan prosedür broşüründe şüpheli bir vaka ile karşılaşıldığında yapılması gerekenler de anlatılıyor.
Enfeksiyon Hastalıkları uzmanı Prof. Dr. Özlem Azap “İstanbul’daki şüpheli vakada basında göründüğü kadarıyla uygun önlemler alınmış gibi görünüyor. Sağlık Bakanlığı da yaklaşık bir ay önce bir genelgesi yayımlamıştı. Ancak henüz bir vaka görmediğimiz için, ne olur kestiremiyoruz” diyor.
Azap ayrıca, ilk vaka geldiği zaman bunun uzmanlar için çok önemli olduğunu ancak Türkiye özelinde halk sağlığı için bir tehdit olmadığını belirtiyor.
Dünya Sağlık Örgütü (WHO) ise bugün yaptığı açıklamada Ebola virüsüne yakalananlarda ölüm oranının yüzde 70'e çıktığını açıkladı. Daha önce bu oranın yüzde 50 civarında olduğu belirtiliyordu.
ABD Hastalık Kontrol ve Önleme Merkezleri HIV/AIDS'in ortaya çıkmasından bu yana Batı Afrika'daki Ebola salgını kadar büyük sağlık sorunu görülmediğini söylemişti.
</doc>
<doc docid='bbc_141022_ebola_serumu' lang='tur' type='mono' source_url='http://www.bbc.co.uk/turkce/haberler/2014/10/141022_ebola_serumu' term='ebola'>
Ebola virüsüne karşı serum tedavisi yolda
Batı Afrika'da binlerce kişinin ölümüne neden olan ebola virüsüne yakalananlar için yeni bir serumun kullanıma hazır hale gelmek üzere olduğu belirtildi.
Batı Afrika'da binlerce kişinin ölümüne neden olan ebola virüsüne yakalananlar için yeni bir serumun kullanıma hazır hale gelmek üzere olduğu belirtildi.
Dünya Sağlık Örgütü (WHO) yetkilileri yeni serumu birkaç hafta içerisinde yetiştirebileceklerini söylediler.
İsviçre'nin Cenevre kentinde bir basın toplantısı düzenleyen WHO Genel Direktör yardımcısı Marie Paule Kieny, "Virüse yakalananların etkin biçimde tedavi edilebilmesi için salgın yaşanan üç ülkede ortaklıklar oluşturuluyor. Serum kısa zamanda ulaştırılacak" dedi.
Batı Afrika ülkeleri Liberya, Sierra Leone ve Gine'de 4 bin 500'ün üzerinde kişi ebola virüsü nedeniyle hayatını kaybetti.
Serumun öncelikle Liberya'da uygulamaya konacağı ifade ediliyor.
Ancak bölgeye gönderilecek serumun ihtiyacın ne kadarını karşılayabileceği henüz bilinmiyor.
4 bin 912
kişinin hayatını kaybettiği tahmin ediliyor

(ABD'deki bir ölüm dahil)
Liberia'da 2,705
Gine'de 926
Sierra Leone'de 1281
Nijerya'da 8
Ebolaya yakalanıp hayatta kalan bir kişinin vücudunun virüse karşı bağışıklık geliştirdiği düşünülüyor.
Hastalığı atlatanların kanında ebola virüsüne saldırıp virüsü yok edebilen antikorlar geliştiği de vurgulanıyor.
Bu kişilerin kanından alınan örneklerin seruma dönüştürülmesiyle ebola virüsüne yakalanmış kişilere de hayatta kalma umudu doğuyor.
Ebola virüsüne Batı Afrika dışında yakalanan ilk kişi olan İspanyol hemşire, serum tedavisi gördükten sonravirüsten kurtulmuştu.
Ancak WHO Genel Direktör yardımcısı Kieny, serum tedavisinin bazı riskler içerdiği konusunda da uyarıyor ve gerekli kılavuzları hazırladıklarını ifade ediyor.
Kanı alınan her kişinin hepatit ve AIDS testinden de geçirilmesi gerekecek.
Virüse yakalanmadan önce korunmayı sağlayacak aşı üzerinde ise çalışmalar devam ediyor.
Üzerinde çalışılan potansiyel aşılar henüz insanlar üzerinde denenmedi ve ebola virüsüne karşı ne kadar etkili oldukları da henüz bilinmiyor.
WHO aşının insanlar üzerinde denenmeye başlamasıyla birlikte süreci hızlandırmak adına olabildiğince geniş bir denek grubu ile çalışmayı amaçlıyor.
Kieny, "İnsanlar üzerinde aşı testleri yaklaşık iki hafta içerisinde başlayacak ve altı ay ila bir yıl devam edecek" dedi.
</doc>
<doc docid='bbc_141024_ebola_new_york_yeni_vaka' lang='tur' type='mono' source_url='http://www.bbc.co.uk/turkce/haberler/2014/10/141024_ebola_new_york_yeni_vaka' term='ebola'>
Ebola New York'ta: 4 kişi karantinaya alındı
Kısa süre önce Gine'de ebola virüsüne yakalananları tedavi eden ABD'li doktor Craig Spencer'ın virüse yakalandığı açıklandı.
Kısa süre önce Gine'de ebola virüsüne yakalananları tedavi eden ABD'li doktor Craig Spencer'ın virüse yakalandığı açıklandı.
Spencer, ABD'de ebola teşhisi konan dördüncü kişi oldu ve virüs New York'ta ilk kez ortaya çıktı.
14 Ekim'de Fransız yardım kuruluşu Sınır Tanımayan Doktorlar ile Gine'ye giden Spencer'ın üç gün bölgede çalıştıktan sonra Avrupa üzerinden aktarmalı bir uçuşla New York'a geldiği belirtildi.
Bu hafta içinde ateşlenen Spencer, sağlık kuruluşlarına başvurmasının ardından Bellevue hastanesinde karantina altına alındı.
Şimdi yetkililer Spencer'ın ABD'ye döndükten sonra kimlerle temas kurmuş olabileceğini araştırıyor.
Spencer'ın, hastalık belirtileri başlamadan önce metroya bindiği ve koşuya çıktığı ifade ediliyor.
New York Valisi Andrew Cuomo, şu ana kadar Spencer ile temasa geçen dört kişiyi tespit ettiklerini söyledi.
Spencer'ın nişanlısı ve iki arkadaşı da karantinaya alınmış durumda.
Şehirde ortaya çıkan ilk ebola vakasıyla ilgili bir basın toplantısı düzenleyen New York Belediye Başkanı Bill de Blasi "New York halkının paniğe kapılmasına gerek yok. Ebolaya yakalanmak son derece zor. Hasta kişinin vücut sıvılarına maruz kalmadığınız sürece hastalığa yakalanamazsınız" dedi.
Batı Afrika'da ise ebola virüsü yüzünden hayatını kaybedenlerin sayısı 4 bin 800'ü aşmış durumda.
Son olarak Mali hükümeti ülkedeki ilk ebola vakasının tespit edildiğini açıkladı.
4 bin 912
kişinin hayatını kaybettiği tahmin ediliyor

(ABD'deki bir ölüm dahil)
Liberia'da 2,705
Gine'de 926
Sierra Leone'de 1281
Nijerya'da 8
Dünya Sağlık Örgütü (WHO) sağlık görevlilerinin iki olası aşı üzerinde çalıştığını belirtse de henüz insanlar üzerinde testlerin başlamadığı belirtiliyor.
Test aşamalarının başlamasının ardından aşının 6 ila 12 ay içerisinde hazır olabileceği de WHO tarafından verilen bilgiler arasında.
Avrupa Komisyonu Başkanı Jose Manuel Barosso'nun "Zamana karşı yarışıyoruz" dediği Avrupa Birliği'nde ise aşı geliştirme çalışmalarına şu ana kadar 24,4 milyon euroluk fon aktarılmış durumda.
ABD'de ebola vakaları bu ayın başında başladı.
Ülkesi Liberya'dan Dallas şehrinde seyahat eden bir kişiye ebola teşhisi konuldu. Bu kişi 8 Ekim'de virüs nedeniyle hayatını kaybetti.
Daha sonra Liberyalı hastaya bakan iki hemşireye daha ebola teşhisi kondu. İki hemşirenin tedavisi karantina altında devam diyor.
</doc>
<doc docid='bbc_140916_obama_ebola' lang='tur' type='mono' source_url='http://www.bbc.co.uk/turkce/haberler/2014/09/140916_obama_ebola' term='ebola'>
Obama: Ebola'ya karşı bölgeye asker göndereceğiz
ABD Başkanı Barack Obama, Afrika'da hızla yayılmaya devam eden Ebola virüsüyle mücadele için 3000 askeri bölgeye sevk edeceğini duyurdu.
ABD Başkanı Barack Obama, Afrika'da hızla yayılmaya devam eden Ebola virüsüyle mücadele için 3000 askeri bölgeye sevk edeceğini duyurdu.
Obama, salgını "küresel güvenliğe tehdit" olarak nitelendirdi.
Obama'nın açıklamaları, Dünya Sağlık Örgütü'nün salgını "modern zamanlarda benzeri görülmedik bir sağlık krizi" olarak tanımlamasıyla aynı zamanlarda geldi.
ABD başkanının virüsle mücadele için açıkladığı önlemler arasında her biri 100'er yataklı ve karantinalı olan 17 sağlık kurumunun Liberya'da kurulması yer alıyor.
Her hafta 500 sağlık görevlisinin eğitilmesi, salgından etkilenen ülkelere gereken malzemelerin daha çabuk ulaştırılması için bir hava köprüsü oluşturmak, 50 bin tanesi Liberya'ya olmak üzere, yüzbinlerce eve sağlık kiti ulaştırmak, alınacak diğer önlemler arasında.
Obama'nın açıklamasından önce, Beyaz Saray basın sekreteri Josh Earnest bölgeye sevk edilecek 3 bin askerin bazılarının Senegal'de bir üste olacaklarını, diğerlerinin ise Liberya'da eğitim, lojistki ve mühendislik işlerinde yer alacağını söylemişti.
Virüsün ilk yayılmaya başladığı yer olan ve bugüne kadar en çok kaybın yaşandığı Liberya'dan Varney Sherman ise Ebola'ya karşı silaha gerek olmadığı görüşünde. Associated Press haber ajansına konuşan Sherman, "Bizim korunmak için silahlara ihtiyacımı yok. İlaca ihtiyacımız var. Virüsün yayılmasına engel olmak için aşıya ihtiyacımız var" diyor. Üniversite öğrencisi Anthony Mulbah içinse Obama'nın açıklamaları "mutluluk verici." Mulbah "Bu, ABD'den uzun süredir beklediğimiz şey" diyor.
Obama, salgının Batı Afrika'daki hastaneleri tamamen etkisi altına aldığını ve insanların "kelimenin tam anlamı ile sokaklarda öldüğünü" söyledi.
Reuters haber ajasına göre özgürlüklerine kavuşan Amerikalı köleler tarafından kurulan bir ülke olan Liberya'da kliniklerin Ebola hastaları ile dolup taşması, hastaların karantinaya alınmadan geri çevrilmesine ve virüsün yayılmasına sebep oluyor.
Obama virsüten etkilenen ülkelerin çökmesi durumunun küresel güvenliğe karşı bir tehdit olduğunu söyledi.
Dünya Sağlık Örgütü'nün son açıklamalarına göre virüsten ölen toplam insan sayısı 2461. Bunun yarısından fazlası Liberya'dan.
Henüz bir tedavisi ya da aşısı bulunnmayan Ebola, vücut sıvılarından bulaşıyor, iç organlarda ve gözler ile dişetleri gibi vücut bölgelerine kanamaya sebep olabiliyor.
</doc>
<doc docid='bbc_140726_nijerya_ebola' lang='tur' type='mono' source_url='http://www.bbc.co.uk/turkce/haberler/2014/07/140726_nijerya_ebola' term='ebola'>
Nijerya, Ebola virüsü nedeniyle kırmızı alarmda
Nijerya'nın başkenti Lagos'ta bir kişinin Ebola virüsünden ölümünün teyit edilmesi ardından ülkeye tüm giriş çıkışlarda kırmızı alarm durumuna geçildi.
Nijerya'nın başkenti Lagos'ta bir kişinin Ebola virüsünden ölümünün teyit edilmesi ardından ülkeye tüm giriş çıkışlarda kırmızı alarm durumuna geçildi.
Afrika'nın en yüksek nüfusa sahip ülkesi Nijerya'da Salı günü bir kişi Lagos havaalanına varması ardından ölmüştü.
Bu, Nijerya'da Ebola virüsünden ilk ölüm vakası.
Sağlık Bakanı Onyebuchi Chukwu, ülkedeki tüm havaalanları, limanlar ve kara sınırlarında gözetimin artırıldığını söyledi.
Şubat ayından bu yana Batı Afrika'da 660'dan fazla kişi Ebola virüsü nedeniyle öldü.
Virüs salgını Gine'de başladı daha sonra Liberya ve Siera Leone'ye sıçradı.
Perşembe günü ölen kişinin 40 yaşında bir Liberyalı olduğu, ülkeye Pazar günü geldiği, havaalanında yere yığılması sonrası hastaneye kaldırıldığı ve karantinaya alındığı belirtiliyor.
Salgına karşı Temmuz ayında Gana'nın başkenti Akra'da büyük bir konferans düzenlenmişti.
Salgın nedeniyle ölüm vakalarının büyük çoğunluğu Gine'de görülüyor ancak Liberya ve Sierra Leone'de de ölü sayısı artıyor.
Konferansa bu üç ülkenin temsilcilerinin yanı sıra Fildişi Sahili, Mali, Guinea Bissau, Senegal, Uganda, Demokratik Kongo Cumhuriyeti, Gambia ve Gana sağlık bakanları katılmıştı.
BBC sağlık muhabiri Tulip Mazumdar, tüm bu ülkelerin yeryüzündeki en ölümcül virüslerden biri olarak kabul edilen Ebola'nın tehdidi altında olduğuna dikkat çekmişti.
</doc>
<doc docid='bbc_141225_sierra_leone_yeni' lang='tur' type='mono' source_url='http://www.bbc.co.uk/turkce/haberler/2014/12/141225_sierra_leone_yeni' term='ebola'>
Sierra Leone'de Ebola karantinası
Ebola salgınından en çok etkilenen yerlerden Batı Afrika ülkesi Siearra Leone'de Ebola virüsü nedeniyle ülkenin kuzeyi karantina altına alındı
Ebola salgınından en çok etkilenen yerlerden Batı Afrika ülkesi Siearra Leone'de Ebola virüsü nedeniyle ülkenin kuzeyi karantina altına alındı
Bir hükümet sözcüsü, dükkanların ve alışveriş merkezlerinin kapalı kalacağını ve resmi izni olmayan hiçbir aracın sokaklara çıkmasına izin verilmeyeceğini söyledi.
Dini törenlerin de engellendiği Sierra Leone'da yalnızca Hristiyanlara Noel gününde kutlama izni verildi.
Sierra Leone 9 binden fazla vakayla Batı Afrika'da Ebola salgınından en kötü etkilenen ülke durumunda.
Dünya Sağlık Örgütü ise virüsün hala yoğun şekilde yayıldığı uyarısında bulundu.
</doc>
<doc docid='bbc_130903_virus_proje' lang='tur' type='mono' source_url='http://www.bbc.co.uk/turkce/haberler/2013/09/130903_virus_proje' term='ebola'>
Hayvanlardan bulaşabilecek virüs tehdidi
Yeni bir çalışma hayvanlarda dolaşan yüz binlerce bilinmeyen virüs olduğunu gösteriyor.
Yeni bir çalışma hayvanlarda dolaşan yüz binlerce bilinmeyen virüs olduğunu gösteriyor.
İnsanları enfekte eden çoğu virüs yabani hayat kaynaklı.
Yeni araştırmalar hayvanlarda dolaşan ve keşif bekliyen en az 320.000 virüs olduğunu göstermekte.
HIV, ebola ve grip bunların en bilinen örnekleri.
Şimdi, ilk kez , bilimadamları sorunun boyutlarını tahmin edebildiklerini söylüyor.
ABD ve Bangladeş'te araştırmacılar bilinen bir hastalık taşıyıcı olan bir yarasa türünü inceledi.
Bir çoğu daha önce hiç görülmemiş neredeyse altmış farklı virüs bulundu.
Bilimadamları daha sonra bilinen tüm memeliler için bu rakamdan çıkarımda bulundu.
Ve en az üç yüz yirmi bin keşif bekleyen virüsün olduğu sonucuna vardı.
Araştırmacılar bu virüsleri belirlemenin gelecekte salgınları önlemeye yardımcı olabileceğini söylüyor.
Bunları tespit etmenin de, insan sağlığı için bir tehdit haline gelebilecek hastalıkların bir adım önünde olmak için çok önemli olacağını söylüyorlar.
Bu projenin de 6 milyar dolardan biraz fazlaya mal olması hesaplanıyor.
Araştırmayı yürüten ekip bunun büyük bir salgının maliyetinin çok altında olduğunu söylüyor.
PREDICT olarak adlandırılan bir ABD projesinde de, bugüne kadar insan ve hayvanların yakın temas içinde yaşadığı alanlarda 240 yeni virüs keşfetti.
</doc>
<doc docid='bbc_141020_basin_ozeti' lang='tur' type='mono' source_url='http://www.bbc.co.uk/turkce/basinozeti/2014/10/141020_basin_ozeti' term='ebola'>
20 Ekim İngiltere Basın Özeti
Independent gazetesinde bir yazı kaleme alan Robert Fisk, "Savaşı kim kazanıyor? IŞİD? ABD? Kürtler? Suriyeliler? Iraklılar?" sorularını yöneltiyor.
Independent gazetesinde bir yazı kaleme alan Robert Fisk, "Savaşı kim kazanıyor? IŞİD? ABD? Kürtler? Suriyeliler? Iraklılar?" sorularını yöneltiyor.
Ve "Savaşta olduğumuzu hatırlıyor muyuz yoksa unuttuk mu? Tabii ki de unuttuk. O nedenle doğruları konuşmalıyız" diyerek devam ediyor.
Yazar, silah şirketi Rytheon ile ABD donanması arasındaki 251 milyon dolarlık sözleşmeye vurgu yapıyor ve "Böyle bir harcama Ebola'ya yapılsaydı, inanın bana, Ebola diye bir şey kalmazdı" diyor.
IŞİD'e karşı savaşın IŞİD'i güçlendirdiğini savunan Fisk'in yazısı şöyle devam ediyor:
"Her ölen IŞİD militanına karşı, üç-dört yeni militan yaratmış oluyoruz. ... IŞİD'e atılan her bombayla geleceğin Ebola virüsünü bulaştırıyoruz."
Irak'a daha önce gönderilen "bir grup silahlı adamın" IŞİD'e karşı yeniden gönderileceğini, aynı bombaların ülkeye tekrar atılacağını vurgulayan Fisk, bu savaştan kar elde eden şirketlere neden dava açılmadığını soruyor.
New York'ta bu tür davalara bakacak ve kazandıkları halde ücretlerini almaya hazır avukatlar olduğunu söyleyen yazar, "Neden savaşın tüccarları bundan zarar almadan kurtulsun ki?" yorumunda bulunuyor.
Daily Telegraph gazetesi, IŞİD'in Türkiye'de Suriyeli muhalif lideri kaçırmaya çalıştığını yazdı.
Haberde, üst düzey Suriyeli muhalif örgütlerden Suvar Rakka'nın komutanı Ebu İsa'nın, Şanlıurfa'da IŞİD militanları tarafından kaçırılırken vurulduğu belirtildi.
Buna göre oğlu Ammar ile geçen Cuma günü Türk yetkililerle görüşmeye giden Ebu İsa'nın, eve dönerken aracının önü IŞİD tarafından kesildi. Komutan ve oğlu, dört silahlı adam tarafından araçtan çıkarılıp götürüldü.
Gazeteye bilgi veren Ebu İsa'nın yardımcılarından Ahmet Abdül Kader, iki militanın yüzünün gözüktüğünü ve bu kişilerin IŞİD üyesi olduğunu bildiğini öne sürdü.
Habere göre komutan ve oğlu Suriye'ye kaçırılmaya çalışıldı. Ancak Türkiye'nin son aylarda sınırdaki güvenliği artırması ve IŞİD'e çalışan kaçakçılardan birinin yakalanması ve planı güvenlik yetkililerine anlatması nedeniyle, komutan kaçırılamadı.
Bahsedilen kaçakçının vurulan Ebu İsa'yı Şanlıurfa'da bir hastaneye bıraktığı ifade edildi.
Gazete, komutana ulaşamadığını ancak komutanın öldüğü söylentisinin dolaştığını yazdı.
Suvar Rakka'nın Kobani'de IŞİD'e (Irak Şam İslam Devleti) karşı savaştığı ve bu nedenle Ebu İsa'nın uzun süredir IŞİD'in hedefinde olduğu kaydedildi.
Habere göre Suvar Rakka'ya bağlı militanlar, ABD öncülüğündeki eğitim programı çerçevesinde Türkiye'deki kamplarda eğitilecek ve Suriye'de IŞİD'le savaşacaktı.
Ebu İsa'nın aracının şoförünün ve kaçırma girişiminde bulunan dört militanın Türkiye tarafından gözaltına alındığı öne sürüldü.
Guardian gazetesi, IŞİD tarafından kaçırılan kadınları yazıyor.
Yazı, Amsha'nın hikayesiyle başlıyor:
"50 yaşında bir adam beni satın almaya geldi. O günden beri yaşamak istemiyorum."
Amsha'nın kocası gözlerinin önünde öldürülüyor. Bir oğlu var ve o sırada ikinci çocuğuna hamile.
IŞİD onu 12 dolara (yaklaşık 27 Türk Lirası) satıyor.
Haberde, Amisha'nın yüzlerce Ezidi kadından sadece biri olduğu belirtiliyor.
Ve IŞİD'in düşmanlarına ait kadınları köleleştirdiği ve zorla evlendirdiğine dair internet üzerinden yayımladığı makale hatırlatılıyor.
Amasha'nın hikayesi devam ediyor. Günlerce hapis tutuldukları, önce genç ve güzel kızların seçilip satıldığını söylüyor Amisha.
Daha sonraysa Amisha zorla evlendiriliyor ve annesini arayıp, ona söylemesi isteniyor.
Amisha gibi birkaç kadının kaçtığını veya saklandığını belirten gazete, hala yüzlercesinin IŞİD'in elinde olduğunu yazıyor.
Amisha kaçtıysa da devam edebilecek gücü olmadığını söylüyor ve "Tek dileğim ölmek" diyor.
Times gazetesi, Irak'ta Şii milislerden kaçan ve Kürt bölgesine sığınan Sünni sivillere geniş yer ayırıyor.
Haberde, Şii milislerin Saddam Hüseyin'in doğduğu kent Tikrit'i geri almak için saldırıya geçmesi üzerine, Sünni sivillerin katliama uğramaktan korkmaya başladığı belirtiliyor.
Bunun üzerine IŞİD ile Kürtler arasında yerel bir anlaşma yapıldığını yazan gazete, Sünni Arap ailelere Mektep Halit yolunda geçiş koridoru açıldığını kaydediyor.
Gazeteye konuşan bir Birleşmiş Milletler yetkilisi, "Bu kişilerin IŞİD ile Şii milisler arasında kaldıklarını ve Kürdistan'ın onlar için güvenli bir sığınak olduğunu" söylüyor.
Ancak Kürt yetkililerin, "uyuyan IŞİD hücresi" tehlikesi nedeniyle çok az sayıda Sünni Arabın bölgeye girmesine izin verdiği ifade ediliyor.
</doc>
<doc docid='bbc_141231_dunya_2014_simpson' lang='tur' type='mono' source_url='http://www.bbc.co.uk/turkce/haberler/2014/12/141231_dunya_2014_simpson' term='ebola'>
'Kaygı ve istikrarsızlığın yılı' 2014
Yıllar aslında sokaklardaki kalabalıklar gibi. Çoğu gelip geçer ve üzerinizde hiçbir iz bırakmaz.
Yıllar aslında sokaklardaki kalabalıklar gibi. Çoğu gelip geçer ve üzerinizde hiçbir iz bırakmaz.
Ama bazı yıllar bilincinizde ve tarihte ciddi izler bırakır. 2014 de böyle bir yıldı. Yaşananlar her şeyin aşağı yukarı bildiğimiz gibi devam edeceğine dair o tembel duyguyu yerle bir etti.
İşte bu olaylardan bazıları;
21 Şubat'a Ukrayna'da Rusya yanlısı Yanukoviç hükümeti ve Ukrayna'nın Nato ve Avrupa Birliği'ne katılmasını isteyen eylemcilerin sokaklardaki şiddeti çatışmaları zirve yaptı.
Kiev'in ana meydanında toplanan eylemciler hükümete karşı silaha davranma tehdidinde bulundu. Polis geri çekildi ve Cumhurbaşkanı Yanukoviç Rusya'ya kaçtı.
Sağcı bir darbe miydi, yoksa bir halk ayaklanması mı? Ruslarla Avrupalılar ve Amerikalılar doğal olarak farklı görüşteydiler.
Çok geçmeden Kırım Körfezi Rus üniformaları giyen, ancak gönüllü olduklarını iddia eden askerler tarafından ele geçirildi.
Hep Rusya'nın ayrılmış bir parçası gibi gözüken Kırım gerçek bir referandumla Rusya Federasyonu'na katılmayı seçti. Rusya çok memnundu.
Doğu Ukrayna'da ise topyekun bir iç savaş yaşandı. Rus güçleri savaşta çeşitli kılıklarda yer aldı.
Amsterdam-Kuala Lumpur seferini yapan bir Malezya Havayolları uçağı Ukrayna hava sahasında seyrederken Rus yapımı bir füzeyle vuruldu. Uçaktaki 298 tamamen masum insan öldü.
Bunlar Avrupa'da şimdiye dek görülmemiş olaylardı. Avrupa Birliği, ABD, diğer ülkeler ve uluslararası kuruluşlar Rusya'ya ambargo uygulamaya başladı.
Ekonomik açıdan giderek büyüyen bir hasar gören Rusya Batı'ya daha sert bir şekilde meydan okumaya başladı. Daha hafif ve daha az tehlikeli olsa da ikinci bir soğuk savaş başladı.
2014'te şoke edici başka gelişmeler de vardı.
9-10 Haziran gecesi çok da iyi eğitimli olmayan 1300 radikal İslamcıdan oluşan konvoylar Irak'ın en büyük şehirlerinden Musul'a saldırdı ve kenti ele geçirdi.
IŞİD'in siyah bayrağı dünya çapında tanınır hale geldi. Tüm İslam dünyasına yayılma tehdidini de barındıran bir güç Irak ve Suriye'de şimdiye dek görülmeyen bir güç ortaya çıktı. Irak ordusu, özellikle de subayları kaçtı. Ertesi gün IŞİD'in siyah bayrağı Tikrit'te de dalgalanıyordu ve başkent Bağdat'ı da alacak gibi görünüyorlardı. Ancak Bağdat dayandı.
IŞİD daha sonra kentleri değil de, savunmasız tutsakları öldürdükleri iğrenç cinayetleri ustaca görüntüledikleri videolarla haber gündemini işgal etmeye başladı.
IŞİD karşıtları yavaş yavaş kendilerini toparlamaya başladı. Bağdat'taki mezhepçi hükümet değişti. IŞİD'a karşı koalisyona Batılı ülkeler, Irak Kürtleri ve İran'dan oluşan adı konulmamış bir koalisyon IŞİD'e karşı savaşta Suriye'ye katıldı.
Şu anda hiç kimse ciddi olarak IŞİD bayrağının tüm bir bölgede dalgalanacağını düşünmüyor. Ancak IŞİD Pakistan'dan Libya'ya birçok aşırılık yanlısını etkiledi ve kendisine çekti. Nijerya'da da Boko Haram IŞİD'in en kötü özelliklerini taklit ediyor gibi görünüyor.
2014'te dünyanın bir kez daha bir salgın hastalığa boyun eğebileceği korkuları yaşandı dönem dönem. Bu kez salgının adı Ebola'ydı.
Aslında dünyanın hastalığa tamamen boyun eğmesi tehlikesi pek de gerçekçi değildi. Çünkü bu kez hem dünyanın daha hazırlıklıydı hem de hastalık büyük bir salgına dönüşecek özellikler göstermemesi. Ama yine de hastalık pek çok kişiyi korkuttu ve bu durumlarda sıkça görüldüğü gibi bu koşullar altında bazı ülkeler ve kişiler çok da düzgün davranışlar sergilemedi.
Geriye dönüşlerin de yılıydı aynı zamanda. ABD ve İngiltere çekildikleri Irak ve Afganistan'a yerel güvenlik güçlerine destek olmak için yine asker yollamak zorunda kaldı.
Ayrılıkçı duygular Avrupa'da, İskoçya ve İspanya'da büyüdü ve Avrupa Birliği'nden hoşnutsuzluk iyice arttı.
Hong Kong'da ayrı bir kimlik yaratma arzusu Çin'in daha sert bir tutum takılmasına neden olurken, Cumhurbaşkanı Şi Jinping Komünist Parti'deki kontrolünü arttırmaya kararlı bir şekilde devam etti.
Yılsonuna yaklaşılırken dünyanın bazı büyük meseleleri sokaklara da yansıdı. Sydey, Dijon ve Tours'da meczuplar İslam adına insanlara saldırdı. Müslümanlara yönelik ırkçı saldırılar da arttı.
ABD'de siyahların beyaz polisler tarafından öldürülmesi nedeniyle polise yönelik güven sarsıldı.
Time dergisi 2014'ü "selfie-özçekim" yılı ilan etti. Belki de gerçekten öyle. Bence de bu yıl istikrarsızlık ve kaygıların yılıydı.
</doc>
<doc docid='bbc_haberler-dunya-47333464' lang='tur' type='mono' source_url='https://www.bbc.co.uk/turkce/haberler-dunya-47333464' term='ebola'>
Münih Güvenlik Konferansı: ABD ve Avrupa'nın ayrışmasını ortaya koyan zirve
Eski İsveç Başbakanı ve Dışişleri Bakanı Carl Bildt'e göre, "Davos Dünya Ekonomik Forumu toplantıları küresel iç çevreleri için neyse, Münih Güvenlik Konferansı da jeopolitik için odur".
Eski İsveç Başbakanı ve Dışişleri Bakanı Carl Bildt'e göre, "Davos Dünya Ekonomik Forumu toplantıları küresel iç çevreleri için neyse, Münih Güvenlik Konferansı da jeopolitik için odur".
Gerçekten de Davos'ta küresel ekonominin seçkinleri bir araya geliyor, Münih'te savunma ve güvenlik kurumlarının seçkinleri…
Davos zirvesinde Batı merkezli küresel ekonomik düzenin sorunları tartışılırken, Munich zirvesinde ABD liderliğindeki küresel liberal düzenin sorunları gündeme geliyor.
Bu anlamda, Davos ve Münih bir madalyonun, kaderleri birbirinden ayrılamaz biçimde bağlı iki yüzü. Her ikisinin de artık geride kalmaya başlayan bir dünya düzeninin temsilcileri olduklarını düşünmek olanaklı.
Bu yıl 15-17 Şubat günlerinde yapılan 55. Münih Güvenlik Konferansı'nın teması "Parçalarını kim toplayacak?" idi. Çünkü konferansı düzenleyen örgütlenmenin başkanı Wolfgang Ischinger'in açılış konuşmasında vurguladığı gibi "liberal düzen dağılıyor".
Geçen yılın teması uçurumun "kıyısından geri dönmek" idi. Demek ki geride kalan bir yıl boyunca, "kıyısına" kadar gelenler geri dönmenin bir yolunu bulamamışlar.
Belki de artık "geride" dönülecek bir yer yok.
Bu yıl konferanstaki tartışmalar, "kıyısına gelenlerin", ilerisi ve gerisini tanımlamak söz konusu olduğunda nostalji ile fantezi arasında bir yerlerde kaldıklarını herhangi bir yere gidecek durumda olmadıklarını gösteriyordu.
ABD delegasyonu ve AB ülkeleri içindeki ayrılıklara bakınca "dağılmaya" başlamış olanın yalnızca liberal dünya düzeni olmadığı da söylenebilir.
Bu yılın teması…
Toplantıdaki tartışmaları irdelemeye başlamadan önce, Ischinger'in açılış konuşmasında vurguladığı konuların ve kaygıların en önemlilerinin altlarını çizmekte yarar var.
Ischinger'e göre, 2014'te uluslararası düzeni, Doğu Ukrayna'yı işgal eden Rusya'nın bozduğu düşünülüyordu.
Şimdi de ABD Başkanı serbest ticareti, Batı'nın değerlerini, NATO'yu, uluslararası düzenin kurallarını sorguluyor.
"Bir çağ kapanıyor, yeni bir dönem başlıyor. Yeni siyasi çağın ana hatları yavaş yavaş belirginleşiyor" dedikten sonra Ischinger bu ana hatları kısaca sergiliyor:
"Her yerde siyasi krizler"… "kalıcılaşmış çatışma noktaları"… "terörist saldırı tehlikeleri"… "Fukuşima, Ebola, iklim değişikliği gibi büyük felaketlere yol aşabilecek güvenlik sorunları" ve "ufukta yükselmeye başlayan yeni bir büyük güçler arası çatışma olasılığı"...
Ischinger'e göre liberal demokrasi ve serbest piyasa modeli artık rakipsiz değil. Çin ve Rusya bu modelin karşısına otoriter devlet kapitalizmi modelini koydular ve etkileri altındaki ülkelere bu modeli benimsetmeye çalışıyorlar. Kitleler arasında da "güçlü liderlere" ilgi giderek artıyor.
Bu ortamda, büyük güçler ve orta büyüklükte güçler arasında askeri çatışma olasılığı giderek artıyor.
Ischinger, bu ortamda "uluslararası düzenin çekirdek bileşenlerini nasıl koruyabileceğimizi düşünmemiz gerekiyor"diyor.
Ischinger'in bu kaygılarının bütünsel olarak değerlendirirsek sanırım "ABD liderliğindeki Batı merkezli uluslararası ekonomik siyasi ve askeri düzen çağı hızla kapanırken, Batı'nın liderleri Münih konferansında, 'Bundan neyi kurtarabiliriz?' sorusuna bir cevap bulmak için tartışmaya çalışıyorlardı" diyebiliriz.
Batı'nın sonu mu?
"Tartışmaya çalışıyorlardı" diyorum çünkü, Financial Times'ın baş yazısında vurguladığı gibi, "birbirleriyle konuşmuyor adeta birbirlerine bağırıyorlardı".
Konferansı değerlendiren yorumların başlıklarına bakınca, özellikle ABD kaynaklı yorumcuların ABD'nin küresel liderliğini restore etme olasılığından, Batı merkezli dünya düzeninin geleceğinden umutlu olmadıkları anlaşılıyordu.
Wall Street Journal, "Münih konferansında ortaya bölünmüş bir ABD görüntüsü çıktı" diyor, Demokratlarla Cumhuriyetçilerin birbirlerini küresel düzeni yıkmakla suçladığına dikkat çekiyordu. The National Interest'deki bir yoruma göre "Münih Konferansı Batı'nın gerilemekte olduğunu gösteriyor…  Amerika ve Avrupa kendi yollarında gitmeye devam ediyor."
Le Monde'un yorumunun başlığı da "ABD ve Avrupa arasındaki çatlak derinleşiyor" diyordu.
Politico'ya göre bu aslında "Münih güvensizlik konferansıydı".
New York Times'a göre konferans ABD ve ittifakları arasındaki yarılmayı ortaya koydu. Rusya ve Çin bu durumu istismar edebilirdi.
The Times da aynı kanıdaydı. Brookings Enstitüsü'nden Thomes Wright The Atlantic'deki yorumuna "Transatlantik maskaralığının bittiği an" başlığını koymuştu.
Alman Dış İlişkiler Konseyi'nde toplantının ardından yapılan bir yorumda Münih Güvenlik Konferansı'nı "Tedirginler toplantısı" olarak niteleniyordu.
Alman iş çevrelerinin gazetesi Handelsblatt da "Büyük güçler dünya sorunları karşında iktidarsızlıklarını sergilediler" diyordu.
Bu yorumları okurken aklıma 2017 Münih toplantısından sonra Independent'da yayımlanmış "Bu Batı'nın sonudur ancak Batı liderliğinin kendisinden başka kimseyi suçlamaya hakkı yok" başlıklı yorum geldi. O zaman "biraz erken ve abartılı" diye düşünmüştüm. Şimdi o kadar emin değilim.
Fantezi ve Nostalji
Hanselsblatt'ın vurguladığı "iktidarsızlık" sorunu realiteden kaçma eğilimine, kendi kendini besleyen bir kısır döngüye açılma riskini de içinde taşıyor. Bu realiteden kaçma eğilimi Münih konferansında kendini iki biçimde ortaya koyuyordu: Fantezi ve nostalji.
ABD Başkan Yardımcısı Mike Pence'in konuşması bu fantezinin çok güzel bir örneğiydi. Varşova'daki fiyasko toplantıdan bir gün sonra yaptığı Münih konuşmasında 12 kez Trump'ı öven, "God Bless America" (Tanrı Amerika'yı Korusun) sloganıyla bitiren Pence'e göre "ABD her zamankinden daha güçlü, daha etkin bir dünya lideriydi."
Le Monde'un deyimiyle "uydu ülkelerin temsilcilerine konuşan bir SSCB lideri gibi davranan" Pence, NATO üyelerinin kendilerine düşeni yapmaları daha çok para harcamalarını, Almanya'nın Rusya ile arasındaki "Kuzey Akım -2" gaz boru hattı projesinden vazgeçmesini, Avrupalı müttefiklerinin İran'la yapılan nükleer anlaşmadan çıkmalarını, ABD'nin İran'a uyguladığı yaptırımlara katılmalarını, Huawei ürünlerini satın almaya son vermelerini, 5G piyasasına sokmamasını, Türkiye'nin Rusya'dan S-400 füzelerini almaktan vazgeçmesini istiyordu.
Amerika, Alman otomotiv ürünlerini ulusal güvenliğine bir tehdit olarak görüyordu. Ancak Pence'in konuşmasını yalnızca ABD grubunun alkışlamasından, bu fantezinin Avrupa'da pek bir alıcısı olmadığı anlaşılıyordu.
Obama'nın başkan yardımcısı Joe Biden'in konuşmasında çok farklı bir yol izlemesi, çok taraflılıktan, ittifakların öneminden söz etmesi, "bu dönem de geçer" yaklaşımı, "Başkan adaylığı kampanyasını başlattı" algısına yol açmış olsa da Pence'in fantezisini ABD'de herkesin benimsemediğini gösteriyordu.
Gerçekten de George W. Bush döneminde Savunma Stratejisi ve Gereksinimleri bölümünün direktörlüğün yapmış Kori Scake'nin "Burada iki gündür gördüğümüz veriler, bu iddiaların doğru olmadığını belirgin biçimde sergiliyor" sözleri, Cumhuriyetçi kesimden de kimi deneyimli politikacıların da Pence'in fantezisini paylaşmadıklarını gösteriyordu.
Avrupalı izleyiciler Pence'in konuşmasını alkışlamadılar, ileri sürdüğü taleplerin Avrupa tarafında bir karşılığı yoktu. Örneğin, medya, Almanya ve İngiltere'nin bir risk değerlendirmesi yaptıkları ve Huawei'yi 5G piyasasına sokmaya hazırlandıklarını aktarıyordu. Almanya Kuzey Akım-2'de kalmaya kararlıydı. Avrupalı ülkeler, çıkmak bir yana İran'la yapılmış nükleer anlaşmayı kurtarmaya çalışıyorlardı. Türkiye S-400'lerden vazgeçmeye niyetli değildi.
Münih'ten önce ABD'nin Pence, Savunma Bakanı Pompeo ve İsrail Başbakanı Netanyahu ile birlikte gerçekleştirdikleri başarısız İran-karşıtı Varşova zirvesine, Avrupa ülkelerinin üst düzey diplomat göndermemiş olması da anlamlıydı.
Tüm bu veriler, Trump yönetiminin realiteden ne kadar kopmuş olduğunu ama daha da önemlisi Transatlantik ittifakının çoktan belki de onarılmaz biçimde çatladığını gösteriyor: Trump öncesi, hatta 1990'lar dönemine benzer bir ABD liderliğine ve ABD'nin Avrupalı müttefiklerinin sözüne kulak verdiği, uluslararası kurumlara ve yasalara saygı gösterdiği çok taraflı bir devletler arası ilişkilere, ABD'nin kendi politikalarını dayattığı değil liderliğine rıza alabildiği bir küreselleşmeci liberal dünya sistemine geri dönelim.
Pence'den birkaç saat sonra kürsüye çıkan Demokrat Parti'den Obama'nın başkan yardımcısı Joe Biden, konuşmasında tam da bu arzuyu dile getiriyordu. Biden Trump yönetiminin aksine iklim değişikliği sorunuyla mücadele etmenin, uluslararası kurumları, anlaşmaları desteklemenin, diktatörlerden hesap sormanın, insan haklarını savunmanın önemini vurguladı. Biden Avrupalı dinleyicilerine "Bu da geçecek. Geri geleceğiz. Geri geleceğiz. Merak etmeyin" sözleriyle eski "güzel günlere" geri dönme sözü verdi.
Güzel günler, nostaljisi sanırım en açık biçimde Angela Merkel'in ayakta alkışlanan -Trump'ın kızı ayağa kalkmadı ve alkışlamadı- konuşmasında görülüyordu.
Pence'den önce konuşan Alman Şansölyesi Angela Merkel, ABD ile Avrupa arasındaki farkları açıkça ortaya koydu. Çok taraflı bir işbirliğini, kurala ve diplomasiye öncelik veren dış politika anlayışını savundu. Merkel ABD'nin Suriye'den asker çekme kararını, İran anlaşmasından çıkmasını eleştirdi. Merkel'in konuşmasından, Avrupa'nın İran'la yapılan anlaşmadan çıkmaya niyeti olmadığı açıkça belli oluyordu.
Politico'nun aktardığına göre, Merkel konuşmasında, genel temkinli tutumunu bir kenara bırakarak, "Eğer transatlantik ortaklık konusunda gerçekten ciddiysek Alman Şansölyesi olarak, Amerikan Ticaret Bakanlığı'nın Avrupa ve Alman otomobillerinin ulusal güvenlik tehlikesi olarak gördüğünü okumak bana çok zor geliyor" dedi. Ve ekledi, "Biz otomobillerimizle guru duyuyoruz ve gurur duymaya da hakkımız olmalı. Bu otomobillerin büyük bir kısmı Amerika'da imal ediliyor. En büyük BMW fabrikası South Carolina eyaletindedir, Bavyera eyaletinde değil."
German Marshall Fund'dan Thomas Klein Beockhoff'a göre "Merkel nihayet ABD'li liberallerin yıllardır kendisinden beklediğini yapmış, adeta özgür dünyanın lideri gibi konuşmuştu." Avrupalı dinleyiciler Merkel'i ayakta alkışladılar. Ancak, çok taraflı diplomasiyi tutkuyla savunan Merkel'in oraya nasıl dönüleceği konusunda hiçbir önerisi yoktu. Ayrıca Merkel siyaset sahnesinin dışına çıkmaya başlamış birisiydi.
Dahası Batı dünyasında yalnızca ABD'nin içinde, ABD ile Avrupa arasında derin ayrılıklar yoktu. Geopolitical Futures'ın editörü George Friedman'ın işaret ettiği gibi, Avrupa'da ABD liderliğinde, Polonya, Romanya, Macaristan gibi ülkeleri içeren bir blok ile Almanya liderliğinde, eski Avrupa ülkelerini içeren bir blok arasında da önemli gerginlikler vardı.
Bir taraftan ABD'nin neo-conlarının deyimiyle "eski" ve "yeni" Avrupa olarak bölmeye çalıştığı, diğer taraftan Rusya'nın AB karşıtı sağ popülist akımları desteklemeye devam ettiği bir ortamda AB dünya liderliği yapacak bir konunda değildi.
Çin dışişleri temsilcisinin Münih konuşmasında, özellikle nükleer silahları sınırlandırmayı amaçlayan uluslararası anlaşmalar söz konusu olduğunda, çok taraflı diplomasiden yana olmadıklarını vurgulaması da "geçmişin" artık geri dönülemeyecek bir ülke olduğunu gösteriyordu.
Le Monde'da Sylvie Kauffmann'in analizi durumu bence çok güzel özetliyordu: "Münih konferansı uluslararası ilişkilerdeki dağılmanın acı gerçeğini gözler önüne sermişti".
</doc>
<doc docid='bbc_141003_ebola_cameraman' lang='tur' type='mono' source_url='http://www.bbc.co.uk/turkce/haberler/2014/10/141003_ebola_cameraman' term='ebola'>
Amerikalı kameraman Ebola'ya yakalandı
Liberya'da çalışan bir kameraman Ebola tahlillerinin pozitif çıkması üzerine memleketi ABD'ye geri gönderiliyor.
Liberya'da çalışan bir kameraman Ebola tahlillerinin pozitif çıkması üzerine memleketi ABD'ye geri gönderiliyor.
33 yaşında serbest çalışan Amerikalı kameraman üç yıldır Liberya'da bulunuyor ve çalıştığı medya kuruluşları arasında en son Amerikan televizyonu NBC de yer alıyordu.
Bugüne değin dört Batı Afrika ülkesinde 3,300'ün üzerinde ölüme yol açan Ebola virüsü ilk kez bu derece yaygın bir salgına neden oluyor.
Virüsün ilk kez ABD'de tespit edilmesinin ardından Başkan Obama virüsün kontrol altında tutulması için Teksas eyaletine federal destek teklif etti.
Teksas'ta bulunan ve Salı günü Ebola tanısı konan Liberyalı adamın sağlık durumunun ciddiyetini koruduğu bildiriliyor.
İsmi açıklanmayan kameraman ise Ebola'ya yakalandığı tespit edilen ve hepsi Liberya'da bulunan dördüncü Amerikalı oldu.
Bundan önce üç Amerikalı yardım görevlisinde Ebola'ya rastlanmış ve hepsi tedavi için ayrı ayrı ABD'ye geri yollanmıştı. Bu üç kişinin durumunun iyileştiği söyleniyor.
NBC News Başkanı Deborah Turness, kameramanın Ebola'ya yakalandığını çalışanlara duyurduğu açıklamada, ''Mümkün olan en iyi tedaviyi alması için elimizden geleni yapıyoruz.'' dedi.
Teksas'ta ise sayılarının 100'e vardığı söylenen kişi Ebola vakasının ertesinde inceleme altına aldı.
Ebola tahlili pozitif çıkan ve durumunun ciddiyetini korduğu bildirilen Liberya vatandaşı Thomas Eric Duncan iki hafta önce akrabalarını görmek için Teksas'ın Dallas kentine gitmişti.
Batı Afrika'da ise vaka sayısının tırmanışı bu şekilde devam ederse bölge ekonomisini ve siyasetini ciddi şekilde etkilemesinden korkuluyor.
En çok Sierra Leone, Liberya ve Gine'de olmak üzere bölgede 7,178 Ebola vakası tespit edildi.
Önde gelen uluslararası hayır kurumu Save the Children (Çocukları Koruyun) sadece Sierra Leone'de Ebola salgınının saat başı beş yeni vaka ile büyüdüğünü açıkladı.
Ebola virüsüyle ilgili bilinenler şöyle:
</doc>
<doc docid='bbc_140825_ebola_doktorolum' lang='tur' type='mono' source_url='http://www.bbc.co.uk/turkce/haberler/2014/08/140825_ebola_doktorolum' term='ebola'>
Ebola: Deneysel ilaçla tedavi gören doktor öldü
Liberya'da Ebola'ya yakalanan ve henüz deney aşamasında olan Zmapp isimli ilacı kullanan bir doktorun yaşamını yitirdiği belirtildi.
Liberya'da Ebola'ya yakalanan ve henüz deney aşamasında olan Zmapp isimli ilacı kullanan bir doktorun yaşamını yitirdiği belirtildi.
Abraham Borbor, Liberya'da Zmapp ilacının kullanan ve sağlık durumunda iyileşme gözlenen üç doktordan biriydi.
Liberyalı yetkililer Borbor'ın iyileşme göstermesine karşın, dünden bu yana sağlığının yeniden kötüye gittiğini söyledi.
Borbor'ın ölümü ile ilgili ayrıntı verilmedi.
Zmapp'ın iki ABD'li doktor olmak üzere bazı hastaların Ebola ile mücadelesinde yardımcı olduğu belirtiliyor.
Borbor'un ölümüne karşın diğer hastaların tedavisinde ilacın kullanımına devam edilecek.
Öte yandan Sierra Leone’de hastalığa yakalanan ve daha sonra İngiltere’ye getirilen hemşirenin tedavisi Londra’da devam ediyor.
Sierra Leone Meclisi Ebola salgına yakalanan ve bunu saklayan kişilere ceza uygulanması kararı aldı.
Eğer yasa tasarısı devlet başkanı tarafından da onaylanırsa hastalığı saklayan kişilere iki yıla kadar hapis cezası uygulanacak.
Batı Afrika'daki Ebola Salgının pençesinde olan Gine, Nijerya, Sierra Leone ve Liberya'da toplam ölü sayısı 1400'ü geçti.
Ebola virüsü ilk olarak 1976'da Demokratik Kongo Cumhuriyeti'nde görülmüştü. Virüs vücut sıvıları yoluyla bulaşıyor.
Meyve yarasası gibi hayvanlar virüsü taşıyabiliyor ve kan ya da orman hayvanlarının etinin tüketilmesi sonucu insanlara da geçebiliyor.
Hastalığın belirtileri arasında yüksek ateş, kanama ve merkezi sinir sisteminin hasar görmesi sayılıyor.
Virüs bulaşanların ölüm oranı yüzde 90'lara çıkabiliyor. Ancak son salgındaki ölüm oranı yüzde 55 düzeyinde. Virüsün kuluçka dönemi iki ila 21 gün arasında değişiyor.
İshal ve kusma görülen hastalarda vücuttaki su oranının sabit tutulması hastayı rahatlatıp tedaviye yardımcı olabiliyor.
</doc>
<doc docid='bbc_haberler-turkiye-42250722' lang='tur' type='mono' source_url='https://www.bbc.co.uk/turkce/haberler-turkiye-42250722' term='ebola'>
TIME dergisi cinsel tacize karşı 'Sessizliği Bozanlar'ı Yılın Kişisi seçti
Amerikan TIME dergisi bu yıl cinsel taciz ve tecavüzlere karşı ayaklanan kadınları "Yılın Kişisi" seçti. Dergi, kendi hikayelerini anlatarak tacize uğrayan diğer kadınlara da cesaret veren bu harekete katılanlara "Sessizliği Bozanlar" adını verdi.
Amerikan TIME dergisi bu yıl cinsel taciz ve tecavüzlere karşı ayaklanan kadınları "Yılın Kişisi" seçti. Dergi, kendi hikayelerini anlatarak tacize uğrayan diğer kadınlara da cesaret veren bu harekete katılanlara "Sessizliği Bozanlar" adını verdi.
Hollywood, geçtiğimiz aylarda ünlü yapımcı Harvey Weinstein hakkındaki taciz ve tecavüz iddialarıyla çalkalanmış, daha sonra sosyal medyada "#MeToo" (Ben de) etiketiyle bir sosyal kampanya yayılmıştı.
TIME dergisine göre bu kampanya, "buz dağının görünen kısmıydı."
Amerikan NBC televizyonuna konuşan TIME'ın editörü Edward Felsenthal, "Bu, on yıllardır görülmemiş türden, çok hızlı büyüyen bir sosyal değişim hareketi" dedi.
Bu hareketin birkaç kadının öne çıkması, ardından da yüzlerde kadın ve erkeğin cesaretle harekete geçmesi sayesinde geliştiğini de sözlerine ekledi.
Dergi her sene Yılın Kişisi'ni, okurlarının kullandığı oyların ardından editörlerine seçtiriyor. Siyasi liderler gibi toplumsal hareketler de seçilebiliyor.
TIME Editörü, bu yılki kararını şöyle açıklıyor:
"Hareket herhangi bir lideri olmayan, tek bir inanç ya da görüş altında buluşmayan farklı geçmişlerden kadınları bir şemsiye altında topladı.
"Bu başkaldırı bir gecede patlak vermiş gibi durabilir ama aslında yıllardır, on yıllardır, hatta yüzyıllardır patlamayı bekleyen bir bombaydı."
Dergi, kapağında farklı cinsel taciz türlerine maruz kaldığını söyleyen, farklı dünyaları ve hikayeleri olan kadınların bir arada olduğu bir fotoğrafa yer verdi.
Fotoğrafta sadece iki ünlü isim göze çarptı:
Weinstein'ın tacizine uğradığını iddia eden ilk kadınlardan ünlü oyuncu Ashley Judd ile eski bir DJ'e açtığı taciz davasını kazanan genç pop yıldızı Taylor Swift.
Meksika'da çilek toplayıcılığı yapan 42 yaşındaki Isabel Pascual (ismi değiştirildi), Kaliforniya eyaletindeki Sacramento'da lobicilik faaliyetleri yürüten 40 yaşındaki aktivist Adama Iwu ve Uber'in eski CEO'su Travis Kalanick'ı tacizle suçlayan ve iddialarıyla istifaya zorlayan 26 yaşındaki Susan Fowler, kapakta yer alan diğer isimler.
Ancak TIME kadınların hareketini onurlandırmak için sadece kapağına almakla kalmadı, bir de interaktif internet sayfası hazırladı. Çoğu kadın birçok ismin fotoğrafları, hikayeleri ve mesajlarına burada yer verildi.
Bazı kadınlar ise isimlerini açıklamak ve yüzlerini göstermek istememelerinin nedenlerini de paylaştı.
TIME Geçen yıl ABD Başkanı Donald Trump'ı Yılın Kişisi seçilmiş; listesinde Hillary Clinton ikinci, bilgisayar korsanları üçüncü, Cumhurbaşkanı Recep Tayyip Erdoğan ise dördüncü sırada yer almıştı.
Dergi, 2014'te Ebola salgınıyla mücadele edenleri, 2011'de de Arap Baharı'nda rolü olan protestocuları da bu ünvana layık görmüştü.
</doc>
<doc docid='bbc_150827_gallup_mutluluk_anketi' lang='tur' type='mono' source_url='http://www.bbc.com/turkce/haberler/2015/08/150827_gallup_mutluluk_anketi' term='ebola'>
Küresel mutluluk endeksinde Türkiye sondan üçüncü
ABD'li araştırma şirketi Gallup'un 148 ülkeyi kapsayan küresel mutluluk endeksinde Türkiye, Bangladeş ve Sırbistan'la birlikte sondan üçüncü oldu.
ABD'li araştırma şirketi Gallup'un 148 ülkeyi kapsayan küresel mutluluk endeksinde Türkiye, Bangladeş ve Sırbistan'la birlikte sondan üçüncü oldu.
Dünya çapında 153 bin kişiyle yapılan mülakatlar sonucunda hazırlanan 

araştırmada yöneltilen sorulardan birisi de "Dün çokça gülüp kahkaha attınız mı?" şeklindeydi.
Türkiye'de bu soruya olumlu cevap verenlerin oranı yüzde 43 oldu; Türkler bu konuda Sırp katılımcılarla birlikte sonuncu sırayı paylaştı.
Genel mutluluk endeksinde dünya ortalaması 71 puan olurken, Türkiye'nin puanı 54'te kaldı.
Endekste ilk 10 sıra tamamen Güney Amerika ülkelerinden oluşuyor.
Gallup raporunda "Latin Amerikalılar, günlük olarak pozitif hisler yaşaması en muhtemel kişiler olarak öne çıkıyor" dendi.
10 yıldır hazırlanan raporda ilk kez ilk 10'un tamamen Güney Amerika ülkelerinden oluştuğu da vurgulandı.
Raporda, mutluluk endeksi puanı 47 olan ve listenin son sırasında yer alan Sudan gibi ülkelerde ise çatışmaların kişisel memnuniyeti fazlasıyla olumsuz etkilediği ifade ediliyor.
2014 yılı boyunca Ebola salgınıyla mücadele eden Liberya ve çatışmaların hâlâ devam ettiği Ukrayna gibi ülkelerde de mutluluk düzeyinin genel ortalamanın çok altında olduğuna dikkat çekiliyor.
</doc>
<doc docid='bbc_haberler-dunya-46173113' lang='tur' type='mono' source_url='https://www.bbc.co.uk/turkce/haberler-dunya-46173113' term='ebola'>
Demokratik Kongo'daki Ebola salgını ülke tarihinin 'en kötüsü'
Demokratik Kongo Cumhuriyeti Sağlık Bakanlığı, ülkedeki son Ebola salgınının ülke tarihinin en kötüsü olduğunu duyurdu. Yetkililer, Ağustos'tan bu yana neredeyse 200 kişinin öldüğünü söylerken, 300'den fazla doğrulanmış ya da muhtemel vaka olduğunu vurguladılar.
Demokratik Kongo Cumhuriyeti Sağlık Bakanlığı, ülkedeki son Ebola salgınının ülke tarihinin en kötüsü olduğunu duyurdu. Yetkililer, Ağustos'tan bu yana neredeyse 200 kişinin öldüğünü söylerken, 300'den fazla doğrulanmış ya da muhtemel vaka olduğunu vurguladılar.
Başlatılan aşı programında 25 bin dolayında kişinin aşılandığı belirtildi.
Demokratik Kongo Cumhuriyeti uzun süredir istikrarsızlık yaşanan bir ülke ve Ebola salgınıyla mücadele çabaları, sağlık çalışanlarına saldırılar nedeniyle zarar gördü.
Sağlık Bakanı Oly Ilunga "Bu noktada, 318 vaka ve 198 ölüm kayıtlara geçti. Bu veriler doğrultusunda, düşüncelerim ve dualarım yas tutan aileler, yüzlerce yetim ve tamamen yok olan ailelerle" dedi.
Kurbanların yarısı, Kuzey Kivi bölgesindeki 800 bin nüfuslu Beni kentinden.
Son salgın, ülkede yaşanan onuncu ve ülkede 1976'de yaşanan ilk salgından bu yanaki en kötüsü. O dönem daha hastalığa isim bile verilmemişti.
1976'da ülkenin uzak bir kesiminde ortaya çıkan salgın dehşet yaratmış, ancak uzmanların virüsün doğasını çabuk çözmesi ve karantina önlemleri kullanması sayesinde kontrol altına alınmıştı.
Ebola virüsü küçük miktarlardaki vücut sıvılarıyla yayılıyor ve sıklıkla ölümle sonuçlanıyor. İlk olarak grip benzeri belirtilerle ortaya çıkan hastalık, ishal, kusma, döküntü, iç ve dış kanamayla ilerliyor.
</doc>
<doc docid='bbc_haberler-dunya-51767240' lang='tur' type='mono' source_url='https://www.bbc.co.uk/turkce/haberler-dunya-51767240' term='ebola'>
ABD Başkanlık Seçimleri: Joe Biden, Donald Trump'ın rakibi olursa başkan seçilebilir mi?
ABD'de 3 Kasım'da yapılacak başkanlık seçimleri öncesi Demokrat Parti'nin başkan adayının belirlenmesine yönelik ön seçimler sürecinde, listede yalnızca eski başkan yardımcısı Joe Biden ve Vermont Senatörü Bernie Sanders kaldı. Biden, eski başkan Barack Obama'nın politikalarını, diğer bir deyişle partinin geleneksel merkez sol çizgisini temsil ettiğini iddia ediyor. Sanders ise "sosyalist" eğilimi temsil ediyor, bir nostaljiyi değil ve kendi deyimiyle "gerçek bir değişiklik getirecek devrimci bir politika" vadediyor.
ABD'de 3 Kasım'da yapılacak başkanlık seçimleri öncesi Demokrat Parti'nin başkan adayının belirlenmesine yönelik ön seçimler sürecinde, listede yalnızca eski başkan yardımcısı Joe Biden ve Vermont Senatörü Bernie Sanders kaldı. Biden, eski başkan Barack Obama'nın politikalarını, diğer bir deyişle partinin geleneksel merkez sol çizgisini temsil ettiğini iddia ediyor. Sanders ise "sosyalist" eğilimi temsil ediyor, bir nostaljiyi değil ve kendi deyimiyle "gerçek bir değişiklik getirecek devrimci bir politika" vadediyor.
Demokrat Parti'nin seçkinleri ve kurumsal yapısı, Sanders'ın ABD seçmeninden oy almakta zorlanacağına, Cumhuriyetçi Başkan Trump karşısında başarılı olamayacağına inanıyor. Bu nedenle, Obama ve Clintonlar Sanders'e karşı cephe aldılar.
Yarışı terk eden diğer adaylar Amy Klobucher, Pete Buttigieg ve Michael Bloomberg ılımlı çizgiyi temsil eden Biden'i destelediklerini açıkladılar. Elizabeth Warren da yarıştan çekildi ancak kime destek verdiğini açıklamadı. Biden etrafında bir birliktelik oluşmasıyla, Sanders'in, Warren'ın desteğini alsa bile, Demokrat Parti'nin başkan adayı olma şansı, olağandışı bir durum oluşmazsa kalmıyor.
Wall Street Journal gazetesinin aktardıklarından, bu gelişmelerin mali piyasalarda, "Demokrat Parti, Trump'a karşı destekleyebileceğimiz bir aday çıkaracak" algısıyla olumlu karşılandığı anlaşılıyor.
Yatırım şirketi JP Morgan'dan strateji uzmanı Hugh Gimber'e göre piyasalar, Sanders'ın özellikle sağlık sistemine ve büyük teknoloji şirketlerine yönelik planlarından kaygı duyuyormuş.
"Joe Biden, Donald Trump karşısında başarılı olur mu?" sorusuna ise tatmin edici bir cevap vermek kolay değil. Özellikle de koronavirüs salgınının etkisiyle hızla bozulmaya başlayan ekonomik finansal koşullarda belirsizlikler ve komplo teorilerine ilgi artarken, merkezi hükümetlere ve yönetici seçkinlere güvensizlik derinleşirken...
Ön seçimler başladığında Biden, Iowa ve New Hamshire gibi geçmişte başkanlık seçimlerinde önemli rol oynamış iki eyalette parti liderliğinde güvensizlik yaratacak kadar başarısız oldu.
Bu iki sonuç, momentumun Sanders'ten yana şekillenmeye başladığını düşündürüyordu.
Biden, 1988 ve 2008 adaylık yarışmalarında kaybettiği South Caroliana eyaletindeki seçimlerde büyük bir başarı gösterince bu kötümserlik dağıldı.
Adayların 14 eyalette yarıştığı "Süper Salı" seçimlerinde, Biden 10 eyalette güçlü bir performansla kazanınca, Sanders'in yakaladığı düşünülen "momentum" kırıldı. "Süper Salı" seçimlerinden sonra Warren dışında tüm adaylar çekilerek Biden'ı desteklediklerini açıklayınca, Sanders'in adaylığı kazanma olasılığı iyice zayıfladı ve momentum Biden'dan yana değişti.
Biden'in başarısının arkasında, Washington Post gazetesinin bir araştırmasına göre, Demokrat Parti'nin "Trump gitsin de ne olursa olsun" diyen ılımlı seçmeninden, orta sınıftan sağlıklı yaşam meraklısı anneler olarak anılan bir kesimden, Latin Amerika kökenlilerin yaşlı kuşağından ve Obama'nın desteğinin de katkısıyla Afrika-kökenli Amerikalılardan oluşan bir koalisyon var.
Sanders ise ilericilerden, Latin Amerika kökenlilerden ve gençlerden oy alıyor. Buna karşılık Sanders'ın siyahilerin oylarını almakta zorlandığı, gençlerin ilgisini umduğu oranda uyandıramadığı, geçmişte oy vermeyen seçmeni canlandırmayı başaramadığı görülüyor.
New York Times gazetesi için seçimleri izleyen Sydney Amber de Sanders'in kampanyasının, muhalefetin Biden etrafında bu kadar hızlı ve güçlü biçimde toplanmasını beklemediğini, hazırlıksız yakalandığını aktarıyor.
The Independent Gazetesi'nden Andrew Feinberg, Demokrat Parti'den birkaç analist ve siyaset bilimciyle yaptığı konuşmalardan sonra partiyi içerden bilenlerin, "Sanders'in toparlanması artık olanaksız" dediklerini aktarıyor.
Analistler, Sanders'ın parti üyelerinden umduğu desteği bulamamasında, "kampanyasının fazla solda olması, komplo teorilerini andıran 'herkes bize karşı' havası ve kendileriyle yüzde yüz anlaşmayanları 'gerçek demokrat' olarak görmemesinin" önemli rol oynadığını düşünüyor.
Başkan Donald Trump'ın, Joe Biden'den, onu zayıflatmak için yabancı güçlerden yardım isteyecek kadar çekinmesi, Sanders'in haksızlığa uğramakta olduğuna ilişkin Twitter mesajları, analistlerin yorumlarını, partinin ılımlı kesimlerinin algılarını destekliyor.
Bu analistlere ve birçok New York Times, Washington Post yazarına göre, Demokrat Parti seçmeni, Biden'in adaylığından tatmin olmuş değil ancak Trump karşısında, "hoşnutsuz merkezin" oylarını almaya uygun tek aday olduğunu düşünüyormuş.
Bir yorumcunun belirttiği üzere, geçen seçimlerde Al Gore, John Kerry ve Hillary Clinton da kazanmaya uygun adaylar olarak görülüyordu. Hepsi seçimlerde kaybettiler.
Şimdi yanıtı merakla beklenen soru şu: Biden, Trump karşısında ne kadar başarılı olabilir? Bu sorunun cevabı her şeyden önce Alain Friedman'ın vurguladığı gibi Joe Biden'in partiyi birleştirme becerisinde yatıyor.
Friedman'a göre bunun için öncelikle Sanders'in adaylık seçimlerini adaletli ve kuşkuya yer bırakmayacak ve taraftarlarını yabancılaştırmayacak biçimde kaybetmesi gerekiyor. "Çünkü çok parlak bir adayınız yoksa (ki Biden parlak bir aday değil) çok parlak bir seçmen koalisyonu kurmayı becermeniz gerekiyor".
İkincisi, durum Biden'in mali kaynaklarına, tartışmalarda göstereceği beceriye, kampanyasının etkisine bağlı. Friedman, "'Derin bir kasaya'  sahip olan Bloomberg'in Biden'i desteklemeye karar vermiş olması bu bağlamda önemli bir avantaj olarak görülebilir" diyor.
Bunlardan sonra 3 Kasım seçimlerinin olası sonuçları üzerinde düşünürken göz önünde tutulması gereken iki etken daha var. Ekonominin performansı ve koronavirüs salgını.
Daha koronavirüs salgını başlamadan, ABD ekonomisi ve dünya ekonomisi yavaşlama sinyalleri veriyordu. Ticaret savaşları, Trump'a oy veren kırsal kesimleri ve sanayi işçilerini etkilemeye başlamıştı.
Borsalardaki aşırı yükseklik, borç piyasasındaki kırılganlık, bir durgunluk ortamında, bir mali krizi tetikleme riski taşıyordu. Bu bağlamda Trump'ın en büyük korkusu seçimlere ekonomik yavaşlamayla hatta resesyon ortamında gitmekti.
Koronavirüs salgını daha ABD'ye ulaşmadan, kırılan tedarik zincirlerinin getirdiği arz daralması, Çin piyasalarındaki yavaşlamanın getirdiği talep daralması sorunları dünya ekonomisini bir resesyona itmeye, ABD ekonomisi üzerinde yavaşlatıcı etki yapmaya başladı.
Buna karşılık ABD ve dünya borsalarındaki hızlı gerileme ve yüksek volatilite merkez bankalarının elindeki araçların ekonomideki durgunluğu veya mali krizi ötelemekte yetersiz kalacağını gösteriyor.
Koronavirüs salgını ABD'ye ulaşınca bu sebeplere, seçimlerde Trump aleyhine işleyecek çok önemli üç etken daha eklendi.
Birincisi, Washington Post'tan Christopher Rowland ve Peter Whoriskey'in ayrıntılı biçimde aktardığı gibi, esas olarak özel sektöre dayanan ABD sağlık sisteminin altyapısı ve kaynakları böyle bir salgını göğüslemeye yeterli değil. Ciddi bir şekilde yatak, solunum aracı test takımı, maske kıtlığı sorunları söz konusu.
İkincisi, Ebola krizinde çok aktif tutum alan, krizden önemli derseler çıkaran, salgın hastalıklarla mücadele için kaynak ayıran Obama yönetiminin aksine, Trump yönetiminde tam bir dağınıklık, tehlikeyi azımsama eğilimi ve hatta "Rakiplerim abartıyor" tarzındaki paranoyak refleksler, yalan yanlış iddialarla Obama dönemini suçlama çabaları görülüyor.
Üçüncüsü, Trump yönetimi, Ulusal Güvenlik Konseyi bünyesindeki Salgın Hastalıklarla ve Biyolojik Savaşla Mücadele Birimi'nin başındaki uzman Amiral R. Timothy Ziemer'i, 2018'de görevinden almış ve ardından birimi dağıtmış. Amiralin görevinden alındığı gün yardımcısı Luciana Borio, 1918 yılında 50 milyon kişinin ölümüne neden olan İspanyol gribinin 100. Yılı vesilesiyle düzenlenen bir konferansta konuşuyormuş. Trump yönetimi koronavirüs krizine, Ulusal Güvenlik Konseyi düzeyinde bir yapılanmadan yoksun olarak girdi.
Özetle Trump'ın Kasım seçimlerinde yaşanan ekonomik durgunluktan ve koronavirüs krizinden ciddi ölçülerde hasar görmüş olarak girme olasılığı ve Biden'in kazanma şansı giderek artıyor.
Ancak koronavirüs krizinin, seçim zamanına kadar ne şiddette ekonomik ve politik etkiler yaratacağını, bu etkilerin toplumsal kültürel etkilerini ve seçimlere yansıma biçimlerini şimdiden öngörmek mümkün değil.
</doc>
<doc docid='bbc_140908_ebola_asi' lang='tur' type='mono' source_url='http://www.bbc.co.uk/turkce/haberler/2014/09/140908_ebola_asi' term='ebola'>
Ebola aşısı maymunlarda başarılı sonuç verdi
ABD Ulusal Sağlık Enstitüleri tarafından maymunlar üzerinde yapılan deneyler, ebola aşısı sayesinde salgına karşı bağışıklığın en az 10 ay sürebileceğini gösterdi.
ABD Ulusal Sağlık Enstitüleri tarafından maymunlar üzerinde yapılan deneyler, ebola aşısı sayesinde salgına karşı bağışıklığın en az 10 ay sürebileceğini gösterdi.
Araştırmacılar, bu sonucun insanlar üzerinde yapılan deneylerin de başarıya ulaşması umudu doğurduğunu söylüyor.
Araştırma kapsamında aşılanan maymunlar ebola virüsüne "uzun vadeli" bağışıklık geliştirdi.
Aşının insanlar üzerinde denenmesine de bu hafta ABD'de başlandı.
İngiltere ve Afrika'daki bazı ülkelerde de deneyler yapılacak.
Dünya Sağlık Örgütü şu anda Batı Afrika'daki salgında 2 binden fazla kişinin öldüğünü söylüyor.
Ebolanın yayılmasını önlemek için çeşitli deneysel tedaviler gündemde.
İnsanlar üzerinde deneylere başlama kararının dayandığı hayvan araştırmalarının sonucu Nature adlı tıp dergisinde yayımlandı.
Deneyde, ölümcül dozda ebola virüsü verilen dört maymunun hepsinin beş hafta sonra hayatta olduğu görüldü.
Buna karşın, sadece yarısı aşılamadan 10 ay sonra bir enfeksiyonu atlattı.
Şimdilik bu tür bir aşının insanlarda ne kadar başarılı olabileceğinin en iyi kanıtı bu.
Aşının insanlar üzerinde denenmesine de başlandı.
39 yaşındaki bir kadına geçen hafta aşı yapıldı.
Ayrıca sadece Zaire ebola türlerine karşı ayrı aşı çalışmaları olacak.
Bu deneyler Mali ve Gambiya'nın yanı sıra ABD'de ve İngiltere'deki Oxford Üniversitesi'nde gerçekleşecek.
Bu çalışmalarda insanlara, takip eden güçlendirici aşıların değil sadece ilk aşının yapılacağı belirtiliyor.
Şu anda mevcut doz sayısı 400 ile 4 bin arasında değişiyor.
Eğer bağışıklık için çok aşı gerekiyorsa küçük doz, daha küçük miktarlar yeterli ise 4000'lik doz kullanılabiliyor.
Deneylerde alınan başarılı sonuçlara karşın Dünya Sağlık Örgütü uyarıda bulundu.
DSÖ, aşı umudu ortaya çıktı diye salgınla mücadele etmekte etkin olan diğer yöntemlerin terk edilmemesi gerektiğini söyledi.
</doc>
<doc docid='bbc_140813_kenya_ebola' lang='tur' type='mono' source_url='http://www.bbc.co.uk/turkce/haberler/2014/08/140813_kenya_ebola' term='ebola'>
Ebola salgını: Kenya 'yüksek risk altında'
Dünya Sağlık Örgütü (WHO) Batı Afrika'da binin üzerinde kişinin ölümüne neden olan Ebola salgınının Kenya'yı da tehdit etmeye başladığını ve ülkenin 'yüksek risk altında' olduğunu söyledi.
Dünya Sağlık Örgütü (WHO) Batı Afrika'da binin üzerinde kişinin ölümüne neden olan Ebola salgınının Kenya'yı da tehdit etmeye başladığını ve ülkenin 'yüksek risk altında' olduğunu söyledi.
Kenya'nın özellikle çok önemli bir transit uçuş ülkesi olması nedeniyle ülkeye Batı Afrika'dan gelen birçok uçak bulunduğu belirtildi.
WHO Kenya Direktörü Custodia Mandlhate, ülkedeki risk düzeyinin 'Kategori iki'ye yükseltildiğini sçyledi.
Bu kategori salgının yayılma riskinin yüksek olduğu anlamına geliyor.
Yapılan açıklama, Ebola salgınının Doğu Afrika'yı da tehdit etmeye başladığına dair gelen en önemli uyarı olarak yorumlanıyor.
Kenya'nın başkenti Nairobi'nin havalimanında sağlık kontrollerinin yoğunlaştırıldığı da ifade ediliyor.
Ancak ülke Batı Afrika'dan gelen ıuçuşları yasaklamayı şimdilik düşünmüyor.
Sınır geçişlerinin çok iyi kontrol edilemediğini belirten Kenya Sağlık Bakanı James Macharia, "Böyle bir durumda uçuşların yasaklanmasını öneremeyiz" dedi.
Batı Afrika ülkelerinden Kenya'ya haftada 70 yolcu uçağı geliyor
Batı Afrika'da Ebola virüsü nedeniyle hayatını kaybedenlerin sayısının 1069'a yükseldiği belirtildi.
Kanada, üzerinde hâlâ deneylerin devam ettiği bir Ebola aşısını Batı Afrika ülkelerine bağışlayacağını açıklamıştı.
Sierra Leone'de havalimanında yolcuları sağlık kontrolünden geçiren bir doktorun da virüse yakalanarak hayatını kaybettiği belirtildi.
Bölgedeki BBC muhabiri Umaru Fofana, son olayla birlikte Sierra Leone'de hayatını kaybeden doktor sayısının 2'ye çıktığını belirtiyor.
Afrika'nın en kalabalık nüfusuna sahip ülkesi Nijerya'da ise üçüncü Ebola virüsüne bağlı ölüm haberi geldi.
</doc>
<doc docid='bbc_160128_zika_virus_uyari' lang='tur' type='mono' source_url='http://www.bbc.com/turkce/haberler/2016/01/160128_zika_virus_uyari' term='ebola'>
Zika virüsü 'büyük bir salgına dönüşebilir'
ABD'li bilim insanları Zika virüsünün "güçlü bir salgın potansiyeline" sahip olduğunu söyledi ve Dünya Sağlık Örgütü'ne (WHO) acilen harekete geçme çağrısında bulundu.
ABD'li bilim insanları Zika virüsünün "güçlü bir salgın potansiyeline" sahip olduğunu söyledi ve Dünya Sağlık Örgütü'ne (WHO) acilen harekete geçme çağrısında bulundu.
Bir Amerikan tıp dergisine yazan uzmanlar WHO'nun, Ebola salgınından alınan dersleri önemseyip bir acil komite oluşturması gerektiğini belirtti.
Uzmanlar Zika virüsüne karşı aşının iki yıl içinde klinik deneylere hazır olabileceğini ancak piyasaya sunulmasının 10 yılı bulabileceğini söyledi.
Bebeklerin beyin gelişimini engelleyen Zika virüsü Brezilya'da paniğe yol açmış durumda.
Brezilya'da binlerce kişi virüse yakalanırken, virüs 20 ülkeye yayıldı.
Brezilya Cumhurbaşkanı Dilma Roussef Latin Amerika ülkelerine virüsle ortak mücadele çağrısı yaptı.
Ekvador'daki bir zirvede konuşan Roussef virüsle ilgili bilgi paylaşımının hastalığı yenmenin tek çaresi olduğunu belirtti. Ayrıca bölge ülkelerinin sağlık bakanlarının gelecek hafta toplanmasına karar verildi.
Amerikan Tıp Birliği'nin dergisinde bir makale kaleme alan uzmanlar Daniel R Lucey ve Lawrence O Gostin, WHO'nun Ebola krizinde erken davranmamasının binlerce hayata mal olduğunu belirtti.
Uzmanlar hızla harekete geçilmezse Zika virüsünün de benzer bir faciaya yol açabileceğini söyledi.
Acil bir komite kurulmasını isteyen uzmanlar "Böyle bir komitenin toplanması bile virüse uluslararası alanda dikkat çekecek, mali kaynak ve araştırmalara ivme kazandıracaktır" dedi.
Zika virüsünün tedavisi bulunmuyor ve Teksas Üniversitesi Tıp Fakültesi'ndeki uzmanların öncülüğünde aşı araştırması yapılıyor.
Araştırmacıların Brezilya'ya gidip topladığı numuneler Teksas'ın Galveston kentindeki yüksek güvenlikli bir laboratuvarda inceleniyor.
Zika virüsü 1947'de Uganda'nın Zika Ormanı'nda yaşayan maymunlarda keşfedildi. Virüsün insanlarda görüldüğü ilk vakaya 1954'te Nijerya'da rastlandı.
Virüs onyıllar boyunca hiç görülmediği ve kamu sağlığına büyük bir tehdit oluşturmadığı için uzmanlar tarafından görmezden gelindi.
Virüs 2007'de Mikronezya'nın Yap Adası'nda bir salgına yol açana dek bilim insanlarının dikkatini çekmedi.
Geçen yılsa Karayipler ve Latin Amerika'daki vakalarda bir patlama görüldü.
Zika Virüsü, soğuk algınlığına benzer ağrılar, ateş, gözlerde yanma, eklem ağrıları ve deri döküntüsü gibi belirtilere ortaya çıkıyor. Ancak bazı insanlarda hiçbir belirti görülmüyor.
Virüs nadiren sinir sistemini etkileyip felce yol açabilen Guillian-Barre Sendromu gibi hastalıklara da yol açabiliyor.
</doc>
<doc docid='bbc_141210_ebola_who_chan' lang='tur' type='mono' source_url='http://www.bbc.co.uk/turkce/haberler/2014/12/141210_ebola_who_chan' term='ebola'>
'Ebolaya karşı savaş henüz kazanılmadı'
Batı Afrika'da binlerce kişinin ölümüne yol açan ebola virüsünün hâlâ kontrol altına alınamadığı ve 'mücadelenin' devam ettiği belirtildi.
Batı Afrika'da binlerce kişinin ölümüne yol açan ebola virüsünün hâlâ kontrol altına alınamadığı ve 'mücadelenin' devam ettiği belirtildi.
Birleşmiş Milletler'e bağlı Dünya Sağlık Örgütü'nün (WHO) Başkanı Margaret Chan, her ne kadar durumun bazı ülkelerde bir miktar iyiye gittiğini söylese de "Rehavete kapılmamalıyız" dedi.
BBC'nin sorularını yanıtlayan Chan salgının yayılma riskinin halla ciddi boyutta olduğu uyarısını yaptı.
6.346
kişi hayatını kaybetti

(ABD'deki bir kişi ve Mali'deki 6 kişi dahil)
3.177 kişi Liberya'da
1.742 kişi Sierra Leone'de
1.412 kişi Gine'de
8 kişi Nijerya'da hayatını kaybetti.
Özeleştiri de yapan Chan, WHO dahil küresel aktörlerin ebola karşısında yeterince hızlı harekete geçmediğini ifade etti.
Ekim ayında yayımlanan bir iç denetim raporunda da WHO'nun 'ayan beyan ortada olan bir salgını göremediği' ifadesine yer verilmişti.
Ebola salgınından en çok etkilenen Batı Afrika ülkeleri Gine, Liberya ve Sierra Leone'de virüs yüzünden ölenlerin sayısı 6 bin 331. Virüse yakalanan kişi sayısı ise 17 bin 800'ü aşıyor.
"Özellikle Liberya'da iyileşme olduğunu görüyoruz" diyen Chan, Sierra Leone ve Liberya'daki ebola vakalarının da birkaç ay öncesine göre daha az ölümcül olduğunu ifade etti.
Ancak Chan yine de tedirgin edici sayıda yeni ebola vakasının gözlendiğini de vurguladı.
"Şu an durum Eylül'de olduğu kadar kötü değil. Artık hedefimiz virüsü avlamak, peşinden koşmak" diyen Chan, hedeflerinin ebola vakalarını sıfırlamak olduğunu söylüyor.
Ebola salgınında durum iyiye gidiyor. Bazı şeyleri başardık. Ama rehavete kapılmamalıyız. Mücadele devam etmeli."
Ebola salgını ile ilgili açıklanan resmi veriler gerçek tabloyu net olarak ortaya koyamamıştı. Ağustos ayında bir açıklama yapan WHO, virüse yakalanan birçok kişinin sağlık merkezlerine müracaat etmemesi nedeniyle vakaa sayılarının 'tahminlerin çok üzerinde' olduğunu açıklamıştı.
Ancak Chan'a göre o günden bugüne toplanan verilerin de güvenilirliği artmış durumda.
Ebola ile mücadelenin en hayati noktasının yerel halklara bu virüsün neler yapabileceğini doğru biçimde anlatıp farkındalık yaratmak olduğunu belirten Chan, "Bazı bölgelere giden yardım ekiplerimize hâlâ saldırılar düzenleniyor. Yerel halk yabancıları istemiyor" dedi.
"Üzerilerinde astronot tulumlarına benzer kıyafetlerle köylerine gelen kişilerin sevdikleri insanları alıp götürmesine anlam veremiyorlar" diyen Chan, bu yüzden birçok kişinin akrabalarını ve sevdiklerini yetkililerden sakladıklarını ifade ediyor.
Son salgının ilk kurbanı Gine'deki iki yaşındaki bir bebekti. Emile adındaki erkek bebek Aralık 2013'te öldüğünde kimse ölüm sebebinin ebola virüsü olduğundan şüphelenmemişti.
O güne kadar ebola virüsü hiç Batı Afrika'da görülmemişti. Batı Afrika ülkelerinin az yerleşim olan bölgelerinde yayılmaya başlayan salgın, sağlık merkezlerinin yetersizliği nedeniyle ilk etapta fark edilememişti.
Ölümlerin artması üzerine WHO Mart ayında 'salgın' duyurusunu yapmış Ağustos ayında da küresel acil durum ilan etmişti.
</doc>
<doc docid='bbc_141016_istanbul_ebola_sitma' lang='tur' type='mono' source_url='http://www.bbc.co.uk/turkce/haberler/2014/10/141016_istanbul_ebola_sitma' term='ebola'>
İstanbul'daki ebola şüphelisi sıtma çıktı
İstanbul'da ebola virüsü taşıdığı şüphesiyle hastaneye kaldırılan kadına sıtma teşhisi konuldu.
İstanbul'da ebola virüsü taşıdığı şüphesiyle hastaneye kaldırılan kadına sıtma teşhisi konuldu.
İstanbul Valiliği'nin yazılı açıklamasında 10 gündür Türkiye'de bulunan Fildişi Sahili uyruklu Balkıssa Dene'nin dün yüksek ateş şikayetiyle Marmara Üniversitesi Pendik Eğitim ve Araştırma Hastanesi Acil Polikliniği'ne başvurduğu belirtildi.
Açıklama şöyle devam etti:
"(... H)asta Batı Afrika ülkelerinden gelmesi ve yüksek ateşi olması sebebi ile aksi ispatlanıncaya kadar Ebola şüpheli vakası olarak değerlendirilerek, muayene edildiği Acil Servis bölümünde tedbir amacıyla kısa süreliğine hizmete ara verilmiş, içeride bulunan hastaların tedavisine ve çok acil hastaların kabulüne devam edilmiştir.
"Yapılan tetkikler sonucunda hastaya sıtma teşhisi konmuş ve enfeksiyon servisine yatırılarak tedavisine başlanmış olup saat 01.00'dan itibaren Acil Servisin bütün bölümleri hizmete açılmıştır."
Olayla ilgili ilk haberlerde hastanın Türk hava sahası üzerinden geçen bir uçakta yolcu olarak bulunduğu, ateşi yükselip mide bulantısı başlayınca, uçağın Ebola şüphesiyle Sabiha Gökçen Havalimanı'na iniş yaptığı belirtilmişti.
</doc>
<doc docid='bbc_140728_ebola_liberya' lang='tur' type='mono' source_url='http://www.bbc.co.uk/turkce/haberler/2014/07/140728_ebola_liberya' term='ebola'>
Ebola salgını: Liberya komşularıyla sınırlarını kapattı
Liberya, Batı Afrika'yı etkileyen Ebola virüsü salgınıyla mücadele kapsamında komşularıyla sınırlarının birçoğunu kapatma kararı aldı. Ebola'nın etkilediği kesimlerinse karantinayla alınmasına karar verildi.
Liberya, Batı Afrika'yı etkileyen Ebola virüsü salgınıyla mücadele kapsamında komşularıyla sınırlarının birçoğunu kapatma kararı aldı. Ebola'nın etkilediği kesimlerinse karantinayla alınmasına karar verildi.
Ülkenin ana havaalanı dahil en önemli giriş noktalarından bazılarına tarama merkezleri kuruldu. Havaalanı dahil az sayıda girşi noktası açık kalacak.
Bu arada Nijerya'nın en büyük havayolu şirketi Arik Air, geçen hafta Ebola virüsü taşıyan bir kişinin Nijerya'ya uçması ve burada ölümü ardından Liberya ve Sierra Leone'ye tüm uçuşlarını askıya aldı.
Ebola salgını nedeniyle Şubat ayından bu yana Batı Afrika'da en az 660 kişi yaşamını yitirdi.
Gine'nin güneyinde başlayan salgın daha sonra Liberya ve Sierra Leone'ye yayıldı.
Nijerya, geçen Salı günü başkent Lagos'taki havaalanına varan bir Liberya vatandaşının ölümü ardından ülkeye tüm giriş çıkış noktalarında kırmızı alarma geçmişti.
Ebola virüsüne yakalananların yüzde 90'a varan orandaki bölümü yaşamını yitiriyor.
Ancak hastaların erken tedaviye başlamaları durumunda yaşama şansları artıyor.
Liberya Devlet Başkanı Ellen Johnson Sirleaf Pazar günü yayımladığı açıklamada, Ebola salgınıyla mücadele için oluşturulan özel güçlerin Ebola'dan etkilenenleri karantinaya alma ve bu toplulukların ülke içi ve dışına seyahatlerinin kısıtlanmasını sağlayacağını söyledi.
BBC'nin başkent Monrovia'da bulunan muhabiri Jonathan Paye-Layleh, yeni uygulamanın başkentteki uluslararası havaalanında, ülkeye gelen ve ülke dışına çıkan yolcuların sıkı gözetimi de kapsadığını söylüyor.
</doc>
<doc docid='bbc_140916_ebola_yardim_bm' lang='tur' type='mono' source_url='http://www.bbc.co.uk/turkce/haberler/2014/09/140916_ebola_yardim_bm' term='ebola'>
BM: Ebolayla savaş için bir milyar dolar lazım
Birleşmiş Milletler, Batı Afrika'daki Ebola salgınıyla mücadele için bir milyar dolardan fazla kaynağa ihtiyaç duyulduğunu açıkladı.
Birleşmiş Milletler, Batı Afrika'daki Ebola salgınıyla mücadele için bir milyar dolardan fazla kaynağa ihtiyaç duyulduğunu açıkladı.
Açıklama, örgütün ebolayla mücadele koordinatörü David Nabarro tarafından yapıldı.
Nabarro, Birleşmiş Milletler Genel Sekreteri Ban Ki-mun'un Perşembe günü bir yardım seferberliği çağrısında bulunacağını belirterek "Bir ay önce salgınla mücadele için 100 milyon dolar istemiştik. Bir ay içinde bu miktar 10 katına çıktı. Çünkü salgın görülmedik bir hızla büyüyor" dedi.
Dünya Sağlık Örgütü (DSÖ) de salgını "modern zamanlarda benzeri görülmedik bir sağlık krizi" olarak tanımladı.
DSÖ'ye göre salgında bu yıl 2 bin 461 kişi öldü. Ölenler dahil virüse yakalananların sayısı 4 bin 985.
Uluslararası örgütler salgına müdahalede geç kalmakla eleştiriliyor.
ABD Başkanı Barack Obama'nın salgından en fazla etkilenen ülkelerden biri olan Liberya'ya, virüsle mücadeleye yardım için 3 bin asker göndereceğini açıklaması bekleniyor.
Washington'dan yapılan açıklamada yeni birliklerin Liberya'nın başkentinde kurulacak olan üs aracılığıyla yönetileceği belirtildi.
Bölgeye gidecek askerlerin yeni sağlık merkezlerinin inşasına yardımcı olacağı tahmin ediliyor.
Washington'un ayrıca Batı Afrika'da 17 tedavi merkezi kurmayı hedeflediği ve binlerce sağlık çalışanına eğitim vereceği belirtiliyor.
ABD Başkanı daha önce Batı Afrika'daki Ebola virüsü salgınını 'ulusal güvenlik krizi' olarak tanımlasa da yeterince tedbir almamakla eleştirilmişti.
Liberya ve Sierra Leone'nin salgınla başa çıkabilmesi için en az 600 doktora daha ihtiyacı olduğu kaydediliyor.
Ayrıca hastalarla ilgilenecek sağlık görevlilerinin sayısının da yetersiz olduğu ifade ediliyor.
Obama yönetimi Ebola ile mücadelede kullaılmak üzere 88 milyon dolarlık bir mali paket hazırlamış ve Kongre'den bu paketi onaylamasını istemişti.
</doc>
<doc docid='bbc_141017_ebola_kofiannan' lang='tur' type='mono' source_url='http://www.bbc.co.uk/turkce/haberler/2014/10/141017_ebola_kofiannan' term='ebola'>
Ebola'nın yayılmasını önleme çabaları artıyor
Dünya Sağlık Örgütü (WHO) Ebola virüsünün salgından en çok etkilenen üç ülkenin ötesine yayılmasını önlemek için çabaların artırılacağını söyledi.
Dünya Sağlık Örgütü (WHO) Ebola virüsünün salgından en çok etkilenen üç ülkenin ötesine yayılmasını önlemek için çabaların artırılacağını söyledi.
WHO Uluslararası Sağlık Düzenlemeleri Birimi Direktörü Isabelle Nuttall yaptığı açıklamada, salgınla ilgili çalışmalarında 'birbirileriyle önemli bağlantıları bulunan' ve sınır komşusu olan 15 ülke üzerine odaklandıklarını söyledi.
Nuttall bunlar arasında salgından en çok etkilenen ve binlerce kişinin öldüğü Gine, Liberya ve Sierra Leone olduğunu aktardı.
Nuttall, salgının sağlık görevlilerini çok yoğun bir şekilde etkilediğini, 2700 sağlık görevlisinde virüs tespit edildiğini, 236 kişinin öldüğünü belirtti.
Ancak Birleşmiş Milletler'in eski genel sekreteri Kofi Annan uluslarası toplumun verdiği tepkinin kendisinde "acı bir düşkırıklığı yarattığını" söyledi.
BBC'de yayınlanan Newsnight programına katılan Annan zengin ülkelerin çok daha hızlı harekete geçmiş olması gerektiğini kaydetti.
Annan "Eğer bu krin başka bir bölgede ortaya çıkmış olsaydı tepki çok farklı olurdu" dedi.
4 bin 493
kişi hayatını kaybetti

(ABD'de ölen bir kişi dahil)
Liberya'da 2 bin 458
Gine'de 843
Sierra Leone'de 1183
kişi öldü.
Cenevre'de yaptığı açıklamada Nuttall, vakaların her dört haftada iki kat arttığını belirtti.
WHO ABD ve Batı ülkelerinde büyük bir ebola salgını olasılığı bulunmadığını söyledi.
ABD Başkanı Barack Obama da, Amerikalıların virüsü kapma riskinin 'aşırı düşük' olduğunu ifade etmişti.
Ancak Obama ebolanın kontrol altına alınması konusunda çok daha fazla çaba harcanacağını da vurgulamıştı.
ABD'de 29 yaşındaki Amber Vinson, Dallas'ta bir hafta önce ölen Liberyalı Thomas Eric Duncan'ı tedavi ederken Salı günü hastalanmıştı.
Teksas eyaletinin Dallas kentinde ebola tanısı konan bir hemşirenin, hastalığın belirtileri ortaya çıkmadan önceki gün Ohio'nun Cleveland kentinden Dallas'a uçakla seyahat ettiği ortaya çıkmıştı.
ABD'li yetkililer acil bir uyarı yayımlayarak 13 Ekim'de aynı uçakta seyahat eden 132 yolcuyu bulup sağlık durumları hakkında konuşmak istediklerini açıklamışlardı.
ABD'de ebola tanısı konan ikinci kişi olan hemşire, 14 Ekim tarihinde ebola semptomları göstermeye başlamıştı.
Kadın hemşire, eboladan dolayı 8 Ekim tarihinde Dallas'ta ölen Liberya uyruklu bir hastayı tedavi etmişti.
</doc>
<doc docid='bbc_140420_paskalya_papa_mesaji' lang='tur' type='mono' source_url='http://www.bbc.co.uk/turkce/haberler/2014/04/140420_paskalya_papa_mesaji' term='ebola'>
Papa, Paskalya mesajında Ukrayna ve Suriye'ye değindi
Papa Franciscus, Paskalya ayini mesajında, "bütün savaş ve çatışmaların son bulması" dileğinde bulundu.
Papa Franciscus, Paskalya ayini mesajında, "bütün savaş ve çatışmaların son bulması" dileğinde bulundu.
Hristiyanlıktaki en kutsal dini bayram mesajında Papa, Suriye ve Ukrayna'daki gelişmeleri anarak barış dilerken, tüm dünyada açlık, yoksulluk, hastalık ve ihmalsizliğin sona ermesi için dua etti.
77 yaşındaki Papa Fransis'in Diriliş Günü mesajını Vatikan'daki St Peter Meydanı'nda toplanan on binlerce kişi dinledi.
Vatikan'a çıkan ana cadde, "İsa Peygamber'in dirilişi" adına, Hollanda tarafından bağışlanan 35 bin çiçekle donatıldı.
Papa, "Çatışmalar ve genellikle sorumlu olduğumuz muazzam savurganlıkla fenalaşan açlık musibetinin üstesinden gelmemiz için yardım et" diye seslendiği konuşmasında, Afrika'nın batısında ölümcül Ebola virüsünün yayılmasına dikkat çekti.
Ukrayna'da çatışan trafların "birlik ve diyalog" yoluna girmesini dileyen Papa, Suriye için ayrıca dua ettiklerini belirterek, "savunmasız sivil nüfusun" şiddetten koruması umudunu dile getirdi. Papa ayrıca, uluslararası topluma, barışın sağlanması için  çağrı yaptı.
Bu arada, Suriye Devlet Başkanı Beşar Esad, Hristiyanların Paskalya Günü'nü kutlamak için tarihi Malula kasabasını ziyaret etti.
Devlet televizyonu, Esad'ın, isyancılarla çatışmalar sırasında zarar gören bir manastırda inceleme yaptığını aktardı.
</doc>
<doc docid='bbc_141024_ebola_new_york' lang='tur' type='mono' source_url='http://www.bbc.co.uk/turkce/haberler/2014/10/141024_ebola_new_york' term='ebola'>
New York'ta Ebola şüphesi
Gine'de Ebola hastalarını tedavi eden Amerikalı doktor Craig Spencer, ABD'ye geri döndükten sonra, Ebola şüphesiyle hastaneye kaldırıldı.
Gine'de Ebola hastalarını tedavi eden Amerikalı doktor Craig Spencer, ABD'ye geri döndükten sonra, Ebola şüphesiyle hastaneye kaldırıldı.
Doktor Spencer, yüksek ateş şikayeti üzerine, hastaneye götürülerek karantinaya alındı.
Ancak  Ebola virüsünün bulaşıp bulaşmadığı henüz kesinleşmedi.
New Yorklu yetkililer, şikayetin bildirilmesi üzerine, gerekli tüm tedbirleri aldı.
Doktorun Ebola virüsü taşıyıp taşımadığına dair testlerin sonuçlanmasının 12 saat kadar sürebileceği belirtiliyor.
Yetkililer, testler pozitif çıksa dahi, virüsün kentteki diğer kişilere bulaşmasının çok zor olduğunu söylüyor.
</doc>
<doc docid='bbc_141209_time_erdogan' lang='tur' type='mono' source_url='http://www.bbc.co.uk/turkce/haberler/2014/12/141209_time_erdogan' term='ebola'>
TIME okurları 'Yılın kişisini' seçti
Cumhurbaşkanı Recep Tayyip Erdoğan TIME dergisi okurlarının arasında yapılan 'Yılın kişisi' oylamasında 29. sırada yer aldı. Oylamayı, bu yıl Hindistan'daki seçimleri kazanarak Başbakan olan Narendra Modi kazandı.
Cumhurbaşkanı Recep Tayyip Erdoğan TIME dergisi okurlarının arasında yapılan 'Yılın kişisi' oylamasında 29. sırada yer aldı. Oylamayı, bu yıl Hindistan'daki seçimleri kazanarak Başbakan olan Narendra Modi kazandı.
Okurlar arasında yapılan 

oylama TIME'ın her yılın sonunda yayınladığı 'Yılın Kişisi' özel sayısına etki etmiyor. Derginin seçimini editoryal ekip belirliyor.
Okurların 'Yılın kişisi' oylamasında 50 kişinin ismi vardı. Modi oyların yüzde 16,2'sini alırken, Erdoğan'ın oyları yüzde 1 seviyesinde kaldı.
Suriye Devlet Başkanı Beşar Esad ise oylamada Erdoğan'ın dört basamak üzerinde 26. sırada yer aldı.
TIME dergisinin okur oylamaları köşesinde her aday kısa bir paragrafla tanıtılıyor.
Erdoğan için yazılan tanıtım şöyleydi:
"Başbakanlığının son döneminde hükümet karşıtı gösterilerle karşılaşmış olsa da Erdoğan Türkiye'nin halk oylarıyla görev başına gelen ilk Cumhurbaşkanı oldu. Şimdi hedefi önceden sembolik bir makam olan Cumhurbaşkanlığı'nı siyasi güç merkezi haline getirmek."
Okurların seçtiği 'Yılın kişisi' dışında, TIME'ın editör ekibinin çalışmaları da sürüyor. Her ne kadar okurlar Modi'yi seçmiş olsa da, Hindistan'ın yeni Başbakanı Time editörlerinin açıkladığı kısa listeye giremedi.
Time'ın sekiz 'Yılın kişisi' adayından birisi de Kuzey Irak'taki Kürdistan Bölgesel Yönetimi lideri Mesud Barzani.
Barzani'nin kısa tanıtımı Time'da şu sözlerle tanıtıldı:
"2005'ten bu yana Kürdistan Bölgesel Yönetimi'nin lideri olan Barzani , bağımsızlık talepleri ve IŞİD'e (Irak Şam İslam Devleti) karşı mücadele sürecini ustaca idare etti."
Time editörlerinin kısa listesine giren diğer 'Yılın kişisi' adayları ise şöyle:
</doc>
<doc docid='bbc_141104_basin_ozeti' lang='tur' type='mono' source_url='http://www.bbc.co.uk/turkce/basinozeti/2014/11/141104_basin_ozeti' term='ebola'>
4 Kasım İngiltere basın özeti
Guardian gazetesi, Ülker'in İngiliz bisküvi devi United Biscuits'i almasıyla ilgili haberinde şirketin dünyanın en büyük üçüncü bisküvi üreticisi olacağını belirtiyor.
Guardian gazetesi, Ülker'in İngiliz bisküvi devi United Biscuits'i almasıyla ilgili haberinde şirketin dünyanın en büyük üçüncü bisküvi üreticisi olacağını belirtiyor.
Gazete haberin başlığında, ülkenin en büyük bisküvi üreticisi United Biscuits'in çok bilinen markalarından birine atfen 'Türk şirketi 2 milyar sterline Jaffa Cakes üreticisini yedi bitirdi' diyor.
Haberde, Yıldız Holding'in United Biscuits'i 2006'da 1.6 milyar sterline alan özel sermaye fonları Blackstone Group LP ve PAI Partners'a, Amerikan şirketi Kellog's, rakip bisküvi şirketi Burton's ve Çin yatırım şirketi Hony Capital'den daha iyi bir teklif sunduğu belirtiliyor.
Gazete, satış haberinin 4.600'ü İngiltere'de toplam 7,100 çalışanı bulunan şirketin işçileri arasında ihtiyatlı bir iyimserlikle karşılandığını belirtiyor.
Gazeteye göre, Unite Sendikası'ndan Rhys McCarthy, satış haberinin, United Biscuits'la ilgili bir süredir devam eden spekülasyonları sona erdirdiğini, bu anlaşmanın şirketin çalışanlarının geleceğiyle ilgili belirsizliği ortadan kaldıracağını umduklarını söyledi.
McCarthy, "Önümüzdeki haftalarda, United Biscuits'in pazar lideri olarak kalabilmesi için, şirketin yeni sahiplerinden işgücü ve yeni yatırımlar konusunda güvenceler isteyeceğiz. Ayrıca, yönetimle olan saygıya dayalı ilişkimizin değişmeyeceği ve şirketin yeni Türk sahiplerinin United Biscuits'te bağımsız sendikaların oynadığı rolü bildikleri konusunda da güvence isteyeceğiz" dedi.
Gazete 2010'da Amerikan gıda devi Kraft'ın İngiliz çikolata üreticisi Cadbury'yi aldıktan sonra iki yıl yıl süreyle kimsenin işten çıkarılmayacağı sözünü verdiğini ancak bir yıl sonra 200 kişinin işine son verildiğini aktarıyor.
Independent gazetesi de haberinde satışın, United Biscuits'i 2010'dan beri satmaya çalışan sahipleri için "Türk lokumu gibi geldiğini' yazıyor.
Haberde, Kuzey Amerika, Çin, Orta Doğu ve Kuzey Afrika'da büyük bir varlık gösteren Ülker'in United Biscuits (UB) markalarını bu pazarlara taşıyabileceği, kendi markalarını da UB'nin yerleşik pazarlarına getirebileceği belirtiliyor.
Daily Telegraph United Biscuits'in 2013'te 1.1 milyar sterlin (yaklaşık 1.6 milyar dolar) ciro açıklamasına rağmen son yıllarda büyümekte zorlandığını, kârının yüzde 3.4 düştüğünü aktarıyor.
Times'ın haberinde ise United Biscuits'in en yakın rakibinden iki kat daha büyük olduğu, İngiltere'de en çok satan beş markadan dördünü ürettiğini belirtiliyor.
Haberde, Belçika markası Godiva'yı satın aldıktan sonra 'kaderini değiştiren' Yıldız Holding'in United Biscuits'in yönetimini değiştirmeyi planlamadığı kaydediliyor.
Daily Telegraph, ABD öncülüğündeki koalisyonun hava saldırıları Suriye'nin kuzeyindeki Kobani'ye odaklanırken, Irak Şam İslam Devleti militanlarının güneyde ilerleyerek ülkenin denetiminin ele geçirilmesi açısından stratejik öneme sahip topraklardaki hakimiyetini pekiştirdiğini yazıyor.
Gazete bir başka haberinde de, New York Times'ın sızdırdığı Amerikan belgelerine dayanarak Irak'ta IŞİD'e yönelik büyük çaplı karşı saldırı için baharın bekleneceğini belirtiyor.
Habere göre, Irak kara birlikleri Irak'ın batısında ve kuzeyinde büyük bir saldırıya girişerek, IŞİD'in Suriye'ye ikmal yollarını kesmeyi hedefleyecek. Harekâtla Musul'un 2015 sonuna kadar IŞİD'den geri alınması planlanıyor.
Operasyona şu anda Irak ordusuna danışmanlık yapan ve eğitim veren 1600 Amerikan askeri de destek sağlayacak. Ancak sayıları gerekmesi durumunda artırılacak bu askerler operasyonlara katılmayacak.
Independent'ta yer alan bir haberde, Dünya Sağlık Örgütü Başkanı'nın, Ebola salgınıyla ilgili açıklamalarına yer veriliyor.
Habere göre örgütün başkanı Dr. Margaret Chan, virüsün 40 yıl önce ortaya çıkmasına rağmen hala aşısının bulunamamış olmasını, hastalığın önce yoksul Afrika ülkelerde görülmesine bağlıyor. Chan'a göre, ilaç şirketleri bu yüzden aşı üzerinde çalışmaya gerek görmedi. Chan, "Kâr odaklı bir sektör, ürünün parasını ödeyecek gücü olmayan pazarlarda yatırım yapmaz" dedi.
Gazete, haberinde Batı Afrika'da yaklaşık beş bin kişinin ölümüne neden virüse karşı aşı geliştirme çalışmalarına şimdi hız verildiğini ancak ilk aşının gelecek yılın sonundan önce üretilmesinin beklenmediğini kaydediyor.
</doc>
<doc docid='bbc_141024_ebola_ny_update' lang='tur' type='mono' source_url='http://www.bbc.co.uk/turkce/haberler/2014/10/141024_ebola_ny_update' term='ebola'>
New York'lu hastanın 'Ebola testi pozitif çıktı'
Gine'de Ebola hastalarını tedavi eden Amerikalı doktor Craig Spencer, ABD'ye geri döndükten sonra, Ebola şüphesiyle hastaneye kaldırılmıştı.
Gine'de Ebola hastalarını tedavi eden Amerikalı doktor Craig Spencer, ABD'ye geri döndükten sonra, Ebola şüphesiyle hastaneye kaldırılmıştı.
New York Times gazetesi, yüksek ateşten şikayet eden doktor Spencer'a yapılan ilk Ebola testinin 'pozitif çıktığını' yazdı.
Sağlık Bakanlığı görevlileri, hastaya yapılan diğer testlerin, ilk test sonuçlarına kesinlik kazandıracağını söylediler.
Gazete, doktorun Çarşamba akşamı metroyla Manhattan'da Brooklyn'e geçtiğini, bowling oynadığını ve ardından evine gittiğini yazdı.
Doktor Spencer'ın ertesi gün yüksek ateşi çıkması üzerine sağlık görevlilerine haber verdiği öğrenildi.
Spencer'ın Harlem semtindeki evi de mühürlenerek koridora alındı ve etrafta yaşayanlara hastalıkla ilgili broşürler dağıtıldı.
Başka birinin Ebola şüphesiyle karantinaya alınıp alınmadığı bilinmiyor.
Sağlık Bakanlığı yetkilileri, Doktor Spencer'ın hastalığın kuluçka süresinde kaç kişiyle görüştüğüne dair kesin bir bilgi vermedi.
Kentin Belediye Başkanı Bill de Blasio bir açıklama yaparak, "Anladığımız kadarıyla Spencer, çok az sayıda insanla doğrudan iletişime geçmiş" dedi.
</doc>
<doc docid='bbc_haberler-dunya-48047481' lang='tur' type='mono' source_url='https://www.bbc.co.uk/turkce/haberler-dunya-48047481' term='ebola'>
Kızamık - UNICEF: Dünyada hastalık vakaları yılın ilk 3 ayında yüzde 300 arttı
Birleşmiş Milletler Çocuklara Yardım Fonu (UNICEF) kızamık vakalarının tüm dünyada alarm verici düzeyde arttığı ve çocuklar için büyüyen bir tehlikeye dönüştüğü uyarısında bulundu.
Birleşmiş Milletler Çocuklara Yardım Fonu (UNICEF) kızamık vakalarının tüm dünyada alarm verici düzeyde arttığı ve çocuklar için büyüyen bir tehlikeye dönüştüğü uyarısında bulundu.
UNICEF, 2019'un ilk 3 ayında 110 binden fazla kızamık vakası görüldüğünü açıkladı.
BM fonuna göre bu, geçen yılın ilk 3 ayına kıyasla yaklaşık yüzde 300 oranında bir artışa tekabül ediyor.
UNICEF, 2017 yılında çoğu çocuk yaklaşık 110 bin kişinin kızamık hastalığı sonucu hayatını kaybettiğini, 2016'da bu sayının yüzde 22 daha az olduğunu vurguladı.
Dünya çapında milyonlarca çocuğa kızamık aşısı yapılmadığına dikkat çeken UNICEF, bunun sadece gelişmekte olan ülkelerde değil, gelişmiş ülkelerde de gözlenen bir olgu olduğunu kaydetti.
UNICEF'e göre 2010-2017 döneminde her yıl 20 milyon çocuğa kızamık aşısı yapılmadı.
Gelişmiş ülkeler arasında kızamık aşısı yapılmayan çocukların sayısının en fazla olduğu ülke ABD.
Bu klasmanda, 2 milyon 593 bin çocuğa ilk kızamık aşılarının yapılmadığı ABD'yi, yaklaşık 600 bin çocukla Fransa ve 527 bin çocukla İngiltere izliyor.
Nijerya'da da 1 yaşın altındaki 4 milyon çocuğa ilk kızamık aşılarının yapılmadığı tespit edildi.
UNICEF'e göre kızamık; ebola, verem ya da gripten daha bulaşıcı bir hastalık.
Virüs, enfeksiyonlu bir kişi bir odayı terk ettikten sonra, iki saat içinde o odaya girecek bir başka kişiye geçebiliyor.
Kızamık virüsü hava yoluyla bulaşıyor ve solunum yollarında enfeksiyona yol açıyor.
Böylece beslenme yetersizliği bulunan ya da aşı için çok küçük yaşta olan çocuklar açısından ölümcül sonuçlar ortaya çıkabiliyor.
Enfeksiyondan sonra kızamık için özel bir tedavi yok. Dolayısıyla aşılanma çocukların hayatını kurtarıyor.
</doc>
<doc docid='bbc_140914_liberya_bakanlar' lang='tur' type='mono' source_url='http://www.bbc.co.uk/turkce/haberler/2014/09/140914_liberya_bakanlar' term='ebola'>
Liberya'da Ebola'dan kaçan hükümet görevlileri kovuldu
Batı Afrika ülkesi Liberya giderek daha ciddi bir boyut kazanan Ebola virüsü salgınıyla mücadele etmeye çalışırken herhangi bir gerekçe göstermeden ülkeyi terk eden 10 hükümet yetkilisinin işine son verildiği açıklandı.
Batı Afrika ülkesi Liberya giderek daha ciddi bir boyut kazanan Ebola virüsü salgınıyla mücadele etmeye çalışırken herhangi bir gerekçe göstermeden ülkeyi terk eden 10 hükümet yetkilisinin işine son verildiği açıklandı.
Ülkenin Devlet Başkanı Ellen Johnson Sirleaf, "Ülkemiz büyük bir trajediyle burun burunayken ülkeyi terk eden bu kişilerin davranışı kabul edilemez" dedi.
10 hükümet yetkilisine yaklaşık bir ay önce ülkeye geri gelmeleri için bir hafta süre tanınmıştı.
Liberya, Sierra Leone ve Gine'yle birlikte Ebola salgınından en çok etkilenen ülkeler arasında bulunuyor.
Salgın nedeniyle şu ana kadar 2 bin 400'den fazla kişinin hayatını kaybettiği ifade ediliyor.
Gçrevden alınan 10 hükümet yetkilisi arasında iki komisyon başkanı, altı bakan asistanı ve iki adalet bakanı yardımcısı bulunuyor.
Devlet Başkanı Sirleaf'in ofisinden yapılan açıklamada 8 hükümet yetkilisinin daha yurtdışında olduğu ve bu kişilerin geri dönene kadar maaşlarının yatırılmayacağı ifade edildi.
Açıklamada, "Yurtdışındaki yetkililer geri dönüp ülkelerinin Ebola ile mücadelesine destek vermediği sürece tüm imtiyazları askıya alınacak" dendi.
2,226
kişi Ebola virüsü nedeniyle Batı Afrika'da hayatını kaybetti


1.137 kişi Liberya'da
557 kişi Gine'de
524 kişi Sierra Leone'de
8 kişi Nijerya'da öldü.
Sirleaf açıklamasında doğrudan ABD Başkanı Barack Obama'ya da seslenerek acilen yardıma ihtiyaç duyduklarını söyledi.
Sirleaf, "ABD hükümetinin doğrudan yardımı olmadan Ebola'ya karşı savaşı kaybedebiliriz" dedi.
Dünya Sağlık Örgütü, tedibr alınmaması durumunda Liberya'da binlerce yeni Ebola vakasıın başgösterebileceği konusunda 

uyarıyor.
</doc>
<doc docid='bbc_141030_ebola' lang='tur' type='mono' source_url='http://www.bbc.co.uk/turkce/haberler/2014/10/141030_ebola' term='ebola'>
Ebola krizi: Liberya'daki salgın 'yavaşlıyor'
Dünya Sağlık Örgütü (WHO) Ebola virüsünün en fazla etkilediği ülke olan Liberya'da salgının "yavaşladığını" açıkladı.
Dünya Sağlık Örgütü (WHO) Ebola virüsünün en fazla etkilediği ülke olan Liberya'da salgının "yavaşladığını" açıkladı.
WHO Genel Başkan Yardımıcısı Bruce Aylward, Ebola virüsüyle mücadelede başarı elde edilmekte olduğunu söyledi, ancak krizin hiçbir şekilde sona ermediğini vurguladı.
Örgütün son açıklamalarına göre, küresel düzeyde Ebola vakası sayısı, son rapordan bu yana 3000 daha arttı ve 13 bin 703'e ulaştı. Geçen Cumartesi ise, Ebola vakalarının sayısı 10 bin 141 olarak açıklanmıştı. Dr. Aylward, kısa bir sürede bu kadar büyük artışın, yeni vakaların duyurulmasından değil, verilerin, eski vakalarla güncellenmesinden kaynaklandığını belirtti.
Eboladan ölenlerin sayısı ise 4920 olarak verildi. Bu ölümlerin 10'u dışında hepsi Liberya, Sierra Leone ve Gine'de meydana geldi.
Liberya Kızılhaçı, geçen hafta 117 ceset toplandığını açıkladı. Eylül ayındaysa bir haftada toplanan ceset sayısı 315 olmuştu. Tedavi merkezlerinde de hasta yataklarının boşaldığı bildiriliyor.
Dr. Aylward, "Liberya'daki eğilimin doğru olduğu ve gerçekten de bir yavaşlama görüldüğü anlaşılıyor. Salgına karşı alınan önlemler sonuç veriyor mu? Evet, yeni vaka sayısında kesinlikle bir yavaşlama gözlüyoruz" dedi.
Hastalık hakkında halkın bilgilendirilmesi, tehlike yaratan alışkanlıkların değiştirilmesi için çok yoğun çaba harcandığını söyleyen Dr. Aylwar, ölülerin güvenli bir şekilde gömülmesi için de önemli çalışmalar yapıldığını kaydetti.
Bununla birlikte kendilerine ulaşan bilgilerin hala incelendiğini söyleyen Dr. Aylward, "Birkaç gün içinde Ebola vakası sayısında ufak bir düşüş olması ile krizin tamamen sona ermesi arasında büyük fark var" dedi.
ABD Başkanı Barack Obama da Liberya'da kaydedilen ilerlemeyi övgüyle karşıladı ama "Bu hala ciddi ve büyük bir salgın. Daha yürünecek çok uzun bir yol var önümüzde" dedi. Hastalıkla, Batı Afrika'da, kaynağında savaşılması gerektiğini söyleyen Başkan Obama, "sorunu orada halletmezsek buraya gelecek" dedi.
Bu arada Güney Afrika'nın ilk siyah milyarderi Patrice Motsepe, Gine'deki Ebola ile mücadele çalışmalarına 1 milyon dolar bağışta bulundu. Maden kralı Motsepe, bu paranın, klinik çalışmalarına, sosyal seferberliğe ve ölümcül virüsün kontrol altına alınması için atılacak diğer adımlara destek olmasını umduğunu kaydetti.
</doc>
<doc docid='bbc_100827_le_ebola' lang='tur' type='mono' source_url='http://www.bbc.co.uk/turkce/ingilizce_dersleri/2010/08/100827_le_ebola' term='ebola'>
Ebola drug to be tested on humans
Scientists developing a drug to treat the Ebola virus have been given  permission to test it on humans. Authorities in the United States approved  limited clinical trials after the treatment was shown to be effective in  monkeys.
Scientists developing a drug to treat the Ebola virus have been given  permission to test it on humans. Authorities in the United States approved  limited clinical trials after the treatment was shown to be effective in  monkeys.
Kelimeleri dinlemek için tıklayın
</doc>
<doc docid='bbc_160201_zika_who_toplanti' lang='tur' type='mono' source_url='http://www.bbc.com/turkce/haberler/2016/02/160201_zika_who_toplanti' term='ebola'>
Dünya Sağlık Örgütü Zika virüsü için 'acil' toplanıyor
Birleşmiş Milletler'e bağlı Dünya Sağlık Örgütü (WHO), özellikle Latin Amerika ülkelerinde yayılan ve kusurlu doğumlara neden olan Zika virüsü konusunda atılacak adımları belirlemek üzere İsviçre'nin Cenevre kentinde bugün olağanüstü bir toplantı düzenliyor.
Birleşmiş Milletler'e bağlı Dünya Sağlık Örgütü (WHO), özellikle Latin Amerika ülkelerinde yayılan ve kusurlu doğumlara neden olan Zika virüsü konusunda atılacak adımları belirlemek üzere İsviçre'nin Cenevre kentinde bugün olağanüstü bir toplantı düzenliyor.
WHO, "alarm verici boyutlara ulaşan salgın" karşısında, küresel bir acil durum ilan edilip edilmemesine karar verecek.
Virüsün bulaştığı birçok kişide hastalık belirtileri kendini belli etmezken, hamilelerde bebeğin beyin gelişimini engelliyor ve bebeklerin anormal derecede küçük kafalı doğmasına (mikrosefali) neden oluyor.
Zika'nın küresel çapta bir tehdit olarak kabul edilmesi halinde, hastalıktan etkilenenlere ve virüsün araştırılmasına daha çok kaynak ayrılacak.
WHO geçen yıl Batı Afrika'daki Ebola salgınında çok yavaş hareket etmekle eleştirilmişti.
Sivrisineklerle yayılan virüs ilk olarak Mayıs 2015'te Brezilya'da ortaya çıktı ve o tarihten bu yana 20'den fazla ülkeye yayıldı.
Dünya Sağlık Örgütü geçen hafta yaptığı açıklamada virüsün 3-4 milyon kişiye bulaşabileceği tahmininde bulunmuştu.
</doc>
<doc docid='bbc_140917_ebola_ekonomi' lang='tur' type='mono' source_url='http://www.bbc.co.uk/turkce/ekonomi/2014/09/140917_ebola_ekonomi' term='ebola'>
Dünya Bankası: Ebola salgını Batı Afrika ekonomileri mahvedebilir
Dünya Bankası Batı Afrika'daki Ebola salgınının Gine, Liberya ve Sierra Leone ekonomilerinde felakete yol açabileceğini; virüsün ekonomik etkilerinin zaten kırılgan durumdaki bu ülkelerde 8 kat artabileceğini açıkladı.
Dünya Bankası Batı Afrika'daki Ebola salgınının Gine, Liberya ve Sierra Leone ekonomilerinde felakete yol açabileceğini; virüsün ekonomik etkilerinin zaten kırılgan durumdaki bu ülkelerde 8 kat artabileceğini açıkladı.
Bununla birlikte, Ebola salgınının ve ona eşlik eden yaygın korkunun, küresel düzeyde hızla verilecek bir yanıtla sınırlı tutulabilmesi sağlanırsa, faturanın düşebileceği vurgulandı.
Batı Afrika'da yayılan, şimdiye kadarki en büyük Ebola salgını bugüne dek 2.461 kişinin ölümüne yol açtı.
ABD Başkanı Barack Obama, dün, salgını "küresel güvenliğe tehdit" olarak nitelendirerek virüsle mücadele için 3000 askerin bölgeye sevk edileceğini ve yeni sağlık kurumları inşa edileceğini duyurdu.
BM Güvenlik Konseyi de Ebola salgınıyla ilgili gelişmeleri değerlendirmek üzere acil toplantı yapacak. Konseyin Ebola krizine daha güçlü bir tepki gösterilmesini ve üye ülkeleri, sağlık personeli ve sahra hastanesi yardımında bulunmaya çağırması bekleniyor.
Güvenlik Konseyi'nce yayımlanacak bildiride sağlık görevlilerinin destek vermesini engelleyen seyahat kısıtlamalarının kaldırılması da istenecek.
Dünya Bankası Ebola virüsünün yayılmaya devam etmesi halinde, gelecek yılın sonuna dek Batı Afrika ülkelerinden milyarlarca doların kaybolup gideceğini belirtti.
Yapılan en kötü tahminlere göre, gelecek yıl Gine'nin ekonomik büyümesi % 2,3 oranında azalabilir, Sierra Leone'deyse düşüş % 8,9 olabilir.
Dünya Bankası en büyük ekonomik darbenin Liberya'da görüleceğini ve ülke ekonomisinin gelecek yıl % 11,7 oranında gerileyebileceğini kaydediyor.
Söz konusu ülkelerde karantina uygulamaları ve hastalığın yayılması korkusu yüzünden, tarım ve madencilik sektörlerinde üretimin büyük düşüş kaydettiği belirtilmekte. İnsanların daha az çalışıp daha az kazanması ve bunun sonucunda daha az harcaması, yoksulluğu körüklüyor.
Uluslararası Para Fonu da, Ebola salgınının ekonomik sonuçlarıyla başetmeleri için Gine, Liberya ve Sierra Leone'ye ek 127 milyon dolar tutarında bir yardım verilmesi önerisinin görüşüleceğini bildirdi.
IMF, söz konusu üç ülkede belli başlı sektörlerde yaşanan aksaklıklar yüzünden ekonomik büyümenin yavaşlamasının beklendiğini kaydetti. IMF verilerine göre, Gine, Liberya ve Sierra Leone ekonomilerinde gelecek 6 ile 9 ay arasında 300 milyon dolarlık bir açık oluşacağı tahmin ediliyor.
</doc>
<doc docid='bbc_141020_ebola_nijerya' lang='tur' type='mono' source_url='http://www.bbc.co.uk/turkce/haberler/2014/10/141020_ebola_nijerya' term='ebola'>
Nijerya'da artık Ebola vakası kalmadı
Dünya Sağlık Örgütü altı haftadır herhangi bir Ebola vakasının görülmediği Nijerya'yı resmen Ebola'dan kurtulmuş ülke ilan etti.
Dünya Sağlık Örgütü altı haftadır herhangi bir Ebola vakasının görülmediği Nijerya'yı resmen Ebola'dan kurtulmuş ülke ilan etti.
WHO temsilcisi Rui Gama Vaz, başkent Abuja'da yaptığı açıklamada bunun çok büyük bir başarı olduğunu kaydetti.
Bir Liberyalı diplomatın geçen Temmuz ayında Ebola virüsünü Nijerya'ya taşıması ardından ülkenin hızla önlem alması övgüyle karşılandı.
Ebola salgını çoğunluğu Liberya, Gine ve Sierra Leone'de olmak üzere, Batı Afrika'da 4.500'den fazla insanın ölümüne yolaçtı. Bu ülkelerde Ebola virüsüne yakalananların % 70 kadarı bu ülkelerde can verdi.
Bu arada Lüksemburg'da bir araya gelen AB liderleri Ebola tehlikesine karşı artırılacak önlemleri ele aldılar. AB dışişleri bakanları Ebola salgınından etkilenen ülkelere daha fazla yardım sağlanacağını belirtmekle birlikte, somut taahhütte bulunmadılar.
Ancak Lüksemburg toplantısında, Ebola hastalığıyla mücadele için 600 milyon dolardan fazla tutarda bir fon ayrılması da kararlaştırıldı. Toplantı öncesinde Afrika Birliği daha fazla yardıma ihtiyaç olduğu uyarısında bulunmuştu. İngiltere ise bu miktarın iki katına çıkarılmasını istiyor.
Söz konusu fonla, Liberya, Sierra Leone ve Gine'de zaten aşırı düzeyde zorlanmakta olan sağlık hizmetlerinin pekiştirilmesi ve Ebola salgınının bu ülkelerin ekonomileri üzerinde yol açtığı zararın hafifletilmesi amaçlanıyor.
Önceki saatlerde İspanya hükümeti, Batı Afrika dışında Ebola virüsüyle teması olan hemşirenin artık virüs taşımadığını açıkladı. 44 yaşındaki Teresa Romero'nun Ebola virüsünden tamamen kurtulmuş olduğunun açıklanması için ikinci bir testten daha geçirilmesi gerekiyor.
Hemşire Romero Madrid hastanesinde iki Ebola hastasını tedavi ederken virüse yakalanmıştı.
</doc>
<doc docid='bbc_140805_ebola_asi' lang='tur' type='mono' source_url='http://www.bbc.co.uk/turkce/haberler/2014/08/140805_ebola_asi' term='ebola'>
Ebola ile mücadelede yeni umut
Dünyanın önde gelen bağışıklık sistemi uzmanlarından Doktor Anthony Fauci, en geç 2015 sonuna dek ebola virüsüne karşı bir aşı geliştirmeyi umduğunu söyledi.
Dünyanın önde gelen bağışıklık sistemi uzmanlarından Doktor Anthony Fauci, en geç 2015 sonuna dek ebola virüsüne karşı bir aşı geliştirmeyi umduğunu söyledi.
ABD Ulusal Alerji ve Bulaşıcı Hastalıklar Enstitüsü Başkanı Fauci BBC'ye yaptığı açıklamada, aşının klinik deneylerine Eylül ayında başlanacağını belirtti.
Fauci, aşının şu ana kadar hayvanlar üzerinde denendiğini ve elde edilen sonuçların kendisini umutlandırdığını açıkladı.
Ebola virüsüne yakalanan kişilerin yüzde 90'ı hayatını kaybediyor. Virüs bir kişiyi yaklaşık 3-4 gün içinde öldürebiliyor.
Erken teşhis konan hastaların hayatta kalma şansının ise daha yüksek olduğu belirtiliyor.
Batı Afrika'da ebola virüsüne yakalanan Amerikalı doktor Kent Brantly'nin sağlık durumunun ise iyiye gittiği belirtildi. Brantly'e de ABD'de bir klinikte deneysel bir ilaç verildi.
Virüse yakalanan Amerikalı yardım kuruluşu çalışanı Nancy Writebol da tedavi için ülkesine götürüldü.
Öte yandan, Dünya Bankası da Ebola salgını ile mücadele eden Afrika ülkelerine acil yardım amacıyla 200 milyon dolarlık bir fon oluşturdu.
Fondaki para Liberya, Sierra Leone ve Gine ile Birleşmiş Milletler'e (BM) bağlı Dünya Sağlık Örgütü'ne gönderilecek.
Örgüt Ebola salgını sonucu hayatını kaybedenlerin sayısının 887'ye çıktığını açıkladı.
Dünya Bankası Başkanı Jim Yong Kim ise Ebola virüsünün hızla yayılmasının ve üç ülkenin sağlık sistemlerini çökertmesinin kendisini çok üzdüğünü söyledi.
Aralarında 35 Devlet Başkanı'nın da bulunduğu Afrikalı liderler, salgının neden olduğu krize çözüm bulmak amacıyla bugün Washington'da bir araya gelecek.
Liderler, ABD Başkanı Barack Obama'nın ev sahipliğinde yapılan ABD-Afrika Liderler Zirvesi için kentte bulunuyordu.
</doc>
<doc docid='bbc_140820_basin_ozeti' lang='tur' type='mono' source_url='http://www.bbc.co.uk/turkce/basinozeti/2014/08/140820_basin_ozeti' term='ebola'>
20 Ağustos İngiltere basın özeti
İngiltere basını 18 yaşındaki silahsız bir gencin polis tarafından öldürülmesiyle ayaklanmaya sahne olan ABD'nin Ferguson kasabasındaki gelişmelere geniş yer ayırmaya devam ediyor.
İngiltere basını 18 yaşındaki silahsız bir gencin polis tarafından öldürülmesiyle ayaklanmaya sahne olan ABD'nin Ferguson kasabasındaki gelişmelere geniş yer ayırmaya devam ediyor.
Independent Ferguson'daki gelişmeleri aktardığı haberine "Amerika'nın kalbinde deliliğe gidiş" başlığını atarken, Times'ın haberi "Göz yaşartıcı gaz, silah sesleri ve korku Orta Batı'nın sokaklarını savaş alanına çevirdi" başlığını kullanıyor.
Gazeteler, Muhabirlerin önceki akşamki çatışmaları ayrıntılarıyla anlattığı haberlerin yanısıra, olayları analiz eden makalelere de yer veriyor.
Times'ın ABD Editörü David Taylor'ın kaleme aldığı yazıda ABD Başkanı Barack Obama'nın orta yolu tutturarak kimseyi memnun edemediğini vurguluyor. Dikkat çeken satırlar şöyle;
"Obama görev süresindeki en büyük ırklar arası gerilimde meşhur tutkulu konuşmalarını frenledi. Bazı siyah Amerikalıların gözünde Ferguson sokaklarındaki insanların Michael Brown'ın ölümüne neden bu kadar öfkeli olduğunu hakkıyla anlatamadı. Tümü beyazlardan oluşan jürinin geçen yıl siyah genç Treyvon Martin'in katilini beraat ettirmesinden sonra "35 yıl önce Treyvon Martin ben olabilirdim" derken gösterdiği empati neredeydi? Bu kez Obama'nın içindeki avukat tüm gerçekler ortaya çıkmadan yargıda bulunmamaya çalışıyor. Ama başkanlık döneminin çoğunda olduğu gibi orta yolu tutturarak kimseyi tatmin edememe riskini alıyor"
Independent'ın dünya haberleri sayfalarında Suriye lideri Beşar Esad'ın IŞİD'ı hedef almaya başladığı belirtiliyor.
Haberde "Esad IŞİD başlıca muhalif gruplara saldırırken görmezden geldi. Ama son askeri kazanımları IŞİD'ı Şam yönetiminin hoş göremeyeceği bir tehlike haline getirdi" deniyor.
Independent Amerikan uçakları Irak'ta IŞİD hedeflerini vururken, Suriye'nin de son iki günde IŞİD'a karşı onlarca hava saldırısı düzenlediği kaydediliyor. Haberde görüşlerine yer verilen Washington Yakın Doğu Enstitüsü'nden Andrew Tabler, "Suriye hükümeti nihayet, daha ılımlı gruplara karşı IŞİD'ile işbirliği yapmak gibi makyevelist bir stratejinin pek işe yaramadığını fark etti ve onlar da IŞİD'la savaşmaya başladı" diyor.
Haberde uzmanların Esad'ın hava saldırılarıyla Washington'a "Aynı saftayız" mesajı vermeye çalıştığını düşündüğü vurgulanıyor. Suriye uzmanı Aron Lund da "Esad kesinlikle 'teröre karşı savaş' vasıtasıyla uluslararası kabul görmek isteyecektir. Belki de olduğu kadarıyla, uzun vadeli planı da budur" diyor.
Haberde ayrıca Esad'ın kendi birliklerine de saldıran IŞİD tehdidini görmezden gelmeyi sürdüremeyeceği söyleniyor.
Guardian ise IŞİD'ın ilk ele geçirdiği yerlerden biri olan Tikrit'i geri almak Irak Ordusu'nun giriştiği saldırıya yer veriyor. Haberde IŞİD militanlarının Irak Ordusu'nun saldırısını püskürttüğü söyleniyor ve çatışmanın Musul Barajını kaybetmesine karşın IŞİD'ın gücünü koruduğunu gösterdiği vurgulanıyor.
Helikopterler, havan ve topçu ateşiyle kente giren Irak birliklerinin, militanların yoğun makineli tüfek ve havan atışları sonucu geri çekildiği söyleniyor.
Haberde ayrıca bunun iki aydan uzun süre önce IŞİD'ın eline geçen Tikrit'i geri almak için girişilen üçüncü başarısız saldırı olduğu kaydediliyor.
Financial Times'ta Sınır Tanımayan Doktorlar Örgütü MSF'in Ebola salgınına karşı dünyanın takındığı tutuma eleştirisi haberleştirilmiş.
Gazetenin "Gine, Liberya ve Sierra Leone'de Ebola'yla savaşan başlıca örgüt" diye tanımladığı MSF salgın görülen ülkelerin yaptığı yardım çağrılarına neredeyse hiç yanıt verilmediğini söylüyor. MSF'in salgınla mücadele koordinatörü Brice de la Vingne "Bu boyutta ve türde bir krizle hiç karşılaşmadık. Salgınla savaş konusundaki isteksizlik, profesyonellik ve koordinasyon eksikliği bizi şaşırttı. Aylardır çığlık atıyoruz. Şimdi durum daha da kötü. Tüm bir ülkenin çöküşünü görmek üzereyiz" diyor.
Özellikle Liberya'daki duruma dikkat çeken Brice de la Vingne ülkedeki durumun felaket olduğunu söylüyor ve "Felaket kelimesini de öylesine kullanmıyorum" diye de vurguluyor.
MSF Koordinatörü ayrıca, "Monrovia'da, 1.3 milyon nüfuslu bir kentte bütün hastaneler kapalı. Kriz içinde kriz söz konusu. İnsanların tıbbi yardım alabileceği hiçbir yer yok. Örneğin bir otomobil kazası geçirseniz, gideceğiniz hiçbir yer yok." diyor.
İngiltere'de 18 yaşındaki bir Türk genci Mert Karaoğlan ve 15 yaşındaki kız arkadaşı Charleigh Disbrey'in bir trenin önüne atlayarak intihar etmesi bir çok gazetede haber olmuş.
Daily Telegraph, geçen yıl 17 Haziran'da yaşanan ancak ayrıntıları basına yeni açıklanan olayda, kültürel farkları nedeniyle ailelerin ilişkilerine izin vermeyeceğini düşündükleri için el ele tutuşup bir trenin önüne atladıkları söyleniyor. Haberde ayrıca Charleigh Disbrey'in depresyon hastası olduğu da vurgulanıyor.
Beşiktaş'ın Şampiyonlar Ligi'nde gruplara kalma mücadelesinde dün akşam Kuzey Londra ekibi Arsenal'le oynadığı ve 0-0 berabere biten maç geniş yer buluyor spor sayfalarında.
"Arsenal İstanbul fırtınasını atlattı, ama Ramsey rövanşta olmayacak" diyen Guardian, Beşiktaş'ın "etkileyici bir rakip" olduğunu belirtiyor. Haberde "Ev sahibinin kaçırdığı çok sayıda fırsata bakılırsa, buradan hasarsız çıkmak kayda değer bir başarı" denilirken, maçın son dakikalarında Beşiktaş Teknik Direktörü Slaven Biliç'in gösterdiği tepkinin bunun Beşiktaş adına kaçırılmış bir fırsat olduğunu gösterdiği vurgulanıyor.
Maçın analiz edildiği yazıda da şu ifadeler yer alıyor;
"Gelecek Çarşamba günü kazanırlarsa, play off maçlarındaki yüzde yüzlük başarının kurban edilmiş olması çok sorun olmayacak. Ama şimdi kaygılanmak için gerçek bir neden var. Slaven Biliç'in takımı Sanchez'in ani koşuları ve Chamberlain'in son dakikada direğe çarpan topu dışında Arsenal'i durdurmayı başardı. Rövanşa galip çıkmak adına Beşiktaş daha çok şans yakaladı. Emirates'e geldiklerinde korkmayacaklar. Arsenal için kesinlikle kötü bir skor değil ama Wenger'e yeni bir baş ağrısı verecek".
Times'ın yorumundaysa Arsenal'in gruplara kalmak için önemli bir şans elde ettiği vurgulanırken, Atatürk Olimpiyat Stadı'nın zeminin Arsenal'in bol paslı oyununa pek yaramadığı söyleniyor.
Dokuz yıl önce Liverpool'ın Atatürk Olimpiyat Stadı'nda Milan karşısında 3-0 yenik düştüğü maçta Şampiyonlar Ligi kupasını kazandığını hatırlatan Daily Telegraph ise "Beşiktaş gol pozisyonlarında daha iyi olsaydı, Arsenal'in rövanş karşılaşmasında benzer bir mucizeye ihtiyacı olacağını söylemek abartı olmaz" diyor.
</doc>
<doc docid='bbc_140829_senegal_ebola' lang='tur' type='mono' source_url='http://www.bbc.co.uk/turkce/haberler/2014/08/140829_senegal_ebola' term='ebola'>
Ebola salgını Senegal'e de sıçradı
Senegal sağlık bakanlığı, ülkede ilk Ebola vakasına rastlandığını açıkladı.
Senegal sağlık bakanlığı, ülkede ilk Ebola vakasına rastlandığını açıkladı.
Böylece, Ebola salgınının görüldüğü Batı Afrika ülkelerinin sayısı beşe yükseldi.
Sağlık Bakanı Awa Marie Coll Seck, Gineli genç bir adamda Ebola virüsünün tespit edildiğini belirtti.
Bakan, söz konusu kişinin acilen karantina altına alındığını ifade etti.
Gine'de başlayan Ebola salgını bölgede 1500'den fazla kişinin ölümüne yol açtı.
En az 3 bin kişinin Ebola virüsü taşıdığı sanılıyor.
Dünya Sağlık Örgütü (DSÖ) Batı Afrika'daki Ebola salgınının denetim altına alınmadan önce 20 binden fazla kişiye yayılabileceğini açıklamıştı.    Kuruluş ayrıca havayolu şirketlerinin bölgeye yapılan "hayati önemdeki" uçuşlarını sürdürmesi gerektiğini ve seyahat yasaklarının salgınla mücadele çabalarını tehdit ettiğini vurgulamıştı.    Şu ana dek Liberya, Sierra Leone, Gine ve Nijerya'da 1552 kişi Ebola virüsü nedeniyle hayatını kaybetti.    Kuruluşun salgınla mücadele planını açıklayan DSÖ Genel Sekreter Yardımcısı Bruce Aylward bazı bölgelerdeki hasta sayısının bilinenin iki ila dört katı olabileceğini söyledi.
DSÖ'nün planında gelecek dokuz ay içinde 489 milyon dolar kaynak ayrılmasını ve Batı Afrika'da 750 uluslararası, 12 bin de yerel çalışan istihdam edilmesini gerektiriyor.    Bu arada Nijerya'da başkent Lagos dışındaki ilk Ebola ölümü gerçekleşti. Ülkenin petrol limanı Port Hartcourt'ta bir doktor Ebola nedeniyle hayatını kaybetti.    Ebola virüsü ilk olarak 1976'da Demokratik Kongo Cumhuriyeti'nde görülmüştü. Virüs vücut sıvıları yoluyla bulaşıyor.   Meyve yarasası gibi hayvanlar virüsü taşıyabiliyor ve kan ya da orman hayvanlarının etinin tüketilmesi sonucu insanlara da geçebiliyor.   Hastalığın belirtileri arasında yüksek ateş, kanama ve merkezi sinir sisteminin hasar görmesi sayılıyor.   Virüs bulaşanların ölüm oranı yüzde 90'lara çıkabiliyor. Ancak son salgındaki ölüm oranı yüzde 55 düzeyinde. Virüsün kuluçka dönemi iki ile 21 gün arasında değişiyor.   İshal ve kusma görülen hastalarda vücuttaki su oranının sabit tutulması hastayı rahatlatıp tedaviye yardımcı olabiliyor.
</doc>
<doc docid='bbc_141016_ebola_obama' lang='tur' type='mono' source_url='http://www.bbc.co.uk/turkce/haberler/2014/10/141016_ebola_obama' term='ebola'>
Obama: ABD'de Ebola salgını riski çok düşük
ABD Başkanı Barack Obama ikinci bir hemşirenin daha bakım sırasında virüse yakalanmasına karşın, ABD'de Ebola salgını riskinin yüksek olmadığını ileri sürdü.
ABD Başkanı Barack Obama ikinci bir hemşirenin daha bakım sırasında virüse yakalanmasına karşın, ABD'de Ebola salgını riskinin yüksek olmadığını ileri sürdü.
Obama Amerikalıların virüsü kapma riskinin "aşırı düşük" olduğunu ama Batı Afrika'ya yardım için daha fazlasının yapılması gerktiğini söyledi.
29 yaşındaki Amber Vinson, Dallas'ta bir hafta önce ölen Liberyalı Thomas Eric Duncan'ı tedavi ederken Salı günü hastalanmıştı.
ABD'de Teksas eyaletinin Dallas kentinde Ebola tanısı konan bir hemşirenin, hastalığın belirtileri ortaya çıkmadan önceki gün Ohio'nun Cleveland kentinden Dallas'a uçakla seyahat ettiği ortaya çıktı.
ABD'li yetkililer acil bir uyarı yayımlayarak 13 Ekim'de aynı uçakta seyahat eden 132 yolcuyu bulup sağlık durumları hakkında konuşmak istediklerini açıkladılar.
Amerika'da Ebola tanısı konan ikinci kişi olan hemşire, 14 Ekim tarihinde Ebola semptomları göstermeye başlamıştı.
Kadın hemşire, Ebola'dan dolayı 8 Ekim tarihinde Dallas'ta ölen Liberya uyruklu bir hastayı tedavi etmişti.
Teksaslı hemşirenin çalışma arkadaşları, günlerce yeterli koruyucu kıyafet giymeden ve yeterince bilgilendirilmeden çalıştıklarını söylüyorlar.
Hastane yetkilileri protokollerin uygulanmadığını söyleyerek hemşireleri eleştirdi. Ancak hemşireler, "Protokol yoktu" diyor.
4 bin 493
kişi hayatını kaybetti

(ABD'de ölen bir kişi dahil)
Liberya'da 2 bin 458
Gine'de 843
Sierra Leone'de 1183
kişi öldü.
Birleşmiş Milletler'in Ebola ile mücadele sorumlusu, dünyanın bu virüsü durdurma yarışında geride kaldığını söyledi.
Kaygılarını Afrika'dan video konferansla bağlandığı BM Güvenlik Konseyi'nde dile getiren yetkili Anthony Banbury "Virüs bizden daha hızlı koşuyor ve yarışı kazanıyor" dedi.
BM Aralık ayına kadar Afrika'da binlerce kişinin daha Ebola'ya yakalanacağı tahmininde bulunuyor.
Dünya Sağlık Örgütü'ne göre bugüne dek yaklaşık 9 bin kişi bu hastalığa yakalandı; bunlardan 4 bin 447'si yaşamını yitirdi.
Yine bu örgüte göre ek önlemler alınmazsa bundan iki ay sonra, haftada 5-10 bin kişi Ebola'ya yakalanabilir.
Bugüne kadarki vakaların büyük çoğunluğu Batı Afrika'da meydana geldi.
</doc>
<doc docid='bbc_141013_abd_virus' lang='tur' type='mono' source_url='http://www.bbc.co.uk/turkce/haberler/2014/10/141013_abd_virus' term='ebola'>
ABD'deki yeni ebola vakasında 'hata payı'
ABD'li bir sağlık yetkilisi, Teksas'ta bir ebola kurbanını tedavi eden hastane personeli tarafından "açıkça" hata yapıldığını söyledi.
ABD'li bir sağlık yetkilisi, Teksas'ta bir ebola kurbanını tedavi eden hastane personeli tarafından "açıkça" hata yapıldığını söyledi.
Bu hata sonucu bir personel enfekte oldu.
Ölen Liberyalı Ebola hastası Thomas Eric Duncan'ı tedavi eden bir sağlık çalışanı da virüse yakalandı.
ABD Hastalık Kontrol ve Önleme Merkezleri (CDC), Dallas'ta bir kadın sağlık çalışanına yapılan testin ölümcül virüs için pozitif sonuç verdiğini bildirdi.
Adı açıklanmayan kadın sağlık çalışanının halen Teksas eyaletinin Dallas kentindeki bir hastanede özel bir bölmede tutulduğu açıklandı.
Yetkililer, sağlık çalışanının, Duncan'ın tedavisi sırasında koruyucu giysiler giydiğini söylüyor.
CDC Başkanı Dr Tom Frieden enfeksiyonun nasıl meydana gelmiş olabileceğini soruşturma sözü verdi.
Temas etmiş olabilecek diğer 48 kişinin de gözlenmekte olduğunu söyledi.
Frieden, Duncan'la temas eden 48 kişiye de her gün testler yapıldığını ancak bu kişilerde virüse dair herhangi bir işaret olmadığı belirtti.
Daha önce Batı Afrika dışında sadece İspanyol bir hemşire Ebola virüsüne yakalanmıştı.
Geçmişte, Madrid'de ölüm döşeğindeki iki misyoneri tedavi eden hemşirenin durumunun iyiye gittiği açıklanmıştı.
Ülkesi Liberya'da virüse yakalanan Thomas Eric Duncan ise Çarşamba günü ABD'de ölmüştü.
Çok büyük çoğunluğu Liberya, Gine ve Sierra Leone'de olmak üzere şu ana kadar en az 4033 kişi Ebola hastalığı sonucu hayatını kayb etti.
Şu ana kadar 8 bin 300'den fazla kişide ya virüse rastlandı ya da bu kişilerin virüsü taşıdıklarından şüpheleniliyor.
Ebola virüsü, viral hemorajik ateş şeklinde ciddi hastalık formlarına yol açabiliyor. Virüs, Birleşmiş Milletler'e bağlı Dünya Sağlık Örgütü tarafından 4. Risk Grubu Patojen olarak kabul ediliyor.
Çok tehlikeli bir virüs olan ve adını Afrika'daki bir nehirden alan Ebola ishal, kanama, deri döküntüleri ve yüksek ateşe neden oluyor.
Virüs, kontrol altına alınmaması halinde salgına yol açabiliyor.
</doc>
<doc docid='bbc_141029_basin_ozeti' lang='tur' type='mono' source_url='http://www.bbc.co.uk/turkce/basinozeti/2014/10/141029_basin_ozeti' term='ebola'>
29 Ekim İngiltere Basın Özeti
Independent gazetesinde bugün Ermenek madeninde mahsur kalan 18 işçiyle ilgili bir haber yer alıyor.
Independent gazetesinde bugün Ermenek madeninde mahsur kalan 18 işçiyle ilgili bir haber yer alıyor.
Gazete, kömür madeninde yaşanan kazanın, Türkiye'deki kötü çalışma koşullarıyla ilgili endişeleri artırdığını belirtiyor.
Haberde, "Has Şekerler" adlı madendeki işçilerin su baskını nedeniyle mahsur kaldığı belirtildi.
Afet ve Acil Durumlar Yönetimi'nin (AFAD) açıklamasına yer veren gazete, merkezin kazaya patlayan bir borunun sebep olduğunu bildirdiğini ancak detaylı bilgi sağlamadığını yazdı.
Ayrıca 20 madencinin madenden kurtulmayı başardığı ifade edildi.
Haberde, geçen Mayıs ayında 301 kişinin hayatını kaybettiği Soma faciası "Türkiye'nin tarihinin en kötü maden kazası" olarak hatırlatıldı.
Daily Telepgraph gazetesi, Başbakan Ahmet Davutoğlu'nun BBC'ye verdiği röportajı haberleştiriyor.
Haberde Türkiye'nin Suriyeli muhalifleri Kobani'de savaşmak için donatma talebi başlığa taşınıyor.
Gazete ayrıca Davutoğlu'nun kara operasyonu hakkındaki "Eğer onlar kendi birliklerini göndermezse, aynı risklerle Türkiye'nin göndermesini nasıl beklerler" sözlerine de yer veriyor.
Haberde Kuzey Irak'tan bir grup peşmergenin Kobani'de savaşmak üzere yola çıktığı da belirtiliyor.
Buna göre 80 peşmergenin, büyük silahların ve mühimmatın bulundupu 40 araçlık bir konvoy, Kobani'ye gittiği ifade ediliyor.
72 peşmergenin ise hava yoluyla Türkiye'ye geçeceği kaydediliyor.
Gazete, Orta Doğu'nun güçlü ülkelerinden Türkiye'nin Esad'ın devrilmesi talebinde fazla hızlı davrandığını ve Batı'nın bunu başta memnuniyetle karşıladığını yazıyor.
Ancak daha sonra Ankara'nın radikal muhaliflerin sınırdan geçişine yardım etmekle suçlandığını belirten gazete, IŞİD gibi örgütlerin oluşmasına bu yardımların yol açtığını belirtiyor.
Ayrıca Davutoğlu'nun röportajda "kibirli bir Batı portresi çizdiğini" yazan gazete, Başbakan'ın Batı'yı harekete geçmemek ya da Suriye'ye yönelik uzun vadeli bir askeri operasyona girişmemekle suçladığını ifade ediyor.
Times gazetesinde yer alan haberde ise, Tunus'un en fazla cihatçının eğitildiği ülke olduğu yazıyor.
Buna göre Arap Baharı sırasında ülkede eğitilen 3 binden fazla cihatçı, Suriye ve Irak'a giderek, IŞİD'e veya El Nusra ya da El Kaide gibi örgütlere katıldı. Radikal İslamcı örgütlere en fazla yabancı cihatçının Tunus'tan katıldığı belirtiliyor.
Gazete, Arap Baharı'nın başarılı ülkesi olarak ele alınan ve son seçimlerde laik partinin kazandığı Tunus'un cihatçı eğitimleri sorununa değiniyor.
Haberde, cihada giden Tunusluların, diğer yabancı cihatçıların aksine, ülkelerinde eğitildiği ifade ediliyor.
Gazeteye konuşan bir kişi, eğitimleri şöyle anlatıyor:
"Size önce Kuran okutuyorlar, cemaate katılmanız için baştan çıkarıyorlar. S,ze kalacak yer, çalışacak iş buluyorlar, para veriyorlar. Siz ne olduğunu anlamadan bir amacınız oluyor. Bu tesadüfi bir süreç değil. Bir nevi insan ticareti. Siyasi figürler, istihbarat servisi, sınırdaki güvenlik görevlileri ve birkaç ülke buna destek veriyor."
Tunus'taki terör sorununun Arap Baharı sonrası daha az olduğu belirtilen haberde, Ensar el Şeriat örgütünün faaliyetleriyle sorunun büyüdüğü öne sürülüyor.
Financial Times, Batılı Müslüman cihatçı kadınları yazıyor.
Gazete, yüzlerce Müslüman kadının Suriye'ye giderek IŞİD militanlarıyla evlendiğini, uzmanların ise bu kadınlar için "yumuşak güçler" dediğini belirtiyor.
Haberde IŞİD'in sosyal medya aracılığıyla pek çok Müslümanın hayalini kurduğu "adil" ve "hakkaniyetli" bir ülke imajı yarattığı, pek çok kişinin de bundan etkilenerek Suriye'ye gittiği ifade ediliyor.
Rakka'ya giden İngiliz Umm Mu'awiyah'ın tweetlerine de yer veriliyor. Buna göre cihatçı kadın, Rakka'ya vardıktan kısa bir süre sonra "Sanki Batı'yı hiç terk etmemişim gibi, her yerde İngilizler ve Avrupalılar var, inanılmaz" yazıyor.
Londra'daki Stratejik Diyalog adlı kuruluşun başındaki Sasha Havlicek, cihatçı kadınları ve onlara imrenenlerin sosyal medyadaki iletişimini "cihatçı kadın gücünün alt kültürü" olarak tanımlıyor.
Havlicek, özgürlüğü bırakıp bu yaşam tarzını seçen Batılı kadınların militanlara moral vermesi bakımından "çok iyi bir strateji" olduğunu belirtiyor.
Haber şöyle devam ediyor:
Bu kadınlar, her ne kadar İslamiyet'in ilk günlerini yaşamak isteseler de, kullandıkları dil modern ve teknolojiden anlayan gençlerin dili.
Arapça dini kelimeleri İngilizce harflerle yazıyorlar.
Havlicek bunun 'cihatçı alt kültüründe havalı bir şey olduğunu' söylüyor.
Önceden Sally Jones adlı bir şarkıcı olduğu öğrenilen İngiliz cihatçı kadın Umm Hüseyin el Britani, Twitter'da "Kafirlerin köle olarak alınması ibadettir" diye yazıyor.
Uzmanlar bugüne kadar 60 İngiliz kadının IŞİD'e katıldığını tahmin ediyor.
Ayrıca İsveç, Fransa, Belçika, Kanada ve ABD'den kadınların da katıldığı biliniyor."
Guardian gazetesi Mali'nin Ebola'ya verdiği hızlı tedbirlere geniş yer ayırıyor.
Haberde, Ebola virüsü kapan 2 yaşındaki hastanın 600 mil uzunluğundaki otobüs yolculuğunda kimlerle temas ettiğinin ve nerelere uğradığının kontrol edildiğini, 116 kişinin virüs bulaşması tehlikesiyle gözetime alındığı belirtiliyor.
Malili yetkililer, hastanın otobüs yolcuğunda semptomları göstermesi nedeniyle özellikle bu yolculuk sırasında virüsün bulaşma ihtimalinden endişelendiklerini söylüyor.
2 yaşındaki hasta, Gine'de babasıyla kalıyordu ancak babası öldükten sonra büyükannesiyle birlikte otobüs yolculuğu yaparak Mali'ye döndüler.
Sağlık görevlileri bu yolculuk sırasındaki tüm durakları ziyaret ederek ve otobüsteki diğer yolcularla irtibata geçerek, şüpheli gördükleri kişileri gözetim altına aldılar.
</doc>
<doc docid='bbc_haberler-dunya-47172839' lang='tur' type='mono' source_url='https://www.bbc.co.uk/turkce/haberler-dunya-47172839' term='ebola'>
Sierra Leone'de artan taciz ve tecavüz vakaları nedeniyle acil durum ilan edildi
Sierra Leone'de, artan taciz ve tecavüz vakaları ile cinsiyet temelli şiddet nedeniyle ulusal çapta acil durum ilan edildi. Ülkede geçen yıl kayıt altına alınan taciz ve tecavüz vakaları önceki yıla göre iki katına çıkmıştı.
Sierra Leone'de, artan taciz ve tecavüz vakaları ile cinsiyet temelli şiddet nedeniyle ulusal çapta acil durum ilan edildi. Ülkede geçen yıl kayıt altına alınan taciz ve tecavüz vakaları önceki yıla göre iki katına çıkmıştı.
Sierra Leone Devlet Başkanı Julius Maada Bio, bugün yaptığı konuşmada acil durum ilan ettiğini, vakaların üçte birini oluşturan çocuklara yönelik saldırıların ömür boyu hapis ile cezalandırılacağını duyurdu.
Bio, cinsel şiddet vakalarını incelemek üzere özel bir polis birimi ve daha hızlı işleyen özel mahkemeler kurulacağını, mağdurlara ücretsiz sağlık hizmeti verileceğini de açıkladı.
Reuters ajansının haberine göre, ülkenin First Lady'si Fatima Bio da, çoğu taciz ve tecavüz vakasının polise bildirilmemesi nedeniyle kurbanların gerçek sayısının çok daha fazla olduğunu söyledi.
Bio, başkent Freetown'da defalarca tecavüze uğramış bir Ebola hastasıyla görüştükten sonra "Şu andan itibaren geçerli olmak üzere çocuklara yönelik saldırılar ömür boyu hapisle cezalandırılacak" dedi ve ekledi:
"Bazı ailelerde cinsel şiddete karşı sessiz kalma kültürü var, bu durum da mağdurları daha da travmatize ediyor. Artık bir ulus olarak bu belaya karşı ayaklanmamızın zamanı geldi."
Son olarak Sierra Leone'de amcasının tecavüz ettiği genç bir kadın ülke gündemine yerleşmişti.
Reuters ajansının haberine göre tecavüz sırasında kadının omurgasının kırılması nedeniyle bir daha yürüyememe ihtimali bulunuyor.
Ülkede aktivistler mevcut yasaların saldırganların önemli bir kısmının ceza almamasından şikayetçiydi.
Fransız haber ajansı AFP'ye göre, son olarak geçen yıl 56 yaşındaki bir kişinin 6 yaşındaki bir kız çocuğuna tecavüz ettikten sonra sadece bir yıl hapis cezası alması ülkeyi ayağa kaldırmıştı.
Polis verilerine göre 7,5 milyon nüfuslu ülkede 2017'de kayıtlara geçen en az 4 bin vaka varken bu sayı geçen yıl 8 bin 500'e çıktı.
Sierra Leone'de faaliyet gösteren Rainbo Initiative adlı sivil toplum kuruluşuna göre de ülkede bugüne kadar cinsel şiddete maruz kalmış 30 bin kadın bulunuyor ve bunların yüzde 93'ü, 17 yaşın altında.
AFP'ye göre tecavüz mağdurları, ülkede yaygın olan HIV gibi cinsel yolla bulaşan virüslere de maruz kalıyor.
Mevcut yasalarda tecavüz cezalarının üst sınırı ise 15 yıl.
</doc>
<doc docid='bbc_141110_band_aid' lang='tur' type='mono' source_url='http://www.bbc.co.uk/turkce/haberler/2014/11/141110_band_aid' term='ebola'>
Band Aid 30: Şarkıcılar bu sefer Ebola için bir araya gelecek
İrlandalı müzisyen Bob Geldof, Band Aid yardım grubunu dördüncü kez canlandırmak için kolları sıvadı.
İrlandalı müzisyen Bob Geldof, Band Aid yardım grubunu dördüncü kez canlandırmak için kolları sıvadı.
Band Aid adıyla müzisyenler ilk olarak 1984'te kayıt yapmış, yardım kampanyaları için 'Do They Know It's Christmas' (Noel'in geldiğini biliyorlar mı) şarkısını seslendirmişlerdi.
Bob Geldof, şarkıcı Midge Ure ile dayanışma içinde, tanınmış sanatçıları yeni bir yardım single'ı için aynı çatı altında buluşturmayı planlıyor.
Şarkının arkasındaki isimlerin, hangi sanatçıların kayda katılacağını bugün açıklaması bekleniyor.
Bob Geldof ve Midge Ure, ilk olarak 1984'te dünyaca ünlü bir grup müzisyeni buluşturmuş ve Etiyopya'daki açlıkla mücadeleye destek için 8 milyon sterlin değerinde bağış toplanmıştı.
"Do They Know It's Christmas" parçası, farklı isimlerin de katılımıyla 1989 ve 2004 yıllarında tekrar kaydedilmişti.
Geldof ve Ure, grubun 30. yılı için günümüzün popüler müzisyenlerinden One Direction, Ed Sheeran ve Sam Smith gibi yıldızları bir araya getirme amacında.
Band Aid 30 adıyla stüdyoya girecek olan bir grup sanatçı, bu sefer Afrika'nın batısındaki Ebola salgını için bağış toplayacak.
Parçanın ilk versiyonunda George Michael, U2'nun solisti Bono, Duran Duran ve Bananarama gibi bir çok ünlü ismin sesini duymuştuk.
Londra ve Philadelphia'da yapılan kıtalar arası canlı yardım konserlerinde 40 milyon sterlinden fazla para toplanmıştı.
Band Aid, 1989'da tekrar vücut bulmuştu. Prodüktörlüğünü SAW ( Stock Aitken Waterman) üçlüsünün yaptığı single'a Kylie Minogue, Jason Donovan ve Sonia gibi zamanın popüler sanatçıları eşlik etmişti.
Şarkının 20. yılını temsil eden Band Aid 20 ise, Coldplay, Dizzee Rascal, Ms Dynamite, Will Young ve Robbie Williams gibi yıldızları ağırlamıştı.
İlk kayıtta da yer alan Bono, Sir Paul McCartney ve George Michael, bu dayanışma için grupta tekrar bir araya gelmişti.
O dönem Band Aid 20, Sudan'ın sorunlu bölgesi Darfur için bağış toplamıştı.
</doc>
<doc docid='bbc_141117_abd_ebola' lang='tur' type='mono' source_url='http://www.bbc.co.uk/turkce/haberler/2014/11/141117_abd_ebola' term='ebola'>
ABD: Ebola'dan ikinci ölüm
ABD'de tedavi gören Sierra Leoneli Ebola hastası cerrahın öldüğü açıklandı.
ABD'de tedavi gören Sierra Leoneli Ebola hastası cerrahın öldüğü açıklandı.
Doktor Martin Salia'nın, ABD'de oturma izni olduğu ve Cumartesi günü ülkeye gelerek tedavi altına alındığı belirtildi.
Ancak Salia'yı kabul eden Nebraska hastanesi yetkilileri, 44 yaşındaki doktorun kurtarılamadığını söyledi.
Açıklamada "Üzüntüyle ifade etmek isteriz ki, Ebola teşhisiyle tedavi ettiğimiz üçüncü hasta olan Doktor Salia, hastalığın semptomları nedeniyle hayatını kaybetti. Bize geldiğinde çok hastaydı ve durumu kritikti. Maalesef, tüm çabalarımıza rağmen kendisini kurtaramadık" denildi.
Martin Salia, Ebola virüsü nedeniyle ABD sınırlarında ölen ikinci kişi oldu.
Akrabalarını ziyaret için ABD'ye gelen ve Ebola virüsü taşıdığı ortaya çıkan Eric Duncan ise geçen ay Dallas'ta tedavi görürken hayatını kaybetmişti.
Dr. Salia'nın eşi Isatu Salia ise, eşinin ABD'de gördüğü tedavi için müteşekkir olduklarını söyledi.
Doktorun Sierra Lieone'nin başkentinde bir hastanede çalıştığı ancak Ebola hastalarıyla ilgilenip ilgilenmediğinin bilinmediği belirtildi.
Hastaneye getirilen diğer iki hastanın ise başarılı bir şekilde tedavi edildiği ve hastalığı yendiği öğrenildi.
Ebola salgını Batı Afrika'da devam ediyor.
Bugüne kadar 5 binden fazla insanın hayatını kaybetmesine neden olan virüsün en çok etkilediği ülkeler ise Sierra Leone, Gine ve Liberya.
</doc>
<doc docid='bbc_141224_ebola_piot' lang='tur' type='mono' source_url='http://www.bbc.co.uk/turkce/haberler/2014/12/141224_ebola_piot' term='ebola'>
Ebola krizi '2015'te de sürecek'
Ebola virüsünü keşfeden bilim adamı, Batı Afrika ülkelerini saran salgının 2015 yılının sonuna dek tamamen kontrol altına alınmasının mümkün olmayacağı tahmininde bulundu.
Ebola virüsünü keşfeden bilim adamı, Batı Afrika ülkelerini saran salgının 2015 yılının sonuna dek tamamen kontrol altına alınmasının mümkün olmayacağı tahmininde bulundu.
1976 yılında ebola virüsünü keşfeden Belçikalı mikrobiyolojist Profesör Peter Piot, ebola krizinin daha uzun yıllar devam edeceğini söyledi.
Ebola krizinin en ağır etkilediği üç ülkeden biri olan Sierra Leone'den yeni dönen ve BBC'nin Newsday programına konuşan Piot, salgınla mücadelede kaydedilen gelişmelerden umutlandığını da ifade etti.
Ancak Piot, ebola aşılarının geliştirilmesinin zaman alacağı uyarısında da bulundu.
Geçtiğimiz günlerde Birleşmiş Milletler'e bağlı Dünya Sağlık Örgütü de ebola virüsünün hâlâ kontrol altına alınamadığı ve 'mücadelenin' devam ettiği uyarısında bulunmuştu.
Ebola salgınında durum iyiye gidiyor. Bazı şeyleri başardık. Ama rehavete kapılmamalıyız. Mücadele devam etmeli."
Örgütün Başkanı Margaret Chan, salgının yayılma riskinin hâlâ ciddi boyutta olduğunu ifade etmişti.
Ebola salgını bugüne dek 7 bin 300'den fazla kişinin ölümüne yol açtı.
Ölümler en çok Sierra Leone, Liberya ve Gine'de görüldü.
İlk kurban bebekti
Son salgının ilk kurbanı Gine'deki iki yaşındaki bir bebekti. Emile adındaki erkek bebek Aralık 2013'te öldüğünde kimse ölüm sebebinin ebola virüsü olduğundan şüphelenmemişti.
O güne kadar ebola virüsü hiç Batı Afrika'da görülmemişti. Batı Afrika ülkelerinin az yerleşim olan bölgelerinde yayılmaya başlayan salgın, sağlık merkezlerinin yetersizliği nedeniyle ilk etapta fark edilememişti.
Ölümlerin artması üzerine WHO Mart ayında 'salgın' duyurusunu yapmış Ağustos ayında da küresel acil durum ilan etmişti.
</doc>
<doc docid='bbc_150102_ebola_2015' lang='tur' type='mono' source_url='http://www.bbc.co.uk/turkce/haberler/2015/01/150102_ebola_2015' term='ebola'>
'Ebola salgını 2015'te bitecek'
Birleşmiş Milletler'in Ebola ile mücadele eden ekibinin başkanı Anthony Banbury ölümcül salgının 2015 yılında son bulacağını öngördü.
Birleşmiş Milletler'in Ebola ile mücadele eden ekibinin başkanı Anthony Banbury ölümcül salgının 2015 yılında son bulacağını öngördü.
Anthony Banbury yılın sonunda Ebola vakalarının sıfırlanabileceğini söyledi ama henüz o noktanın çok yakın olmadığını da kabul etti.
BM görevlisi "Epik boyutlarda bir mücadelenin içindeyiz" diye konuştu.
Ebola virüsü ilk vakanın görüldüğü 2013 yılı Aralık ayından bu yana çoğu Sierra Leone, Liberya ve Gine'de olmak üzere yaklaşık 8 bin kişinin ölümüne yol açtı.
Virüsün yol açtığı hastalığın (EVD) belirtileri arasında yüksek ateş, kanama ve merkezi sinir sisteminde harabiyet var.
Vücut sıvıları yoluyla geçen virüs vakaların yüzde 90'ında ölüme yol açabiliyor ama şu anda salgında bu oran yüzde 70'lere kadar düşürüldü.
Hastalığın henüz aşısı yok ama vücudun bol sıvıyla desteklenmesi gibi önlemler iyileşme sürecine yardımcı oluyor.
Afrika'nın batısındaki bazı toplumların özel bir yiyecek olarak tükettiği meyve yarasalarının virüsün taşıyıcısı olduğu düşünülüyor.
</doc>
<doc docid='bbc_140825_ebola_kongo' lang='tur' type='mono' source_url='http://www.bbc.co.uk/turkce/haberler/2014/08/140825_ebola_kongo' term='ebola'>
Ebola, Demokratik Kongo Cumhuriyeti'ne sıçradı
Demokratik Kongo Cumhuriyeti, Ebola salgının ülkenin kuzeyine sıçradığını duyurdu.
Demokratik Kongo Cumhuriyeti, Ebola salgının ülkenin kuzeyine sıçradığını duyurdu.
BBC'ye konuşan Sağlık Bakanı Felix Numbi, Equateur bölgesinde iki kişi üzerinde yapılan testlerde Ebola virüsüne rastlandığını söyledi.
Bölgede, ishal, kusma ve ateş belirtileri gösteren 13 kişinin öldüğü açıklanmış fakat ölümlerin Orta Afrika'da görülen başka bir salgından kaynaklandığı ifade edilmişti.
Bakan Numbi, salgının yayılmasını engellemek için bölgenin karantinaya alındığını belirtti.
Dünya Sağlık Örgütü (WHO), salgının yayılma hızı ve kapsamı için "daha önce eşi benzeri görülmemiş bir durum" yorumunu yapıyor.
Ebola virüsünden ölenlerin sayısı 1.427'ye çıkarken, Mart ayından bu yana Orta Afrika'da virüsten etkilenenlerin sayısının da yaklaşık 2.615 olduğu belirtiliyor.
Henüz tedavisi olmayan Ebola virüsüne karşı test aşamasında olan ZMapp adlı bir ilaç kullanılıyor. Bu ilaç sayesinde enfeksiyon kapan hastalardan bazılarının sağlığına kavuştuğu görüldü. Fakat ilaç stokları hızla tükeniyor.
Diğer yandan Sierra Leone'de Ebola virüsüne yakalanan bir İngiliz sağlık görevlisi tedavi için Pazar günü İngiltere'ye getirildi.
Demokratik Kongo Cumhuriyeti Sağlık Bakanı Numbi, geçen ay 13 kişinin ölmesinin ardından Boende'de yaklaşık 100 km yarıçaplı karantina bölgesi oluşturdu.
Bakan, Ebola Nehri yakınlarında 1976 yılında da bu virüse rastlandığını kaydetti.
Sierra Leone'de, Cumartesi günü, Ebola hastalarının kendilerini gizlemesini suç sayan yeni bir yasa meclis onayından geçti.
Yasanın Sierra Leone Cumhurbaşkanı'nın onayından da geçmesi durumunda, hastalığını saklayanlar iki yıl hapis cezasıyla karşı karşıya kalacak.
Fildişi Sahili Ebola virüsünün ülkeye sıçramasını engellemek için sınır geçişlerini kapatmıştı. Ülke ayrıca, Sierra Leone, Liberya ve Gine'den kalkan uçaklara ülke topraklarına iniş yasağı getirdi.
Gabon, Senegal, Kamerun ve Güney Afrika da benzer önlemler aldı.
Dünya Sağlık Örgütü ise, seyahat  yasağının işe yaramadığını belirtip Ebola virüsü taşıyanların tedavisi için daha çok doktor, daha çok yetkili görevlendirilmesi ve daha çok seyyar laboratuvar kurulması gerektiğini söylüyor.
Geçen hafta Liberya'da virüse yakalanan iki Amerikalı doktor, ZMapp ilacı verildikten sonra sağlıklarına kavuşmuştu. Yine aynı ilacı alan üç Liberyalı sağlık görevlisinin de durumunun iyiye gittiği belirtildi.
İnsanlar arasında kan yoluyla bulaşan Ebola, dünyanın en ölümcül salgını olarak biliniyor. Salgında ölüm oranı yüzde 90'lara kadar çıkıyor.
Ebola henüz tedavisi ya da aşısı olmayan, grip benzeri belirtiler gösteren, ancak dış kanamaya ve iç kanamaya sebep olarak ölüme neden olabilen salgın bir hastalık.
</doc>
<doc docid='bbc_140810_liberya_ebola' lang='tur' type='mono' source_url='http://www.bbc.co.uk/turkce/haberler/2014/08/140810_liberya_ebola' term='ebola'>
Ebola: Liberya'da 'sağlık sistemi çöküyor'
Yardım kuruluşu Sınır Tanımayan Doktorlar Örgütü (MSF) Liberya'daki sağlık sisteminin Ebola salgını nedeniyle çökme noktasına geldiğini açıkladı.
Yardım kuruluşu Sınır Tanımayan Doktorlar Örgütü (MSF) Liberya'daki sağlık sisteminin Ebola salgını nedeniyle çökme noktasına geldiğini açıkladı.
Liberya'daki MSF Koordinatörü Lindis Hurum, ülkedeki Ebola salgınıyla ilgili resmi verilerin salgının boyutlarını tam olarak göstermediğini ve sağlık sisteminin "çökme noktasına geldiğini" söyledi.
Batı Afrika'da 1800 kişi hastalığa yakalanırken, yaklaşık bin kişi Ebola yüzünden hayatını kaybetti.
Bu arada komşu Gine sınırlarını kapattığı haberlerini yalanladı.
Şimdiye dek görülen en kötü Ebola salgınında merkez ülkeler Liberya, Sierra Leone ve Gine. Ancak virüs geçtiğimiz aylarda diğer ülkelerde de görüldü.
Dünya Sağlık Örgütü de virüsü küresel bir alarmı diye tanımladı.
MSF Liberya Koordinatörü Lindis Hurum BBC'ye yaptığı açıklamada, "Ebola'yla mücadelede kapasitemiz daha önce hiç olmadığı kadar zorlanmış durumda." dedi.
Başkent Monrovia'daki en büyük beş hastanenin bir haftadan uzun süredir kapalı olduğunu anlatan Hurum, "Hastanelerin bazıları yeniden açılmaya başlandı. Ancak başkent dışındaki bölgelerde sağlık personelinin tamamen terk ettiği diğer hastaneler var. Tüm bir sağlık sisteminin çöküşünü görüyoruz" diye konuştu.
Liberya'da hükümetin bazı Ebola kurbanlarının cesetlerin kaldırmadığını söyleyen protestocular dün öğleden sonra yol kapatma eylemi yaptı.
Hastalıktan en çok etkilenen bölgelerden başkent Monrovia'ya gidişleri kısıtlamak için ordu birlikleri konuşlandırıldı.
Gine'deyse dün Sağlık Bakanı virüslü kişilerin geçişini önlemek için Sierra Leone ve Liberya'yla sınırların kapatıldığını açıkladı.
Ancak daha sonra devlet televizyonu "sınırların kapatılmadığını ve geçiş noktalarında bazı sağlık önlemleri alındığını" duyurdu.
Ebola virüsü ilk olarak 1976'da Demokratik Kongo Cumhuriyeti'nde görülmüştü. Virüs vücut sıvıları yoluyla bulaşıyor.
Meyve yarasası gibi hayvanlar virüsü taşıyabiliyor ve kan ya da orman hayvanlarının etinin tüketilmesi sonucu insanlara da geçebiliyor.
Hastalığın belirtileri arasında yüksek ateş, kanama ve merkezi sinir sisteminin hasar görmesi sayılıyor.
Virüs bulaşanların ölüm oranı yüzde 90'lara çıkabiliyor. Ancak son salgındaki ölüm oranı yüzde 55 düzeyinde. Virüsün kuluçka dönemi iki ila 21 gün arasında değişiyor.
Hastalığın aşısı ya da tedavisi yok. İshal ve kusma görülen hastalarda vücuttaki su oranının sabit tutulması hastayı rahatlatıp tedaviye yardımcı olabiliyor.
</doc>
<doc docid='bbc_140915_obama_ebola' lang='tur' type='mono' source_url='http://www.bbc.co.uk/turkce/haberler/2014/09/140915_obama_ebola' term='ebola'>
ABD Ebola salgınına karşı Afrika'ya desteğini artırıyor
ABD Batı Afrika'da hızla yayılan Ebola virüsüyle mücadele için bölgeye 3 bin asker gönderecek.
ABD Batı Afrika'da hızla yayılan Ebola virüsüyle mücadele için bölgeye 3 bin asker gönderecek.
Washington'dan yapılan açıklamada yeni birliklerin Liberya'nın başkentinde kurulacak olan üs aracılığıyla yönetileceğini söyledi.
Bölgeye gidecek olan askerlerin yeni sağlık merkezlerinin inşasına yardımcı olacağı tahmin ediliyor.
Washington'un ayrıca Batı Afrika'da 17 tedavi merkezi kurmayı hedeflediği ve binlerce sağlık çalışanına eğitim vereceği belirtiliyor.
ABD Başkanı Barack Obama'nın Ebola'yla mücadele planının detaylarını bugün açıklaması bekleniyor.
ABD Başkanı daha önce Batı Afrika'daki Ebola virüsü salgınını 'ulusal güvenlik krizi' olarak tanımlasa da yeterince tedbir almamakla eleştirilmişti.
Dünya Sağlık Örgütü Batı Afrika'da 4 bin 784 Ebola vakasıyla karşılaşıldığını ve 2 bin 400'den fazla kişinin hayatını kaybettiğini söylüyor.
Obama'nın bugünkü açıklamasını Atlanta eyaletindeki salgın hastalıkları kontrol altına alma merkezinde yapması bekleniyor.
Ebola salgınından en çok etkilenen ülkeler olan Liberya ve Sierra Leone'nin salgınla başa çıkabilmesi için en az 600 doktora daha ihtiyacı olduğu belirtiliyor.
Ayrıca hastalarla ilgilenecek sağlık görevlilerinin sayısının da yetersiz olduğu ifade ediliyor.
Obama yönetimi Ebola ile mücadelede kullaılmak üzere 88 milyon dolarlık bir mali paket hazırlamış ve Kongre'den bu paketi onaylamasını istemişti.
</doc>
<doc docid='bbc_140808_ebola_olaganustu_durum_ilani' lang='tur' type='mono' source_url='http://www.bbc.co.uk/turkce/haberler/2014/08/140808_ebola_olaganustu_durum_ilani' term='ebola'>
Ebola'ya karşı uluslararası "alarm'
Dünya Sağlık Örgütü, (DSÖ) Batı Afrika'daki ölümcül ebola virüsünün yayılmasını önlemek için uluslararası "olağanüstü" durum ilan etti.
Dünya Sağlık Örgütü, (DSÖ) Batı Afrika'daki ölümcül ebola virüsünün yayılmasını önlemek için uluslararası "olağanüstü" durum ilan etti.
Açıklama, uzmanların İsviçre'deki iki günlük acil toplantısının ardından geldi.
Şu ana kadar Batı Afrika'da 930'dan fazla kişinin ebola virüsünden dolayı öldüğü belirtiliyor.
DSÖ Başkanı Dr. Margaret Chan "son 40 yılda görülen en büyük ebola salgınıyla karşı karşıya olduklarını" söyledi.
DSÖ'nün bir başka yetkilisi Keiji Fukuda ise "Bu esrarengiz bir virüs değil. Önlenebilir bir bulaşıcı hastalık. Hava yoluyla bulaşmıyor" diye konuştu.
DSÖ, genel bir seyahat ve ticaret yasağının planlanmadığını bildirdi.
Örgüt, bununla birlikte, virüsün saptanması, araştırılması ve havaalanları dahil olmak üzere vakaların kontrol altına alınması konusunda hazırlıklı olmalarını tavsiye etti.
DSÖ'nün diğer öneriler şöyle::
DSÖ, virüsten etkilenen ülkelerin "sağlık sistemlerinin zayıflığı", "sağlık çalışanlarının, laboratuvar teknisyenlerinin ve koruyucu giysilerin yetersizliği" gibi sorunlarla karşı karşıya olduğunu belirtti.
Ebola virüsüne yakalanan kişilerin yüzde 90'ı hayatını kaybediyor. Virüs, hastayı yaklaşık 3 ila 4 gün içerisinde öldürebiliyor.
Erken teşhis konan hastaların hayatta kalma şansının daha yüksek olduğu ifade ediliyor.
</doc>
<doc docid='bbc_141015_istanbul_ebola_suphe' lang='tur' type='mono' source_url='http://www.bbc.co.uk/turkce/haberler/2014/10/141015_istanbul_ebola_suphe' term='ebola'>
İstanbul'da Ebola şüphesi nedeniyle hastanede karantina
İstanbul'da, Sabiha Gökçen Havalimanı'ndan Marmara Üniversitesi Pendik Eğitim ve Araştırma Hastanesi'ne getirilen bir hastanın Ebola virüsü taşıdığından şüphenilmesi üzerine hastanenin acil servisi karantinaya alındı.
İstanbul'da, Sabiha Gökçen Havalimanı'ndan Marmara Üniversitesi Pendik Eğitim ve Araştırma Hastanesi'ne getirilen bir hastanın Ebola virüsü taşıdığından şüphenilmesi üzerine hastanenin acil servisi karantinaya alındı.
Doğan Haber Ajansı (DHA) bu kişinin Fildişi Sahili uyruklu olduğunu bildirdi.
DHA haberinde, 'Türk hava sahası üzerinden geçen bir uçakta yolcu olarak bulunan Fildişi Sahili uyruklu bir kadının, ateşi yükselince ve mide bulantısı başlayınca, uçağın Ebola şüphesiyle Sabiha Gökçen Havalimanı'na iniş yaptığı' belirtildi.
Hasta yakınları maske verilerek hastaneden uzaklaştırıldı.
Hastaneye yeni hasta da kabul edilmedi.
Cihan Haber Ajansı ise, hastanın geceyi hastanede geçireceği ve sabah saatlerinde Süreyyapaşa Göğüs Hastalıkları ve Göğüs Cerrahisi Eğitim ve Araştırma Hastanesi'ne sevk edileceğini bildirdi.
Konuyla ilgili yetkililerden henüz bir açıklama yapılmadı.
</doc>
<doc docid='bbc_141015_ebola_merak_edilen_bilgiler' lang='tur' type='mono' source_url='http://www.bbc.co.uk/turkce/haberler/2014/10/141015_ebola_merak_edilen_bilgiler' term='ebola'>
Ebola hakkında merak edilenler
Batı Afrika'daki Ebola salgını nedeniyle bugüne kadar 4000'den fazla kişi yaşamını yitirdi.
Batı Afrika'daki Ebola salgını nedeniyle bugüne kadar 4000'den fazla kişi yaşamını yitirdi.
Bu, virüsün 40 yıl önce keşfedilmesinden bu yana görülen en büyük Ebola salgını.
Dünya Sağlık Örgütü'ne (WHO) göre virüs yaklaşık 9000 kişiye bulaştı. Bunların hemen hepsi Afrika'da.
Batılı ülkelerde tek tük vakalar görülürken, Türkiye'de bugüne kadarki 

ebola şüpheleri yersiz çıktı.
İşte Ebola hakkında en fazla merak edilen sorular ve cevapları...
Ebola ciddi, ölümcül, bulaşıcı bir hastalık.
Kökü meyve yarasalarına dayandığı düşünülen virüs ilk olarak 1976 yılında, bugünkü Kongo Demokratik Cumhuriyeti'nin sınırları içinde yer alan Ebola Nehri'nin yakınlarındaki bir salgın sırasında keşfedildi.
Ebola virüsü taşıyan birinin kanı, kusmuğu, dışkısı ya da vücut sıvısıyla; yaralı cilt, ağız ya da burun üzerinden doğrudan bir temas gerçekleştirenlere virüs bulaşıyor.
Virüs idrarda ya da menide de bulunabiliyor.
Virüs ayrıca yine yaralı ciltler yoluyla; mikrop bulaşmış yatak takımı, giysiler ve yüzeyler üzerinden de yayılabiliyor.
Hastalık, grip gibi hava kökenli değil.
Virüs bulaşan kişide hastalık belirtilerinin ortaya çıkması iki ila 21 gün arasında bir süre alıyor.
Belirtiler gelişinceye kadarki sürede insanlar başkalarına virüs bulaştırmıyor.
İnsanlar, kanları ve salgıları virüsü bünyesinde bulundurduklarında hastalığı başkalarına bulaştıracak konuma geliyorlar.
Bazı vakalarda virüs, tespitinden yedi haftaya kadar bir süre sonra başkalarına bulaşabilir hale geliyor.
Hastalığın erken belirtileri ani ateş, kas ağrısı, yorgunluk, baş ağrısı ve boğaz ağrısı.
Bunları kusma, ishal, döküntü ve (hem iç hem dış) kanama takip ediyor.
Kanama tükürükte, gözlerde, burunda ve dışkıda görülebiliyor.
Hastaların çoklu organ yetmezliği veya sıvı kaybı nedeniyle ölmeleri mümkün oluyor.
Ebola'nın kanıtlanmış bir tedavisi yok.
Ağır hasta olanların hızlı bir şekilde damardan sıvı alarak tekrar normal vücud sıvılarına kavuşmaları gerekiyor.
Bu kişilerin tecrit edilmeleri ve tıp uzmanları tarafından yoğun bakıma tabi tutulmaları gerekli.
Tedavilerde ZMapp gibi deneysel ilaçlar da kullanıldı ancak bunların etkileri henüz kanıtlanmadı.
Hastalığı atlatıp hayatta kalabilenlerden yapılan kan nakli de potansiyel bir tedavi olarak deneniyor.
Tıbbi yardım örgütü Sınır Tanımayan Doktorlar (MSF) salgının, virüsün en ölümcül ve en saldırgan türünden geldiğini söylüyor.
Hangi etkenlerin, birçok insan hastalığa yenik düşerken bazılarının iyileşmesine izin verdiği bilinmiyor.
Ebola hastalarıyla yakın temastaki herkes risk altında.
Sağlık çalışanları korunmak için bütün vücudu kaplayan özel giysiler ve gözlükler kullansalar da şimdiye kadar yüzlercesi öldü.
Hastaların aile fertleri de risk altında.
Batı Afrika'daki cenaze törenlerinde, toprağa vermeden önce ölü kişinin bedenini yıkamak ve kucaklamak yoluyla doğrudan temasta bulunmak, yas tutanlar için bir gelenek.
Ancak Ebola virüsü, ölümünden sonra dahi kişinin bedeninde bulunmaya devam ediyor ve risk teşkil ediyor.
MSF, ölen yakınlarına yaklaşımlarının kendileri için doğurabileceği riskler konusunda insanların farkındalıklarını artırmaya çalışıyor.
Ancak bunun anlaşılması zor bir mesaj olduğu düşünülüyor.
WHO, Ebola hastalarıyla ve onların vücut sıvılarıyla temastan kaçınmak gerektiğini söylüyor.
Kamusal alanda, mikrop bulaşmış olması mümkün hiçbir şeye dokunulmaması (örneğin ortak kullanılan havlular) isteniyor.
Bakıcıların eldiven takması, maske gibi koruyucu donanım kullanması ve düzenli olarak ellerini yıkaması gerekiyor.
WHO ayrıca çiğ hayvan etinin tüketilmemesi ve enfeksiyon kapmış yarasalar veya maymunlarla temas edilmemesi konusunda da uyarıyor.
Özellikle meyve yarasaları salgının başladığı Gine bölgesinde lezzetli bir yiyecek olarak görülüyor.
WHO, erkeklerin Ebola'dan kurtulduktan sonra yedi haftaya kadarki zaman diliminde virüsü menileri üzerinden başkalarına bulaştırabileceğini söylüyor.
Batı Afrika'daki Gine, Liberya, Sierra Leone Mart 2014'te gündeme gelen salgından en fazla etkilenen yerler.
Hastalık daha önce hiçbir zaman bu virüsten etkilenmemiş olan Gine'de başladı ve hızlı bir şekilde kentsel alanlara yayıldı.
Virüs, Gine'nin güneydoğusundaki sapa bir alan olan Nzerekore'den başkent Conakry'ye ve komşu ülkeler Liberya ile Sierra Leone'ye yayıldı.
Nijerya ve Senegal kendi ülkelerinde az sayıda vaka olduğunu teyit ederken ABD ise şimdiye kadar iki vakanın olduğunu teyit etti.
Ekim ayında İspanya'da bir hemşire Batı Afrika dışında virüsü kapan ilk kişi olmuştu.
Virüs bu kez geniş kentsel alanları da içine aldı ve bu da kolayca yayılmasını sağladı.
Salgından en ağır bir şekilde etkilenen ülkelerin sağlık sistemleri zayıf.
Bu ülkelerde nitelikli doktor ve hemşire sayısı yeterli değil ve virüse karşı mücadele için uygun teçhizat ve kaynağa sahip değiller.
Sonuç itibarıyla ortadaki, virüsün keşfedilmesinden bu yanaki en büyük ve en karmaşık Ebola salgını.
Bu son salgındaki ölümler ve vakalar, önceki salgındakilerin toplamından daha fazla.
</doc>
<doc docid='bbc_140821_liberya_ebola' lang='tur' type='mono' source_url='http://www.bbc.co.uk/turkce/haberler/2014/08/140821_liberya_ebola' term='ebola'>
Liberya: Karantinayı protesto edenlere ateş açıldı
Liberya'nın başkenti Monrovia'da Ebola salgının yayılmasını önlemek amacıyla oluşturulan karantina uygulamasını protesto eden kalabalığa polis gerçek mermi ile ateş açtı.
Liberya'nın başkenti Monrovia'da Ebola salgının yayılmasını önlemek amacıyla oluşturulan karantina uygulamasını protesto eden kalabalığa polis gerçek mermi ile ateş açtı.
Başkentte karantina altında yaşayan West Point sakinleri bölgeye çekilen dikenli teller yüzünden gıda alamadıklarını ve çalışamadıklarını belirtiyor.
Göz yaşartıcı gazın da kullanıldığı müdahale sonrasında aralarında 15 yaşında bir gencin de bulunduğu 4 kişinin yaralandığı belirtiliyor.
Reuters haber ajansına konuşan bölge sakini Alpha Barry, hiçbir yiyeceklerinin olmadığı belirterek korktuklarını söyledi.
Yetkililer ise bu iddiayı reddediyor. Çarşamba günü bölgeye acil gıda yardımında bulunduklarını belirtti.
Bölgedeki BBC muhabiri Jonathan Paye-Layleh gecekondu bölgesinin 50 bin ile 100 bin arasında kişiyi ağırladığını belirterek bölgedeki yaşam koşullarının oldukça zor olduğunu dile getirdi.
Paye-Layleh kanolizasyon sisteminin bulunmadığı bölgede sadece bir tane devlet okulu olduğunu vurguluyor.
Muhabirimiz bölgede gerilimin giderek arttığını ve bölge halkının yetkililerin kendilerini yeteri kadar korumadıklarını söylediğini aktarıyor.
Fakat Liberya Cumhurbaşkanı Ellen Johnson Sirleaf bölge sakinlerinin yetkililerin uyarılara uymadığını söyledi.
Sirlieaf inkâr politikası, kültürel değerler, sağlık çalışanlarının uyarılarının görmezden gerilmesi ve yetkililerin uyarılarına uyulmaması nedeniyle salgının yayılmasını önleyemediklerini dile getirdi.
Liberya'da Ebola salgını nedeniyle şu ana kadar 576 kişi yaşamını yitirdi.
Salgının pençesinde olan Gine, Nijerya, Sierra Leone ve Liberya'da toplam ölü sayısı 1350'ye ulaştı.
Ebola virüsü ilk olarak 1976'da Demokratik Kongo Cumhuriyeti'nde görülmüştü. Virüs vücut sıvıları yoluyla bulaşıyor.
Meyve yarasası gibi hayvanlar virüsü taşıyabiliyor ve kan ya da orman hayvanlarının etinin tüketilmesi sonucu insanlara da geçebiliyor.
Hastalığın belirtileri arasında yüksek ateş, kanama ve merkezi sinir sisteminin hasar görmesi sayılıyor.
Virüs bulaşanların ölüm oranı yüzde 90'lara çıkabiliyor. Ancak son salgındaki ölüm oranı yüzde 55 düzeyinde. Virüsün kuluçka dönemi iki ila 21 gün arasında değişiyor.
Hastalığın aşısı ya da tedavisi yok. İshal ve kusma görülen hastalarda vücuttaki su oranının sabit tutulması hastayı rahatlatıp tedaviye yardımcı olabiliyor.
</doc>
<doc docid='bbc_141205_cizgilerle_2014' lang='tur' type='mono' source_url='http://www.bbc.co.uk/turkce/haberler/2014/12/141205_cizgilerle_2014' term='ebola'>
Sizin gözünüzden 2014
2014 hem Türkiye hem de dünyada büyük olayların yaşandığı bir yıldı.
2014 hem Türkiye hem de dünyada büyük olayların yaşandığı bir yıldı.
Son bir yılda Türkiye'de yerel ve genel seçimler, Soma ve Ermenek'teki maden faciaları, dünyadaysa IŞİD'in Suriye ve Irak'ın geniş kesimlerini ele geçirmesi, Batı Afrika'daki Ebola salgını, Ukrayna krizi, Philae uzay modülünün kuyruklu yıldıza inmesi gibi birçok olay yaşandı.
Siz de 2014'te dikkatinizi çeken haberleri, olayları çizimleriniz, resimleriniz, animasyonlarınız ve videolarınızla ve kısa bir açıklamayla birlikte gönderin, katkılarınızın arasından seçtiklerimizi yayımlayalım.
Gönderdiğiniz çalışma size ait olmalı. Bir başkasına aitse, kullanılması için eser sahibinden izin almanız gerekiyor.
Video ya da animasyonda kullanacağınız müzik sizin besteniz ve performansınız olmalı.
Videonuz belirli bir mekanda çekilmişse, çekim izni almış olmanız gerekiyor.
Katkınızda küfür, hakaret, müstehcenlik ve rahatsız edici içerik olmamalı, ticari ürün ve hizmetlerin reklamı bulunmamalı.
18 yaşın altındaysanız katkınızın yayımlanması için ebeveyniniz ya da yasal vasinizin izni olmalı. Katkınızda 18 yaşın altındaki çocuklar görünüyorsa ebeveyni ya da yasal vasisinin izni olmalı.
Video ve animasyonların uzunlukları bir dakikayı geçmemeli.
BBC katkınızı, internet sitelerinde, televizyonda, radyoda, ayrıca Facebook ve Twitter gibi sosyal medya mecralarında kullanabilir, dünyanın dört bir yanındaki ortaklarıyla paylaşabilir.
Çizim ve resimlerinizi 21 Aralık tarihine dek 

yourpicsturks@bbc.co.uk adresine gönderebilirsiniz.
Video ve animasyon göndermek isterseniz, lütfen aşağıdaki formu kullanarak bizimle temasa geçin.
</doc>
<doc docid='bbc_150223_akilli_siringa' lang='tur' type='mono' source_url='http://www.bbc.co.uk/turkce/haberler/2015/02/150223_akilli_siringa' term='ebola'>
Dünya Sağlık Örgütü'nden tek kullanımlık akıllı şırınga tavsiyesi
Dünya Sağlık Örgütü (WHO) 2020'ye kadar bir defa kullanıldığında kırılan akıllı şırıngaların kullanıma girmesi gerektiğini bildirdi.
Dünya Sağlık Örgütü (WHO) 2020'ye kadar bir defa kullanıldığında kırılan akıllı şırıngaların kullanıma girmesi gerektiğini bildirdi.
Şırıngaların yeniden kullanılması her yıl, HIV ve hepatit dahil çeşitli hastalıkların 2 milyondan fazla insana yayılmasına neden oluyor.
Yeni tür şırıngalar daha pahalı olmakla birlikte Dünya Sağlık Örgütü, şırınga kullanımında değişikliğe gidilmesinin, hastalıkları tedavi etmekten daha ucuza mal olacağını belirtti.
Dünyada yıllık şırınga kullanımı 16 milyarı aşıyor. Normal şırıngalar defalarca kullanılabiliyor. Akıllı şırıngalarda ise iğne yapıldıktan sonra pistonun ve iğnenin geri çekilmesi mümkün olmuyor, dolayısıyla şırınga ikinci kez kullanılamıyor.
Dünya Sağlık Örgütü'nin enjeksiyon güvenliği birimi başkanı Dr. Selma Hamassi, BBC'ye yaptığı açıklamada, "Umut ediyoruz ki bu 1,7 milyon yeni Hepatit B ve 300 bin Hepatit C vakasıyla 35 bin yeni HIV vakası ortaya çıkmasını önleyecek. Ve tabii Ebola ve Marburg gibi, elimizde kesin sayısı olmayan hastalıkları." dedi.
Şırıngaların birden fazla kullanımı Batılı ülkelerde de sorun yaratıyor. ABD'nin Nevada eyaletinde Hepatit C salgınına, birçok hastaya aynı şırıngayla anestetik enjekte etmiş olan doktor yol açmıştı.
Standart şırıngaların maliyeti 2 ile 4 sent arasında. Akıllı şırıngalar ise 4 ile 6 sent arasında bir paraya mal olacak.
WHO ufak bir maliyet artışı olacağını belirtiyor. Ancak tek bir şırıngadaki fiyat artışı 16 milyar enjeksiyon olarak düşünüldüğünde maliyet çok büyüyor.
Ancak Dr. Hamassi, "Enjeksiyonların güvenli olması, hastalıkların önlenmesi konusunda maliyeti etkinleştiren bir unsur. En pahalı şırınganın fiyatıyla, bir HIV veya Hepatit C vakasının tedavi masraflarını karşılaştırdığımızda, böyle bir kıyaslama yapılamayacağını görüyoruz." dedi.
Dünya Sağlık Örgütü ayrıca doktorların parmaklarına kazara iğne batırmalarının önlenmesi amacıyla kılıflı iğne kullanmalarını istiyor.
Batı Afrika'daki Ebola salgınında çok defa bu durum yaşandı.
Ancak şırıngaların kılıflı hale getirilmesinin maliyeti üç kat artıracağından, WHO bunun aşamalı olarak uygulanması gerektiğini belirtiyor.
Dünya Sağlık Örgütü, tıp sektörüne de üretimi artırmaları ve daha güvenli şırınga üretilebilmesinin yollarını araştırmaları çağrısında bulunuyor.
Şırıngaların yeniden kullanılmasını durdurma amacıyla kampanya yürüten Safepoint örgütünden Marc Koska, BBC'ye yaptığı açıklamada, bunun kesinlikle mümkün olduğunu kaydetti ve "Gelişmekte olan ülkelerde yapılan enjeksiyonların % 10'unu oluşturan aşı kampanyalarında bu gerçekleştirildi ve müthiş bir başarı elde edildi. Şimdi tedavi amaçlı diye adlandırdığımız enjeksiyonların % 90'ında bunu gerçekleştirmeyi hedefliyoruz." dedi.
Ancak akıllı şırıngalar, bildiğimiz şırıngaların sonu olmayacak. Uyuşturucu kullananlara yönelik şırınga değişim programlarında ve enjeksiyondan önce birkaç ilacın birden karıştırılmasını gerektiren tedavilerde klasik şırınga kullanımı gerekli olacak.
</doc>
<doc docid='bbc_141025_mali_ebola_ilk_kurban' lang='tur' type='mono' source_url='http://www.bbc.co.uk/turkce/haberler/2014/10/141025_mali_ebola_ilk_kurban' term='ebola'>
Ebola vakalarının sayısı 10 bini geçti
Dünya Sağlık Örgütü (WHO) ebola virüsüne yakalananların sayısının 10 bini aştığını ve virüs nedeniyle gerçekleşen ölümlerin de 4 bin 922'ye yükseldiğini açıkladı.
Dünya Sağlık Örgütü (WHO) ebola virüsüne yakalananların sayısının 10 bini aştığını ve virüs nedeniyle gerçekleşen ölümlerin de 4 bin 922'ye yükseldiğini açıkladı.
WHO'nun ebola salgını ile ilgili yayınladığı son raporda, salgından en çok etkilenen üç Batı Afrika ülkesi dışında sadece 27 vaka tespit edildiği belirtildi.
Liberya, Sierra Leone ve Gine ebola nedenli ölümlerin en çok yaşandığı ülkeler.
Raporda bu ülkelerin dışında sadece 10 kişinin ebola nedeniyle öldüğü belirtildi.
Ebola virüsüne rastlanan son Afrika ülkesi ise Mali oldu.
Salgının nedereyse bin kişinin ölümüne yol açtığı Gine'den Mali'ye yüzlerce kilometrelik otobüs yolculuğuyla gelen iki yaşındaki kız bebeğın hayatını kaybettiği belirtildi.
Mali'deki ilk ebola ölümü olarak kayıtlara geçen olayın ardından yetkililer virüse yakalandıktan sonra çok sayıda kişlinin bebekle temas kurduğunu ifade etti.
Şu ana kadar bebekle temas eden 40 kişinin karantinaya alındığı belirtiliyor.
4 bin 912
kişinin hayatını kaybettiği tahmin ediliyor

(ABD'deki bir ölüm dahil)
Liberia'da 2,705
Gine'de 926
Sierra Leone'de 1281
Nijerya'da 8
WHO Mali'deki ilk ebola kaynaklı ölümle ilgili bir açıklama yaptı ve "Bebeğin otobüs yolculuğu boyunca ağır hasta olması özellikle endişe verici. Uzun süreli yolculuk sırasında hvirüsün diğer yolculara geçme riski oldukça yüksek.
Annesi Gine'de ebolaya yakalanarak ölen bebeğin Mali'deki akrabalarına götürülürken ebola belirtilerini göstermeye başladığı ifade ediliyor.
Batı Afrika ülkeleri Gine, Liberya ve Sierra Leone'de şu ana kadar 4 bin 800 kişi ebola virüsü nedeniyle hayatını kaybetti.
ABD'nin New York eyaletinde ilk ebola vakasının ABD'li doktor Craig Spencer'da ortaya çıkmasının ardından New Jersey ve New York valilikleri denetimleri sıkılaştırma kararı aldı.
Artık Batı Afrika'da salgından etkilenen ülkelerden gelen herkes 21 gün süreyle karantinada tutulacak.
Açıklanan bu önlem şu ana kadar ABD'de alınan en sıkı tedbir olarak tanımlanıyor.
Öte yandan virüse yakalandığı tespit edilen ve tedavisine başlanan doktor Craig Spencer ile ABD dönüşünden bu yana temas kurduğu tahmin edilen kişilere de ulaşılmaya çalışılıyor.
ABD'nin Dallas kentinde bir ebola hastasını tedavi ederken virüse yakalanan iki hemşirenin ise virüsten kurtulduğu ve karantinadan da çıkarıldığı açıklandı.
</doc>
<doc docid='bbc_141103_abd_kongre_secim' lang='tur' type='mono' source_url='http://www.bbc.co.uk/turkce/haberler/2014/11/141103_abd_kongre_secim' term='ebola'>
ABD'deki ara seçimlerin olası etkileri
Amerikalılar 4 Kasım Salı günü ara seçimler için sandık başına gidiyor. Seçimlerde en çok merak edilen konu ise muhalefetteki Cumhuriyetçilerin Senato'da çoğunluğu elde edip edemeyecekleri.
Amerikalılar 4 Kasım Salı günü ara seçimler için sandık başına gidiyor. Seçimlerde en çok merak edilen konu ise muhalefetteki Cumhuriyetçilerin Senato'da çoğunluğu elde edip edemeyecekleri.
Zira Cumhuriyetçiler Kongre'nin her iki kanadında da çoğunluğa sahip olursa, son iki yılında Demokrat Başkan Barack Obama'nın işi daha da zorlaşacak.
ABD'de Temsilciler Meclisi'nin 435 üyesi her iki yılda bir seçilirken, 100 üyeli Senato'nun yaklaşık üçte biri de, iki yılda bir yenileniyor.
Bugünkü seçimlerde Senato'nun 36 üyeliği için oy kullanılacak. 36 eyaletin de valileri seçilecek.
2010 yılından bu yana Temsilciler Meclisi'nde Cumhuriyetçiler, Senato'da ise Demokratlar çoğunlukta.
Beklenti, Senato'da 45 üyeleri olan Cumhuriyetçilerin bu sayıyı artıracakları yönünde.
ABD Başkan Yardımcısı Joe Biden ise, dün yaptığı açıklamada, Demokratların Senato'da çoğunluğu kaybetmeyeceklerini iddia etti.
ABD kamuoyunda, Başkan Obama'ya destek düşük. Araştırma şirketi Zogby'e göre Obama'ya halkın yüzde 45'ı destek veriyor.
Bu nedenle Demokrat adaylar, Obama'yı seçim kampanyalarına davet etmemeyi yeğlediler.
Obama yönetimine desteğin az olmasının nedenleri arasında Ebola virüsü ile mücadeledeki dikkatsizliklerden, IŞİD tehdidine ve Beyaz Saray'ın Rusya'nın "yayılmacı" olarak nitelendirilen tutumu karşısında çaresiz görünümüne kadar, birçok neden sayılıyor.
2012'de ikinci kez göreve seçilen Başkan Obama, iki yıldır son derece etkisiz.
Bu dönemde hiçbir önemli yasa tasarısını Kongre'den geçiremeyen Obama, göçmenlik reformu ve asgari ücretin artırılması gibi konularda da Cumhuriyetçilerle uzlaşamadı.
Türkiye'nin ABD Kongresi'ndeki imajı son yıllarda hiç bu kadar kötü olmamıştı. Türkiye-İsrail ile ilişkilerindeki gerginlik, İsrail'in çok güçlü olduğu Kongre'de yıllardır Türkiye'nin aleyhine işliyor.
Cumhurbaşkanı Recep Tayyip Erdoğan, seçim kampanyası sırasında Kongre'nin Türk Dostluk Grubu'ndan kendisine gelen özel bir mektubu, "tehdit edici mektup" olarak nitelendirmişti. Erdoğan'ın sözleri, Türkiye'nin ABD Kongresi'ndeki sıkıntılarını artırmıştı.
Kongre'nin gündeminde, Ankara tarafından "Türkiye aleyhine" olarak nitelendirilen bazı önergeler ve yasa tasarıları vardı.
2015 yılında ise, ABD Kongresi'nin Türkiye'yle ilgili olarak en yakından izleyeceği konuların başında hiç şüphesiz Ermeni Sorunu geliyor.
1915 olaylarının 100. yıldönümü olan 2015'te, 1915'i "soykırım" olarak nitelendirecek bir önergenin Kongre'den geçip geçmeyeceği dikkatle izlenecek.
ABD Temsilciler Meclisi Başkanı John Boehner, 15 Nisan'da Ankara'da TBMM Başkanı Cemil Çiçek ile görüşmesi sonrası, "Ermenilerle ilgili konu, zaman zaman Kongre gündemine gelmektedir. Ama merak etmeyin. Bizim Meclisimiz bu soruna dahil olmayacaktır. Biz tarih yazmıyoruz, tarihçiler değiliz'' demişti. Boehner'nin çizgisi Ankara'nınkine yakındı.
John Boehner'in ''sembolik'' olarak nitelendirilen bu tür yasa tasarılarına toptan karşı çıktığı, bu tür girişimleri "Kongre'nin enerjisinin boşa harcanması" olarak gördüğü biliniyor.
Ancak Türkiye'nin son bir buçuk yılda Washington'da çok dost kaybettiği düşünüldüğünde, ABD Kongresi'nin 2015'te Ankara'nın canını sıkabileceği de öngörülebilir.
ABD'nin başkenti Washington'da ara seçimlerle birlikte yapılacak referandumda ise halka esrar kullanımının tamamen serbest bırakılıp bırakılmaması sorulacak.
Fakat başkentin özel statüsü nedeniyle referandumdan "Evet" sonucu çıksa da, ABD Kongresi'nin kararı veto etme yetkisi bulunuyor.
Ülkede 50 eyaletten 22'sinde esrarın tıbbi nedenlerle satılabilmesi yasallaşmış, 16 eyalette ise 25 grama kadar esrar taşınması ve kullanılmasını suç kapsamından çıkarılmıştı.
Colorado ve Washington eyaletleri ise, dükkanların ruhsatlı esrar satabilmesine izin vermişti.
</doc>
<doc docid='bbc_140331_ebola_salgin' lang='tur' type='mono' source_url='http://www.bbc.co.uk/turkce/haberler/2014/03/140331_ebola_salgin' term='ebola'>
Ebola salgını Liberya'ya sıçradı
Gine'de şimdiye kadar 78 kişinin ölümüne neden olan Ebola salgını, komşu ülke Liberya'ya sıçradı.
Gine'de şimdiye kadar 78 kişinin ölümüne neden olan Ebola salgını, komşu ülke Liberya'ya sıçradı.
Liberyalı yetkililer, iki kız kardeşte Ebola virüsü tespit edildiğini açıkldı.
Kardeşlerden birinin Gine'den yeni döndüğü belirtiliyor.
Salgınla ilgili kaygılar artarken Senegal, Gine sınırını kapattı.
Ebola hastayla yakın temasla bulaşıyor ve kurbanlarının yüzde 25'i ile yüzde 90'ını öldürüyor.
Senagalli şarkıcı Yussu Ndur salgın nedeniyle Cuma günü Gine'nin başkenti Conakry'de vereceği konseri iptal etmişti.
Yussu Ndur, BBC'ye açıklamasında, Conakry'ye kadar gitmesine rağmen, kapalı bir alanda binlerce kişiyi bir araya getirmek istemediği için konserini iptal ettiğini söyledi.
Salgın, Gine'nin güney doğusundaki Forest Region adlı ücra bölgede başladı ancak geçen hafta 2 milyon nüfuslu başkente sıçradı.
Senegal Sağlık Bakanı Awa Marie Coll-Seck salgının Canakry'ye ulaşması üzerine Senegal sınırını kapatmaya karar verdiklerini söyledi.
Coll-Seck, "Vakalar Gine'nin güneyiyle sınırlıyken özel bir şey yapmadık. Ama hastalık Conakry'ye ulaşınca sınırın kapatmanın daha güvenli olacağına karar verdik. Ayrıca, tüm haftalık pazarları kapattık. Ayrıca önemli dini günler konusunda da dini liderlerle istişare halindeyiz".
Komşu ülke Sierra Leone'de de Ebola vakaları görüldüğü haberleri var ancak bunlar henüz doğrulanmadı.
Virüsün insanlara, yarasalardan geçtiği tahmin ediliyor. Gine'nim güney bölgelerinde yarasa eti yeniyor.
Hükümet salgından sonra yara eti tüketilmesini yasakladı.
İlk kez 1976'da o zamanki adı Zaire olan Demokratik Kongo Cumhuriyeti'nde görülen Ebola'ya yakalanan hastalarda kanamalı ateş, kusma, ishal iç ve dış kanama görüşüyor.
Hastalığa karşı henüz bir ilaç ya da aşı geliştirilemedi.
</doc>
<doc docid='bbc_140918_ebola_tehdit_gine_sierra' lang='tur' type='mono' source_url='http://www.bbc.co.uk/turkce/haberler/2014/09/140918_ebola_tehdit_gine_sierra' term='ebola'>
Ebola: Gine'de sağlık ekibi "ölü bulundu"
Gine'de Ebola'ya karşı halkı bilgilendirmek için dolaşan sağlık görevlileri ve gazetecilerden oluşan ekibin bir kısmı ölü bulundu.
Gine'de Ebola'ya karşı halkı bilgilendirmek için dolaşan sağlık görevlileri ve gazetecilerden oluşan ekibin bir kısmı ölü bulundu.
Gine hükümeti sözcüsü Albert Damantang Camara, sekiz ceset bulunduğunu, bunlardan üçünün ekipteki gazetecilere ait olduğunu açıkladı.
Ekip Salı günü ülkenin güneyindeki Nzerekore şehri yakınlarındaki Wome köyünde, köy halkı tarafından saldırıya uğramıştı. Köylüler grubu taşlamış, saldırıdan sonra üç doktor ve üç gazeteciden haber alınamıştı. Wove köyü Gine'de salgının ilk görüldüğü yerlerden biri.
Saldırıdan kurtulan bir gazeteci, saklandığı sırada köylülerin kendilerini aradıklarını duyabildiğini söylemişti.
Camara, cesetlerin bir ilk okulun bahçesindeki lağımda bulunduğunu ve ölenlerin "köylüler tarafından soğukkanlılıkla öldürüldüğünü" söyledi.
Cinayetlerin nedeni henüz net değil ancak bölgedeki gazeteciler halkın büyük kısmının sağlık görevlilerine güvenmediğini, teşhisin kesin ölüm anlamına geldiğini düşünerek yetkililerle işbirliği yapmayı reddettiğini söylüyor.
Geçen ay aynı bölgede sağlık ekipleri bir pazar yerini dezenfekte ederken, ekibin insanlara Ebola bulaştırdığına dair dedikoduların çıkması sonucu gösteriler yapılmıştı.
Bu arada Ebola salgınını kontrol altına almaya çalışan Sierra Leona, 6 milyonluk halkına üç gün boyunca evlerinden çıkmama çağrısı yaptı. Bu esnada gönüllüler, kapı kapı dolaşıp yeni Ebola vakalarını tespit etmeye çalışırken, virüsün yayılmasını da önlemeye çalışacak.
Uygulamayı eleştirenler ise bunun doktorlar ve halk arasındaki güven ilişkisini zedeleyeceğini söylüyor.
Birleşmiş Milletler Güvenlik Konseyi ise, AIDS salgınından sonra tarihinde ikinci kez bir sağlık sorununu "uluslararası güvenliğe ve barışa tehdit" ilan etti. Konsey Ebola salgını ile ilgili bu kararı oybirliği ile aldı.
İlk önce Liberya'da ortaya çıkan Ebola virüsünün henüz bir tedavisi bulunmuyor. Aşı çalışmaları ise devam ediyor.
Virüsün ortaya çıktığı Mart ayından bu yana Ebola'dan ölenlerin sayısı Batı Afrika'da 2600'ü geçti. Yetkililer toplamda 20 bin insanın virüsle enfekte olabileceğini söylüyor.
</doc>
<doc docid='bbc_140827_nijerya_ebola_okul' lang='tur' type='mono' source_url='http://www.bbc.co.uk/turkce/haberler/2014/08/140827_nijerya_ebola_okul' term='ebola'>
Ebola salgını: Nijerya'da okullar Ekim'e kadar kapalı
Nijerya'da ölümcül Ebola virüsünün yayılmasını önlemek amacıyla, tüm okulların 13 Ekim'e dek kapalı tutulması kararlaştırıldı. Nijerya'da yeni akademik yılın Pazartesi günü başlaması gerekiyordu.
Nijerya'da ölümcül Ebola virüsünün yayılmasını önlemek amacıyla, tüm okulların 13 Ekim'e dek kapalı tutulması kararlaştırıldı. Nijerya'da yeni akademik yılın Pazartesi günü başlaması gerekiyordu.
Eğitim bakanı İbrahim Şekaru okullardaki personelin, olası Ebola vakaları karşısında nasıl davranacaklarını öğrenmek için eğitilmesi gerektiğinden okulların açılmamasını kararlaştırdı.
Nijerya'da Ebola virüsünden 5 kişi öldü. Batı Afrika'da patlak veren ve 1.400'ü aşkın insanın ölümüne yol açan salgın Gine, Liberya ve Sierra Leone'de yoğunlaşıyor.
Ebola, Afrika'nın en kalabalık ülkesi olan Nijerya'ya, virüsü taşıyan bir kişinin uçakla Liberya'dan Lagos'a gitmesiyle sıçradı.
Nijerya hükümeti ülkede yalnızca tek bir Ebola vakası kaldığı için, virüsü kontrol altına alma çabalarının sonuç verdiğini umuyor.
Bu arada Dünya Sağlık Örgütü, Sierra Leone'nin doğusundaki Kailahun'da bulunan bir Ebola tahlil laboratuvarını, Senegalli bir sağlık görevlisinin virüse yakalanması yüzünden, geçici olarak kapattı.
Sierra Leone'de şimdiye kadar 392 kişi Ebola virüsü yüzünden hayatını kaybetti. Kailahun, ülkede virüsten en kötü şekilde etkilenen bölge ve karantina altında.
</doc>
<doc docid='bbc_141009_ebola' lang='tur' type='mono' source_url='http://www.bbc.co.uk/turkce/haberler/2014/10/141009_ebola' term='ebola'>
'Ebola, AIDS'den bu yanaki en büyük sağlık sorunu'
ABD Hastalık Kontrol ve Önleme Merkezleri başkanı Thomas Frieden, HIV/AIDS'in ortaya çıkmasından bu yana Batı Afrika'daki Ebola salgını kadar büyük sağlık sorunu görülmediğini söyledi.
ABD Hastalık Kontrol ve Önleme Merkezleri başkanı Thomas Frieden, HIV/AIDS'in ortaya çıkmasından bu yana Batı Afrika'daki Ebola salgını kadar büyük sağlık sorunu görülmediğini söyledi.
Üst düzey bir Dünya Bankası forumunda Ebola krizi hakkında bilgi veren Frieden, bu salgının "günümüzün AIDS'i" haline gelmemesi için dünyanın hızla harekete geçmesi gerektiğini belirtti.
Frieden, "Kamu sağlığı alanında çalıştığım 30 yıldır, bu duruma benzeyen tek sağlık sorunu AIDS oldu." dedi.
Ebola salgını çoğu Batı Afrika'da olmak üzere 3.860'dan fazla insanın ölümüne yolaçtı.
Bunların 200'den fazlası sağlık çalışanları.
Bugün Liberyalı bir doktorun başkent Monrovia'daki bir tedavi merkesinde Ebola'dan öldüğü bildirildi.
Uganda asıllı John Taban Dada'nın ülkedeki en büyük hastane olan John F Kennedy Memorial Center'da çalışmakta olduğu kaydedildi.
Bu hafta başlarında da bir İspanyol hemşire, Batı Afrika dışında ölümcül virüse yakalanan ilk şahıs olmuştu.
</doc>
<doc docid='bbc_141231_haber_cizimleri_2014' lang='tur' type='mono' source_url='http://www.bbc.co.uk/turkce/haberler/2014/12/141231_haber_cizimleri_2014' term='ebola'>
Sizin çizimleriniz: 2014'ün başlıca haberleri
Bu yıl, son dakika haberlerinin birbirini kovaladığı, dünyanın çeşitli noktalarında dramların birbirini izlediği, çatışmaların, uçak kazalarının, salgınların manşetlerden inmediği bir yıldı.
Bu yıl, son dakika haberlerinin birbirini kovaladığı, dünyanın çeşitli noktalarında dramların birbirini izlediği, çatışmaların, uçak kazalarının, salgınların manşetlerden inmediği bir yıldı.
IŞİD'in önce Irak sonra da Suriye'de hızlı ilerleyişi, Kobane kuşatması ve akabinde başlayan koalisyon saldırısı; Batı Afrika'da Ebola salgını; Ukrayna krizi, Kırım'ın Rusya tarafından ilhakı; Malezya Havayolları'na ait uçağın kaybolması; Soma'da maden kazasında 300'den fazla işçinin hayatını kaybetmesi bu yıla dair akla gelen en çarpıcı başlıklar.
BBC, izleyici ve okuyucularından bu yılın haberlerini çizimleriyle yorumlamalarını istedi. İşte elimize ulaşan çizimlerden bazıları:
Bu yıl, adını İslam Devleti olarak değiştiren IŞİD'in Irak'ın kuzeyi ve batısı ile Suriye'nin doğusunda gücünü giderek arttırmasına ve bu bölgelerde hızla ilerlemesine tanık oldu. Kobane kuşatması, özellikle Türkiye'ye sığınan Suriyeli mülteci sayısında dramatik bir artışa yol açtı. Brice Hall, bu resminde mülteci konumuna düşen milyonlarca insanın dramını konu alıyor. Çizim, Baraa al-Halibi'nin bir fotoğrafı temel alınarak, dijital mürekkep kullanımıyla yapılmış.
2014 dünya genelinde sokak protestolarının da devam ettiği, insanların seslerini duyurmada sosyal medyayı sıkça kullandıkları bir yıldı. Jamillah Knowles, bu çizimi için "Bu yıl birçok insan adalet için protestolar yaptı. Artık her bir protestonun bir etiketi (hashtag) varmış gibi" diyor.
Türkiye'den BBC'ye resim yollayan Çigdem Mentesoglu Chatzoudas İstanbul'daki mutenalaşmayı konu almış. Fikirtepe'deki yeni yapılanmanın ortasında kalmış bir evi özne olarak seçmiş. "Bu, direnişin sembolü" diyor.
ABD'de bu yıl Michael Brown isimli siyah gencin polis tarafından vurularak öldürülmesinin ardından Ferguson'da günlerce protesto eylemleri düzenlendi. New York'ta da Eric Garner isimli bir siyah, polis tarafından gözaltına alınmak istenirken boğularak hayatını kaybetti. Karen Kaapcke, bu sulu boya tablosunda Apollo Tiyatrosu önünde yere yatarak ölü taklidi yapanların eylemini konu almış.
Bu yıl Venezuela'da da protesto gösterileri yapıldı. Şubat ayındaki hükümet karşıtı gösterilere özellikle öğrencilerden katılım yüksek oldu. Rodrigo Figueredo, bu tablosunda "soldados de franela" (tişört askerleri) olarak adlandırılan göstericileri konu alıyor.
Ugwu Kelechi, Boko Haram'ın Nijerya'daki kurbanları ve "hükümetin iç mültecilere yardım etmekteki yetersizliği" üzerine odaklanmış.
Luis Pastor, kendisini Ebola virüsü hakkında bir çizim yapmak zorunda hissettiğini, bunun "21'inci yüzyılın en korkunç ve en beklenmedik salgınlarından biri" olduğunu söylüyor.
Maryam Alsalah, Kim Kardashian'ın meşhur resmine kendi yorumunu getirmiş ve reality tv yıldızını sorunlar içindeki bir dünyanın üzerine oturtmuş. Alsalah, "Kim Kardashian hayattaki en önemli meselemiz değil" diyor.
İskoçya'nın bağımsızlık referandumu da bu yıl manşetlerde kendine geniş yer buldu. İskoç Milliyetçi Partisi'nin lideri ve bağımsızlık isteyen "evet" kampanyasının öncüsü Alex Salmond, Kristina Macauley'in çiziminin öznesi. Macauley "İnsanların kimlik ve aidiyet duygularına hitap etmeyi başaran bir adamı konu almak istedim" diyor.
Twitter'da @yellowmints isimli BBC okuyucusuna göre, 2014'ün en heyecan verici gelişmesi Rosetta uydusundan ayrılan Philae adlı uzay aracının bir kuyruklu yıldıza inmesiydi. Yeryüzünden 510 milyon kilometre uzaklıktaki "67P" adlı kuyruklu yıldıza inen Philae, böylece tarihi bir misyonu tamamlamıştı.
JotaCrabon isimli bu sanatçının ilham kaynağı ise Rusya Federasyonu Başkanı Vladimir Putin, rublenin değer kaybetmesi ve petrol piyasaları...
Malezya Havayolları'na ait MH370 sefer sayılı uçağın 8 Mart 2014'te kaybolması bu yılın belki de en gizemli haberiydi. Sri Lanka'dan Rifard Khalideen, "Uçağın enkazına ulaşılamamış olsa da umarız güvenli bir yerlerdedir" diyor.
Pakistan'dan Hamid Khan, Taliban'ın Peşaver'deki okula düzenlediği saldırıyı konu almış. Pakistanlı çocukların "okula gitmek, güzel bir gelecek hayali kurmak istediğini, ancak sonra teröristlerin gelip kendilerini öldürdüklerini, hayatlarını, hayallerini çaldıklarını" söylüyor.
</doc>
<doc docid='bbc_140923_ebola' lang='tur' type='mono' source_url='http://www.bbc.co.uk/turkce/haberler/2014/09/140923_ebola' term='ebola'>
Ebola virüsüne yakalananların % 70'i öldü
The New England Journal of Medicine dergisinde yayımlanan yeni bir araştırma, Ebola virüsüne yakalananların yüzde 70 kadarının öldüğünü ortaya koydu. Daha önce verilen oran, yüzde 50 idi.
The New England Journal of Medicine dergisinde yayımlanan yeni bir araştırma, Ebola virüsüne yakalananların yüzde 70 kadarının öldüğünü ortaya koydu. Daha önce verilen oran, yüzde 50 idi.
Dünya Sağlık Örgütü ise Ebola virüsü salgınıyla mücadele artırılmazsa hastalığa yakalananların sayısının Kasım ayında 20 bine çıkacağını bildirdi.
Örgüt şimdiye dek 2.800 kişinin Ebola virüsü yüzünden hayatını kaybettiğini kaydetti ve hastalığın uluslararası boyutlarda acil bir sağlık sorunu olmaya devam ettiğini bildirdi.
Örgütte çalışan bilim insanları, Ebola hastalarının katlanarak artmasının beklendiğini ve Batı Afrika'da sık sık karşılaşılabilen yerleşik bir hastalığa dönüşebileceğini belirtiyor. Dünyadaki bu en büyük çaplı Ebola salgınında ölümlerin hemen hepsi Gine, Liberya ve Sierra Leone'de oldu.
Dünya Sağlık Örgütü'nün Strateji Başkanı Dr. Christopher Dye, virüsün insadan insana yayılmasını engelleyecek sıkı önlemlere başvurulmadığı ve uluslararası ortaklardan daha fazla destek alınmadığı takdirde, yakında, bu ülkelerde her hafta binlerce Ebola vakası ve ölümüyle karşılaşılacağını söyledi.
Dr. Dye, Ebola'ya karşı yeni ilaç ve aşı geliştirilmesinin ve kullanılmasının da hızlandırılması gerektiğini kaydetti.
Bu arada The Wellcome Trust adlı vakıf, Batı Afrika'da ilk kez Ebola virüsüne karşı deneysel ilaç denemeleri yapılacağını açıkladı.
Ebola ile savaş için çeşitli ilaçlar üzerinde çalışmalar sürdürülüyor ama bunlar tam anlamıyla denenmiş değil ve çoğu da, çok az miktarda üretiliyor.
Bu ilaçlar arasında ZMapp adlı, virüse yakalanan az sayıda sağlık görevlisine verilen bir ilaç da var.
</doc>
<doc docid='bbc_140903_ebola_1900' lang='tur' type='mono' source_url='http://www.bbc.co.uk/turkce/haberler/2014/09/140903_ebola_1900' term='ebola'>
Ebola'dan ölenlerin sayısı 1900'ü geçti
Dünya Sağlık Örgütü (WHO), Batı Afrika'da Ebola salgını nedeniyle ölenlerin sayısının 1900'ü geçtiğini, ölümlerin yüzde 40'ının son üç hafta içinde gerçekleştiğini belirtti.
Dünya Sağlık Örgütü (WHO), Batı Afrika'da Ebola salgını nedeniyle ölenlerin sayısının 1900'ü geçtiğini, ölümlerin yüzde 40'ının son üç hafta içinde gerçekleştiğini belirtti.
WHO Başkanı Margaret Chan Gine, Sierra Leone ve Liberya'da teyit edilmiş veya muhtemel 3500 vaka olduğunu söyledi.
Chan, bu ülkelerde salgınların hızla yol aldığını söyledi.
WHO, Perşembe günü Cenevre'de Ebola salgınıyla mücadeleyle ilgili bir toplantı gerçekleştirecek.
Toplantıya salgın kontrol uzmanları, sağlık araştırmacıları, Ebola salgınıyla karşı karşıya kalan ülkelerin yetkilileri ve tıp etiği uzmanları katılacak.
Chan salgından, "Bugüne kadar gördüklerimizin en geniş ölçeklisi, en şiddetlisi ve en karmaşığı" diye bahsetti.
Bu arada Sınır Tanımayan Doktorlar örgütü de, Ebola salgınının önlenebilmesi için küresel bir askeri müdahaleye gerek olduğunu söyledi.
Birleşmiş Milletler'de bir konuşma yapan örgütün başkanı Dr. Joanne Lui, "Batı Afrika'ya sırt dönülüyor" dedi ve bu güne kadar yapılan yardım çağrılarının duymazdan gelindiğini söyledi.
Lui, "Tarihteki en kötü Ebola salgınını 6 aydır sürüyor, dünya Ebola ile savaşı kaybediyor" diye konuştu.
Ebola virüsü ilk olarak 1976'da Demokratik Kongo Cumhuriyeti'nde görülmüştü. Virüs vücut sıvıları yoluyla bulaşıyor.
Meyve yarasası gibi hayvanlar virüsü taşıyabiliyor ve kan ya da orman hayvanlarının etinin tüketilmesi sonucu insanlara da geçebiliyor.
Hastalığın belirtileri arasında yüksek ateş, kanama ve merkezi sinir sisteminin hasar görmesi sayılıyor.
Virüs bulaşanların ölüm oranı yüzde 90'lara çıkabiliyor. Ancak son salgındaki ölüm oranı yüzde 55 düzeyinde. Virüsün kuluçka dönemi iki ile 21 gün arasında değişiyor.
</doc>
<doc docid='bbc_100429_press_review' lang='tur' type='mono' source_url='http://www.bbc.co.uk/turkce/basinozeti/2010/04/100429_press_review' term='ebola'>
29 Nisan 2010 Basın Özeti
Guardian gazetesinin bugünkü manşetinde, Ekonomik İşbirliği ve Kalkınma Örgütü (OECD)'nin genel sekreteri Angel Gurria'nın yaptığı bir uyarı var.
Guardian gazetesinin bugünkü manşetinde, Ekonomik İşbirliği ve Kalkınma Örgütü (OECD)'nin genel sekreteri Angel Gurria'nın yaptığı bir uyarı var.
Angel Gurria, Yunanistan'ın içinde bulunduğu ekonomik krizi, ebola virüsüyle karşılaştırmış. Gurria, krizin 'ebola gibi' yayılabileceğini söylüyor.
Guardian ayrıca dün yaşanan üç gelişme sonrası Avrupa'nın mali krizinin derinleştiğini, İngiltere'nin de krizin parçası olabileceği yolunda endişelerin arttığın belirtiyor. Gazeteye göre piyasalarda paniğe yol açan son gelişmeler; İspanya'nın kredi notunun düşürülmesi, Portekiz'in yeni kemer sıkma önlemleri açıklaması ve Almanya Başbakanı Angela Merkel'in, Yunanistan'ın esasında geçmişte Euro bölgesine dahil olmaması gerektiğini söylemesi.
Guardian iç sayfalarında da, "Avrupa'nın düşen dominoları, İngiltere'yi yeni bir mali krize itecek mi?" diye sormuş. İngiltere'nin 2010'daki bütçe açığının, Gayri Safi Yurt İçi Hasıla'ya oranının yüzde 13,3 olması bekleniyor.
Mali kriz yüzünden yatırımcıların güveninin azalması ise ağır bir borçlanma programı olan İngiltere için borçlanma maliyetini artıran bir gelişme. İngiltere'nin korkusu, tüm bu gelişmeler sonucu faiz oranlarının artması ve ülke ekonomisinin yeniden resesyona girmesi.
Guardian'ın ekonomi editörü Larry Elliott da, "İlk domino" başlıklı yazısında, "Yunan krizi Euro bölgesinin kırılganlığını ortaya çıkarıyor. Sterlin İngiltere'ye yardım ediyor ancak biz de dokunulmaz değiliz" demiş.
Diğer tüm İngiliz gazetelerinin manşetlerinde ise İngiltere Başbakanı Gordon Brown'un dün seçim kampanyası sırasındaki gafı var. Gordon Brown, Rochdale'de 66 yaşındaki Gillian Duffy adlı bir seçmenle konuştuktan sonra makam aracına binmiş, üzerindeki yaka mikrofonu hala açıkken Duffy için "Sadece bağnaz bir kadındı" demişti.
Brown daha sonra, hayatı boyunca onun lideri olduğu İşçi Partisi'ne oy verdiğini söyleyen Gillian Duffy'nin evine gidip, ondan özür dilemişti.
Daily Telegraph ilk sayfasında, "Gordon Brown gerçek bir seçmenle karşılaştı ve onun kelimeleriyle, feci bir gündü" demiş. "Feci bir gündü" gazetenin manşeti aynı zamanda.
Financial Times ise Brown'un Gillian Duffy'le görüşmesine atfen söylediği, "Bu bir felaketti" şeklindeki sözlerini çekmiş manşetine.
İngiltere'de 6 Mayıs'ta yapılacak genel seçim öncesi üç büyük partinin liderleri bugün üçüncü ve son kez televizyon ekranlarında kozlarını paylaşacak. Bu tartışmanın ana gündemi, ekonomi olacak.
Financial Times, BBC'de yayınlanacak tartışma programı öncesi, Brown'un kampanyasının komediye döndüğünü belirtiyor. İngiltere Başbakanı dün gafı öncesi gazeteye verdiği mülakatta, Avrupa'daki gelişmelerin İngiltere ekonomisini de tehdit ettiğini, seçim kampanyasının ekonomi üzerinde odaklanması gerektiğini söylemişti. Financial Times ise dün Brown'un seçim kampanyası sırasında yaşananların, ekonomiyle ilgili tartışmaların önüne geçtiği kanısında.
Manşetinde, "Rochdale'deki dert" diyen Times, başbakanın Gillian Duffy'ye "bağnaz" diyerek kırdığı potun, lideri olduğu İşçi Partisi'nin seçim kampanyasını krize sürüklediğini belirtiyor.
Independent ise manşetinde "Son kamuoyu yoklaması: İşçi Partisi bir seçmeni kaybediyor" demiş, dün yaşananlarla ilgili olarak.
Gazete, Brown'un gafının hengameye yol açtığı, ortada Başbakan'ın kampanyasının raydan çıkma tehdidi olduğu görüşünde. Independent ilk sayfasında ayrıca Gordon Brown'un 2007'de Lizbon Anlaşması'nı imzalamaya 15 dakika ayırdığını, 2009'da Amerika Birleşik Devletleri Başkanı Barack Obama'yla görüşürken Beyaz Saray'da 22 dakika geçirdiğini, ay başı genel seçim kararı için gittiği Buckingham Sarayı'nda 20 dakika harcadığını hatırlatmış.
Sonra da şu cümlelerle bir mukayese yapmış gazete:"Ve Brown dün, Rochdale'de Bayan Gillian Duffy'den özür dilemek için 39 dakika harcadı."
Bu cümlenin üzerindeki fotoğrafta ise İngiltere Başbakanı, Gillian Duffy'nin evinden gülerek çıkarken görülüyor.
Futbolda, Avrupa Şampiyonlar Ligi'nde dün akşam Bayern Münih'in finaldeki rakibi İtalya'nın İnter takımı olmuştu. İnter geçen hafta sahasında 3-1 kazandığı karşılaşmanın rövanşında, Barcelona'ya deplasmanda 1-0 yenilmesine karşın finale çıkan taraf oldu. İnter'in Brezilyalı oyuncusu Tiego Motta'nın 28. dakikada kırmızı kart gördüğü maçta, İtalyan ekibi geçtiğimiz yılın İspanya, Avrupa ve Dünya şampiyonu Barcelona'yı, uzatmaları dahil 66 dakika bir kişi eksik oynadığı maçta Şampiyonlar Ligi'nden eledi.
Guardian, Jose Mourinho'nun dün akşam Barcelona'dan intikamını aldığını vurguluyor. Mourinho geçmişte Barcelona'da tercüman olarak çalışmış, Barcelona taraftarları daha önce İnter'le oynadıkları maçta onunla dalga geçmek için "Tercüman" diye bağırmayı seçmişlerdi.
Times ve Daily Telegraph gazetelerinde, İnter Teknik Direktörü Jose Mourinho'nun, maçın bitiş düdüğünün ardından zafer işareti yaparak İnter seyircilerine doğru koşarken çekilmiş resmi var.
Times, "Mourinho 3 - Barcelona 2" demiş ve eklemiş "Jose Nou Camp'ı fethetti".
Daily Telegraph'ın spor ekinin manşeti ise "Mourinho'nun zamanı". Gazete, Nou Camp Stadı'ndaki maçta İnter'in 10 kişiyle sabırla direndiğini belirtiyor.
Futbol dünyasında bir süre konuşulacağa benzer maçın Daily Telegraph'daki istatistiklerine bakılırsa Barcelona'nın maçta topa sahip olma oranı yüzde 86. İnter'in ise 90 dakika boyunca kaleyi bulan bir şutu dahi yok.
BBC Türkçe'nin İngiltere gazetelerinden derlediği basın özetini, hafta içi her sabah Türkiye saatiyle 08.40'ta NTV ekranından izleyebilir, ayrıca gün boyunca internet sayfamızda bulabilirsiniz. Adresimiz: bbctürkçe.com
</doc>
<doc docid='bbc_141010_ebola' lang='tur' type='mono' source_url='http://www.bbc.co.uk/turkce/haberler/2014/10/141010_ebola' term='ebola'>
Dünya Sağlık Örgütü: Ebola'yla mücadele yetersiz
Dünya Sağlık Örgütü (DSÖ), Ebola'dan en fazla etkilenen üç ülkede virüsün hızla yayıldığını açıkladı.
Dünya Sağlık Örgütü (DSÖ), Ebola'dan en fazla etkilenen üç ülkede virüsün hızla yayıldığını açıkladı.
DSÖ Başkan Yardımcısı Bruce Aylward, Gine, Liberya ve Sierra Leone'de salgınla mücadelede yetersiz kalındığını söyledi.
Üç ülke de, hastalıkla mücadele için daha fazla yardım çağrısında bulunmuştu.
Salgında şimdiye kadar çoğu Batı Afrika'da 3,860'dan fazla kişi öldü.
Ölenler arasında 200'den fazla sağlık görevlisi de bulunuyor.
Bruce Aylward açıklamasında durumun 12 gün öncesine göre daha kötü olduğunu söyledi, "Hastalık başkentlere yerleşti. Virüse yakalanan kişilerin yüzde 70'i kesinlikle ölüyor ve hastalık her ortamda yayılıyor" dedi.
Sınır Tanımayan Doktorlar Örgütü (MSF), Gine'nin başkenti Conakry'de Ebola vakalarında keskin bir artışın görüldüğünü açıkladı.
Bu açıklama, ülkede durumun kontrol altına alınmasına yönelik umutları boşa çıkardı.
MSF Başkanı Joanna Liu, BBC'ye açıklamasında "Savaşı kazanmıyoruz" diyerek uluslararası seferberlik çağrısında bulundu.
Joanna Liu, salgında ölen her 20 kişiden en az birinin sağlık çalışanları olduğunu söyledi.
Bu arada İspanya'da yedi kişi daha hastalık riskine karşı gözlem altına alındı.
Bu kişiler arasında İspanya'da hastalığa yakalanan ilk kişi olan İspanyol hemşire Teresa Romero ile teması olan iki kuaförün de bulunduğu belirtiliyor.
Romero, Batı Afrika'da hastalığa yakalanan iki İspanyol misyonerden birini tedavi eden ekipte yer almıştı.
İngiltere'de ise Sağlık Bakanlığı yetkilileri, bir İngiliz vatandaşının Makedonya'da Ebola nedeniyle öldüğü yolundaki haberlerin araştırılmakta olduğunu açıkladı.
Ancak Makedon yetkililer, bu kişinin ölüm nedeninin Ebola olmaması ihtimalinin yüksek olduğunu söyledi.
İngiltere'de bazı havaalanlarında hastalığa karşı alınacak önlemlerin bugün açıklanması bekleniyor.
Amerika Birleşik Devletleri'nde de New York'taki JFK dahil beş büyük havaalanında hastalığa karşı alınan önlemler hafta sonunda yürürlüğe konacak.
Önlemler, hastalığın görüldüğü ülkelerden gelen yolcuların ateşinin ölçülmesini de içeriyor. Bu çerçevede günde ortalama 150 kişinin ateşinin ölçüleceği tahmin ediiyor.
ABD'de hastalığa yakalanan ilk kişinin öldüğü açıklanmıştı.
</doc>
<doc docid='bbc_141111_ebola_fujifilm' lang='tur' type='mono' source_url='http://www.bbc.co.uk/turkce/haberler/2014/11/141111_ebola_fujifilm' term='ebola'>
Fujifilm: Grip ilacımız Ebola için umut verici
Japon Fujifilm şirketinden bugün yapılan açıklamada, Avigan adlı grip virüsü ilacının Ebola için hayli etkin bir tedavi olmasını beklediklerini söyledi.
Japon Fujifilm şirketinden bugün yapılan açıklamada, Avigan adlı grip virüsü ilacının Ebola için hayli etkin bir tedavi olmasını beklediklerini söyledi.
Bir zamanların en büyük fotoğraf ve görüntüleme teknolojilerinde lider markalarından Fujifilm, başka iş kollarına da girmiş durumda ve ilaç sektöründe de ağırlığını artırıyor.
Şirket, 2008'de Ebola salgınıyla mücadele için adı öne çıkarılan Avigan adlı ilacının sahibi Toyama Chemical Co'yu satın almıştı.
Reuters haber janası Fujifilm'in Yönetim Kurulu Başkanı Shigetaka Komori, bir basın toplantısında, "Şu ana kadar dört Ebola hastası Avigan ilaç tedavisiyle iyileşti" şeklinde konuştu.
Shigetaka "İlacın, hastalığın tedavisinde etkin olacağına inanıyoruz" dedi.
Öte yandan, New York'ta ilk kez Ebola teşhisi konan kişi olan Amerikalı doktor Craig Spencer, tedavi olduktan sonra bugün hastaneden taburcu edildi.
New York şehri sağlık yetkilileri, "Craig Spencer için Ebola virüsü tehlikesinin geçtiğini" bildirdi.
Dr. Spencer'ın New York'taki evi tamamen virüsten temizlendi.
Spencer'ın New York metrosunu kullandığı ve bowling oynamaya gittiği haberleri de yetkilileri alarma geçirmişti.
New York Times'ın haberine göre, Spencer'a Ebola tedavisi için deneysel bir ilaç verilmiş, hastalıktan kurtulan bir başka Amerikalı olan Nancy Writebol'dan kan plazması nakledilmişti.
</doc>
<doc docid='bbc_141015_obama_video_konferans' lang='tur' type='mono' source_url='http://www.bbc.co.uk/turkce/haberler/2014/10/141015_obama_video_konferans' term='ebola'>
Obama, IŞİD'i Avrupalı liderlerle tartışacak
ABD Başkanı Barack Obama; İngiltere, Fransa, Almanya ve İtalya liderleriyle yapacağı video konferansta IŞİD'e (Irak Şam İslam Devleti) karşı savaşı tartışacak.
ABD Başkanı Barack Obama; İngiltere, Fransa, Almanya ve İtalya liderleriyle yapacağı video konferansta IŞİD'e (Irak Şam İslam Devleti) karşı savaşı tartışacak.
Salı günü birçok ülkenin askeri lideriyle bir araya gelen Obama, IŞİD'e karşı askeri mücadelenin uzun süreceğini söyledi.
Obama ayrıca Suriye'nin Türkiye sınırındaki Kobani kentindeki IŞİD saldırılarından dolayı derin kaygı duyduğunu da belirtti.Video konferansta Ebola salgını da görüşülecek.
Dünya Sağlık Örgütü (WHO) virüsün yayılmaya başlamasından bu yana birçoğu Batı Afrika'da olmak üzere 4447 kişinin öldüğünü söyledi.
Çarşamba sabahı ABD'li yetkililer ülkede ikinci bir sağlık görevlisine Ebola teşhisi konduğunu söyledi.
Video konferansındaki üçüncü tartışma başlığı ise Rusya'yı, Ukrayna'yla imzaladığı Minsk ateşkes anlaşmasıyla ilgili yükümlülüklerini yerine getirmesi için teşvik etme çabaları olacak.
ABD öncülüğündeki koalisyonun Kobani'deki hava saldırıları son günlerde yoğunlaşmış durumda.
IŞİD'in Irak'ın Anbar Eyaleti'ndeki yürüyüşünün de devam ettiği bildiriliyor.
Obama Salı günü koalisyon hava saldırılarının bu iki alanda da devam edeceğini söyledi.
Bu arada Kobani'de IŞİD militanlarıyla YPG güçleri arasındaki çatışmalar devam ederken, ABD dün ve bugün gerçekleştirilen hava operasyonlarıyla ilgili bir açıklama yayınladı.
Amerika Birleşik Devletleri (ABD) Merkez Kuvvetler Komutanlığı'nın yayımladığı açıklamada, Suriye'de 18 hava operasyonu yapıldığı ve bu operasyonların 16'sında IŞİD militanlarının konuşlandığı binaların bombalandığı belirtildi.
Merkez Kuvvetler Komutanlığı'nın açıklamasında, bombardımanda çok sayıda IŞİD mevzisinin vurulduğu kaydedildi.
Açıklamada ayrıca dünden itibaren Irak'ta 5 hava operasyonu gerçekleştirildiği, Haditha Barajı yakınlarına yapılan operasyonda IŞİD'in silahlı bir aracının ve sığınağının imha edildiği ifade edildi.
Irak'taki diğer 4 operasyonun ise Beici yakınlarına yapıldığı ve bir IŞİD binasının, donanımlı savaş aracının, makineli tüfeğin ve topçu silahının vurulduğu öğrenildi.
</doc>
<doc docid='bbc_140618_ebola_monrovia_liberya' lang='tur' type='mono' source_url='http://www.bbc.co.uk/turkce/haberler/2014/06/140618_ebola_monrovia_liberya' term='ebola'>
Liberya: Ebola salgınında 7 ölü
Batı Afrika ülkesi Liberya'nın başkenti Monrovia'da yetkililerin verdiği bilgiye göre 7 kişi Ebola virüsü nedeniyle hayatını kaybetti.
Batı Afrika ülkesi Liberya'nın başkenti Monrovia'da yetkililerin verdiği bilgiye göre 7 kişi Ebola virüsü nedeniyle hayatını kaybetti.
Ölümler Batı Afrika ülkelerinde salgın ortaya çıktığından bu yana Monrovia'da yaşanan ilk can kayıpları.
Yetkililerin verdiği bilgiye göre ölenler arasında bir hemşire, aynı aileden aralarında bir bebeğin de olduğu 4 kişi var.
Mart ayında salgının ortaya çıktığı Mart ayından bu yana Gine en fazla etkilenen ülke oldu. 208 kişi virüs nedeni ile hayatını kaybetti.
Dünyadaki en ölümcül virüslerden olan Ebola'nın tedavisi yok.
Liberya sağlık bakanı yardımcısı Tolbert Niyensvah, hemşirenin Cumartesi günü Monrovia'nın batısında nüfusun yoğun olduğu New Kru kentinde Redemption Devlet Hastanesi'nde hayatını kaybettiğini açıkladı.
Yerel bir radyoya konuşan Niyensvah, "Hemşirenin hastalığa sahip olduğu ortaya çıktığında onu karanti altına aldık ve koruyucu ve destekleyici tedavi uygulamaya başladık. Fakat ne yazık ki hayatını kaybetti" dedi.
Niyensvah Sierra Leone'den gelen bir kadının da virüs nedeniyle öldüğünü söyledi. Kadının evdeki diğer kişilere de virüsü bulaştırdığını anlatan yetkili, evdeki bir bebek ile iki kişinin daha hayatını kaybettiğini söyledi.
</doc>
<doc docid='bbc_140921_sierra_leone_yasak' lang='tur' type='mono' source_url='http://www.bbc.co.uk/turkce/haberler/2014/09/140921_sierra_leone_yasak' term='ebola'>
Ebola'ya karşı sokağa çıkma yasağı sona erdi
Batı Afrika ülkesi Sierra Leone'de Ebola virüsünün yayılmasını engellemek amacıyla uygulanan üç günlük sokağa çıkma yasağı sona erdi.
Batı Afrika ülkesi Sierra Leone'de Ebola virüsünün yayılmasını engellemek amacıyla uygulanan üç günlük sokağa çıkma yasağı sona erdi.
Yetkililer yasağın işe yaradığını ve uzatılmayacağını açıkladı.
Sierra Leone'de Cuma akşamı yürürlüğe giren sokağa çıkma yasağı boyunca, 30 bin sağlık görevlisi evleri dolaşarak hastaları tespit eti, sabun dağıttı.
Yetkililerin 22 yeni vaka tespit ettiği açıklandı.
550'den fazla kişinin Ebola virüsü nedeniyle öldüğü altı milyon nüfuslu Sierra Leone, hastalıktan en çok etkilenen ülkelerden.
Ebola nedeniyle Afrika'da 2,600'den fazla kişinin hayatını kaybettiği tahmin ediliyor.
Virüsün binden fazla kişinin ölümüne neden olduğu Liberya'da da, Ebola hastalarına ayrılan yatak sayısının 250'den bine çıkarılacağı açıklandı.
Afrika'nın en kalabalık ülkesi Nijerya'da da eğitim sendikaları, salgın nedeniyle okulların açılmasının ertelenmesini talep etti, ancak hükümet bu çağrıyı geri çevirdi.
Kesin bir tedavi yöntemi bulunmayan ölümcül virüs ter, kan ve tükürük yoluyla bulaşıyor.
</doc>
