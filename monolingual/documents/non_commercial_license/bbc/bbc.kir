<doc docid='bbc_kyrgyzstan-52018339' lang='kir' type='mono' source_url='https://www.bbc.co.uk/kyrgyz/kyrgyzstan-52018339' term='COVID'>
Коменданттык сааттын эрежесине баш ийбегендер жазаланат
Бишкек, Ош шаарларында жана Сузак, Ноокат, Кара-Суу райондорунда өзгөчө абал режими, коменданттык саат киргизилип жатат. Коменданттык саатта сыртта жүргөндөр жазага тартылат.
Бишкек, Ош шаарларында жана Сузак, Ноокат, Кара-Суу райондорунда өзгөчө абал режими, коменданттык саат киргизилип жатат. Коменданттык саатта сыртта жүргөндөр жазага тартылат.
Кыргызстанда акыркы суткада  Covid-19 вирусун жуктурган 26 жаң учур катталды. Алардын төртөө 14 жашка чейинки балдар. Жалпы саны 42ге жетти.
Жаңы аныкталган 26 киши буга чейин Сауд Арабияга барып келген, биринчи болуп вирус аныкталгандардын жакындары. Бул тууралуу Би-Би-Сиге республикалык штабдан билдиришти.
Өзгөчө режим абалы жана коменданттык саат 25-марттан 15-апрелге чейин уланат. Бул шаарлар менен райондордо кечки саат сегизден таңкы саат жетиге чейин көчөдө жүргөнгө болбойт.
Аталган жерлерде азык-түлүк дүкөндөрү, дарыканалар, банктар жана күнүмдүк камсыздоочу мекемелерден башкалары иштебейт.
Коменданттык сааттын эрежелерин бузган жарандар мыйзамга ылайык жазасын алат.
"Көчөдө жүргөн адамдын өздүгү такталбаса үч күнгө чейин камакка алынат. Башка райондун жашоочусу болсо чыгарылат", - деди ички иштер министринин орун басары Алмазбек Орозалиев.
Куралдуу күчтөрдүн башкы штабынын жетекчиси Раимберди Дүйшембиев 24-март түнкү саат 24:00гө чейин коменданттык саат кирип жаткан райондор менен шаарларда башка райондун жана чет жердик тургундар болсо чыгып кетүүнү эскертти.
Коменданттык саатта унаалар да токтош керек. Азык-түлүк жана башка зарыл каражаттарды ташыган унааларга тоскоолдук болбойт.
Бул тууралуу маалымат берген күч тармагынын жетекчилерине журналисттер өзгөчө зарыл кесиптин ээлери кандай тартипте иштей турганы боюнча көп суроо узатышты.
Дүйшембиевдин айтымында, Бишкекке сырттан кирип иштеген медиктерге унаа уюштуруу маселеси каралып жатат.
"Тилекке каршы, бул мыйзамга ылайык, бардык адамдардын укуктары бирдей чектелет", - деди Дүйшембиев журналисттердин ишмердүүлүгү тууралуу айтып жатып.
Коменданттык саат жарыяланып жаткан аймактарга аскер кызматкерлери тартылып, алардын саны жетиштүү экени белгиленди.
"Азырынча мобилизация боюнча маселе коюлган жок. Биздин күчтөр жетиштүү", - деп билдирди башкы штабдын жетекчиси Дүйшембиев.
Жетекчилер белгилегендей, эскертүүлөргө карабай кыргызстандыктар көчөгө чыгуусун, бири-бири менен жолугушуусун токтотпой жатат. Алар азык-түлүк менен дарыга да курч зарылдык болбосо чыкпоону сунуштады.
Биз айрым аймактардагы жана Бишкектеги жарандардан карантиндин эрежелерин кантип сактап жатышканын сурадык.
"Биз Оштун Өзгөн районунда айылдабыз. Сыртта адамдар жок, балдар жок. Бүгүн балдарга вотсаптан тапшырма келди. Баары үйүндө отургандай. Бирок райондун борборуна каттап эле жатышат, базар иштеп жатат окшойт", - деди Асел аттуу жаран.
Бишкектик тургундардын бирөөсү бизге телефондон буларды билдирди: "Терезеден карасак эч ким көрүнбөйт. Балдар аянтчасы бош. Бирок балдарды үйдө кармоо оор эле экен".
Баткенден келген билдирүү: "Жазгы талаа иштери башталды. Айла жок, иштеш керек, беткаптарды кийип алып талаага жер айдаганы чыгып жатабыз. Шаарчаларга каттагандар азайды, бирок айыл жеринде тиричилигибиздин баары эшикте".
Коменданттык саатты камсыздоого канча күч тартылып жатканы айтылган жок. Алардын коргонуучу каражаттары жетиштүү экени белгленди.
Жогоруда аталган жерлерде буга чейин өзгөчө кырдаал режими жарыяланган болчу. (AK)
</doc>
<doc docid='bbc_world-51748496' lang='kir' type='mono' source_url='https://www.bbc.co.uk/kyrgyz/world-51748496' term='COVID'>
Казакстанда өзгөчө кырдаал жарыяланды
Казакстанда президент Касым-Жоомарт Токаев  коронавирустун пандемиясына байланыштуу 16-марттан тарта өлкөдө өзгөчө кырдаал жарыялады.
Казакстанда президент Касым-Жоомарт Токаев  коронавирустун пандемиясына байланыштуу 16-марттан тарта өлкөдө өзгөчө кырдаал жарыялады.
Өзгөчө кырдаал 15-апрелге чейин созулат.  Президент ошондой эле өзүнүн жарлыгында өзгөчө кырдаалды камсыз кыла турган мамлекеттик комиссия түздү.
Токаевдин жарлыгына ылайык, өзгөчө кырдаал учурунда коомдук тартипти сактоо, мамлекеттик жана стратегиялык , өзгөчө режимдеги объектилерди, ошондой эле элдин жашоосун камсыз кылган объектилерди кайтаруу күчөтүлөт. Соода-сайрандоо борборлору, кинотеатрлар, театрлар, көргөзмөлөр жана башка эл чогулган коомдук жайлар иштебейт. Оюн-зоок, спорттук жана башка массалык, үй-бүлөлүк, эскерүү  иш чаралары өткөрүлбөйт. Карантин шартында масштабдуу санитардык иш чаралар жүргүзүлөт.
"Казакстанда  бүгүнкү күнгө коронавирус катталган тогуз учур такталды, анын ичинен Алматыда жети, Нур-Султанда эки учур", - деп айтылат Саламаттык сактоо министрлигинин басма сөз кызматынын билдирүүсүндө.
Ошондой эле стационардык карантинде 1 миң 641 адам, үй карантинде 981 бар.
Covid-19 вирусу эң алды Германиядан учуп келген эки жарандан  табылган. Учакта чогуу келген 12 киши дагы карантинге алынды.
Казакстанда  өткөн аптада эле коронавирус коркунучуна байланыштуу бардык массалык түрдөгү коомдук жана спорттук иш чаралар токтоткон эле. Ошондой эле 16-марттан тарта Европага аба каттамдарын кыскартуу чечими кабыл алынган.
Биринчи болуп Lufthansa өзү Казакстанга каттамдарды токтотту. Air Astana компаниясы Франкфурт на Майнеге беш каттамдын экөөнү эле калтырды. Атырау-Амстердам багытында беш каттамдын бирөө гана калды. Лондонго төрт каттамдын экөөсү гана иштейт. Ошондой эле Түркия багытында каттамдардын кыскарышы да каралууда. Чектөө чаралары эл аралык авиациялык жүк ташууларга да тийиштүү болот.
Ошол эле убакта Орусия менен аба каттамдарга, Казакстанга ЕАЭБдин жарандарынын кирип-чыгышына чектөө болбойт,- деп билдирди бейшембиде индустрия жана инфраструктуралык өнүгүү министри Берик Камалиев.
Президент Касым-Жоомарт Токаев мамлекеттик органдардын жетекчилери менен кеңешме өткөрүп, элди азык-түлүк жана биринчи кезекте зарыл болгон товарлар менен үзгүлтүксүз камсыздоону тапшырды.
Мамлекет башчы ошол эле убакта чектөө чаралары ири ишканаларга, чакан жана орто бизнеске зыян алып келбеши керектигин белгиледи.
Бүт өлкө боюнча эл көп чогулган бардык массалык иш чаралар токтотулганын бейшембиде премьер-министрдин орун басары  билдирди.
"13-марттан баштап  массалык иш чараларга тыюу салынды. Анын ичинде майрамдык, спорттук  жана маданий-оюн-зоок  чаралары, конференция, семинар, көргөзмөлөр ж.б." ,-деди Эралы Тогжанов.
Ноорузга арналган салтанаттар жана Жеңиштин 75 жылдыгына карата Нур-Султандагы аскедик парад да болбойт.
Эл көп чогулган жерлерде, соода борборлорунда жана базарларда, вокзал менен аба майдандарында санитардык режим күчөтүлдү.
Жазгы каникулдун башталышы 16-мартка жылдырылды. Жогорку окуу жайлары дистанттык окуу режимине өтүүгө тийиш.
Казакстандын бийликтери бир эле учурда санитардык беткаптардын тартыштыгын жоюу боюнча чукул чараларды көрүп жатканын билдирүүдө.
"Бардык маскаларды эл сатып алып койгон, кээ бири өзү үчүн, кээ бири сатып пайда көрүш үчүн. Ошондуктан аны экспорт кылганга тыюу салдык. Анын ичинде почта менен жөнөткөнгө да бөгөт койдук. Ошол себептүү тартыштыкты бир аз жойдук. Биздин өзүбүздүн өндүрүшчүлөр менен күнүмдүк режимде оперативдүү түрдө штаб иштеп, элге жана рынокко жеткирүү маселесин чечип жатат",-деди Елжан Биртанов, саламаттык сактоо министри.
Ошол эле күнү жергиликтүү агенттиктер Павлодар областынан санитардык беткаптарды Орусия менен Монголияга алып чыгып жаткандар кармалганы жөнүндө кабарлашты.
Канаданын премьер-министри Жастин Трюдо жубайы Софи Грегуар-Трюдодон коронавирус аныкталганы белгилүү болгондон кийин өзүн дагы изоляцияда кармоону чечти.
"Софи Грегуар-Трюдо изоляцияда болот. Абалы туруктуу, симптомдору жеңил өтүп жатат.  Грегуар-Трюдо айым кеңештерди эске алып жатат",-деп айтылат премьер-министрдин администрациясы тараткан расмий билдирүүдө.
Жастин Трюдо менен жубайы өздөрүн изоляцияда кармоону чечти. Канаданын премьер-министринде Covid-19 вирусунун симптомдору байкала элек. Ага карабастан 14 күн бою изоляцияда болот.
Канадада 103 кишиден коронавирус аныкталды. Шаршемби күнү Канада коронавирус пандемиясы менен күрөшүү үчүн 728 миллион доллар каражат бөлүнгөнүн жарыялаган. Каражат Covid-19 вирусунун өлкөдө жайылышын токтотуу жана вакцина иштеп чыгууга колдонулмакчы.
Премьер-министри Трюдо абал курчуп кетсе, өкмөт катаал чараларга дагы даяр экенин белгиледи. Өз кайрылуусунда Канаданын лидери калкты Саламаттыкты сактоо министрлиги берген кеңештерге көңүл бурууга үндөдү.
</doc>
<doc docid='bbc_world-51934187' lang='kir' type='mono' source_url='https://www.bbc.co.uk/kyrgyz/world-51934187' term='COVID'>
Жаңы илимий ачылыш: коронавирустан адам кантип айыгып жатат?
Австралиялык окумуштуулар иммундук система коронавирус менен кантип күрөшөрүн изилдеп чыгышты.
Австралиялык окумуштуулар иммундук система коронавирус менен кантип күрөшөрүн изилдеп чыгышты.
Алардын изилдөөсүнүн жыйынтыгы Nature Medicine журналына жарыяланды, андагы маалыматтар жаңы вирустук инфекциядан айыгуу кадимки грипптен дарылануудан дээрлик айырмаланбай турганын көрсөтүүдө.
Демек, бул изилдөө коронавируска каршы вакцина чыгарууга жардам бериши ыктымал.
Азыркы убакта дүйнөдө коронавирус менен ооругандар 190 миңден ашты, ал эми өлгөндөр жети жарым миңге жетти.
"Биздин иммундук система жаңы коронавирус менен кантип күрөшөрүн биринчи жолу даана түшүндүк",-деди изилдөөчүлөрдүн бири профессор Кэтрин Кедзирска.
Көп эксперттер бул изилдөө жөнүндө жакшы пикирлерин билдирип жатышат. Изилдөө Мельбурндагы Питер Доэрти атындагы инфекция жана иммунитет институтунда жүргүзүлдү.
Окумуштуулар эмнени аныкташты?
Covid-19 жугузуп алган адамдардын айыгып чыгышы адам бул вируска эффективдүү каршы тура аларын айкын көрсөтүүдө.
Бул иш жүзүндө кандай болуп ишке ашат? Австралиялык окумуштуулар инфекцияга каршы күрөштө катыша турган адам организминдеги төрт клетканы таап чыгышты.
Изилдөөгө мурда оорубаган, жаңы илдетти жеңил көтөргөн ыктыярчылар катышты.
Австралиялык ооруканалардын бирөөнө Ухандан коронавируска чалдыккан 47 жаштагы аял түшүп калып, 14 күндөн кийин сакайып чыкты.
Би-Би-Сиге берген маегинде профессор Кедзирска түшүндүрүп бергендей, алар "ошол оорулуунун иммундук системасынын реакциясын баштан аяк изилдеп чыгышкан".
Үч күндүн ичинде эле инфекцияга чалдыккан аял сакая баштаган, буга анын канындагы өзүнчө бир клеткалар жардам берген. Кедзирсканын айтымында, адам демейде грипп менен ооруганда анын денесинде так ошол клеткалар пайда болот.
"Биз мунун жыйынтыгына кубандык, биз инфекция менен ооруган адамда иммундук клеткалар пайда болгондо анын сакайып кетерин аныктадык",-деди  профессор Кедзирска.
Бул изилдөө төрт аптага созулду, анын жүрүшүндө ондогон окумуштуулар күн-түн дебей анализдерди текшерип, кылдат изилдөөлөрдү жасашты.
Австралиянын саламаттык сактоо министри Грег окумуштуулардын ачылышы коронавируска каршы вакцинаны жана башка дарыларды таап чыкканга жардам берет деп баса белгиледи.
Ал эми окумуштуулар жаңы изилдөөгө киришти. Алардын алдында эми эмне үчүн кээ бир учурда иммундук системанын инфекцияга алы жетпей, оору күчөп кеткен себебин аныктоо милдети турат.
"Вирустан өлгөндөр же абдан катуу ооругандардын сакайып чыккандардан эмне айырмасы болгонун түшүнүү менен биз аларды сактап калуунун жолун түшүнөбүз",-деди профессор Кедзирска.
</doc>
<doc docid='bbc_world-52226601' lang='kir' type='mono' source_url='https://www.bbc.co.uk/kyrgyz/world-52226601' term='COVID'>
Коронавирус: Кыргызстанда 10 жаңы учур, дүйнөдө вирус жуктургандар 1,5 млн.
Коронавирус жуктуруп алгандар саны дүйнөдө 1,5 млн кишиге жетти. Covid-19 вирусунан каза тапкандар саны 88,5 миң.
Коронавирус жуктуруп алгандар саны дүйнөдө 1,5 млн кишиге жетти. Covid-19 вирусунан каза тапкандар саны 88,5 миң.
9-апрелге карата  Кыргызстанда Covid-19 инфекциясын жуктурган жаӊы 10 учур катталган. Бишкекте бир учур, Ош облусу, Ноокат районунда бирден, Ош шаарында үчөө, Жалал-Абад облусунда (Сузак району - 4, Аксы району - 1) беш учур.
Жаӊы катталган учурлардын ичинен 2 медкызматкерде аныкталды. Ошону менен жалпы 34 медкызматкер вирус жуктуруп алган.
Республикалык штаб кабарлагандай, Кыргызстанда жалпы тастыкталган 280 учур катталды. Стационарларда 246 бейтап жатат, алардын ичинен 10 адам оор абалда жана анын ичинен бешөө реанимацияда.
Ооруга чалдыккандардын жаш-курагы:
Британияда шаршембиде өлүм-житим көп катталды. Бир суткада 938 бейтап каза тапкан. Жалпысы болуп жети миң киши көз жумду. Вирусту 61,5 миң киши жуктуруп алган.
Лондондун мэри Садик Хан Би-Би-Сиге берген маегинде Британияда эпидемиянын туу чокусу алдыдагы бир жарым, эки аптада болушу мүмкүн экенин айтты. Ошондуктан карантин бир аптада алынбайт деди ал. Жандандыруу бөлүмүндө жаткан британ премьер-министри Борис Жонсондун абалы жакшы деп кабарланды.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Италияда коронавирустан эки миң бейтап айыгып чыккан. Өлкө бийлиги кырдаал жакшырып жатканын билдирди. Бирок карантин чараларын алуу тууралуу азырынча сөз болбошу керектигин айтты.
Тескеричинсе, АКШда кырдаал куручуп барууда. Covid-19 вирусунан бир суткада  1965 бейтап каза тапты. Ошону менен өлүм-житим 15 миңге барды. Анын көпчүлүгү Нью-Йоркто. (AbA)
</doc>
<doc docid='bbc_world-52321813' lang='kir' type='mono' source_url='https://www.bbc.co.uk/kyrgyz/world-52321813' term='COVID'>
Covid-19: Индия соту "Таблиги Жаамат" лидерин киши өлтүрүү боюнча айыптады
Айрым өлкөлөрдө тыюу салынган "Таблиги Жаамат" диний кыймылынын лидерине киши өлтүрүү боюнча айыптар коюлду. Полициянын айтымында, Мухаммед Саад Кандалви коронавирустун коркунучу боюнча эки жолу эскертүү алганына карабастан, март айында Индиянын баш калаасы Делидеги мечитте чоң жыйын өткөргөн.
Айрым өлкөлөрдө тыюу салынган "Таблиги Жаамат" диний кыймылынын лидерине киши өлтүрүү боюнча айыптар коюлду. Полициянын айтымында, Мухаммед Саад Кандалви коронавирустун коркунучу боюнча эки жолу эскертүү алганына карабастан, март айында Индиянын баш калаасы Делидеги мечитте чоң жыйын өткөргөн.
Бул чогулушка катышкандар коронавирустун өзүнчө очогуна айланып, Индиянын 17 штатындагы 1023 кишиге Covid-19 вирусун тараткан деп кабарланууда. Жергиликтүү медиа вирусту жыйынга катышканы келген чет өлкөлүктөр байкабай алып келгенин жазышууда.
Economic Times, India Today сыяктуу басылмалар "Таблиги Жаамат" уюмунун жыйынына 36 кыргызстандык дагы катышканын кабарлашты.
Мухаммед Саад Кандалви жана "Таблиги Жаамат" диний кыймылы айыптарды четке кагышты. Дели шаарынын полициясынын айтымында, диний уюмдун лидерине "билбей киши өлтүрүүгө" барды деген айып коюлгандыктан, ал күрөө төлөп түрмөдөн чыгып кете албайт.
Учурда Саад мырза өзүн изоляцияда кармап жатат. Индиянын коопсуздук кызматкерлерине ылайык, "Таблиги Жааматтын" жыйыны 3-мартта башталып, Индия өкмөтү 24-мартта катаал карантин чараларын киргизгенден кийин деле улана берген.
Бирок диний кыймыл Индиянын премьер-министри Нарендра Моди 22-мартта коменданттык саат киргизгенден кийин жыйындын катышуучуларын үйүнө кетүүгө чакырганын билдирди. Бул маалда Индиянын көп аймактарында карантин киргизилгендиктен жана чет мамлекеттер чек араларын жаап салгандыктан, жыйындын айрым катышуучулары үйүнө кете албай калган. 24-мартта Индиянын бийлиги коронавирус коркунучунан улам автобус, поезд жана башка коомдук транспорттордун баарын токтоткон.
"Таблиги Жаамат" жыйын өткөргөн мечитте жүздөгөн адам жашай алган жатакана дагы бар. Диний кыймыл өз кезегинде айрым катышуучулар үйүнө кете албай калганын полицияга кабарлаганын, медицина кызматкерлери менен тыгыз иштегенин да билдирди.
</doc>
<doc docid='bbc_world-52030435' lang='kir' type='mono' source_url='https://www.bbc.co.uk/kyrgyz/world-52030435' term='COVID'>
Covid-19 вирусу экинчи жолу жугушу мүмкүнбү?
Айрым бейтаптар Covid-19 вирусунан сакайып, үйүнө чыгышты. Бирок кийин кайра текшерилгенде, коронавирусту кайрадан жуктуруп алгандар бар. Маселен, жөнөкөй сасык тумоодон айыккандан кийин вирус кайра коркунуч жаратпайт эмеспи.
Айрым бейтаптар Covid-19 вирусунан сакайып, үйүнө чыгышты. Бирок кийин кайра текшерилгенде, коронавирусту кайрадан жуктуруп алгандар бар. Маселен, жөнөкөй сасык тумоодон айыккандан кийин вирус кайра коркунуч жаратпайт эмеспи.
Covid-19 вирусу эмнеси менен айырмаланат?
Жапонияда жетимиш жаштагы бейтап дарыгерлерди убайымга салды. Февраль айында андан коронавирус аныкталып, бейтап Токиодогу ооруканага жаткырылган эле.
NHK маалымат агенттигине ылайык, бейтап сакайып, үйүнө жөнөтүлгөн. Ал кадыресе турмушун улантып, коомдук транспортту дагы колдоно берген. Бирок бейтап өзүн жаман сезип, дене табы көтөрүлүп, кайрадан ооруканага жеткирилген.
Даарыгерлерди таң калдырганы, бейтаптан экинчи жолу коронавирус аныкталган эле.
Жапонияда вирусту экинчи жолу жуктурган бир нече мисал бар. Бул кеңири жайылган көрүнүш эмес, бирок коронавирусту эки жолу жуктургандардын саны дагы аз эмес. Эмнеге адамдын иммунитети туруштук бере албай жатат?
Испаниянын Улуттук биотехнология борборунун вирусологу Луис Энхуанес Би-Би-Сиге коронавируска кабылган бейтаптардын 14 пайызында Covid-19 экинчи жолу байкалганын билдирди. Бирок бейтаптар вирусту кайра жуктурган эмес, Covid-19 кайтып келген же организмдеги инфекция кайрадан күч алган.
"Иммунитети кайра алсыраганда, организмдеги Covid-19 вирусу кайра күч алган учурлар катталды",-дейт ал.
Вирустун калдыктары адамдын организминде үч айга чейин кала берет.
"Вирусту жуктуруп, кайра сакайган бейтаптардын иммунитети инфекцияга туруштук берип калат деген түшүнүк бар. Ага карабастан, вирус организмде кала берет жана иммунитет алсыраса инфекция кайрадан башка органдарга тарашы ыктымал",-дейт вирусолог Энхуанес.
Окумуштууларды таң калдырганы, Covd-19 вирусу кыска мөөнөттүн ичинде кайрадан күч алып жатканы.
Иммунитет инфекцияга жараша реакция кыларын билебиз. Мисалы, бала кезинде кызылчага каршы эмдөөдөн өтүп коюу адамды бул илдеттен өмүр бою коргойт. Жаңы вакцина пайда болгондуктан, айрым бейтаптарды эмдөөдөн кайра өтүүгө чакырыктар дагы бар.
Ошол эле учурда айрым инфекциялардан бир эле жолу эмдөөдөн өтүп коргонууга мүмкүн эмес. Мындай учурда вакцина бир нече жолу берилет. Сасык тумоо же грипп сыяктуу илдеттерге каршы жыл сайын вакцина алып туруу керек. Себеби вирус мутация болуп турат.
Covid-19 жаңы вирус болгондуктан, окумуштуулар инфекция эмнеге экинчи жолу күч алып жатканын дагы деле изилдеп жатышат.
Мадрид шаарындагы Саламаттык институтунун окумуштуусу Исодоро Мартинез Covid-19 кыска мөөнөттө кайра күч алганы адаттан тыш экенин айтууда.
"Коронавирустан сакайган бейтаптардын иммунитети инфекцияга туруштук бере албаса, анда бир же эки жылдын ичинде вирус күч алат. Бул кадыресе эле көрүнүш. Covid-19 вирусу болсо кыска мөөнөттө эле кайра күч алып жатат. Башкача айтканда сакайган бейтап, дароо кайра инфекцияга кабылып жатат. Бул адаттан тыш көрүнүш. Андан тышкары коронавирус грипп сыяктуу инфекцияларга салыштырганда көп мутация болбойт",-дейт Мартинез.
Окумуштуулар Covid-19 вирусу толугу менен жок болуп кетүүдөн мурун убактылуу күч алып жатканын айтышууда. Бирок бул теорияны тастыктоо үчүн кошумча изилдөөлөр керек.
"Covid-19 вирусу тууралуу күн сайын жаңы маалымат алып жатабыз",-деп билдирди Американын Саламаттык уюму. Ошондуктан дарыгерлерде таң калтырган суроого азырынча так жооп жок. Изилдөөлөр дагы деле уланып жатат. (AT)
</doc>
<doc docid='bbc_kyrgyzstan-52015224' lang='kir' type='mono' source_url='https://www.bbc.co.uk/kyrgyz/kyrgyzstan-52015224' term='COVID'>
Кыргызстан өзгөчө абал киргизет, коронавирус жуктурган 26 жаңы учур катталды
Саламаттык сактоо министринин орун басары Толо Исаков коронавирус боюнча өлкөдө болуп жаткан учурдагы абал тууралуу маалымат берип жатып, 26 жаӊы учуру катталганын билдирди.
Саламаттык сактоо министринин орун басары Толо Исаков коронавирус боюнча өлкөдө болуп жаткан учурдагы абал тууралуу маалымат берип жатып, 26 жаӊы учуру катталганын билдирди.
Штабдын маалыматында:
"Алар төмөнкү медициналык мекемелерде жайгашкан:
Мындан сырткары ооруканага жаткырылган дагы төрт адамдан алдын ала коронавирус бар деген жыйынтык чыгарылды (контролдук изилдөөлөр жүргүзүлүүдө). Ошондой эле 96 адамдын анализдери шектүү реакция болуп, азырынча терс жыйынтыгын көрсөтүүдө.
Бардыгы болуп 142 адам ооруканага жаткырылды (68 эркек, 74 аял).
Кыргызстан коронавирус инфекциясынын жайылуу коркунучунан улам өзгөчө абал киргизүүнү чечти.
Буга байланыштуу Кыргызстандын Бишкек, Ош жана Жалал-Абад шаарларынын, Ош облусунун Ноокат, Кара-Суу райондорунун, ошондой эле Жалал-Абад облусунун Сузак районунун аймактарына өзгөчө абал киргизүү жөнүндө чечими кабыл алынган. Президент тиешелүү Жарлыктарга кол коюп,  Жогорку Кеңешке жөнөттү.
Парламенти президент С.Жээнбековдун коронавирустун жайылышын токтотуу чарасы катары айрым аймактарга өзгөчө абал киргизүү тууралуу жарлыгын бекитүүнү толук колдоп берди.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
"Өзгөчө абал 2020-жылдын 25-мартынан саат 8-00дөн тарта 15-апрель саат 8-00гө чейинки мезгил аралыгына киргизилет. Аталган шаарлар менен райондордун аймактарында комендатура түзүлдү. Президент Сооронбай Жээнбеков аймактардагы санитардык-карантиндик постторду өтүүдө азык-түлүк жана башка эл керектөөчү товарлар менен оор жүк ташуучу унаалардын логистикасына өзгөчө көңүл буруу зарылдыгын баса белгиледи",-деп кабарлады президенттин расмий сайты.
Өзгөчө абал жарыялоо тууралуу жарлыкты талкуулоо үчүн бүгүн Жогорку Кеңеш кезексиз жыйынга чогулат.
Өткөн апта соңунда Кыргызстан боюнча өзгөчө кырдаал жарыяланган эле. COVID-19 вирусун жуктургандар саны өлкөдө 42 кишиге жетти.
Коронавирус жуккан алгачкы учур Сауд Арабиясына барып келген үч жарандан аныкталганы белгилүү болгон. (AbA)

</doc>
<doc docid='bbc_world-51626979' lang='kir' type='mono' source_url='https://www.bbc.co.uk/kyrgyz/world-51626979' term='COVID'>
Коронавирусту жуктурган алгачкы бейтапты табуу маанилүү. Эмнеге?
Кытайда коронавируска чалдыккандардын саны улам өсүүдө. Дарыгерлер Covid-19 вирусун жуктурган алгачкы кишини аныктоо өтө маанилүү деп эсептейт.
Кытайда коронавируска чалдыккандардын саны улам өсүүдө. Дарыгерлер Covid-19 вирусун жуктурган алгачкы кишини аныктоо өтө маанилүү деп эсептейт.
Алгачкы бейтап - вирус же бактерияны биринчи жуктуруп алган киши.
Дарыгерлер ооруну жуктуруп алган алгачкы бейтаптан кантип, качан жана кандай шартта илдетти жуктуруп алганын сурап, көп суроолорго жооп алса болот. Учурда Covid-19 вирусу кеңири жайылып, дүйнөнү дүрбөтүп жатканы менен бул суроого жооп табыла элек.
Эгерде ушул суроолордун жообу табылса, вирустун жайылышын токтотууга жана келечекте вирустун кайрадан пайда болушун алдын алууга мүмкүнчүлүк түзүлөт.
Жообу кыска эле: жок! Табыла элек.
Кытай бийлигинин маалыматына караганда, жаңы коронавирус 31-декабрда аныкталган. Ошондон кийин дем алуу органдарын жабыркаткан жаңы вирусту  Хубэй провинциясындагы Ухань шаарында жайгашкан жапайы жаныбарлардын этин жана деңиз азыктарын саткан базардан чыкты деп эсептешкен.
Жон Хопкинс университинин маалыматы боюнча, азыр бул аймак жаңы коронавирустун очогуна айланды. Хубэй провинциясында 75 миңден ашуун киши вирусту жуктурду же вируска чалдыккандардын жалпы санын алганда, бейтаптардын 82 пайызы ушул аймакта.
Ага карабастан, Кытайдын окумуштуулары абройлуу Lancet медициналык журналына алгачкы бейтап Covid-19 вирусун 2019-жылы 1-декабрында жуктурганын жазышкан. Бул киши Ухань шаарындагы жапайы жаныбардын этин саткан базарга барган эмес.
Ухандагы ооруканалардын биринде иштеген дарыгер Ва Венжуан изилдөөнүн авторлорунун бири. Ал коронавируска кабылган алгачкы бейтап альцгеймерге чалдыккан кайрыя болгонун Би-Би-Сиге айтып берди.
"Бейтап жапайы жаныбарлардын этин саткан базардан төрт же беш аялдама ыраакта жашаган. Ал ооруп, көчөгө чыкпай калган эле",-дейт дарыгер.
Covid-19 жаңы коронавирусу тууралуу эмне белгилүү жана ал канчалык коркунучтуу?
Facebook посттун аягы, , автор: BBC News Кыргыз
Бул окуядан кийин үч киши карыяга окшош симптомдор менен бейтапканага кайрылган. Алардын экөө базарга эч барган эмес. Ошол эле учурда, окумуштуулар вирус жаңы тарап жатканда 41 бейтаптан 27 киши жапайы жаныбарлардын эти сатылган базарга барганын тастыкташкан.
Дүйнөлүк саламаттыкты сактоо уюму Covid-19 вирусу тирүү жаныбардан адамга жугуп, андан кийин коронавирус адамдан адамга тараган деген гипотезаны туура көрөт.
2014-жылдан 2016-жылга чейин Африканын батыш аймагында кеңири тараган эбола вирусу 1976-жылы эле аныкталган. Дүйнөлүк саламаттыкты сактоо уюмунун статистикасына ылайык, вирус 28 миңден ашуун кишиге жугуп, 11 миң адам көз жумган. Вирус эки жыл бою коркунуч түзүп, 10 мамлекетке (көбү Африка континентинде), анын ичинде АКШ, Испания, Британия жана Италияга тараган.
Окумуштуулар вирус алгач эки жаштагы гвинелиялык тестиерге жугуп, андан кийин дүркүрөп дүйнөгө жайылганын аныкташкан. Эки жаштагы бала вирусту көтөрүп жүргөн жарганаттар жашаган бактын түбүндө ойноптур.  Окумуштуулар тестиер жашаган кыштакка барып, изилдөө жүргүзгөндө Эболанын булагын табышкан.
1906-жылы Нью-Йоркто ичкелте оорусу кеңири жайылган. Анын булагы катары Мэри Маллон аттуу жаран экени аныкталган. Ошондон кийин дарыгерлер алгачкы бейтапты аныктоого маани бере башташкан.
Мэри Ирландиядан АКШга жер которгон мигрант эле. Ал ашпозчу катары бай америкалыктардын үйлөрүндө иштеген. Мэри иштеген үй-бүлөлөрдө тез эле ичкелте илдети аныкталар эле. Көрсө, Мэриде вирус болгону менен, инфекция анын саламаттыгына эч таасир эткен эмес, анда оорунун симптомдору байкалган эмес.
Айрым далилдерге таянсак, кээ бир кишилердин организми вирусту башкаларга караганда тезирек таратат. Мэринин организми ич келте илдетин мыкты тараткан эле.
1906-жылдары Нью-Йоркто жыл сайын миңдеген кишилер ичкелте илдетине кабылып, 10 пайыздан ашууну көз жумган.
Саламаттыкты сактоо боюнча эксперттер алгачкы бейтапты ачык атоого каршы чыгышкан. Себеби бул кадам бир кишиге карата жек көрүүчүлүктү пайда кылышы ыктымал. Маселен, канадалык учак экипажынын өкүлү Дюга Гаэтанды АКШ тарыхындагы эң көп жек көрүлгөн адам катары таанылган. Ал 1980-жылдары АКШда ВИЧ илдетин тараткан деп айтылат.  Дюга Гаэтан ВИЧ вирусун алып жүргөн алгачкы бейтап катары аныкталган.
Бирок отуз жылдан кийин окумуштуулар Дюга Гаэтан алгачкы бейтап эмес экенин далилдешкен. 2016-жылкы изилдөөгө ылайык, ВИЧ вирусу 1970-жылдары эле Кариб аймагынан АКШга жеткен болчу.
Кызыгы, ВИЧ вирусу кеңири жайылып жатканда "алгачкы бейтап" делген термин пайда болгон. АКШда ВИЧ вирусунун жайлышы иликтенип жатканда, Американын вирустун жайлышын көзөмөлдөө жана алдын алуу борбору ВИЧ инфекциясын көтөрүп жүргөн бейтапты издеп жатып "О" тамгасын колдонгон. Бул "outside the state of California" же "Калифорния штатынан тышкары аймактар" дегенди билдирет эле. Бирок муну окугандар "О" тамгасын "0" саны менен алмаштырып, "нөлүнчү бейтап" же "алгачкы бейтап" деп атап калышкан.
</doc>
<doc docid='bbc_world-52132424' lang='kir' type='mono' source_url='https://www.bbc.co.uk/kyrgyz/world-52132424' term='COVID'>
Коронавирус тездик менен жайылууда жана жоготуулар саны өстү
Коронавирус дүйнөгө тездик менен жайылууда жана жоготуулар саны акыркы апталарда эки эсеге өстү, деп эскертти Дүйнөлүк саламаттыкты сактоо уюмунун жетекчиси Тедрос Адханом Гебрейесус.
Коронавирус дүйнөгө тездик менен жайылууда жана жоготуулар саны акыркы апталарда эки эсеге өстү, деп эскертти Дүйнөлүк саламаттыкты сактоо уюмунун жетекчиси Тедрос Адханом Гебрейесус.
Гебрейесус бул тууралуу Женевадагы онлайн аркылуу өткөн басма сөз жыйынында билдирүү жасады. Учурда дүйнө лидерлери жана расмий кишилер карантин чараларын сактап, жыйындарды интернеттин жардамы аркылуу уюштуруп жатат.
Соңку беш аптадан бери жаңы жуктурган учурлар тездик менен өсүп жатат, деди Гебрейесус. "Алдыдагы бир нече күндүн ичинде вирусту жуктургандар саны бир миллионго жетет жана жоготуулар 50 миңге барат".
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Кыргызстанда 2-апрелде эрте менен берилген маалыматка ылайык, COVID-19 вирусун жуктуруп алган жаңы беш учур аныкталды. Өлкө боюнча жалпысы болуп 116 киши жетти.
Эң көп жоготуулар АКШда болуп жатат. Акыркы суткаларда 884 киши көз жумган. Азыркы маалда америкалыктардын 80 пайызы карантинге алынды. Ири шаарларда көчөлөр бош калып, тургундарга үйдөн чыкпоо катуу эскертилди. Эпидемиянын очогу Нью-Йорк бойдон кала берүүдө.
Европа өлкөлөрү мурдакыдай эле оор кырдаалда турат. Франция менен Испанияда шаршембиде өлүм-житим көп катталды. Буга чейин көз жумгандар саны көп болуп жаткан Италидяда жоготуулар бир аз басаңдаган. Акыркы суткада 727 бейтап көз жумганы белгилүү болду.
НАТОнун тышкы иштер министрлери телеконференция режиминде жыйын өткөрөт. Негизи маселе коронавирус пандемиясы болот. Бирок Украинадагы кырдаал, Грузия менен кызматташуу жана Ооганстан, Ирактагы окуялар талкуланат деп күтүлүүдө. (AbA)
</doc>
<doc docid='bbc_world-52179180' lang='kir' type='mono' source_url='https://www.bbc.co.uk/kyrgyz/world-52179180' term='COVID'>
Нью-Йорктогу зоопаркта жолборско коронавирус жукту
Бронкс зоопаркында кармалган төрт жаштагы жолборс коронавирус жуктурганы аныкталды.
Бронкс зоопаркында кармалган төрт жаштагы жолборс коронавирус жуктурганы аныкталды.
Надья аттуу жолборско вирус зоопаркта иштеген адамдан жуккан. Надьядан тышкары зоопарктагы алты башка жаныбарга Covid-19 вирусу жуккан болушу мүмкүн. Өткөн айда жаныбарлардан вирустун симптомдору табылган экен.
Аларды вируска кабылган кызматкер караганы белгилүү болду.
"Вирус адамдан жаныбарга жуккан биринчи учур болуп калды",-деп айтты зоопарктын башкы ветеринары Пол Калле Reuters агенттигине.
Дүйнөнүн башка аймактарында дагы үй жаныбарларга вирус жукканы аныкталган болчу. Бирок адистер үй жаныбарлары андан ооруп же вирусту жайылтат дегенге далил жок экенин белгилешет.
Пол Калле Бронкс зоопаркындагы жагдайды дүйнөнүн булуң-бурчундагы башка зоопарктар жана Covid-19 вирусун изилдеп жаткан окумуштуулар менен бөлүшөрүн белгиледи.
We couldn’t pick so today we’re enjoying #tongueouttuesday and #tigertuesday together. We hope you won’t mind 😌🐅 . . #bronxzoo #tiger #tigermountain
A post shared by  Bronx Zoo (@bronxzoo) on Sep 10, 2019 at 8:29am PDT
Instagram посттун аягы, , автор: bronxzoo
Вирустун симптомдорун көрсөткөн Надья сыяктуу Малайзиядан алынып келинген эки жолборс, эки амур жолборсу жана Африкадан алынып келинген үч арстандын абалы туруктуу. Ветеринарлар жаныбарлар тез сакайып кетет деп ишенип турат.
"Жаныбарлар тамакты аз жеп калышты. Бирок ветеринарлар менен ойноп, абалы туруктуу. Кооптонууга негиз жок",-деди зоопарктын өкүлү.
Карантин шарттарынан улам Нью-Йорк шаарындагы төрт зоопарк, анын ичинде Бронкс зоопаркы 16-мартта жабылган. Эми зоопарктагы башка жаныбарларды коргоо үчүн жаңы чаралар ишке ашырылат.
Covid-19 вирусу өткөн жылы Кытайдын Ухань шаарында биринчи жолу аныкталган. Covid-19 вирусуна алып барган Sars-CoV-2 инфекциясы алгач жапайы жаныбардан адамга жуккан деген жоромол бар.
Вирус мутацияланып адамдан адамга жуга баштагандыктан абал курчуп, пандемияга алып барды. Бирок Надья аттуу жолборстун вируска кабылганы жаңы суроолорду жаратты.
Дүйнөдө вирустун үй жаныбарларга жуккан учурлар катталган. Мисалы, Гонконг шаарында ээсинен вирус табылгандан кийин эки ит дагы Covid-19 симптомдорун көрсөткөн.
Дүйнөлүк саламаттыкты сактоо уюму вирусту алып жүргөн жаныбар аны таратат дегенге эч кандай далил жок экенин белгилеп келет. Жаныбарлардын саламаттыгы боюнча дүйнөлүк уюм бул маселени иликтеп жатат. Бирок адистер вируска кабылгандарды үй жаныбарларынан оолак болууга чакырат.
"Жолборско вирус жугуп калганын угуп таң калдым. Себеби жолборс менен вируска кабылган зоопарктын кызматкери узак мөөнөткө чакан бөлмөдө болгон эмес. Жолборс Covid-19 вирусунун симптомдорун көрсөткөнү дагы кызык. Бул багытта изилдөөлөр жетишсиз",-деди Кембридж университетинин зоология боюнча окумуштуусу Сара Кадди.
Буга чейин зоологдор корнавирус маймыл сыяктуу жаныбарларга коркунуч жаратышы мүмкүн экенин эскертип келишкен. Ошондуктан горилла, шимпанзе жана орангутан сыякуу жапайы жаныбарларды коргоо үчүн атайын чаралар ишке ашырылган. (AT)
</doc>
<doc docid='bbc_51835177' lang='kir' type='mono' source_url='https://www.bbc.co.uk/kyrgyz/51835177' term='COVID'>
Коронавирус: "өкмөт чукул аракеттерге баруусу керек"
Кыргыз өкмөтү COVID-19 вирусунун алдын алуу максатында  массалык маданий  жана спорттук иш-чараларын өткөрүүгө тыюу салды. Ал тапта Жогорку Кеңеште депутаттар ДСУ пандемия жарыялагандан кийин өкмөт чукул аракеттерге баруусу керектигин талап кылышты.
Кыргыз өкмөтү COVID-19 вирусунун алдын алуу максатында  массалык маданий  жана спорттук иш-чараларын өткөрүүгө тыюу салды. Ал тапта Жогорку Кеңеште депутаттар ДСУ пандемия жарыялагандан кийин өкмөт чукул аракеттерге баруусу керектигин талап кылышты.
Өкмөт коронавирус боюнча кырдаал жакшырганга чейин массалык иш-чараларды өткөрүүгө убактылуу чектөө киргизди. Республикалык штаб өлкөдөгү эпидемиялык кырдаал туруктуу экенин айтууда.
"100дөн ашык адам топтолчу маданий, спорттук иш-чаралар токтотулсун деп атабыз.  Бирок бул жөн эле көргөзмөдөй болуп атат. Эмне бүгүнкү күнү болуп аткан тойлордо, соода түйүндөрүндө 100дөн аз адам болуп атабы. Бул эмне жөн эле көз будаламайбы, мен өкмөттүн иш-аракеттерин түшүнбөй атам. АКШ бардык Евробиримдик жарандарынын кирүсүнө бөгөт койду. Украина мектеп, бардык окуу жайларды жаап атат", -деди депутат Исхак Пирматов бүгүн Жогорку Кеңеш жыйынында.
Дүйнөлүк саламаттыкты сактоо уюму COVID-19 вирусунун жайылышын пандемия деп тапкандан кийин өкмөт чукул аракеттерге баруусу керектиги талап кылынып жатат.
Мектептерге карантин киргизүүнү бүгүн депутаттар Бактыбек Турусбеков, Эмил Токтошев жана Тазабек Икрамов да көтөрдү.
"Жалпы билим берүү системасын, мектептерди, жогорку окуу жайларын бир айга - 15-марттан 15-апрелге чейин жабууну сунуштайт элем. Ушул аралыкта окубай калган программага жетиш үчүн июнь айына чейин узартып койсо болот эле", -деди Икрамов.
Билим берүү министрлиги андан мурда быйыл окуучулар он күндүк жазгы эс алууга 21-марттан тартып чыгарын билдирген.
Мындан улам кыргыз өкмөтү коронавирус коркунучуна байланыштуу мектептерди жабуу планын азырынча караштыра элек.
"Азырынча 21-марттан баштап 1-апрелге чейин каникулга чыгышат деп жатабыз. Эгер зарыл болсо улантуу жагын карайбыз. Кырдаалга жараша болот", -деди бүгүн журналисттерге вице-премьер Алтынай Өмүрбекова.
Коронавирустун жайылышы боюнча бүгүн Саламаттыкты сактоо министрлиги Дүйнөлүк саламаттык уюмунун  Кыргызстандагы өкүлү менен басма сөз жыйынын өткөрмөк, бирок ал белгисиз себептер менен өтпөй калды.
" Абал туруктуу, коронавирус менен катталгандар жок. Тийиштүү иш-чаралар көрүлүп жатат. Обсервацияда бүгүнкү күнү 321 киши жатат, ал эми үйдө карантинде 188 адам жатат. Карантинде жатып бүтүп чыккнадар сагы 1019 киши болду" ,- деди Саламаттыкты сактоо министрлигинин өкүлү Жылдыз Айгерчинова Би-Би-Сиге.
Бирок бүгүн айрым ММКлар Британиядан келген кыргыз жараны вируска текст бермек түгүл, ооруга каршы түзүлгөн ыкчам штабга байланышка чыга албай жатканын жазды.
Байкоочулар Кытай менен чектеш Борбор Азия өлкөлөрүндө аталган вирусту аныктай албай жатканын саламаттыкты сактоо системасындагы өксүктөрдөн көрүп жатышат же маалыматты жаап-жашыруу барбы деп шектенишүүдө.
"Аймактагы өлкөлөр ичинен Кыргызстан ачык өлкө, оору чыкса аны эч ким аны жашыра албайт. Ыктымалдык теориясы боюнча эртеби-кечпи ал келет. Коронавирус Кыргызстанды кыйгап өтпөйт. Маанилүү суроолор бар: биздин ооруканаларда канча реанимациялык бөлүмдөр иштейт? Вирус өпкөнү сезгентип адамдар тумчугуп каза болуп жатат, жасалма дем алуу аппараттарын сатып алуусу керек. Догдурларга биринчи кезекте коргоонучу кийим керек. Жеке менчик медициналык жайлардын күчүн, аппаратурасын колдонго даяр болгондой болуш керек", -деди эксперт Айбар Султангазиев.
Буга чейин Саламаттыкты сактоо министрлиги муфтиятка жума намаздарды чектөө сунушун берген, бирок ага динаятчылар көп  кулак салган жери жок. Мындан тышкары базар менен соода борборлорун дезинфекциялоои иштери жүрүп жатат.
Экономикалык зыяндын алдын алуу республикалык штаб түзүлүп, ал да өз алдынча иш алып барууда. Буга чейин вице-мпремьер Эркин Асрандиев өлкөдө азык-түлүк продуктуларынын камы жетиштүү, тынчсызданууга негиз жок деп билдирген эле.
</doc>
<doc docid='bbc_world-52350555' lang='kir' type='mono' source_url='https://www.bbc.co.uk/kyrgyz/world-52350555' term='COVID'>
Коронавирус Түркияга тездик менен жайылууда, Кыргызстанда дарыгерлер арасында дагы алты учур
Дүйнөдө коронавируска чалдыккандар саны 2 млн. 334 миңден ашып, 162 миң киши каза тапты. Ооруканадан айыгып чыккандар саны 600 миң.
Дүйнөдө коронавируска чалдыккандар саны 2 млн. 334 миңден ашып, 162 миң киши каза тапты. Ооруканадан айыгып чыккандар саны 600 миң.
Италия менен Германия бийлиги жаңы жуккан учурлар аз катала баштаганын билдирди. Испания болсо карантин чараларын жумшартып, балдардын көчөгө чыгуусуна уруксат берүүдө.
Кыргызстанда 20-апрелге карата коронавирус жуккан 14 жаңы учур катталды деди расмийлер. Өлкө боюнча жалпы саны 568 жетип, жети киши көз жумду. 201 киши оорудан айыгып чыккан.
"Бир сутка ичинде 6 медициналык кызматкер коронавирус жуктуруп алган. Алардын ичинен: Жалал-Абад облусунда үчөө, Ош шаарында, Нарын облусунда, Бишкек шаарында бирден учуру катталды. Жалпысынан республика боюнча Covid-19 диагнозу менен медициналык кызматкерлер арасында 140 учур аныкталган",-деп кабарлады саламаттыкты сактоо министрлиги.
Ал ортодо Кыргызстанга Польшадан жана Кытайдан медициналык кызматкерлер келгени белгилүү болду.
"Польшадан келген медиктер Республикалык клиникалык инфекциялык ооруканада ишке киришти. Алар коронавирус оорусун дарылоо процессине жардам беришет", - деп билдирди саламаттык сактоо министринин орун басары Н.Үсөнбаев.
Анын айтымында, Польшанын медадистери 27-апрелге чейин Бишкекте, андан кийин Ош жана Жалал-Абад облустарындагы биздин дарыгерлерге жардам көрсөтүшөт.
Коронавирус дүйнөнүн чар тарабына жайылып жатат. Түркия жаңы учурлар эң көп катталган өлкө болуп калды.
Өлкөнүн саламаттыкты сактоо министри Фахреттин Кожо жалпы 86,3 миң кишиге диагноз коюлганын билдирди. Жекшембиде Түркияда жаңы 3977 учур катталды.
Түркияда алгачкы учур 10-мартта катталган эле. Ошондон бери өлкө инфекциянын тарашы боюнча алдыңкы жети өлкөнүн бири болуп калды. Өлкө боюнча 634 миң кишиден коронавирус анализ алынган.
АКШ өлүм-житим эң көп катталган өлкө болуп калды. Соңку маалыматтар боюнча Covid-19 вирусунан көз жумгандар 40 миңге жетти.
Ооруканага кабылган бейтаптар саны боюнча АКШ, анын ичинде Нью-Йорк штаты оор жагдайга кабылды.
Италиянын бийлиги апта ичиндеги өлүм-житимдин эң аз катталган учуру жекшембиде болгонун (433) кабарлады.  Испания дагы коронавируска кабылгандар арасындагы жоготуулар төмөндөдү деп билдирди. Бир суткада 482 киши көз жумган. Марттын соңунда бул көрсөткүч 900дөн ашуун болчу.
Премьер-министр Педро Санчес карантин чараларын 9-майга чейин узартты. Ошол эле маалда чектөөлөр бир аз жумшартылды. 27-апрелден тарта балдар көчөгө чыга алат деди премьер-министр.
Австралиянын бийлиги 19-nCoV коронавирусу чыккан Уханда көз карандысыз иликтөө жүргүзүү тууралуу билдирүү жасады. Мунун алдында бир катар америкалык басылмалар чалгын маалыматтарына шилтеме берип, вирус алгач Ухандагы вирусология институтунан чыккан болушу мүмкүндүгүн жазышкан.
Мындай божомолду АКШ президенти Дональд Трамп деле четке каккан жок. Ал америкалыктар иликтөө жүргүзө турганын айтты.
Бирок эксперттер Кытай бийлиги көз карандысыз иликтөөгө уруксат бербей турганын белгилеп жатат. Басылмалар вирус жана бактерияларды изилдеген лабораторияда жетиштүү деңгээлде коопсуздук сакталбаганын жазышкан. (AbA)
</doc>
<doc docid='bbc_magazine-51848491' lang='kir' type='mono' source_url='https://www.bbc.co.uk/kyrgyz/magazine-51848491' term='COVID'>
Кытай өкмөтү: өлкөдө коронавирус басаңдады
Кытайда коронавирус жана ал козгогон Covid-19 оорусунун жайылуу чеги өтүп кетти, - деп билдирди Синьхуа агенттигине саламаттыкты сактоо комитетинин расмий өкүлү Ми Фэн.
Кытайда коронавирус жана ал козгогон Covid-19 оорусунун жайылуу чеги өтүп кетти, - деп билдирди Синьхуа агенттигине саламаттыкты сактоо комитетинин расмий өкүлү Ми Фэн.
Бейшембиде коронавирустун 19 жаңы учуру катталды. Ал эми шаршембиде 15 бейтап катталып, алардын сегизи Хубэй провинциясынан экени айтылды.
Эрте мененки маалыматтарга караганда, вирусту жуктуруп алгандардын жалпы саны  80778 кишиге жетти. Азырга чейин айыга электери 14831, ал эми 62793 бейтап, башкача айтканда катталган бейтаптардын 77,7% айыгып кеткен. 3169 киши илдеттен көз жумду. Өлкөдөгү вирустан каза тапкандардын орточо көрсөткүчү 3,9% түзөт.
Дарыланып жаткан 14427 кишинин 97,27%  Хубэй провинциясындагы ооруканаларда. Алардын 13462 кишиси же 90,5%  пайызы провинциядагы негизги шаар Уханда.
Хубэйден сырткары Кытайдын башка аймагында коронавирустан 113 киши каза таап, ооруга чалдыккандардын 0,86% түзөт. Мындай көрсөткүч Хубэйде 4,5%, Уханда 4,86%.
Дүйнөлүк саламаттыкты сактоо уюму менен көп сандагы эксперттер, журналисттер кытай бийлигинин эпидемия менен күрөшүү тажрыйбасын жана катаал карантин чараларын мактап жатышат.
Италия эпидемиологиялык оор кырдаалга туш болгонун айтып, айрым курч суроолор боюнча Бээжин жардам берет деген үмүттө турганын айтты. Бул тууралуу Италиянын тышкы иштер министри Луиджи Ди Майо кытайлык кесиптеши Ван И менен жолукканда билдирди.
Ван И кытайлык адистердин тобун Римге жөнөтүп, гуманитардык жардам көрсөтөрүн убадалаган.
Италия Covid-19 жуктургандар саны боюнча Кытайдан кийинки эле орунга чыкты. Бирок жаңы табылган учурлар көп катталууда. Саламаттыкты сактоо системасы колунан келген аракетин көрүп жатат.  (AbA)
</doc>
<doc docid='bbc_kyrgyzstan-52216026' lang='kir' type='mono' source_url='https://www.bbc.co.uk/kyrgyz/kyrgyzstan-52216026' term='COVID'>
Коронавирус: камырабастык кесепети
8-апрелге карата Кыргызстанда COVID-19 вирусун жуктурган жаңы 42 учур катталды. Ошону менен өлкөдө коронавируска кабылгандар жалпы саны 270 жетти.
8-апрелге карата Кыргызстанда COVID-19 вирусун жуктурган жаңы 42 учур катталды. Ошону менен өлкөдө коронавируска кабылгандар жалпы саны 270 жетти.
Оорунун жайылып кетпеши үчүн киргизилген эрежелерге дагы деле шалаакы  мамиле кылган жарандар болуп жатат. Карантинди сактабай жакындарына вирус жуктурган Ош тургунуна кылмыш иши козголду. Бул коронавируска байланыштуу Кыргызстанда козголгон биринчи кылмыш иши болуп калды.
Саламаттыкты сактоо министри Сабыржан Абдикаримов өлкөдө эпидемиологиялык кырдаал курч тейден калып жатат деп, элди үйдөн чыкпай отурууга чакырды.
Вирус жуктургандардын саны секирик менен өсүп жатканынан кабатыр болбош керектигин баса белгиледи министр:
"Бирок мындан коркпош керек, себеби бул биздин иштин сапатын көрсөтүп жатат. Убагында таап, изоляция кылсак, эпид чараларды көрүлсө, процесстин токтошуна жардам берет".
Коронавирус  Ош, Жалал-Абад облустарында жана Бишкекте тездик менен жайылып жатат.  Алардын көбү оруну биринчи жуктуруп алгандар менен байланышта болгон жарандар.
Кыргыз өкмөтү жарандарды карантиндин шартын бекем кармоого чакырган сайын, ага кулак салбай өз эле саламаттагына эмес, өзгөлөрдүн да өмүрүнө тобокел жаратып жаткандар болууда. Мындан улам чаралар да катталдана баштады.
Ошто санитардык-эпидемиологиялык эреже бузуп, башка адамдарга  COVID-19 вирусун жуктурган адамга кылмыш иши козголду.
"Бир жаран өзүнүн ооруп калганын билип туруп тууган-туушкан, теңтуштары менен катташып жүрө берген. Анын оорусу оорлошо баштаганда текшерсек, илдетке кабылганы такталды. Дос, кесиптештерине чейин текшерсек, алардын жыйынтыгы да илдетти көрсөттү. Бул жаран обсервацияга жаткызылып, изоляцияга алынды.  Жакшы болуп чыгары менен камалат",- деди Ош шаарынын коменданты Малик Нурдинов.
Мындай шалаакылыкка Кылмыш кодексинин 280-беренеси боюнча чара көрүлөт. Ага ылайык, санитардык-эпидемиологиялык эрежелерге баш ийбей, атайылап же билбей көп санда адамга оору жугузган адамды 340 миң сомго чейин айып пулга жыгып же беш жыл эркинен ажыратса болот.
Өзүнүн эле эмес, башкалардын саламаттыгына бейкамдык кылган мындай мисалдар Бишкекте да бар.  Өткөн суткада коменданттык саат эрежесин 58 адам бузду.
Буга чейин мэр Азиз Суракматов борбордогу бир жаран таксист болуп иштей коюп, COVID-19 чалдыгып,  бирок анын белгилерине маани бербей жүрө берип, вирусту үй-бүлөсүндөгү алты адамга жугузганын айткан эле.  Коронавирус аны  эки небересине да жуккан.
Даваттан илдет жуктуруп келген Каракол шаарынын тургуну ким менен байланышта болгонун милиция жана врачтарга айтпай атканы тууралуу кабарланган эле.
Кыргызстанда алгачкы коронавирус Сауд Арабияга кичи ажылыкка барган жарандардан катталып, андан кийин эле Индия, Пакистанга даватка барып келгендер аркылуу жайылып жатат. Аларга врачтардын, милициянын тили өтпөй жатат.
"Аалымдар аркылуу динге өтө берилип кеткен адамдарга кайрылуу бул айла жоктун иши. Болбосо алар врачтардын бул кооптуу оору деп айтканына же ИИМ министринин эшикке чыксаң болбойт, карантин дегени укпай коюшу мүмкүн. Бирок алар сыйлаган аалымы чыгып эле төрт сөз менен эле жеткирмек беле. Бизге азыр жыйынтык керек болуп атат. Туура же туура эмес андай кылган деген убакыт жок.  Эч кимди көчөгө чыгарбоого кандай болсо да ыкма керек",- деди конфликтолог Бектөрө Төлөн уулу.
Ал азыркы абалга түркөйлүк, караңгылык да себепчи болуп атканын айтты. Буга чейин обсервациядан кое берилген айрым адамдар догдурлар жазып берген дарыларга шек келтирип, оорунун өзүн жокко чыгарган видео кайрылуулар жасаган.
Бирок эми парламент тийиштүү мыйзамдарга толуктоо киргизип, мындан ары милиция талабына, өзгөчө абал шарттарына көнбөгөн жарандарга катаал чаралар көрүлө баштамакчы.
</doc>
<doc docid='bbc_world-52030437' lang='kir' type='mono' source_url='https://www.bbc.co.uk/kyrgyz/world-52030437' term='COVID'>
АКШ вируска кабылгандардын саны боюнча Кытайдан озуп өттү
АКШда 85 миңден ашуун киши коронавируска кабылганы тастыкталды. Кошмо Штаттары Covid-19 вирусуна кабылгандар саны боюнча Кытайдан (81782) оозуп кетти.
АКШда 85 миңден ашуун киши коронавируска кабылганы тастыкталды. Кошмо Штаттары Covid-19 вирусуна кабылгандар саны боюнча Кытайдан (81782) оозуп кетти.
АКШда вирус кеңири жайылып жаткан чакта, Кытайда вирустан айыгып чыккандар саны өсүүдө. Президент Трамп өлкөдө вирусту аныктоо үчүн тесттер массалык түрдө жүрүп жаткандыктан, көп сандагы жаңы учурлар катталганын белгиледи.
Нью-Йорк шаарында гана 30 миңден ашуун киши вируска кабылды. Covid-19 вирусуна кабылгандар өлкөнүн элүү штатында катталды. Өлкөдө вирустан каза тапкандардын саны миңден ашты.
Буга чейин Сенат экономиканы колдоо үчүн эки триллион доллар бөлүүнү колдогон. Бул экономиканы колдоо үчүн бөлүнгөн АКШнын тарыхындагы эң көп каражат болуп, рекордду жаңыртты. Ошондо АКШнын ар бир тургун 1200 доллар жардам алат. Андан тышкары өкмөт чакан компаниялар кызматкерлеринин маянасын төлөп берүү үчүн дотация бөлөт.
Эпидемия башталгандан бери Кошмо Штаттарында жумушсуздук өсүп, 3,3 киши бош олтуруп калганы айтылган. Маянаны иштеген саатына жараша алган аялуу катмарга өтө катуу сокку болду. Кафе, ресторан же тейлөө тармагында иштеген миллиондогондор бир күндүн ичинде жумушсуз калды.
Эмгек министрлигинин айтымында, өткөн аптада үч миллион америкалык жумушсуз калганы үчүн өкмөттөн жөлөк пул сурады. Буга чейинки рекорд 1982-жылы коюлган, анда бир аптада 695 миң киши жөлөк пул сураган.
"Чоң жыйырманын" онлайн-саммити бейшемби күнү өттү. Сауд Арабиясы төрагылык кылган жыйында глобалдык коркунуч түзгөн коронавирус талкууга алынды.
"Чоң жыйырманын" лидерлери коронавирус менен күрөшүү үчүн беш триллион доллар бөлүп берүүгө макул болушту. Жардамды саламаттыкты сактоо системасы чабал өлкөлөр биринчи кезек алат.
Андан тышкары, алдыдагы жумаларда "Чоң жыйырмага" кирген мамлекеттердин каржы министрлери Европанын борбордук банкы менен биргеликте глобалдык экономикага жардам көрсөтүү долбоорун иштеп чыкмакчы. Алардын негизги максаты, дүйнөлүк сооданын токтоп калышын алдын алуу. Өзгөчө дары-дармек соодасы. Ошондой эле дүйнөнүн булуң-бурчунда ар түрдүү чектөөлөрдөн улам өлкөсүнө кайтып келе албай калган жарандарга дагы жардам көрсөтүлөт.
Бириккен Улуттар Уюму болсо дүйнө лидерлерин миллиондогон качкындарга көңүл бурууга чакырды. Өзгөчө Сирия жана Ливиядагы бозгундарга. Саясий кризистен улам жогоруда айтылган эки мамлекеттеги качкындарга эч жардам көрсөтүлбөй келет. (AT)
</doc>
<doc docid='bbc_world-52441602' lang='kir' type='mono' source_url='https://www.bbc.co.uk/kyrgyz/world-52441602' term='COVID'>
Индия Кытай чыгарган вирусту аныктоочу тесттерден баш тартты
Индиянын өкмөтү Кытайда чыгарылган Covid-19 вирусун тез аныктаган тесттер талаа шартында так эмес экенине таянып, андан баш тартууда.
Индиянын өкмөтү Кытайда чыгарылган Covid-19 вирусун тез аныктаган тесттер талаа шартында так эмес экенине таянып, андан баш тартууда.
Бул тесттер вируска кабылган бейтаптардын иммундук системасы иштеп чыккан антителолорду аныкташы керек. Мындай тесттер отуз мүнөттүн ичинде жыйынтык чыгарып, дарыгерлерге тез арада чара көрүүгө мүмкүнчүлүк түзөт. Бул ыкма менен бейтап байланышта болгон кишилерди дагы бат аныктап, изоляцияга алышат.
Бирок мындай тесттер коронавирусту так аныктабай жатканын бир нече индиялык окумуштуу айтып чыкты. Кытай болсо дооматтарды четке кагууда.
"Кытайда жасалып, экспортко чыгарылган медициналык товарлар дыкат текшерүүдөн өтөт. Ошондуктан Кытайда чыгарылган тесттер "так эмес" деп айтуу адилетсиздик жана жоопкерчиликсиздик. Мурда калыптанган терс көз карашка таянып, жалган жыйынтык чыгарбоого чакырабыз",-деди Кытайдын Индиядагы эличилигинин өкүлү Жи Роң.
Индиянын бир нече аймагы өлкө жетиштүү тесттерди өткөрбөй жатканына нааразы болуп, Кытайда чыгарылган тесттерди колдонууга үндөшкөн. Индиянын медициналык изилдөө кеңеши башында Кытайда чыгарылган, диагнозду тез койгон тесттерди колдонуудан баш тартканы менен, кийин Кытайдын эки компаниясынан тесттерге буюртма берген.
Бирок өлкөдө тесттер колдонулуп башталганда, алар беш гана пайыз так экен деген сөздөр тараган. Ошондой эле тесттер  вирусту жуктурганы аныкталган кишилерге дагы колдонулганда, тест иммунитеттеги антителолорду таба албай, диазнозду туура эмес койгон.
Индиянын медициналык изилдөө кеңеши дагы маселени өз алдынча териштирип, бул тесттер "так эмес" деген жыйынтык чыгарды. Ошондуктан Индия беш жүз миң тесттен баш тартты.
Өкмөт өкүлдөрү буюртмадан баш тартканы үчүн өлкө бир дагы тыйын акча коротпой деп билдиришүүдө.
</doc>
<doc docid='bbc_world-52196420' lang='kir' type='mono' source_url='https://www.bbc.co.uk/kyrgyz/world-52196420' term='COVID'>
Дүйнөдө жер титирөө аз катталып калды. Буга эмне себеп?
Дүйнөнүн булуң-бурчундагы мамлекеттер Covid-19 вирусунан улам катаал чараларды киргизди.
Дүйнөнүн булуң-бурчундагы мамлекеттер Covid-19 вирусунан улам катаал чараларды киргизди.
Учурда унаалар, поезддер, учак каттамдары токтоп турат, заводдор жабылып, миллиарддагандар үйдөн чыкпай отурушат. Бул Жер планетасынын кыймылына таасир этүүдө.
Кыймыл токтоп калгандыктан Жер кыртышындагы вибрациялар кескин азайды. Жердин салмагы алты миллиард триллион тонна экенин эске алганда, бул адаттан тыш көрүнүш.
Бельгиядагы Королдук обсерваториянын окумуштуулары биринчилерден болуп Жер азыраак титиреп калганын байкашкан. Бул көрүнүш дүйнөнүн ар башка тарабында катталды.
Непал, Франция жана Кошмо Штаттарындагы сейсмологдор айырманы байкашып, адаттан тыш көрүнүшкө таң калганын билдиришти.
Непалдын окумуштуулары Жердин титирегени азайып калганын төмөнкү графикада көрсөтүштү.
Covid-19 вирусу менен күрөшүүдө кабыл алынган чаралар дүйнөдөгү жаратылышка таасир этип жатканы талашсыз.
Спутниктен тартылган сүрөттөр абада зыяндуу делген азот диоксиди азайганын далилдейт. Бул зыяндуу газ унаа, автобус жана заводдордон бөлүнүп чыгат.
Дүйнөдөгү кымгуут шаарлар дагы тынчыганы байкалды. Чоң шаарлардагы, океандын түбүндөгү үндөрдү изилдеген окумуштуулар айырма бар экенин айтышууда.
Сейсмологдордун жаңы изилдөөсү Жер толугу менен титиребей калды дегенди билдирбейт. Бирок азыраак титиреп калганы окумуштууларга жагымдуу жаңылык болду. Себеби чоң шаарлардан чыккан үндөрдөн улам Жердин кыртышынан чыккан добушту угуп, изилдөө жүргүзүү абдан татаал.
"Жер кыртышына жөнөтүлгөн сигнал тоскоолдуксуз артка кайтып келип жатат. Демек, көбүрөк маалымат чогултса болот",-дейт сейсмологАнди Фрассетто.
Окумуштуулар көчөдөгү унуулардын азайганы, тыгындар жок болгону алардын изилдөөсүнө чоң жардам болуп жатканын айтышууа.
Албетте, адамдын кыймылы мезгилге карата өзгөрүп турат. Мисалы, кышында кыймыл азайганы байкалат. Бирок окумуштуулар мындай өзгөрүүнү мурда байкабаганын айтышууда.
</doc>
<doc docid='bbc_world-51959153' lang='kir' type='mono' source_url='https://www.bbc.co.uk/kyrgyz/world-51959153' term='COVID'>
Коронавирус: Балдарды достору менен ойногонго жиберсе болобу?
Дүйнөдө мектептер, бала бакчалар жабылап жатканда ата-энелер жаш балдарын үйдө камап кое албай кыйналууда. Ошондо балдарды достору менен ойноп келүүгө жөнөтсө болобу?
Дүйнөдө мектептер, бала бакчалар жабылап жатканда ата-энелер жаш балдарын үйдө камап кое албай кыйналууда. Ошондо балдарды достору менен ойноп келүүгө жөнөтсө болобу?
Катерина Уилсон убакытты артка жылдыра алса, ал эки апта мурун туугандарынын үйүнө конокко барбай коймок. Covid-19 вирусу Италияда тез жайылып жатканда, эки баланын энеси Катеринаны туугандары конокко чакырган экен. Ал учурда Италияда карантин абалы жарыялана элек эле.
"Күйөөм менен акылдашып, бирөөнүн батиринде чыкпай отурабыз. Эч коркунуч жок деген тыянак чыгарганбыз",-деп айтты ал Би-Би-Сиге.
Чынында Катерина Уилсон башка италиялыктардай эле мектептердин жабылганын эс алуу катары кабыл алган.
"Сонун, мурда барууга убакыт болбой жаткан паркка барып, ойноп, көңүл ачып келели деген ой келген",-дейт Катерина.
Бир нече күндөн кийин Италиянын өкмөтү бүтүндөй өлкөдө карантин жарыялады. Коомдук жайлар, парк жана көңүл ачуучу борборлор толугу менен жабылды.
"Бардык коомдук жайлар жабылганы көп маселени жеңилдетти. Балдарым соода борборлору, көңүл ачуучу жайлар жабык экенин түшүндү, тааныштарым дагы чакырбай калды",-дейт Катерина.
Дүйнөнүн булуң-бурчундагы ата-энелер Уилсондун үй-бүлөсү сыяктуу эле эмне кылуу керек экенин билбей турушат. Бир четинен жаш балдарды үйдө камап коюу абдан татаал. Ошол эле учурда расмий адамдар кишилердин бири-биринен алыс болууга, учурашпоого чакырууда.
Ошондо балдар теннис ойносо эчтеке болбойбу? Паркка барып, сейилдеп келсечи? Баламды досунун үйүнө жөнөтүүгө болобу?
Доктор Кери Алтхофф эпидемиология боюнча профессор. Окумуштуу кишилер бири-биринен эки метр аралыкты кармашы керек экенин белгилейт. Бул эреже чоң киши менен балдарга дагы тиешелүү.
Ошондо футбол, баскетбол сыяктуу спортту токтотуу керек. Теннис же жашынмак сыяктуу оюндарда балдар бири-бирине жакындабайт деп ойлошуңуз мүмкүн. Бирок аларды көзөмөлдөп туруу абдан татаал экенин дагы эске алыңыз.
Вирус желимден жасалган жылгаякта же оюн аянтчасындагы оюнчуктарда бир нече күн бою жашай алары далилденген. Демек, жаш балдарды оюн аянтчаларына алып баруу абдан кооптуу, дейт окумуштуу Кери Алтхофф.
Балдар Covid-19 вирусун жеңил көтөрөт. Көп учурда жаштарда вирустун симптомдору байкалбайт. Ага карабастан жаш балдар вирусту көтөрүп жүрүп, жайылта берет. Карыялар коронавирусту небелеринен жуктуруп алышы ыктымал.
"Ата-энелер дагы коргонушу керек. Бул абдан олуттуу маселе",-дейт профессор Алтхофф.
Окумуштуу мамлекет лидерлерин, элди эки метр аралыкты кармоо эрежеси маанилүү экенин кеңири жайылтууга үндөйт.
"Азыркы аракетибиздин жемишин эки-үч же төрт жумадан кийин гана сезебиз",-дейт Алтхофф.
Карантин абалы жарыяланбаса дагы, ар бир адам жоопкерчиликтүү болуп, коомдук жайларга болушунча аз убакытка барууга умтулганы туура.
Окумуштуу Алтхоффтун айтымында,  ата-энелер алдын ала даярданып, бир нече жума бою балдарын үйдө кармап туруу ыкмаларын ойлошу керек.
"Капысынан эле балдарды көчөгө чыкпагыла, үйдө отургула деп койсоңор болбойт. Бул баланын көңүлүн түшүрөт. Ошондуктан ата-энелер алдын ала даярданышы керек",-дейт ал.
Окумуштуулар изоляцияда болуунун өзү жакындарыңар менен байланышты үзгүлө дегенди билдирбейт дешет. Албетте, көчөгө чыгып, таза абада дем алып келүү маанилүү. Жакындарыңыз менен телефон аркылуу байланышууга мүмкүн же көчөгө чогуу басып келсе болот. Бирок эки метр аралыкты кармоо эрежеси сакталышы зарыл.
Ангела Пайл Торонто шаарынын тургуну жана билим берүү тармагында иштейт. Пайл айымдын жети жаштагы кызы бар. Карантин учурунда ал кызы менен сабак окуп, ошол эле учурда эркин убакыт дагы берет.
"Үйдө отуруп сабак, китеп окуйбуз. Көбүрөк эркин убакыт берем, кызым куурчактары менен ойнойт. Көчөгө чыгып басып келебиз, велосипед тебебиз. Бирок кишилер көп топтолгон парктарга барбайбыз, башкалардан эки метр аралыкта жүрөбүз",-дейт Ангела Пайл.
Пайл айым көчөгө кагаз жана калем алып, кызын улам кызыктырууга аракеттенет. (AT)
</doc>
<doc docid='bbc_kyrgyzstan-52061617' lang='kir' type='mono' source_url='https://www.bbc.co.uk/kyrgyz/kyrgyzstan-52061617' term='COVID'>
Коронавирус: ЭВК Кыргызстанга 120,9 млн доллар бөлдү
Кыргызстанда 27-март саат 14:00гө карата коронавирусту жуктурган жаңы 14 учур катталды. Алардын жетөөсү Жалал-Абаддын Сузак районунда, жетөө Ош облусунда - Кара-Суу районунда бир, Өзгөн районунда үч, Ноокат районунда үч киши.
Кыргызстанда 27-март саат 14:00гө карата коронавирусту жуктурган жаңы 14 учур катталды. Алардын жетөөсү Жалал-Абаддын Сузак районунда, жетөө Ош облусунда - Кара-Суу районунда бир, Өзгөн районунда үч, Ноокат районунда үч киши.
Он төрт кишинин айрымдары умрага барып келгендер, айрымдары вирус мурда аныкталгандар менен байланышта болгондор.
Ушуну менен өлкөдө вирусту жуктургандардын жалпы саны 58ге жетти. Ушу тапта жандандыруу бөлүмүндөгү алты кишинин беши жалпы бөлүмгө чыкты, бирөө калды.
Республикалык штаб элди гигиеналык нормаларды сактап, үйдөн чыкпоого чакыруусун уланттууда.
26-мартта Бишкектен ыктыярдуу дарыгерлердин тобу Жалал-Абадга бир айга кетишти.
Саламаттык сактоо министрлигинин өкүлү Айнура Акматова 27-мартта маалымат жыйынында дарыгерлерге ыраазчылык билдирип, бирок журналисттин "дарыгерлер мажбурланып жиберилдиби" деген суроосун жоопсуз калтырды.
Ал тапта чет жерде беш кыргызстандык жарандан аталган вирус табылды. Бир киши Испанияда, дагы бирөө Бириккен Араб Эмираттарында, үч киши Пакистанда.
Донордук кредит бөлүндү
Ал тапта Эл аралык валюта кору (ЭВК) Кыргызстанга Covid-19 пандемиясынын кесепеттери менен күрөшүү үчүн 120,9 млн доллар бөлдү. Бул тууралуу аталган уюмдун сайты кабарлады.
Анда "ЭВКтин аткаруучу кеңеши коронавирус менен күрөшүү үчүн мүчө өлкөлөргө биринчи чукул жардамын бөлдү" деп жазылат.
ЭВК вирустун таасиринен кийин төлөөнү тең салмакташ үчүн аталган сумма бөлүнгөнүн билдирди. Уюм кыргызстандын өкмөтү вирустун тарашына каршы күрөшүү үчүн макроэкономикалык жана каржы саясатын убактылуу басаңдатып жатканын белгилеген.
"Пандемия башталгандан бери берилип жаткан бул биринчи чукул кредит", - деп жазылат уюмдун расмий сайтында.
Уюмдун эсебинде, пандемия өлкөнүн алдыдагы макроэкономикалык көрсөткүчтөрүн төмөндөтүп, төлөөдөгү тең салмактуулук бузулду, ал болжолдуу 400 млн доллар.
"Covid-19 пандемиясы Кыргызстандын экономикасына катуу сокку урду жана төлөө тең салматуулугун чукул калыбына келтирүү муктаждыгын жаратты. Вирустун тарашын алдын алуу аракеттери көрүлүп жаткандыктан бардык секторлорго тез таасир этти", - деди Эл аралык валюта корунун директору Кристалина Гиеоргиева.
Донордук кредитти берүү макулдугу боюнча кабар 26-мартта жарыяланды. Ошол эле күнү президент Сооронбай Жээнбеков Эл аралык валюта корунун Кыргызстандагы туруктуу өкүлү Тигран Погосян менен жолуккан.
Жолугушууда Тигран Погосян вирустун кесепеттери менен күрөшүү үчүн Кыргызстан чукул жардам алууга биринчилерден болуп кайрылганын айткан. (AK)
</doc>
<doc docid='bbc_kyrgyzstan-52291206' lang='kir' type='mono' source_url='https://www.bbc.co.uk/kyrgyz/kyrgyzstan-52291206' term='COVID'>
Кыргызстан жана дүйнө: коронавируска кабылган дарыгерлер жана үрөй учурган сандар
Жон Хопкинс университетинин маалыматы боюнча коронавирус жуктуруп алгандар саны эки миллионго жакындады. Оорунун очогу АКШ болуп калды. Бул өлкөдө 582 миң кишиден Covid-19 аныкталды.
Жон Хопкинс университетинин маалыматы боюнча коронавирус жуктуруп алгандар саны эки миллионго жакындады. Оорунун очогу АКШ болуп калды. Бул өлкөдө 582 миң кишиден Covid-19 аныкталды.
Дүйнөлүк саламаттыкты сактоо уюму Европада оорунун жайылуу темпи төмөндөй баштаганын кабаралады. Ошондуктан айырым европалык өлкөлөр карантин чараларын жеңилдетүүдө.
Индияда премьер-министр Нарендра Моди тарабынан 24-мартта киргизилген катаал карантин чаралары 3-майга чейин узартылды.
Кыргызстанда бир сутка ичинде 19 жаңы учур катталып, анын он беши медицина кызматкери экени айтылды. Алардын ону Ош шаарынан, үчөө Бишкектен, ал эми Ош облусунун аймагынан экөө. Өлкө боюнча вирус жуктургандардын жалпы саны 449 кишиге жетти. 98 учуру дарыгерлер арасында аныкталды.
"Дагы бир жолу кайталап кетейин, медицина кызматкерлерине жуккан инфекция боюнча эпидемиологдордун катышуусу менен кызматтык териштирүүлөр жүргүзүлүп жатат. COVID-19 инфекциясында жуктуруу деӊгээли эң жогорку. Дарыгерлер ооруган бейтаптар менен тыгыз байланышта иштешет, ошондуктан алар дагы вирусту жугузуп алууда. Биз алардын коопсуздугу үчүн чараларды көрөбүз. Бүгүнкү күндө чек аралар ачылып, жеке коргонуу каражаттары гуманитардык жардам катары келе баштады. Жүктөр кандай келери менен биз аларды дароо инфекция жуккан бейтаптарды дарыланып жаткан уюмдарына жөнөтөбүз", - деди саламаттыкты сактоо министринин орун басары Нурболот Үсөнбаев.
Коронавируска байланыштуу өлкөнүн бир катар аймактарына киргизилген өзгөчө абал 30-апрелге чейин узартылды. Жогорку Кеңеш бүгүн аны бекитип берет деп күтүлүүдө. Өзгөчө абалды узартуу эпидемиологиялык кырдаал курч болуп турганы менен түшүндүрүлдү. Расмий маалыматтарга караганда, коменданттык сааттын мөөнөтүн кыскартуу каралып жатат. Учурда коменданттык сааттын убактысы 20:00дөн 7:00гө чейин болсо, эми 21:00дөн 6:00гө чейин болот.
Өткөн апта соңундагы маалыматтар боюнча Англия менен Уэльстеги ар бир бешинчи өлүм Covid-19 менен байланыштуу. Бул тууралуу британдык Улуттук статистика бюросу билдирүү жасады.
Британиянын бул эки аймагында өткөн аптада 16 миң өлүм-житим катталып, 3475 киши коронавирустан көз жумган деп көрсөтүлдү. Бир аптаны алганда, тарыхтагы өтө чоң көрсөткүч, деди бюро жетекчиси Ник Страйп.
Ал ортодо мамлекеттик чыгымдардын натыйжалуулугун баалаган көз карандысыз уюм (OBR) билдирүү жасап, бул кварталда өлкө экономикасы 35 пайызга кыскара турганын билдирди.
Мындай божомол Британиядагы үч айга чейин улана турган карантин чараларына негизделип чыгарылган. OBR белгилегендей, чектөөлөр алынгандан кийин экономикадагы өсүүлөр кайра жанданат.
Эл аралык валюта фонду пандемия Улуу Британияны соңку жүз жылдыктагы катуу рецессияга алып келиши мүмкүн деп эскертти.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Бул аптанын башында бир катар Европа өлкөлөрү карантин чараларын ала баштады.
Дүйнөлүк саламаттыкты сактоо уюму шейшембиде карантин чараларын жеңилдеткен өлкөлөргө алты сунуш берди.
Өкмөттөргө Covid-19 вирусунун жайылуу коркунучун азайтуу менен гана карантинди акырындап жеңилдете берүү сунушталды. Ошол эле маалда өлкөнүн саламаттыкты сактоо тармагы вирустун тарашынын экинчи толкунуна даяр болушу керек. Тургундар болсо вирус коркунучун жакшы билүүгө тийиш. Баары бир кишилер зарылчылык болбосо, үйдөн чыкпай олтурганы туура, деди уюм.
Сербиянын Ниш шаарындагы карылар үйүнөн 170 кишиден коронавирус аныкталып, полиция аталган мекеменин жетекчисин камакка алды. Ага карантин чараларын сактаган эмес деген айыптар коюлуп жатат. Карылар үйүнө жакындары келип турган жана карыялар көчөдө кенен басып жүрүшкөн деп айтылууда. Директор 12 жылга эркинен ажыратылышы мүмкүн. (AbA)
</doc>
<doc docid='bbc_magazine-52322108' lang='kir' type='mono' source_url='https://www.bbc.co.uk/kyrgyz/magazine-52322108' term='COVID'>
Дарыгер Ниттла: “Жаны кыйналбай оо дүйнө узасын деп, аппаратты өчүрөм”
Дем алууга жардам берген аппараттын колдо болгону Covid-19 вирусун жуктурган бейтаптын өмүрүн сактап калышы ыктымал. Бул аппараттар деми кыстыккан бейтаптардын өпкөсүнө аба жеткирип, көмүр кычкыл заттарды чыгарып турат.
Дем алууга жардам берген аппараттын колдо болгону Covid-19 вирусун жуктурган бейтаптын өмүрүн сактап калышы ыктымал. Бул аппараттар деми кыстыккан бейтаптардын өпкөсүнө аба жеткирип, көмүр кычкыл заттарды чыгарып турат.
Бирок мындай аппарат оорусу өөрчүшүп кеткендерге жардам бере албайт. Ошондуктан дүйнөнүн булуң-бурчундагы дарыгерлер күн сайын оор чечим кабыл алууга аргасыз болушууда.
"Дем алууга жардам берген аппаратты өчүрүү абдан оор, психологиялык кыйынчылыктар болот. Айрым учурда бейтаптын өлүмүнө өзүмдү күнөөлөйм",-дейт Хуанита Ниттла.
Ал Лондондогу Королдук оорукананын кайра жандандыруу бөлүмүнүн башкы медаймы.
Индияда туулуп-өскөн медайым 16 жылдан бери Британиядагы ооруканада иштейт.
Апрель айынын башында Британиядагы коронавирус пандемиясына байланыштуу абал кескин курчуду. Ниттла ишке келгенде, жетекчилер медкызматкерлерди жыйынга чакырган экен. Чогулушта Covid-19 вирусунан сакайып кетүү ыктымалдуулугу төмөн болгон бейтаптардын дем алууга жардам берген аппараттарын өчүрүү керек экенин айтылган.
Ниттла иштеген ооруканада вируска кабылган 50 жаштагы аял бар эле. Көрсө бейтап дагы өмүр бою медайым болуп иштептир. Ниттла анын кызы менен сүйлөшүп, процессти түшүндүрүп берген.
"Ага "апаңыздын эч жери оорубайт, ал эчтекени сезбейт" деп айттым жана анын диний ишенимин, акыркы сапарга узатууда кандай жөрөлгөнү каалаганын сурадым",-дейт Ниттла.
Жандандыруу бөлүмүндө бейтаптар бири-бирине коңшу жатат. Жакында көз жумат делген аял эсин жоготкон башка бейтаптардын арасында жаткан эле.
"Ал 8 керебети бар жандандыруу бөлмөсүндө эле. Абалы абдан оор болчу. Мен пардаларды тартып, аппараттан чыккан добуштардын баарын өчүрдүм".
Медицина кызматкерлери дагы жылбай туруп калышкан.
"Медайымдар, дарыгерлер сүйлөбөй калышты. Телефонду алып, бейтаптын кулагына койдум. Мен жөн эле бейтапты жакындары менен байланыштырып жатам деп ойлодум. Бирок анын үй-бүлөсү үчүн бул өтө маанилүү болду. Алар коштошууга мүмкүнчүлүк алышты. Бейтаптын жакындары видео аркылуу сүйлөшүүнү дагы өтүнүштү. Бирок жандандыруу бөлүмүнө уюлдук телефон алып кирүүгө тыюу салынган",-дейт Ниттла.
Бейтаптын өтүнүчүнөн улам Ниттла музканы ойнотуп, аппаратты өчүрдү.
"Жанына отуруп, колун кармап турдум",-дейт ал.
Дем алууга жардам берген аппаратты өчүрүү боюнча чечимди бир нече дарыгер бирге кабыл алат. Алар бейтаптын абалы, дарылардын таасири жана сакайып кетүү ыктымалдуулугун анализдейт.
Ниттла аппаратты өчүргөндөн кийин бейтап беш мүнөттүн ичинде көз жумган. Ал бейтапка дары жеткирип жаткан ийнелерди алып жатканда, кызы телефон аркылуу дагы деле энеси менен коштошуп жатканын уккан. Ошондо Ниттла телефонду алып, суук кабарды угузган.
Бейтап көз жумгандан кийин Ниттла сыяктуу медайымдын иши улана берет.
"Кесиптешимдин жардам менен бейтапты жууп, шейшеп менен ороп, атайын кутучага салдык",-дейт Ниттла.
Коронавирус коркунуч жок болгон маалда дарыгерлер бейтаптын жакындары менен бетме-бет сүйлөшүп турат эле. Бейтап менен коштошуу үчүн эң жакын үй-бүлө мүчөлөрү жандандыруу бөлүмүнө киргизилет. Бирок азыркы кырдаалда андайга жол берилбейт.
"Бейтаптын жалгыз көз жумганын көргөн абдан оор. Мурда жакындары колун кармап, кулагына ыраазычылыгын шыбырап, коштошот эле",-дейт Ниттла.
Коронавирус дарыгерлердин ишин абдан татаалдаштырды. Ниттла деми кыстыгып, муунуп жаткандай кыйналган бейтаптарды көрүп "абдан стресс" болоорун айтат.
Ниттла иштеген оорукананын жандандыруу бөлүмүндө 34 керебет бар болсо, азыр ал алтымышка көбөйдү. Учурда анын баары бош эмес.
Жандандыруу бөлүмүндө 175 медайым иштейт.
"Мурда бир медайым бир бейтапты карачу. Азыр бир медайым үч бейтапты карайт. Эгерде абал курчуса, бир медайым алты бейтапты карап калышы ыктымал",-дейт Ниттла.
Бул көйгөйдөн тышкары вирус айрым медайымдарга жугуп, алар ишке чыкпай калууда.
"Ишке киришип жатканда, бири-бирибизге сак бол деп айтабыз. Бири-бирибизге көз салып турабыз. Коргонуучу кийимдерди кийип, бири-бирибизди текшеребиз",-дейт ал.
Учурда дем алууга жардам берген аппараттар, дары-дармек тартыш болуп жатат. Ниттла ооруканада коргонуучу кийимдер жетиштүү экенин айтат. Оорукананын жандандыруу бөлүмүндө күнүнө бир киши көз жумат. Мурда мындай көрсөткүч жок эле.
"Абдан кейиштүү. Бул кырдаал түшүмө дагы кирет, уктабай чыгам. Вирус мага дагы жугат деп корком. Кесиптештер менен көп сүйлөшөбүз, алар дагы коркот. Мен жооптуу болгон бейтаптар көз жумуп жатканы дагы абдан оор. Ооруканадан чыкканда, аны ойлобой турууга аракеттенем, бирок ойлой бересиң",-дейт Ниттла.
</doc>
<doc docid='bbc_world-51925265' lang='kir' type='mono' source_url='https://www.bbc.co.uk/kyrgyz/world-51925265' term='COVID'>
Коронавирус: АКШ вируска каршы вакцинаны сынап баштады
АКШда Covid-19 вирусунан коргогон вакцина ыктыярчыларга биринчи жолу сынала баштады.
АКШда Covid-19 вирусунан коргогон вакцина ыктыярчыларга биринчи жолу сынала баштады.
Associated Press  тараткан маалыматка ылайык, Сиэтл шаарындагы изилдөө борборунда төрт бейтап жаңы вакцинаны алды. Бул вакцинага Covid-19 вирусунун генетикасынын бир бөлүгү кошулган. Окумуштуулардын жаңы вакцинага үмүтү чоң.
Изилдөөчүлөр вакцинаны сыноо иштери бир нече айга созулат деп жатышат. Сыноодон кийин дагы вакцина башка текшерүүлөрдөн өтүшү зарыл.
Дүйшөмбү күнү вакцина Сиетлдин 43 жаштагы тургунуна берилди. Ал эки баланын энеси.
Учурда дүйнөнүн булуң-бурчундагы окумушуулар коронавируска каршы вакцинанын үстүнөн иштеп жатат. Ал эми АКШдагы Улуттук саламаттык институтуна жаңы вакцинаны алгач жаныбардан текшербей эле, дароо кишилерге сынап көрүүгө уруксат берилди.
Бирок вакцинаны чыгарган Moderna Therapeutics компаниясы дары кишинин өмүрүнө эч коркунуч жаратпайт деп ишендирүүдө.
Британиядагы инфекция илдеттери боюнча окумуштуу Жон Трегониң "жаңы вакцина мурда чыгарылган технологияны колдонот" деп айтты.
"Жогорку сапатта адамга коопсуз делген дары-дармектен жасалган вакцина экен. Сыноого катышкандар дагы көзөмөл алдында болот. Ырас, коопсуздук үчүн киргизилген айрым кадамдар сакталган жок. Бирок азыр убакыт өтө маанилүү болуп жатат, вирус менен жарышып жатабыз. Демек, адамзаттын кызыкчылыгы үчүн жасалып жатат",-деди Жон Трегониң.
Вируска каршы вакциналар, мисалы кызылчага каршы вакцина алсырап же өлүп калган вирустан жасалат. Бирок сыноодон өтүп жаткан mRNA-1273 вакцинасы алсырап калган Covid-19 вирусунан жасалган жок.
Анын ордуна вирустун гениндеги бир гана бөлүгү лабораториядан алынып, мурда чыккан дарыга кошулду. Вакцинаны алган адамдын иммундук системасы коронавируска туруштук берип калат деген үмүт болуп жатат.
Сыноого катышып жаткан ыктыярчыларга вакцина эки жолу 28 күн аралыгында берилет. Бирок вакцина сыноодон ийгиликтүү өтсө дагы анын жалпы элге жетишине дагы 18 ай керек болот.
Дүйнөлүк саламаттыкты сактоо уюму дагы коронавируска каршы вакцина 18 айдын ичинде даяр болот деп билдирген. (AT)
</doc>
<doc docid='bbc_magazine-52357024' lang='kir' type='mono' source_url='https://www.bbc.co.uk/kyrgyz/magazine-52357024' term='COVID'>
Пандемия учурунда лидерлик сапатын көрсөткөн башчылар
Жаңы Зеландия, Германия, Тайвань же Норвегияда Covid-19 вирусунан көз жумгандар саны салыштырмалуу аз болуп жатат. Ал эми эксперттер бул мамлекеттердин лидерлери туура убакытта, туура чара көргөн деген пикирин билдиришүүдө.
Жаңы Зеландия, Германия, Тайвань же Норвегияда Covid-19 вирусунан көз жумгандар саны салыштырмалуу аз болуп жатат. Ал эми эксперттер бул мамлекеттердин лидерлери туура убакытта, туура чара көргөн деген пикирин билдиришүүдө.
Абройлуу Forbes журналы бул өлкөлөрдүн башчылары кризис учурунда "чыныгы лидерлик сапаттарын" көрсөтө алды деген тыянак чыгарды.
"Адамзатка оор болгон учурда аялдар чыныгы лидер кандай болушу керек экенин дүйнөгө көрсөтүп жатышат",-деп жазат Forbes журналы.
Учурда Жер бетиндеги мамлекет башчыларынын 7 гана пайызы аялдар. Ага карабастан, дал ушул өлкөлөр Covid-19 вирусу менен натыйжалуу күрөшүп жатат.
Эмнеге аял лидерлери коронавирус менен ийгиликтүү күрөшүп жатат?
Исландиянын премьер-министри Катрин Якобсдоуттир вирусту аныктоочу тесттерге басым жасаган. Өлкөнүн калкынын саны аз - 360 миң.
Ошондой эле, премьер-министр Январдын аягында эле жыйырмадан көп кишинин топтолгонуна тыюу салган. Бул учурда Исландияда вирусту жуктурган бир дагы киши жок эле.
21-апрелге карата Исландияда 1770ден ашуун киши вирусту жуктуруп, он киши көз жумду. Бул Исландиянын коңшу мамлекеттерине салыштырганда абдан ийгиликтүү көрсөткүч.
Тайванда (расмий Кытайдын бир бөлүгү) президент Цай Инвэнь дароо эпидемияны көзөмөлдөө борборун түзүп, вирустун жайылышына байкоо жүргүздү. Өлкө лидери вирустан коргонуучу кийимдерди жана беткап сыяктуу башка каражаттарды өндүрүүгө буйрук дагы берген. Дүйнөдө вирустун коргонуучу каражаттар тартыш болуп жатканда, Тайвань жетиштүү көлөмдү өндүрүп жатты. 24 миллион калкы бар өлкөдө алты адам вирустан көз жумду.
Ал тапта Жаңы Зеландиянын премьер-министри Жасинда Ардерн Covid-19 вирусуна каршы эң катаал чараларды кабыл алды. Башка мамлекеттер вирустун жайлышынын туу чокусуна жетүүнү көздөп турганда, Ардерн айым аны толугу менен жок кылууга умтулуп жатат. 21-апрелге карата Жаңы Зеландияда 12 киши вирустан көз жумду.
Бул мамлекеттерди аялдар башкаргандан тышкары башка окшош жактары бар. Мисалы, бул мамлекеттерде экономика мыкты өнүгүп жатат, аярлуу катмарга жардам жогорку деңгээлде көрсөтүлөт жана бул өлкөлөрсоциалдык өнүгүү жаатында дагы алдыңкы мамлекеттердин катарына кирет. Коронавирус пандемиясы учурунда абдан маанилүү болгону, бул өлкөлөрдө саламаттыкты сактоо системасы мыкты өнүккөн.
Ошондо бул мамлекеттер лидеринин сапаттары үчүн ийгиликке жетиштиби же аял лидери болгон мамлекеттердин өзгөчөлүктөрү болобу?
Байкоочулар аял лидерлеринин саясатта баскан жолу чоң ролду ойнойт дешүүдө.
"Аялдардын лидерлик ыкмалары окшош деп айта албайм. Алар эркектерге салыштырганда өзгөчөлөнүп турат деп дагы айта албайм. Бирок өлкөнү аял башкарып жатса, чечим кабыл алууда ар тараптуу пикирлер айтылат. Аялдын жана эркектин дагы көз карашы эске алынат. Демек, мыкты чечим кабыл алынат. Кептин баары ар тараптуулукта",-дейт Бириккен Улуттар Уюмунун өкүлү Гита Рао Гупта.
Айталы, аял лидерлер АКШнын президенти Дональд Трамп же Бразилиянын лидери Жаир Болсонару сыяктуу эл алдына чыгып вирустун коркунучун четке кагып, өзүн күчтүү адам катары көрсөткөн эмес.
Лондондогу Королдук колледжинин Аял лидерлеринин глобалдык институнун башчысы Рози Кампбелл дагы Гупта айымдын "аял менен эркектин айырмалуу лидерлик ыкмалары болбойт" деген пикирин колдоду.
"Лидер болууда өзгөчөлүктөр жок. Бирок аялдар сезимтал, боорукер болушат жана башкалардын пикирин угууга даяр болот. Айрым эркек лидерлери, тилекке каршы, эгоисттик, өзүн сүйгөн, атаандаштыкты ашыкча жактырган категорияга кирип калып жатат",-дейт Кампбелл.
Окумуштуунун айтымында, дүйнөдөгү популисттик толкундан улам айрым эркек лидерлер популисттик көз караштын торуна түшүп калды.
Популисттик лидерлер колдоо табуу үчүн өтө жөнөкөй билдирүүлөр менен чектелет, дейт изилдөөчү Кампбелл. Бул кадам пандемия менен күрөшүүдө натыйжасыз болду.
АКШ, Бразилия, Израиль жана Венгрия сыяктуу мамлекеттердин лидерлери даярдыктын чабалдыгы үчүн башка өлкөлөрдү күнөөлөдү. Мисалы, айрым лидерлер вирусту чет өлкөдөн келген мигранттар алып келүүдө деген көз карашка басым кылды.
"Трамп же Болсонару сыяктуу лидерлер өзүн күчтүү көрсөтүүгө аракеттенип жатат. Бул алардын биологиясынан чыгып жаткан көрүнүш эмес. Алар ушундай болууну тандап жатышат",-дейт профессор Кампбелл.
Албетте, Covid-19 вирусуна дүйнөдөгү ар бир мамлекет өзүнүн социалдык-экономикалык жагдайына жараша жооп кылды. Ошондуктан пандемияга каршы ийгиликке аял лидердин таасири деле болгон жок деп айтууга да болот.
Профессор Кампбеллге ылайык, популизмге басым жасабаган, өзүн күчтүү көрсөтүүгө аракетенбеген эркек лидерлери деле пандемияга каршы ийгиликтүү күрөшкөнүн айтууда. Мисалы, Түштүк Кореянын лидери Мун Чжэ Ин кризис учурунда өзүн мыкты көрсөткөндүктөн 15-апрелде өткөн парламентик шайлоодо анын партиясы ири жеңишке жетти.
Грециянын премьер-министри Кириакос Мицотакис дагы коронавируска каршы туура чараларды көрдү. 11 миллион калкы бар өлкөдө 114 киши вирустан көз жумду. Буга салыштырмалуу 60 миллион калкы бар Италияда 22 миңде ашуун киши көз жумду. Греция дагы илимий кеңештерге басым жасап, социалдык аралыкты сактоо ыкмаларына өзгөчө көңүл бурууда. Премьер-министри Кириакос Мицотакис калкты социалдык аралыкты сактоого биринчилерден болуп чакырган.
Ошол эле учурда айрым аял лидерлери коронавирустун жайлышын токтото албай жатат. Мисалы, Бангладештин премьер-министри Шейх Хасина вирустун жайылышын басаңдата алды. Бирок вирусту аныктоочу тесттердин жана дарыгерлердин коргонуучу каражаттарынын тартыштыгынан улам вирус дагы деле коркунуч түзүүдө.
Белгилүү мамлекеттик жана коомдук ишмер Кемел Ашыралиев мурда-кийин чоң кызматта туруп, байлык топтогон адамдарды азыркы кыйын шартта элге сараң болбой, колун ачып, жардам берүүгө чакырууда.
Facebook посттун аягы, , автор: BBC News Кыргыз
Covid-19 вирусунун жайылышын токтотуу үчүн экономикага терс таасир эткен карантин сыяктуу татаал чечимдерди кабыл алуу керек. Профессор Кампбелл популисттик саясатчылар мындай оор кадамга баруудан кооптонот деген пикирде.
Ал эми вирус менен натыйжалуу күрөшкөн лидерлер калкка ачык кайрылуу жасап, вирустун коркунучу тууралуу толук маалымат берген. Калктын сынынан жашынбай, экономиканы сазга батырса дагы татаал чечимдерди кабыл алган. Мындай кадамга барган лидерлердин рейтинги башында төмөндөгөнү менен, убакыт өткөн сайын рейтин кескин жогорулаган.
Мисалы, Германиянын лидери Ангела Меркель Covid-19 вирусу калкка коркунуч жаратарын дароо белгилеп, элге кайрылуу жолдоп, журналисттер менен улам маек куруп жатты. Ал вирустун коркунучун калкка жеткирүү менен бирге, вирусту аныктоочу тесттерди кеңири жүргүздү, коронавирусту жуктургандарды аныктоо жана аларды изоляцияга алуу схемасын ишке ашырды. 83 миллион калкы бар Германияда 4600 киши вирустан көз жумду. Бул Италия менен Испанияга салыштырганда кыйла жакшы көрсөткүч.
Ал эми Норвегия менен Даниянын аял лидерлери өзүн күчтүү көрсөтүүгө аракеттенген эркек лидерлердин өзгөчө айырмаланып турган жолду тандашты.
Норвегиянын премьер-министри Эрна Сульберг менен Даниянын лидери Метте Фредериксен журналисттерден тышкары, балдар менен окуучуларга өзүнчө басма сөз жыйын өткөрүп жатты. Бул жыйынга бир гана жаштар катышууга укуктуу. Жаңы Зеландиянын лидери Жасинда Ардерн дагы балдардын мектеп жана башка суроолоруна жооп берген.
Изилдөөчүлөр жаштардын суроолоруна дагы көңүл буруу, коронавирус пандемиясы бардык топтордун саламаттыгына таасир этип жаткандыгын моюнга алуу катары баалашууда. (AT)
BBC 100 Women names
Би-Би-Синин «Жүз айым» долбоору жыл сайын дүйнөдөгү таасирдүү жана эргүү берген аялдарды даңазалайт. Би-Би-Си аялдардын жетишкендигин көрсөтүү үчүн документалдык тасма, маектер жана атайын программаларды даярдалат.
Би-Би-Синин «Жүз айым» долбоорун  Instagram жана Facebook баракчаларынан таап, талкууга кошулуңуз.
</doc>
<doc docid='bbc_magazine-51952143' lang='kir' type='mono' source_url='https://www.bbc.co.uk/kyrgyz/magazine-51952143' term='COVID'>
Covid-19 менен ибупрофен: вируска каршы дарылар тууралуу миф жана чындык
Акыркы убакта коомдук сайттарда коронавирус симптому болсо, ибупрофен, нурофен башка ушул сыяктуу дары-дармектерди колдонууга болбойт деген имиштер тарап жатат.
Акыркы убакта коомдук сайттарда коронавирус симптому болсо, ибупрофен, нурофен башка ушул сыяктуу дары-дармектерди колдонууга болбойт деген имиштер тарап жатат.
Ар кандай фейктер тарап, көптөрдүн башы айланды. Эмне болуп жатат? Кандай маалыматка ишенебиз?
Би-Би-Сиге комментарий берген дарыгерлер чынында эле коронавируска шектелген учурда  ибупрофен сунушталбай турганын ырасташты.
Бирок башка себептер менен колдонуп жаткандар болсо, дарылап жаткан дарыгердин көрсөтмөсү жок колдонууга болбойт.
Ибупрофен тууралуу талкуу кайдан чыкты?
Ибупрофен - нестероиддик сезгенүүгө каршы дары-дармектер тобуна кирет. Мындай дарылар температураны түшүрүп, грипптин же башка вирустук инфекциялардын симптомдорун жеңилдетет. Бирок ошол эле маалда тескери таасири дагы бар. Өзгөчө астма, жүрөк илдети же кан айлануусунда көйгөйү бар кишилерге терс таасири чоң.
Covid-19 белгилери учурундагы ибупрофендин касиети изилденген жок. Бирок мурда башка респиратордук инфекцияларга таасири изилденген. Айрым учурларда бейтаптын абалын чын эле оорлоштура турганы далилденген.
Эксперттердин негизги тыянагы мындай: ибупрофендин сезгенүүгө каршы компоненти кишинин вирус менен күрөшкөн иммундук системасынын натыйжалуулугун төмөндөтүп коюшу мүмкүн.
Британиянын Улуттук саламаттыкты сактоо түзүмү (NHS) жакында эле сайтына ибупрофендин  коронавирус маалындагы зыяны азырынча толук далилдене электигин жазды. Кантсе дагы жарандарын аны колдонуудан алыс болуп турууга чакырды.
"Эгерде сизде температура болсо, парацетамол колдонуңуз. Эгерде сиз сезгенүүгө каршы дары-дармектерди башка себеп менен колдонуп жаткан болсоңуз же эмне кылышты билбей жатсаңыз, дарыгерге кайрылыңыз",-деп чакырык жасады Франциянын саламаттыкты сактоо министри Оливье Веран. Ал адистиги боюнча невролог.
Медицина боюнча адис Том Уингфилд дагы парацетамолду сунуштайт. Анткени анын терс таасири азырак дейт ал.
"Нестероиддик дары-дармектер - узак убакыт ичинде колдонулган ибупрофен сыяктуулар ашказан менен бөйрөккө зыянын тийгизиши мүмкүн. Бул ашказан жана боорунда илдети бар бейтаптар үчүн кооптуу",-деп эсептейт Том Уингфилд.
Бейшембиде Дүйнөлүк саламаттыкты сактоо уюму расмий түрдө сунуштама берип, Covid-19 белгилери байкалган кишилерди ибупрофен колдонуудан алыс болууга чакырды.
Дарыгерлер  интернеттеги маалыматтын булагын тандап кароого кеңеш берүүдө. Акыркы учурларда жөтөл жана температура учурунда ибупрофен колдонгон бир нече киши оор абалда ооруканага түшүптүр деген маалыматтар чыгып кеткен. Бирок аты аталган ооруканалар мындай кабарларды четке какты.
Адатта мындай маалыматтарда кайсыл бир медициналык булактарга шилтеме жасашат. Бирок дарыгерлер бул фейк экенин айтууда. Мындай "фейк адистердин кеңешинен" сак болуу керек. Бир эле фейк кабар ар кайсыл аккаунттан келиши мүмкүн.
Ошол эле маалда расмий кишилердин сөзүн контексттен үзүп алып, маанисин бузуп берүү дагы өтө кооптуу.
Түрдүү өлкөлөрдө дарыгерлер бир гана улуттук саламаттыкты сактоо тармагынын расмий сайттарына жана белгилүү илимий журналдарга ишенүүгө чакырып жатышат. Кандай болгон күндө да дарыгердин сунуштамасы менен гана дары-дармектерди колдонгон туура.(AbA)
</doc>
<doc docid='bbc_world-51732506' lang='kir' type='mono' source_url='https://www.bbc.co.uk/kyrgyz/world-51732506' term='COVID'>
Коронавирусту эмне менен дарылап жатышат?
Коронавирус Covid-19 он бир өлкөнүн аймагында үч миңдей кишинин өмүрүн алды. Кытайдан сырткары өлүмгө алып келген учур Австралия, Иран, Испания, Италия, АКШ, Таиланд, Тайван, Франция, Түштүк Корея, Жапония жана Филиппинде катталып, жалпысынан 165 киши көз жумду.
Коронавирус Covid-19 он бир өлкөнүн аймагында үч миңдей кишинин өмүрүн алды. Кытайдан сырткары өлүмгө алып келген учур Австралия, Иран, Испания, Италия, АКШ, Таиланд, Тайван, Франция, Түштүк Корея, Жапония жана Филиппинде катталып, жалпысынан 165 киши көз жумду.
Бирок коронавирус инфекциясы катталгандан бери расмий түрдө оору аныкталган 50 миң киши айыгып кеткен. 14 күндөн бери айыгып жаткандар саны жаңы катталгандардан ашып түштү. Бирок дүйнө жүзү боюнча окумуштуулар вакцинаны али таба элек. Дагы бир нече ай убакыт сарпталат деп айтып жатышат.
Дарыны АКШ жана башка өлкөлөрдө бир нече компаниялар сыноодон өткөрүүдө. Вакцинаны кишилерге сынап көрүү апрелдин башында болот деп күтүлүп жатат. Андан кийин анын эфективдүүлүгү текшерилип, бюрократиялык формалдуулуктан өтөт. Ошентип жыл соңуна чейин барат.
Коронавирус эпидемиясы башталган учурда инфекцияны дарылоо үчүн көптөгөн медкаражаттарды колдонуп көрүштү. Бирок оорунун өзүнө эмес, негизги симптомдоруна каршы колдонушту.
Бул жерде Covid-19 коронавирусунун эч кандай спецификалык симптомдору жок экенин белгилей кетиш керек. Тактап айтканда, оору башка респиратордук-вирустук инфекциялардан - сасык тумоо же грипптен көп деле айырмаланбайт. Алар деле өпкөгө өтүшүп кетиши мүмкүн.
Температура көтөрүлүп, алсырап, 60% бейтапта кургак жөтөл болот. Болжолу ар бир үчүнчү бейтап булчуңдары ооруп, дем алуу кыйындап жатканын даттанат. Бирок бул симптомдор оору башталгандан беш күндөй эле убакыт ичинде билинет.
Баш менен тамактын ооруганы бир нече гана бейтапта байкалган. Февралдын орто ченинде Lancet медициналык журналы кытайлык дарыгерлердин катын жарыялаган. Алар жөтөл, чыйрыгуу, тамак оорусу менен келген бейтаптарды дарылай турган өздөрүнүн алгоритмин иштеп чыкканын жазышкан.
Жалпы анализдерден кийин кан, көкүрөк клетакаларын томографиядан өткөрүп, вирустук пневмония менен коронавируска текшеришет. Эгерде жыйынтыктар тескери чыкса, бейтапка стандарттуу антибиотиктерди - азитромицин же амоксициллин беришет. Ал эми шектүү анализдер байкалса, бейтапты бөлүп, өзүнчө жаткырып респиратордук фторхинолон жана арбидол менен дарылап башташат.
Оор абалда болсо, кандагы кычкылтек 93 пайызга төмөндөп кетсе, терапияга немоноксацин менен синтетикалык антибиотик линезолид кошулат.
Жогоруда кеп кылгандай, бул препараттардын баары оорунун жалпы симптомдорун жоюу үчүн керек.
Covid-19 коронавирусун дарылоонун спецификалык терапиясы азырга чейин жок. Бирок аны иштеп чыгуу тездик менен жылып жатат.
Февралдын орто ченинде дарыгерлер коронавирус менен күрөшүүдө хлорохин препараты жардам берип жатканын айтышкан. Эми аны расмий түрдө бейтаптарга сунушталган дарылардын катарына кошуп жатышат.
Дагы бир катар дары-дармектер клиникалык сыноодон өтүүдө. Алардын бири - умифеновир (арбидол). Дарыгерлер коронавирус инфекциясына каршы күрөшүүдө канчалык  эффективдүү болорун түшүнүүгө аракет кылууда.
Дагы потенциалдуу саналган эки дары  - лопинавир (ВИЧ менен ооругандарга берилген) жана ремдезивир (башында Эбола жана Марбурга вирусун дарылоо үчүн сунушталган).
Өтө оор абалдагы бейтаптарды сактап калуу үчүн кытайлык дарыгерлер акыркы айла катары айыккан кишилердин канын куюп жатышат.
Мына ушундай чараны 2003-жылы SARS менен ооругандарга колдонуп көрүшүп, жыйынтыгы жаман болгон эмес.
Коронавирус жуктуруп алгандардын 85 пайызы Кытайда катталган. Ошондуктан дары-дармектен сырткары кытайдын салттуу медицинасынын дагы каражаттарын колдонуп жатышат.
Кытайдын Илим жана технология министрлигинин маалыматы боюнча, салттуу медицина аркылуу 60 миңге чукул киши Covid-19 инфекциясынан дарылоодон өтүүдө. Кытайлык басылмалар ооруканадан жана элдик дарыгерлерден удаа дарыланып жаткан бейтаптар батыраак айыгып жатат деп жазууда. Маселен, Ханчжоу шаарында 88 жаштагы бейтапты ушундай жол менен айыктырышкан.
Кытай салттуу медицинасынын дарылоо формуласына расмий түрдө уруксат беришкен. Салттуу медицинадагы дары-дармектер негизинен чөптөн жасалат. Анын ичинде ийне жалбырактуу өсүмдүктөр жана кызыл мыянын тамыры дагы бар. (AbA)
</doc>
<doc docid='bbc_world-52321814' lang='kir' type='mono' source_url='https://www.bbc.co.uk/kyrgyz/world-52321814' term='COVID'>
Батыш Европа гастарбайтерлерге муктаж
Коронавирус пандемиясына байланыштуу көп өлкөлөр чек араларын бекем жапты. Жыйынтыгында фермерлер катуу жабыркап, негизинен жашылча-жемиштерди жыйыноого күч жетишпей турат.
Коронавирус пандемиясына байланыштуу көп өлкөлөр чек араларын бекем жапты. Жыйынтыгында фермерлер катуу жабыркап, негизинен жашылча-жемиштерди жыйыноого күч жетишпей турат.
Батыш Европанын фермелери чартердик каттамдар аркылуу Румыния менен Болгариядан жумушчу күч алып келип, кырдаалдан чыгууга аракет кылууда. Маселен, Германиянын фермерлери ушундай жолго барды. Анын артынан эле британ фермерлери аракет жасап жатат.
Бирок сезондук жумуш үчүн келгендер өздөрүн да, башкаларды дагы коркунучка кептеген тобокелчиликке барууда. Германиянын Баден-Вютремберг аймагында  Covid-19 вирусунан  Румыниядан келген жумушчулдардын бири көз жумган. Анын ысымы айтылган жок. Бирок Spiegel маалыматына таянсак, ал спаржа (жашылчанын бир түрү) тааласында иштеп жүргөн. Вирусту Германияга келгенден кийин жуктуруп алган болушу мүмкүн.
Румыниядан 150 айыл чарба жумушчусу менен келген каттам бейшембиде Лондондогу Станстед аэропортуна конду. Жумушчуларды кеминде июндун аягына чейин учак аркылуу ташып келишет.
Жумушчуларды алып келген жеке компаниялардын биринин жетекчиси Дерек Уилкинсондун айтымында, алар майда жашыл пиязды жыйнашат. Анын артынан эле жашыл буурчак сыяктуу бир катар өсүмдүктөр жыйналат.
Британия фермерлеринин профсоюз уюму (NFU) өлкөгө 70 миң жумушчу керек экенин айтты. Өкмөт жана кайрымдуулук уюмдары убактылуу жумушка студенттерди жана башка убактылуу бош олтуруп калгандарды тартууга аракет кылууда.
Totaljobs сайтынын маалыматына караганда, мындай жумушка кызыккан кишилер саны кескин көбөйдү. Бул жумуш тууралуу кызыгып сурагандар саны бир аптада 50 миңге жетти. Кызыккандар саны кескин өсүп жатканы менен иш жүзүндө аңгемелешүүдөн өткөндөр алты миң гана кишини түзгөн. 900 кишиге жумуш сунушталып, шарттарга 112 киши гана макул болгон.
Румыния менен Болгарияга чартердик каттамдарды британ өкмөтү эмес, жеке компаниялар уюштуруп жатат. (AbA)
</doc>
<doc docid='bbc_kyrgyzstan-52185962' lang='kir' type='mono' source_url='https://www.bbc.co.uk/kyrgyz/kyrgyzstan-52185962' term='COVID'>
Министр С.Абдикаримов: вирусту үчүнчү баскычка жайылтпашыбыз керек
Жасалма эпидемия жаратылды деген коомдук тармактардагы жалган маалымат менен элди жайбаракат жүрүүгө түртүү туура эмес. Ар бир жаран өзү жана башкалар үчүн сак болуш керек. Бул тууралуу саламаттык сактоо министри Сабиржан Абдикаримов Би-Би-Сиге билдирди. Министр негизги максат вирусту үчүнчү баскычтагы адамдарга жайылтпоо деди.
Жасалма эпидемия жаратылды деген коомдук тармактардагы жалган маалымат менен элди жайбаракат жүрүүгө түртүү туура эмес. Ар бир жаран өзү жана башкалар үчүн сак болуш керек. Бул тууралуу саламаттык сактоо министри Сабиржан Абдикаримов Би-Би-Сиге билдирди. Министр негизги максат вирусту үчүнчү баскычтагы адамдарга жайылтпоо деди.
Би-Би-Си министр менен маек куруп, адегенде тест реагенттердин саны боюнча сурады.
С.Абдикаримов: Беларустан тест системанын 10 реагенти келди. Ар бир томтом 220 лабораториялык изилдөөгө жетет. Ошондо 2200 чамалуу изилдөө жүргүзгөнгө болот.
Би-Би-Си: Сиз 3-марттагы брифингде 17 миң 900дөн ашык кишинин 9000ден көбүнүн, башкача айтканда болжолдуу жарымынын анализи жасалып, калганы тест жетишпегендиктен турат дедиңиз. Ал адамдар азыр кайда?
С.Абдикаримов: Жаңы маалыматка ылайык айтайын. 6-апрелге 19783 үлгү алынган, анын ичинен 11856 изилдөө жүргүзүлдү. Калганы сакталып турат, эки-үч күндүн ичинде аягына чейин чыгабыз.
Булар үйүндө, ооруканада жаткандар менен байланышта болгон кишилер. Биз үйдөгү жарандардыкын экспресс-тест менен жасайбыз.
Би-Би-Си: Вирусту жуктурган медицина кызматкерлеринин абалы кандай?
С.Абдикаримов: Баарынын абалы жакшы. Кээ бирлеринде оорунун белгиси такыр жок, бир-экөөсүнүн гана дене табы көтөрүлүп жатат. Алар вируска каршы дарыларды алууда жана клиникалык белгилерине жараша дарыланууда.
Би-Би-Си: Медицина кызматкерлеринин коопсуздугу орчундуу маселе болуп турат. Коопсуздук чаралары канчалык ишенимдүү көрүлүп жатат?
С.Абдикаримов: Өздүк гигиенаны сактаганга, өздөрүн коргогонго окутулуп жатат. Беткап, колкап кийип, эч ким менен байланышта болбой, кийимдерин үйүнө жибербей жана үйүнөн тамак-аш алдырбай турушат. Бир жолу колдонулчу идиш-аяктан ооруканадан тамактанышат.
Би-Би-Си: Коргонуучу каражаттары жетиштүүбү?
С.Абдикаримов: Баары жетиштүү. Келген гуманитардык жардамды да биринчи ирет жугуштуу оорулар бөлүмүндөгү медициналык кызматкерлерге, экинчи болуп үй-бүлөлүк дарыгерлер тобуна, бактериологдорго, инфекционисттерге, вирусологдорго, кыскасы ким очокто болсо ошолорго таратып жатабыз.
Би-Би-Си: Аларга каражат бөлүнгөнү айтылган. Кошумча айлык ар бирине канча сомдон берилди жана колдоруна тийдиби?
С.Абдикаримов: Биринчи баскычта берилген каражат колдоруна тийди. Жугуштуу бөлүмүндө иштегендерге 22 миң сомдон төлөндү. Эпидемиянын очогунда иштеп жаткан санэпидем борборлордун дарыгерлерине беш миң сомдон аванс бергенбиз.
Бүгүн эсепте 34 млн сом каражат бар. Азыр жалпы канча киши иштеп жатканын, тизмесин тактадык. Эки-үч күндүн ичинде баарына кошумча айлыкты жеткирип беребиз.
Би-Би-Си: Ошондо орточо 20 миң сомдон алышабы?
С.Абдикаримов: Ошондой болот, жугуштуу оорулар бөлүмүндө иштегендерге 40 миң сомго чейин жеткиребиз.
Би-Би-Си: 6-апрелге карата вирусту жаңы жуктургандардын саны 69 киши болду. Дарыгерлердин саны жетиштүүбү?
С.Абдикаримов: Баарын эсептеп койгонбуз. Азыр дарыгерлер жетиштүү. Эгер жетишпей турган болсо, билим берүү мекемелериндеги жогорку билимдүү адистерди тартабыз. Анчалык эле жетпей баратса, медициналык окуу жайдагы жогору курстун студенттерин чакырабыз. Андан сырткары жеке бейтапканалардын адистери да бар, аларды да кошобуз.
Мигранттарга чама жетеби?
Би-Би-Си: Чет жерде миңдеген кыргызстандыктар, анын ичинде Орусияда расмий эсеп боюнча 600 миңден ашык, башка эсептерге ылайык бир миллиондой жаран бар. Алар келсе караганга ресурс жетеби?
С.Абдикаримов: Жетет. Кайсы өлкөдөн келбесин "Манас" аба майданында адамдарды териштирип, бөлөбүз. Ошол жерде 1000 орундуу обсервация даярдап жатабыз. Вирус аныкталчу болсо 140 орундуу бейтапкана камдалууда. Андан сырткары шаарда үч-төрт мейманкана бар, ошол жерлерге жаткырып, баарын обсервациядан өткөрөбүз. Оорунун кичинекей эле белгиси болсо же экспресс-тесттен билинсе ПЦР анализ жасайбыз. Андан кийин обсервациясы бүткөндө үйүнө чыгарабыз.
Би-Би-Си: Covid-19 вирусу тууралуу жергиликтүү эл арасында түрдүү жоромолдор айтылып жатат. Бул илдет канчалык коркунучтуу?
С.Абдикаримов: Коркунучтуу оору экени көрүнүп жатпайбы. Дүйнө жүзүндө чалдыккандардын саны бир миллиондон ашты, 70 миңден ашыгы набыт болду, 200 чамалуу өлкөгө таркап жатат. Дүйнөлүк саламаттык сактоо уюму пандемия деп эсептеди. "Оорулардын эл аралык классификациясы 10" деген бар, коркунучтуу илдет катары ага да кирди. Аба аркылуу тез жайылчу оору болгондуктан абдан кооптуу.
Би-Би-Си: Коомдук тармактарда бул "жасалма эпидемия, кимдир бирөөнүн кызыкчылыгында апыртылып жатат" деген пикирди кармангандар аз эмес экенин көрүп жатабыз.
С.Абдикаримов: Андай эмес. Бул бизде эле эмес, дүйнө жүзүндө чыгып жатат. Италиядагы, Ирандагы, Америкадагы абалды көрүп жатпайбызбы. Абдан өнүккөн Жапонияга жетип, Кытайда пайда болду, канча кишилер набыт болуп кетти. Бизге келгенден бери төрт киши каза болду. Ушул белги эмеспи?
Ар бир киши буга маани бериш керек. Жалган сөздөргө ишенбеш керек. Мындай жалган сөздөрдү айтып, элдерди жайбаракат жүрүүгө түрткөнгө болбойт.
Ар бир киши өзүнүн жоопкеричилигин сезиш керек. Өзүнүн ден соолугу жана башкалар үчүн камкордук көрүш керек. Маселеге аң-сезимдүү мамиле жасап туруп тыянак чыгарыш керек.
Би-Би-Си: Вирустун жайылышы качан басаңдайт деген суроо азыр көпчүлүктүн оюнда турат.
С.Абдикаримов: Бул учурда токтотом деп эч ким айта албайт, ал үчүн олуя болуш керек. Биринчи жумуш - сырттан жугузуп келгендер жана алар менен байланышта болгон биринчи категориядагыларды такташ керек, бул үй-бүлөсүндөгү адамдар. Негизги максат - үчүнчү баскычка өткөрбөш керек. Ошондуктан биз бардык шарттарды экинчи баскычтагыларга багыттайбыз.
Би-Би-Си: Азыр үчүнчү баскычтагылар табылган жокпу?
С.Абдикаримов: Табылганы эми табылып жатат. Бирок алар азыр саналуу гана.
Би-Би-Си: Сиз кызматка жаңы киришкенден бери коомдук тармактын колдонуучулары дарегиңизге сындарды айтып жатышат. Аларды жалпылай турган болсок, ачык айкындык болобу деген шектенүүлөр бар. Буга кандай жооп берет элеңиз?
С.Абдикаримов: Шектенүүгө негиз жок. "Ооруну жашырсаң, өлүм ашкере кылат" деген кыргызда макал бар. Ушул принциптемин. Болбосо бүгүн 69 учур катталды деп айтмак белем? Маалымат ачык-айкын, аны ойлонбой эле коюшсун. Биз кандай болсо ошондой беребиз. Маалыматтар облустардан келет. Кечки саат бештен кийинки күнкү бешке чейин маалыматты топтоп туруп бир беребиз.
Бизге азыр баардык нерсенин ар бир мүнөтү баалуу. Канча киши жуктурса ошону убагында таап, тез арада обочолонтуш керек. Оорунун булагын табуу маанилүү. Жумушубуздун негизги багыты ушул.
</doc>
<doc docid='bbc_kyrgyzstan-48174358' lang='kir' type='mono' source_url='https://www.bbc.co.uk/kyrgyz/kyrgyzstan-48174358' term='COVID'>
Айткандын оозу жаманбы?: Дарыгерлерди коркутуп-үркүтүү нааразылыкты күчөттү
Медкызматкерлер кандай тартипте иштеди?
Кыргызстанда Covid-19 вирусун жуктурган дарыгерлердин саны 79га жетти. Бул жалпы бейтаптардын 20 пайызын түзүп калды. Депутат Элвира Сурабалдиева вирус менен күрөшүү дарыгерлерди тыйып жаткан УКМКнын да милдети деди.
Вирусту жуктурган медкызматкерлердин арасында бейтапканада кандай адис иштесе, баары бар. Ашкана кызматкери менен санитардык кызматкерден дарыгерге чейин. Көбү Ошто.
Медкызматкерлер кандай тартипте иштеди?
Алар кандай шартта иштегени тууралуу кенен маалымат жок, бирок күн өткөн сайын улам жаңы жагдайы белгилүү болуп келатат. Мисалы, вирус тастыкталып ооруканага жаткырылган бейтаптарды кароо үчүн дарыгерлер бригадасы менен 14 күнгө кирип, ошол бөлүмдөн чыкпай иштеп жатышат.
Бирок диагноз так коюлганга чейин вируска шектүү катары обсервацияга алынган жарандар менен канча медик иштеген? Аба майдандан тарта, үйлөрдү, мейманканаларды бейткапканада кадимки башка кишилерди кабыл алган канча медик кыдырып турду? Алар кайсы адистиктеги дарыгер экенине карабай, бир суткадан нөөмөткө чыгып жатышты.
Мурдараак муну Би-Би-Сиге Бишкектеги ири бейтапканалардын биринде иштеген дарыгер айтып берген:
"Менин нөөмөтүм келген экен "Гансидеги" обсервацияга барып келдим. Бир сутка ошол жерде ар бирин карап, дене табын текшерип жүрдүк. Эки киши иштедик. Кол кап, беткап, коргоочу кийимди кийип кирдик. Эртеси нөөмөт бүткөндө чыгып кеттик".
Бирок вирус жуккан биринчи учур аныкталганга чейин, андан кийин деле мындай кызматкерлер өздөрү карантинге алынган жок.
Ал эми вирус такталган бейтаптарды караган биринчи агымдагы медиктердин 14 күндүк нөөмөтү бүткөндө эле вируска кабылган дарыгерлердин саны өстү. Жада калса дарыгерлердин анализин учурунда чыгарууга реагент болгон жок. Муну Би-Би-Си аймактагы бейтапканалардын бириндеги кызматкерлердин сөзүнөн билди. 29-мартта кызматкерлерден анализ алынса, кеминде он күндө жыйынтыгы чыкты жана ошол учурдан бери саны өсүп келатат.
Апта соңунда Ысык-Ата районунда иштеген Бектур аттуу жаш дарыгер "Твиттерде" беткап жетишсиз экенин жазган. Бирок кийин аккаунтун өчүрүп, жалган маалымат берген үчүн кечирим сураган видеосу тараган. Коомдук тармактардын колдонуучулары аны УКМК кечирим суратты деп дарыгерди колдоого алышууда.
Андан мурда Ошто вирусту жуктурган медкызматкерлердин биринчи вице-премьер министр Кубатбек Бороновго наарызы болгону белгилүү.
Вице-спикер Аида Касмалиева Ошто дарыланып жаткан дарыгерлер менен байланышканын, абалы оор экенин айтууда.
Алар өкмөттүн акчасына да ыраазы экенин айтып, болгону атын каралабоону суранышкан.
"Алар жумушта жуктурдук дешти. Жашы улгайганына карабастан умрадан келгендерге жиберилген. Обсервацияга киргенде форма кийишкен. Бирок аны туура кийип чечүү, туура жок кылуу боюнча үйрөтүшкөнбү? Кесиптештер чогуу тамактанышчу экен. Эртең менен жана кеч баарын бир минибус ташыган, бир унаада көп киши болуп жатат. Жумуш учурунда жуктурган да", - дейт Касмалиева.
Касмалиеванын айтымында, биринчи вице-премьер министр ажы тойго барып бардык кесиптештерине жуктурду деген дарыгердин абалы оор.
Бул дарыгерлер да обсервацияда иштеген жана өздөрү бир жолу байланышка баргандан кийин карантинге алынганбы?
Жогорку Кеңештин депутаты Элвира Сурабалдиева дарыгерлерди коркутууну токтотуп, ачык маалымат берүүнү өкмөттөн талап кылды.
"Дүрбөлөң салбайлы деген шылтоонун арты мыйзамсыз коркутуулар болуп жатат. Мыйзамда мындай нерсе жок. Мен шайланган Сокулук районундагы үй-бүлөлүк бейтапкананын башкы дарыгеринин орун басарына УКМКнын райондук кызматкерлери барып, мындай сүйлөгөн болбойт деп кадимкидей сүйлөшүү жүргүзүп кетишиптир. Видеодо сүйлөтүштү. Сокулукта райадминистрация курчоого алынганын айткан бир жигитти да кармап, телевизордон көрсөтүп коркутуп-үркүтүштү", - деди Сурабалдиева Би-Би-Сиге.
Сурабалдиева ар мекемеде өзүнүн ишин билбеген адистер сыяктуу эле коопсуздук эмне экенин билбеген кызматкерлер да бар деди.
Ал вирустун Кыргызстанда жайылышына УКМК да түздөн-түз жоопкерчиликтүү деди:
"Бул мамлекеттик коопсуздук. Жетекчиликке алдын ала маалымат берип, элди тиякка чыгарбаш керек, киргизбеш керек деп иштей турган ушул орган болчу. Биз болсо саламаттык сактоо министри менен социалдык тармакты жетектеген вице-премьер министрди гана күнөөлөдүк. УКМКда эч кимге жете электе жеткен маалымат болот. Анан булар кандайча маалымат чыгарган адамдарды жазалоого өтүп алышканын түшүнгөн жокмун".
Кыргызстанда вирус менен күрөшүүгө медкызматкерлер тартыш экенин, алар алтынга тете болуп жатканын мурдагы вице-премьер министр Алтынай Өмүрбекова Би-Би-Сиге 2-апрелде айткан. Анда бир да вирус жуктурган медкызматкер жарыялана элек болчу.
Азыр тастыкталган 79 дарыгер, алар менен байланышта болгон башка дагы канча кызматкер обсервацияда жатканы, бейтаптардын дарылануусу кандай жүрүп атканы бүдөмүк.
Бишкекте иштеген дарыгер, активист Эрмек Исмаилов кесиптештерине азыркыдай мамиле улана берсе, алардын иштегенге күчү да, каалоосу да калбай калат дейт:
"Аларга коронавирус жугуп жатат, оор шартта иштеп жатышат, кооргочу каражаттар жетишсиз десе, кечирип суратып жатат. Дарыгерлерди азыр ар тараптуу колдош керек эле. Аларды жергиликтүү эл, өздөрүнүн бөлүм башчылары, жетекчилери, миинистрлик колдош керек. Дарыгерлерге психологиялык жактан оор болуп жатат. Кысым көрсөтө берсек иштегенге кара күчү да, моралдык күчү да калбайт".
Исмаиловдун баамында, маселе өкмөттө, ар бир оорукананын өзүндө жана бөлүмдөрүндө болуп жатат. Ошондуктан айрым жерлерде коргоочу каражаттар менен шарт бар дешсе, айрым жерлерде алгачкы күндөрү такыр эле эч нерсеси жок иштешкен.
Орто деңгээлдеги жетекчилерден көп нерсе көз каранды экенин депутат Элвира Сурабалдиева да белгиледи. Ал Караколдо 200 беткапты жетекчибиз үйүнө алып кетип калган деген медкызматкерлердин кайрылуусун мисал келтирди.
Ал эми дарыгерлердин жумуш шартын элге ачык көрсөтүш керек деген доктор Исмаилов маселе кесиптештерине да байланыштуу экенин айтты. Ал белгилегендей, жергиликтүү дарыгерлер журналисттер менен байланышкандан көрө тынч жүрөйүн деген көз карашты карманышат.
</doc>
<doc docid='bbc_51921853' lang='kir' type='mono' source_url='https://www.bbc.co.uk/kyrgyz/51921853' term='COVID'>
Россия 1-майга чейин өлкөгө чет элдиктерди киргизбейт
Россиянын өкмөтү 1-майга чейин чет элдиктердин киришине тыюу салган токтом кабыл алды. Анын башкы себеби коронавирус эпидемиясы.
Россиянын өкмөтү 1-майга чейин чет элдиктердин киришине тыюу салган токтом кабыл алды. Анын башкы себеби коронавирус эпидемиясы.
Документке караганда, бул тыюу дипломаттарга, расмий делегация мүчөлөрүнө, машинисттерге, учкучтар менен моряктарга, ошондой эле Россияда туруктуу жашаган чет өлкөлүктөргө тийиштүү эмес.
Өкмөттүн сайтындагы маалыматта бул чаралар Дүйнөлүк саламаттык сактоо уюмдун сунуштарына шайкеш келери жана убактылуу экени айтылат.
Чет элдиктердин кирип-чыгышына масштабдуу чектөөлөрдү 16-марттан тарта Казакстан дагы киргизди. Өзбекстан сырт өлкөлөр менен аба жана автокаттамдарды таптакыр токтотту.
Андан мурда ушул сыяктуу чаралар Евробиримдик өлкөлөрүндө каралып жатканы белгилүү болду. Еврокомиссия чет элдиктерди 30 күнгө чейин киргизбей турууну сунуштады.
Өтө зарыл жумушу барларга жана Евробиримдиктин аймагында туруктуу жашагандарга гана уруксат болушу мүмкүн.
Расмий маалыматтарга караганда, Россияда коронавирус менен ооругандар соңку суткада бир жарым эсеге көбөйүп, 93 адамга жетти. Кечээ эле бул көрсөткүч 63 болсо, соңку суткада эле дагы 30 жаңы учур катталды. ( анын ичинен 20 Москвада).
Казакстанда президент Касым-Жоомарт Токаев  коронавирустун пандемиясына байланыштуу 16-марттан тарта өлкөдө өзгөчө кырдаал жарыялады. Өзгөчө кырдаал 15-апрелге чейин созулат.  Зарылдыкка жараша анын мөөнөтү узартылышы мүмкүн.
Президент ошондой эле өзүнүн жарлыгында өзгөчө кырдаалды камсыз кыла турган мамлекеттик комиссия түздү.
"Тополоң-тоз болуп, баалардын чайкоочулук менен көтөрүүгө жол берилбейт, менин буйругум боюнча бардык деңгээлдеги акимдерди муну катуу көзөмөлгө алат",-деп баса белгиледи Касымжомарт Токаев.
Токаевдин жарлыгына ылайык, өзгөчө кырдаал учурунда коомдук тартипти сактоо, мамлекеттик жана стратегиялык , өзгөчө режимдеги объектилерди, ошондой эле элдин жашоосун камсыз кылган объектилерди кайтаруу күчөтүлөт. Соода-сайрандоо борборлору, кинотеатрлар, театрлар, көргөзмөлөр жана башка эл чогулган коомдук жайлар иштебейт. Оюн-зоок, спорттук жана башка массалык, үй-бүлөлүк, эскерүү  иш чаралары. аш-тойлор өткөрүлбөйт. Карантин шартында масштабдуу санитардык иш чаралар жүргүзүлөт.
Токаев мамлекеттик органдардын жетекчилери менен кеңешме өткөрүп, элди азык-түлүк жана биринчи кезекте зарыл болгон товарлар менен үзгүлтүксүз камсыздоону тапшырды.
"Казакстанда бүгүнкү күнгө коронавирус катталган тогуз учур такталды, анын ичинен Алматыда жети, Нур-Султанда эки учур", - деп айтылат Саламаттык сактоо министрлигинин басма сөз кызматынын билдирүүсүндө.
Ошондой эле стационардык карантинде 1 миң 641 адам, үй карантинде 981 бар.
Covid-19 вирусу эң алды Германиядан учуп келген эки жарандан табылган. Учакта чогуу келген 12 киши дагы карантинге алынды.
Казакстан өткөн аптада эле массалык түрдөгү коомдук жана спорттук иш чараларды токтоткон эле. Ошондой эле 16-марттан тарта Европага аба каттамдарын кыскартуу чечими кабыл алынган.
Ошол эле убакта Орусия менен аба каттамдарга, Казакстанга ЕАЭБдин жарандарынын кирип-чыгышына чектөө болбойт деп айтылган. Бирок баары бир өлкөгө кирип-чыгууда кандайдыр бир чектөөлөр боло турганы тууралуу кабарлар келип жатат.
Өзбекстан коронавирустун жайылышына бөгөт коюш үчүн башка өлкөлөр менен авиа жана авто каттамдарын жаап жатат. Бул жөнүндө жекшембиде премьер-министр Абдулла Арипов билдирди.
Ошондой эле бала бакчалар, мектептер жана жогорку окуу жайлары карантинге жабылып, Ноорузга карата бардык массалык иш чаралар токтотулду.
Өзбекстанда коронавирус жуктурган алты адам катталганын өлкөнүн Саласматтык сактоо министрлиги тастыктады. Жекшембиде эртең менен Франциядан учуп келген өзбек жаранынан коронавирус табылган, кийин анын жолдошу жана эки баласы, бир небересинен да вирус чыккан. Аны менен бирге учуп келген 23 жүргүнчүнүн баары карантинге киргизилди.  Ошондой эле Стамбулдан келген жаранда дагы вирус аныкталган.
Авиа жана автоунаа байланыштарын токтотуу Өзбекстандын экономикасына, анын ичинде туризм тармагына олуттуу зыян алып келбей койбойт. Соңку жылдары Өзбекстандын туризм тармагы катуу жанданып, өткөн жылы эле өлкөгө туристтердин саны сегиз миллионго чыкканы мактаныч болуп айтылды эле.
15-мартка карата жаңы коронавирус чакырган COVID-19 менен ооругандар бүт дүйнө боюнча 153,5 миң адам болду, алардын 5735 каза тапты. (КС)
</doc>
<doc docid='bbc_world-52499293' lang='kir' type='mono' source_url='https://www.bbc.co.uk/kyrgyz/world-52499293' term='COVID'>
Трамп коронавирус Кытайдын лабораториясында жасалганын жарыялады. Чалгын кызматы макул эмес
АКШнын президенти Дональд Трамп коронавирус Ухандагы вирусология институтунда жасалганы боюнча далилдерди көргөнүн билдирди. Ак үйдөгү басма сөз жыйында президент Трамп Кытай бийлиги вирустун жайылышын токтото албай койгон же токтотуунун зарылчылыгы жок деп чечкен болушу мүмкүн экенин айтты.
АКШнын президенти Дональд Трамп коронавирус Ухандагы вирусология институтунда жасалганы боюнча далилдерди көргөнүн билдирди. Ак үйдөгү басма сөз жыйында президент Трамп Кытай бийлиги вирустун жайылышын токтото албай койгон же токтотуунун зарылчылыгы жок деп чечкен болушу мүмкүн экенин айтты.
Журналисттердин коронавирус Ухандагы вирусология институтунда жасалганы боюнча далилдер тууралуу суроосуна президент Трамп "ооба, мен көрдүм" деп жооп берген.
"Балким алар [Кытай] ката кетирип алышты же башында туура эмес жасап алышып, андан кийин катанын үстүнөн ката кетире беришкен. Ошол эле учурда муну бирөө атайын жасады",-деп кошумчалады Трамп.
Кытай болсо Трамптын сөзүн четке кагып, АКШ Covid-19 вирусуна даярдыгы чабал болгонун жашыруу үчүн башка мамлекеттерди күнөөлөп жатканын айтып чыкты
Ал тапта АКШнын Улуттук чалгын кызматы коронавирус лабораторияда жасалбаганын же вирустун генетикасы модификацияланбаганын аныктады. АКШнын атайын кызматынын билдирүүсүндө вирус жаратылыш шартында чыгып, кийин адамга жукканы айтылат. Дүйнөдөгү окумуштуулардын басымдуу бөлүгү дал ушул пикирди ырастап келишет.
Учурда вирус Кытайдагы лабораторияда жасалып, дүйнөгө жайылды деген ар түрдүү ушак-айың тарады. АКШнын чалгын кызматы дал ушул ушактар боюнча биринчи жолу жооп кайтарып жатат.
Буга чейин Кытайдын бийлиги көзөмөлдөгөн Global Times басылмасы кытайлык эксперттер жана интернет колдонуучулар АКШдагы Форт Детрик лабораториясынын жаңы коронавирустун жайылышына байланышы барбы деген суроого жооп издеп жатышканын жазган. Ал эми Кытайдын Тышкы иштер министрлигинин кызматкери Чжао Лицзян коронавирус биринчи жолу Уханда катталганы менен, аны өлкөгө америкалык аскерлер алып кириши мүмкүн экенин билдирген.
Эки мамлекет бир нече аптадан бери коронавирус боюнча кайым айтышып жатат.
Кыргызстанда 1-майга карата коронавирусту жуктурган он жаңы учур катталды. Өлкөдө толугу менен 756 киши вирусту жуктуруп, 504 киши айыгып чыккан. Расмий маалыматтар боюнча 8 адам көз жумду.
Өкмөт өзгөчө абалдын айрым чектөөлөрүн  жеңилдетип жатканына карабастан, калкты санитардык-эпидемиологиялык талаптарды жана гигиенаны сактоого чакырды. 1-майдан тарта өлкөдө айрым тармактагы компаниялар ишин жандантууга уруксат алды: толук тизмени шилтеме аркылуу караңыз.
Орусиянын премьер-министри Михаил Мишустин коронавируска кабылганы кабарланып, ал өзүн изоляцияда кармап жатат. Буга чейин Британиянын премьери Борис Жонсон дагы вирусту жуктурган. Мишустин вирустун кайсыл түрүнө кабылганы азырынча белгисиз.
Мишустин дарыланып жатканда, анын милдетин биринчи вице-премьер Андрей Белоусов аткарат. Саясатчы январь айына чейин президент Путиндин жардамчысы катары иштеген.
Орусия дагы Кыргызстандай эле май айындагы майрамдарды карантин шартында өткөрөт. Москва шаарынын тургундары болсо өткөрмө кагаздарды интернет аркылуу узартуу мүмкүн болбой жатканына нааразы болушууда. Орусияда карантин 11-майга чейин узартылган.
Британия демекчи, премьер-министр Борис Жонсон өлкө коронавирустун жайылышынын туу чокусуна жеткенин жарыялады. Бул сөзүн Жонсон Covid-19 вирусунан сакайгандан кийинки биринчи жыйында айтты.
Жонсон эмдиги жумада карантин чараларын жеңилдетүү жана экономиканы калыбына келтирүү боюнча долбоорун жарыялайт. Британ лидеринин негизги максаты экономиканы жандандыруу, мектеп жана ишканаларды ачуу. (AT)
</doc>
<doc docid='bbc_magazine-52441144' lang='kir' type='mono' source_url='https://www.bbc.co.uk/kyrgyz/magazine-52441144' term='COVID'>
Коронавирус өпкөнү эле эмес, бөйрөктү дагы жабыркатат
Коронавирус пандемиясы башталгандан тарта эле бүтүндөй дүйнө жүзү боюнча дарыгерлердин убайымы - өпкөнү жасалма дем алдырган аппараттын тартыштыгы болуп калды.
Коронавирус пандемиясы башталгандан тарта эле бүтүндөй дүйнө жүзү боюнча дарыгерлердин убайымы - өпкөнү жасалма дем алдырган аппараттын тартыштыгы болуп калды.
Анткени баштапкы этабында жаңы коронавирус тамакта жана жогорку дем алуу жолдорунда активдүү өөрчүйт. Андан соң инфекция төмөндөп, өпкөгө чейин жетип, өпкөнүн сезгенүүсү пайда болот.
Бирок соңку мезгилде АКШ жана Кытай дарыгерлери вирус жуктуруп алгандар арасында бөйрөк оорусу дагы каттала баштаганын байкашкан. Жыйынтыгында ооруканаларда  гемодиализ аппараттары тартыш боло баштады.
Азырынча жаңы вирус толук изилденип бүтө элек. Ошондуктан бөйрөккө түз таасири тийдиби же кыйыр түрдө таасир этип жатабы, мунусу белгисиз. Өнөкөт оорусу барлар ансыз деле вирус жуктурса, абалы оор болору эскертилип жатат. Бул жерде иммундук системанын өтө активдешүүсүн дагы эсепке алуу керек. Иммунитет бейтааныш инфекцияны байкаганда бир гана вируска чабуулга өтпөстөн, дени сак клеткаларга дагы чабуул коюп жиберет. Мындан бөйрөк сыяктуу сезимтал органдар жабыркашы мүмкүн. Дарыгерлер бири-бирине байланышта болгон органдар жабыркап, чынжыр сыяктуу уланып кетпейби деп тынчсызданууда.
Азырынча бул жөн гана божомолдор. Кантсе дагы саламаттыкты сактоо тармагынын адистери инфекциянын өөрчүшүнүн күтүүсүз варианттарына даяр турушу керек болот.
Америкалык дарыгерлердин маалыматына таянсак, коронавирус менен реанимацияга кабылгандардын 20-40 пайыз бейтаптарда бөйрөк оорусу чыгып, баары гемодиализге муктаж, деп жазган New York Times.
Акырындап окумуштуулар вирус кайсыл органды кандай жабырката турганын биле баштады. 2000-жылдардын башындагы SARS оорусуна көп окшош жактары бар экени айтылууда.
Covid-19 оорусун козгогон SARS-Cov-2 вирусу дем алуу органдарын, ичеги жана өпкөгө дагы коркунуч жаратышы мүмкүн.
Эволюциянын 2 млн жылдыгында биздин иммундук система белгилүү болгон  инфекцияларга каршы күрөштү жакшы өздөштүрдү. Бирок жаңы коронавирус капыстан басып, аны менен күрөшүү ошончолук татаал болуп жана жугузуп алуу өтө оңой болууда.
Вирус клеткага түшкөндөн кийин анын үстүнөн көзөмөлдү "басып" алып, көндүм болгон белоктордун ордуна өзүнүн үлгүлөрүн чыгара берет. Чынжыр сыяктуу уланган реакция башталат. Жыйынтыгында клеткалар өлө баштайт, инфекцияны алып жүрүүчүсү жугуштуу болуп калат. (AbA)
</doc>
<doc docid='bbc_kyrgyzstan-52045761' lang='kir' type='mono' source_url='https://www.bbc.co.uk/kyrgyz/kyrgyzstan-52045761' term='COVID'>
Коронавирус менен күрөшкө Кытайдын жардамы, өлкөдөгү соңку абал
Кытай коронавирустун жайлышын токтотуу үчүн Кыргызстанга гуманитардык жардам көрсөттү. Кыргыз расмийлери дарыгерлер үчүн медкаражаттар келгенин айтты.
Кытай коронавирустун жайлышын токтотуу үчүн Кыргызстанга гуманитардык жардам көрсөттү. Кыргыз расмийлери дарыгерлер үчүн медкаражаттар келгенин айтты.
"Кытай Эл Республикасынан 10 миң даана дарыгерлер үчүн респиратордук беткап, 100 миң даана бир жолу колдонулуучу беткаптар, ошондой эле 1 миң даана коргонуучу кийимдер келди. Мындан сырткары 10 миң даана беткаптарды Кытайдын Кыргызстандагы элчилигине тапшырышты",-деп айтылат кабарларда.
Кыргызстанда алгачкы учур өткөн аптада катталып, төрт күндүн ичинде алардын саны 44 кишиге жетти. 15-апрелге чейин Бишкек, Ош жана Жалал-Абад шаарына, Ош облусунун Ноокат, Кара-Суу райондорунун, Жалал-Абад облусунун Сузак районунун аймактарына өзгөчө абал киргизилди.
"Вирус жуктургандардын алтоонун абалы оор болуп реанимацияда жатат", -деп билдирди Коронавируска каршы туруу боюнча республикалык штабдын басма сөз жыйынында Саламаттык сактоо министрлигинин өкүлү Айнура Акматова.
Кыргызстанда вируска каршы күрөшүү үчүн COVID-19 атайын эсеби ачылган. Соңку маалыматтарга караганда, жардам иретинде которулган акчалар 35 млн 293 миң 891 сом болду.
Расмийлер бейтаптарды дарылоого стационардык орундуктардын саны жетиштүү деп айтууда. "Өлкө боюнча 1623 орундук ачылган, кошумча 715 орундук резервде, интенсивдүү терапия үчүн 215 орундук каралган, жана 68 орундук резервде".
Кыргызстанга чет өлкөдөн кайтып келгендер АКШнын мурдагы аскердик базасында кармалууда. Бир нече күн мурун эле базада жүздөгөндөр карантинде болчу. Айрымдары үйүнө кое берилгени менен, карантинде кармалган кишилердин саны көп. Алар шарттарга нааразы болушууда. Саламаттыкты сактоо министрлиги болсо абалды жакшыртуу үчүн болгон күчүн жумшап жатканын билдирди.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Дем алуу органдарын сезгенткен коркунучтуу коронавирус Кытайда жыл башында белгилүү боло баштаган. Жаңы вирустун булагы Ухандагы деңиз азыктары, канаттуулар, жылан, коён жана башка жаныбарлар сатылган базардан чыгышы мүмкүн деген кытай бийлиги.
Ухань - Кытайдагы негизги транспорт түйүнү. Кытайдагы жетинчи, дүйнөдөгү 42-орунда турган ири шаар. БУУнун маалыматына караганда, Уханда тогуз миллионго чукул киши жашайт. Ошондон бери вирус бүтүндөй дүйнөгө тарап жатат. (AbA)
</doc>
<doc docid='bbc_world-51584828' lang='kir' type='mono' source_url='https://www.bbc.co.uk/kyrgyz/world-51584828' term='COVID'>
Коронавирус Европага жетти: Италия түндүгү карантинде
Дем алыш күндөрү Италиянын түндүк  облустарында коронавирус катталды. Вирустан улам пайда болгон пневмониядан төрт киши көз жумган. Жуктуруп алгандар саны 150гө жетти.
Дем алыш күндөрү Италиянын түндүк  облустарында коронавирус катталды. Вирустан улам пайда болгон пневмониядан төрт киши көз жумган. Жуктуруп алгандар саны 150гө жетти.
Жекшембиде өлкө бийлиги коронавирустун жайылып кетишин алдын алуу максатында айрым шаарларга карантин киргизди.
Италиянын расмийлери коронавирустун жайылышынан улам Венеция карнавалы эки күн эрте токтотту.
Италияда 152 киши Covid-19 вирусун жуктурганы аныкталган үч киши көз жумду. Бул Европа аймагындагы вирусту жуктургандардын эң көп саны. Ошондуктан өлкөнүн расмийлери Милан жана Венецияга жакын аймактарга карантинге байланыштуу чектөөлөрдү киргизди. Болжолу менен 50 миң киши эки апта бою Венето жана Ломбардия шаарчаларынан чыга албайт.
"Кооптуу тилке" саналган аймактан тышкары жакын шаар жана кыштактарда дагы дүкөндөр, мектептер жабылып, спорттук мелдештер токтотулду. Анын ичинде футбол оюндары дагы бар.
Коңшу Австрия Венециядан келе жаткан поездди чек арада токтотуп, дене табы көтөрүлгөн эки жүргүнчүнү ооруканага жеткирген. Бирок кийин алардан коронавирус аныкталбаганы тастыкталды.
Түштүк Корея менен Иран дагы Covid-19 вирусуна каршы чараларды күчөтүүдө. Бул эки мамлекетте коронавируска кабылгандардын саны кескин өстү. Түштүк Кореяда 600 киши вирусту жуктуруп, алты адам көз жумду. Өлкөнүн расмийлери, коронавирус "эң жогорку коркунуч" жаратат деп билдирди.
Иранда болсо жекшемби күнү жаңы коронавируска 43 адам кабылганы тастыкталган. Алардын көбү ыйык деп саналган Кум шаарында катталды. Өлкөдө вирустан сегиз адам көз жумду. Бул Кытайдан тышкары мамлекеттеги эң көп сандагы адамдык жоготуу. Коронавирус түзгөн коркунучтан улам Иран 14 провинциясында мектеп, университет жана маданий борборлорду жапты. Ошол эле маалда Иранга коңшу өлкөлөр дагы чек араларын жапканы белгилүү болду. Булар: Ирак, Пакистан, Армения, Ооганстан жана Түркия. Кытайда 76 миң киши вируска кабылып, 2,442 адам көз жумду.
</doc>
<doc docid='bbc_world-51800839' lang='kir' type='mono' source_url='https://www.bbc.co.uk/kyrgyz/world-51800839' term='COVID'>
Коронавирус: бүтүндөй Италия карантинде
Италиянын өкмөтү Covid-19 вирусунан улам бүт өлкө боюнча карантин жарыялады.
Италиянын өкмөтү Covid-19 вирусунан улам бүт өлкө боюнча карантин жарыялады.
Дүйшөмбү күнү премьер-министри Жузеппе Конте жарандарды үйдө отурууга үндөп, саякатка уруксат менен гана чыгууга мүмкүн болорун билдирди.
Италияда дүйшөмбү күнү көз жумгандар саны 463 кишиге жетти жана жаңы коронавирусту жуктуруп алгандар саны боюнча бул өлкө Кытайдан кийинки эле экинчи орунга чыкты.
Учурда вирус Италиянын 20 аймагында жана туристтерге эң популярдуу болгон тарыхый жерлерде аныкталды. Ошондуктан карантинге кирген аймактарда туристтер агылып келген Милан жана Венеция бар.
Премьер-министр Конте  "Мен үйдө отурам" деген принциптеги чектөөлөрдү киргизди. Эми италиялыктар коомдук жайларга баруудан карманышы керек.
"Кечинде тааныштар менен ресторан, кафелерге баруудан баш тартуу зарыл. Биз ага жол бербейбиз, себеби ушундай жерлерде вирус тез жайылып жатат",-деди Конте.
Өлкөдө спорт мелдештери, футбол беттештери толугу менен токтотулду. Мектеп, университеттер 3-апрелге чейин жабылды. Бардык диний жана маданий иш-чараларды өткөрүүгө тыюу салынды. Кинотеатр, түнкү клубдар, фитнес-борборлор, бассейн, музей жана тоо лыжасы боюнча курорттор жабылды.
Өкмөт ишке байланыштуу же үй-бүлөдөгү олуттуу көйгөйдөн улам жол жүрүүгө мажбур болгондорго гана саякаттоого уруксат берилет деп жарыялады.
Учак жүргүнчүлөр эмне себептен саякатка чыкканын түшүндүрүп бериши керек. Ошондой эле Италияга учуп келгендердин олуттуу себеби болбосо, алар артка жөнөтүлөт. Ал эми жүргүнчү кемелерге толугу менен тыюу салынды.
Карантин эрежелерин бузгандар үч айга чейин камалат.
Дүйнөдө 111 миңден ашуун киши вирусту жуктурду, 3,890 адам көз жумду.
Иранда болсо соңку 24 сааттын ичинде 43 адам коронавирустан улам каза тапты. Февралдын ортосунан бери Иранда 7,161 киши вирусту жуктуруп, 237 киши көз жумду. Айрым эксперттер бул сан кыйла жогору болушу мүмкүн экенин айтышууда.
Израил болсо чет өлкөдөн келген ар бир кишини 14 күн бою карантинде кармоо чечимин кабыл алды. Бул кабарды өкмөт башчы жарыялады.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы 2020-ж., 21-март 20:00 GMT+6
Кытайда вирусту жуктургандардын саны азайып жатат, бир күндүн ичинде кырк эле киши Covid-19 вирусун жуктурган.
Коронавирустун жайылышы басаңдап жатканы менен, саламаттыкты сактоо расмийлери вируска каршы чараларды жеңилдетпей турууга үндөшүүдө.
</doc>
<doc docid='bbc_world-51485909' lang='kir' type='mono' source_url='https://www.bbc.co.uk/kyrgyz/world-51485909' term='COVID'>
Covid-19: жаңы коронавирус тууралуу үч факты
Хубэйде бир эле күндө 15 миңге чукул киши вирусту жуктуруп алды. Мындай чоң секирик болуп кеткенин адистер коронавирустун симптомдорун кеңири карап калганы менен түшүндүрүүдө.
Covid-19 жаңы коронавирусу тууралуу эмне белгилүү жана ал канчалык коркунучтуу?
Facebook посттун аягы, , автор: BBC News Кыргыз
Хубэйде бир эле күндө 15 миңге чукул киши вирусту жуктуруп алды. Мындай чоң секирик болуп кеткенин адистер коронавирустун симптомдорун кеңири карап калганы менен түшүндүрүүдө.
Ага карабастан Дүйнөлүк саламаттыкты сактоо уюму жалпы абал "өзгөрүүсүз калууда" деп билдирди. Себеби вирусту жуктургандардын чоң секириги бир өлкөдө, Кытайда гана катталган.
Вирус 60 миң кишиге жугуп, жыйырмадан ашуун мамлекетке тарады. Эң көп каза тапкандардын саны Кытайда. Өлкөдө миңден ашуун адам көз жумду.
"Учурда маалымат каражаттарынын, каржы базарынын жана саясатчылардын көңүл борборунда туруп жаткан вирус тууралуу эки ай мурун бизге эч нерсе белгисиз болчу",-деп моюнуна алды Дүйнөлүк саламаттыкты сактоо уюмунун башкы директору Тедрос Гебреисус.
Уюмдун башчысы жаңы коронавирус тууралуу көп суроолорго азырынча так жооп жок экенин билдирди.
Ага карабастан Covid-19 вирусун башка инфекцияларга салыштырганда, абал анчалык кооптуу эмес экенин байкаса болот. Маселен, жөнөкөй сасык тумоодон жылына 500 миң киши көз жумат.
Соңку статистикага ылайык, Covid-19 вирусун жуктурган 100 кишинин бири көз жумат. Кытайда 2003-жылы тараган "дем алуу органдарынын синдрому" же SARS вирусу кыйла кооптуу болгон. SARS вирусун жуктурган он кишинин бири көз жумган.
Ага карабастан соңку коронавирустун статистикасы өзгөрүшү ыктымал.
Андан тышкары SARS вирусун жуктургандар симптомдорду дароо көрсөткөн. Ошондуктан бейтаптарды бөлүп салуу оңой болгон. SARS вирусунун симптомдору тез аныкталып, бейтаптар карантинде кармалган.
Covid-19 болсо  SARS вирусунан кыйла айырмаланып турат. Жаңы коронавирусту жуктургандар жөтөлүү же дене табынын ысышы сыяктуу жеңил симптомдорду көрсөтөт.
Вирусту жуктургандар өздөрү да байкабай, медициналык жардам албай жүрө бериши ыктымал. Демек, алар вирусту андан ары дагы тарата берет.
Учурда вирусту жуктурган адам жөтөлгөндөн кийин, инфекция аба аркылуу тарап жатат. Ошондой эле азырынча вируска каршы вакцина чыга элек. Дүйнөлүк саламаттыкты сактоо уюму вакцина 18 айдын ичинде даяр болот деп ишендирүүдө.
Ошондуктан дарыгерлер колду улам самындап жууп турууну, гигиенага көңүл бурууну жана көчөдө бет кап тагынып жүрүүгө үндөп жатат. Бирок бет кап вирустан канчалык коргой алары талаштуу. Хирургияда колдонулган бет кап кишини толугу менен коргобойт.
Ага карабастан вирусту жуктурган адам бет кап кийип жүрсө, аны башкаларга жуктуруу коркунучун азайтат. Бул болсо вирустун жайылышын басаңдатышы мүмкүн. (AT)
</doc>
<doc docid='bbc_world-52148170' lang='kir' type='mono' source_url='https://www.bbc.co.uk/kyrgyz/world-52148170' term='COVID'>
Дүйнөдө коронавируска кабылгандар бир миллиондон ашты
Кыргызстанда коронавирус жуккандардын бирөө каза тапты. 61 жаштагы бейтап райондук ооруканада дарыланып жаткан.
Кыргызстанда коронавирус жуккандардын бирөө каза тапты. 61 жаштагы бейтап райондук ооруканада дарыланып жаткан.
Коронавируска каршы республикалык штабдын соңку маалыматына караганда, дагы жаңы катталган тогуз учур болду. Жалпысы болуп  СOVID-19 вирусуна жуктуруп алгандар саны өлкө боюнча 125 деп айтылат расмий маалыматта.
Жон Хопкинс университетинин эсептөөсү боюнча дүйнөдө коронавирус аныкталган кишилер саны бир миллиондон ашты. АКШ пандемиянын очогуна айланууда. Бирок өлүм-житим мурдакыдай эле Европада жогору.
Эксперттер реалдуу сандар мындан көп болушу мүмкүн экенин эскертүүдө. Анткени жогорудагы сандар дарыгерлер аныктаган учурларга гана мүнөздүү.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Вирус жайылып баштаган бир жарым ай мурун 100 миң киши аныкталган болсо, 76 күн ичинде жарым миллионго жеткен. Ал эми акыркы аптада эле эки эсеге көбөйүп, бир миллионго жетти.
Соңку маалыматтарда Covid-19 менен ооругандар саны дүйнөдө 1,1 млн, ал эми өлүм-житим 53 миң деп көрсөтүлдү. Ошол эле маалда 210 миң киши айыгып кеткен.
Учурда эң эле көп катталгандар АКШда - 243,4 миң бейтап. Өлкөнүн турмушу шал абалында, америкалыктардын дээрлик 90 пайызы үйүнөн чыкпоо тууралуу эскертүү алышты.
Бейшембиде америка бийлиги зарылчылыктан улам көчөгө чыгууга туура келсе, бетиңерди жаап жүгүлө деп эскертти.
"Кеп бул жерде жүздү жаап жүрүү тууралуу болуп жатат. Балким жоолук, моюн орогуч. Өзүңүз үйдөн деле атайын жасап аларсыз",-деди Нью-Йорктун мэри Билл де Блазио.
Ушундай эле сунуш менен Лос-Анжелес мэри жана президент Дональд Трамп дагы кайрылуу жасады.
Бирок президенттик администрациянын коронавирус менен күрөшүү боюнча координатору  Дебора Брикс социалдык аралыкты сактоодо беткаптын ордун эч нерсе алмаштыра албасын айткан.
Нью-Йорктун ооруканалары бейтаптарга толду. Бул шаар АКШдагы коронавирустун очогуна айланган. Шаарда бир нече талаа госпиталдары иштеп жатат.
74 жаштагы америкалык дарыгер жана Билл Фишер "Твиттер" баракчасына "космоско учканда дагы мынчалык кабатыр болбогонун", "эртеңки күн үчүн түйшөлүп жатканын" жазган.
Өлүм-житим вирус жуккандардын беш пайызын түзүп жатканы айтылды.
Жоготуулар саны боюнча эң алдыңкы өлкө Италия бойдон калууда. Коронавирус аныкталган 115,2 миң бейтаптын 14 миңи каза тапкан. Бирок расмийлер акыркы күндөрдөгү жоготуулар саны өзгөрүүсүз калып жатканын айтып, эң жогорку чектен өттүк деп билдирүүдө. (AbA)
</doc>
<doc docid='bbc_world-52437962' lang='kir' type='mono' source_url='https://www.bbc.co.uk/kyrgyz/world-52437962' term='COVID'>
Коронавирус: карантин чараларын жеңилдеткен өлкөлөр, аскер чыгымдары
Дүйнөдө коронавируска кабылгандар саны үч миллионго жакындады. Соңку маалыматтар боюнча 200 миң киши көз жумган.
Дүйнөдө коронавируска кабылгандар саны үч миллионго жакындады. Соңку маалыматтар боюнча 200 миң киши көз жумган.
Өлүм-житим эң көп катталып жаткан Европа өлкөлөрүндө кырдаал турукташа баштады. Ошондуктан айрым европалык өлкөлөр карантин чараларын жеңилдете баштады.
Кыргызстанда акыркы суткада 13 жаңы учур катталган. Өлкө боюнча коронавирус аныкталгандар саны 695 киши болду. Расмий маалыматтарга караганда, алардын сегизи каза тапкан. Ал эми 395 бейтап айыгып чыккан.
Коронавирустан эң көп жоготууларга кабылган Италияда марттын башында кирген карантин чаралары жеңилдетилди. Италиялыктар провинциянын аймагында шаардан шаарга чыга алышат. 15 кишиге чейин чогулууга дагы уруксат берилди. Франция 11-майдан тарта карантин чараларын жеңилдете турганын билдирди.
Интерактивдүү картаны көрүү үчүн браузерди жаңылаңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы
                    
                        2020-ж., 8-май 00:23 GMT+6
*Өлгөндөр саны 100 миң адамга
Браузерди жаңылаңыз
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
** Вирус боюнча жаңы учурлар мурдагы үч күндө катталган статистиканын орточо эсеби аркылуу көрсөтүлгөн. Статистика так болбогондуктан, бүгүнкү күндүн орточо эсебин чыгаруу мүмкүн эмес.
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы: 2020-ж., 8-май 00:23 GMT+6
АКШда вирус жуктуруп алгандар саны өтө тездик менен өсүп кеткенине карабастан, айрым штаттар бир ай мурун киргизилген чектөө чараларын бошоңдотту. Бирок карантин чараларын жеңилдетүү  өтө тобокелчил иш, деди  Нью-Йорктун губернатору Эндрю Куомо. Коронавирус эпидемиясы менен күрөшүү боюнча штабдын координатору доктор Дебора Биркс өлкөдөгү карантин чаралары алдыдагы бир нече айга чейин улана турганын айтты. Ак  үйдүн кеңешчиси доктор Энтони Фаучи мындай чаралар кеминде күзгө чейин улана берет деп белгиледи.
Коронавирустун очогу болуп калган Кытайда эки айлык карантинден кийин мурдакы абалга өтө башташты. Бээжин менен Шанхайда мектептер ачылды. Расмий маалыматтарга караганда, Covid-19 менен катталгандар саны төмөндөп жатат. Бээжин коомдук жайда жүрүүнүн жаңы эрежелерин киргизүүдө. Тагыраагы, мындан ары коомдук жайда чүчкүрүп-бышкырып, оозду кол менен жапканга тыюу салынды. Эрежени бузгандар айыпка жыгылат.
Түштүк Корея дагы акырындап мурдакы абалына келе баштады. Өлкөдөгү чиркөөлөр ачылып, сыйынууга келгендер аралыкты сактап, беткап менен кире баштады.
Коронавирустан беш миңдей киши өлгөн Иранда мечиттер ачылышы мүмкүн. Ирандын өкмөтү акырындык менен чектөө чараларын жеңилдетет. Дүкөндөрдү ачууга уруксат бере баштады.
Бул жылы аскердик чыгымдар 2008-жылдагы кризистен бери эң бийик көрсөткүчкө чыккан. Дүнөдө аскердик чыгымдар 1,9 трлн долларды түзөт деп айтылат SIPRI (дүйнөлүк маселелерди изилдөө боюнча Стокгольм эл аралык институту) докладында.
Докладдын авторлору коронавирус кийинки жылы бул тенденцияны сындырышы мүмкүн экенин белгилеген.
"Коргонууга чыгымдалган каражаттар кансыз согуштан бери болуп көрбөгөндөй өстү",-деди докладдын авторлорунун бири Нан Тянь.
Коргонууга эң көп сарптаган өлкө АКШ - 732 млрд доллар же курал-жаракка сарпталган дүйнөлүк чыгымдын 38% түзөт. Экинчи орунда Кытай  - 261 млрл доллар. Үчүнчү орунда Индия турат (71,1 млрд). Төртүнчүдө, Орусия - 65,1 млрд доллар. Бешинчи, Сауд Арабиясы - 61,9 млрд. (AbA)
</doc>
<doc docid='bbc_world-52589594' lang='kir' type='mono' source_url='https://www.bbc.co.uk/kyrgyz/world-52589594' term='COVID'>
Лукашенко постсоветтик өлкөлөрдүн лидерлерин Жеңиш парадына чакырды
Беларус - Жеңиштин 75 жылдыгына карата миңдеген киши катышкан иш-чараларды өткөрүп жаткан постсоветтик мейкиндиктеги жападан жалгыз өлкө.
Беларус - Жеңиштин 75 жылдыгына карата миңдеген киши катышкан иш-чараларды өткөрүп жаткан постсоветтик мейкиндиктеги жападан жалгыз өлкө.
Эки аптадан бери өлкөдө коронавирус жуктуруп алгандар аныкталууда. Ошондуктан калктын саламаттыгын коркунучка кептеп жатат деп, Беларустун сыртында да, ичинде да бийликти айыптагандар болууда.
Орус президенти Путин Москвадагы Жеңиш парадын жылдырып жаткан чакта Беларус президенти Александр Лукашенко постсоветтик өлкө лидерлерин Жеңиштин 75 жылдыгына карата өткөрүлө турган парадга чакырды.
Дүйнөлүк саламаттыкты сактоо уюму Беларус бийлигинин 9-майга пландалган иш-чараларына кабатырлануусун билдирди.
"Биз парадды жылдырбай турганыбызды айтып коюшум керек. Жылдыра албайбыз. Мен бул тууралуу көп ойлондум. Албетте, бул эмоционалдуу, идеологиялык терең нерсе. Ал кишилер (согуштун катышуучулары) балким вирустан же башка оорудан деле көз жумгандыр. Бирок алар бул тууралуу ойлоп да койгон эмес. Канчалык пафостуу угулбасын, алар биз үчүн өлүшкөн",- деди  президент Лукашенко.
Коргоо министрлиги парадга катыша тургандардын саламаттыгы жакшы экенин айтты. Ошол эле маалда аскер кызматкерлери арасында Covid-19 жуктуруп алгандар тууралуу кеп болгон. Министрлик бул тууралуу так маалымат берген жок. Интернетте аскер парадын жылдыруу тууралуу петицияга кол жыйнап жатышат.
"Эпидемиологиялык кырдаал парад өткөрүүгө мүмкүнчүлүк берет",- деди кол жыйнап жаткандарга жооп иретинде коргоо министри Виктор Хренин.
Параддан сырткары Минск шаарындагы аянтта майрамдык концерт өтөт. Баш калаанын сегиз жеринен фейерверк атылып, бир нече киши катышаары күтүлүүдө.
Көп өлкөлөр вирустан улам чектөө киригизип жатканда Беларус лидери Александр Лукашенко эч кандай чектөөлөрдү киргизген эмес. "Тизелеп жашагандан көрө тик туруп өлгөн артык" деп, өз эли үчүн антивирус коктейлин сунуштаган: арак, мончо, спорт жана талаа жумуштары. Өлкөнүн Саламаттыкты сактоо министрлигинин маалыматында, 7-майга карата  коронавирус аныкталгандар саны 20 168 кишиге жетип, 116 киши каза тапты. (AbA)
</doc>
<doc docid='bbc_kyrgyzstan-52134511' lang='kir' type='mono' source_url='https://www.bbc.co.uk/kyrgyz/kyrgyzstan-52134511' term='COVID'>
Covid-19: Кыргызстанда реагент жетишсиз
Кыргызстанда бүгүн Covid-19 жуктурган дагы 14 киши катталып, жалпы сан 130га жетти. Бир киши каза тапты. Ушуга чейин айыккандардын саны бешөө. Кыргызстанда негизги маселе анализ үчүн реагенттердин тартыштыгы болууда. Саламаттык сактоо министрлиги аларды издөө иши жүрүүдө деди.
Кыргызстанда бүгүн Covid-19 жуктурган дагы 14 киши катталып, жалпы сан 130га жетти. Бир киши каза тапты. Ушуга чейин айыккандардын саны бешөө. Кыргызстанда негизги маселе анализ үчүн реагенттердин тартыштыгы болууда. Саламаттык сактоо министрлиги аларды издөө иши жүрүүдө деди.
Кыргызстанда жалпы жакшы болгондордун саны беш киши. Алар Жалал-Абад облусунун жашоочулары.
Бүгүн-эртең үйүнө чыгарылат деген дагы башка бейтаптар бар.
Андан сырткары 14 күндөн бери обсервацияда жаткандар бүгүн чыгарыла баштады. Бул тууралуу саламаттык сактоо министри Сабиржан Абдикаримов билдирди:
"Биринчи жана экинчи анализдери  вирус жок экенин көрсөтүп, оорунун клиникалык белгилери жок болгондорду обсервациядан чыгарып жатабыз. Аларды үй обсервациясына жиберип жатабыз. Анда дагы 14 күн болуп, үй-бүлөлүк дарыгерлердин көзөмөлүндө турушат. Ал бүткөндө обсервациядан толук чыгат".
Кытайдан келген 21 миң экспресс-тест кечээ Саламаттык сактоо министрлигине өткөрүлүп берилди.
Ушу тапта Кыргызстанда экспресс-тесттен 60 миң даана бар. Ал эми ПЦР анализ үчүн реагенттерден 3000 изилдөөгө жетчүсү бар.
Саламаттык сактоо министри Сабиржан Абдикаримов ПЦР анализ жүргүзүү үчүн реагенттер жетиштүү эмес экенин, бирок аракет кылып жатышканын билдирди:
"Кечээ Беларустан келди: 400 комплект жана 2500 реагент. Биринчи, экинчи баскычта изилдөө жүргүзө тургандардын баары келди. Азыр биздин лабораторияда текшерилип жатат. Жакшы болсо, жер жерлердеги лабораторияларга бөлүп беребиз".
Азыр обсервацияда 1900 адам бар.
Каза болгон Ноокаттын тургуну 61 жашта болчу. Анын башка өнөкөт оорулары да болгон, денеси изилдөөгө алынат.
Мурдагы вице-премьер министр Алтынай Өмүрбекова вирустун жайылышын чектөө боюнча жумуш жолго коюлганын, үйдөн чыкпай туруу ушу тапта өтө маанилүү экенин белгиледи.
"Коомчулук дагы, адистер дагы чымырканып койсок, вирустун жайылуусун чектегенге мүмкүн. Сузакта, Жалал-Абадда адамдарды үйүнөн чыгарбай катуу көзөмөл кылынды. Вирус катталган башка региондордо да ушундай чаралар көрүлдү. Ушул катуу тартипти кармап койсок, мен баары жакшы болот деп ойлойм", - деди Өмүрбекова.
3-мартка карата вирус жуктургандар менен байланыштагылардын расмий саны 2284.
Республикалык штаб алардын баары табылганын айткан.
Бүгүн жаңы катталгандардан 6 киши Бишкекте, 5 киши Жалал-Абад облусунда, экөө Жалал-Абад шаарында, бирөө Чүйдө. Алардын төртөө сырттан келгендер, ону өлкөдө жуктургандар. (АК)
</doc>
<doc docid='bbc_world-52000231' lang='kir' type='mono' source_url='https://www.bbc.co.uk/kyrgyz/world-52000231' term='COVID'>
Коронавирус: Дүйнөдө эмне болуп жатат?
Жекшембидеги акыркы маалыматтарга ылайык, коронавирус жуктургандардын саны дүйнө жүзүндө 300 миңден ашты. Алардын 13 миңдейи каза болду, 92 миң бейтап сакайды.
Жекшембидеги акыркы маалыматтарга ылайык, коронавирус жуктургандардын саны дүйнө жүзүндө 300 миңден ашты. Алардын 13 миңдейи каза болду, 92 миң бейтап сакайды.
Германия жекшемби кечинде вируска каршы чараларын күчөттү. Жумуштун жана үйлөрдүн сыртында адамдардын эки кишиден ашык чогулуусуна тыюу салынды.
Андан сырткары бийлик бардык кафе жана ресторандарды жабууну буйрук кылды, тамакты үйгө жеткирүүгө болот. Ошондой эле чачтарачканалар жана башка салондор жабылууда.
Германиянын канцлери Ангела Меркель ага жума күнү эмдөө жасаган дарыгерден Covid-19 табылгандан кийин үйдө отурууну чечти.
Африка өлкөлөрүндө да сандар өстү. Жекшембиде ал жакта катталгандар 1200гө чамалады. Ушуга чейин Африкада эң төмөн көрсөткүч болуп келаткан.
Британия менен Ирландияда коронавирустан улам McDonald's жабылып жатат. Коштошуу катары алар жабылуу алдында дарыгерлер менен куткаруучуларга бекер гамбургер таратмакчы.
Британиянын бийлиги аралда вирустун таркашы күчөп жатканын эскертти. Акыркы суткаларда Уэльсте эле жети бейтап көз жумду.
Дарыгерлер алардын курагы 70тен ашкандар же өнөкөт оорулары бар эле деди. Өлкөдө жалпы учур 5000ден ашып, каза болгондордун саны 250гө жакындады.
Францияда коронавирус жуктургандардын саны 16 миңден ашып, каза болгондор 674 киши болду. Өлкөдө 7200дөн көп адам ооруканада жатат.
Австралияда пабдар, клубдар, кинотеатрлар, казино, чиркөөлөр жана мода үйлөрү жабылып жатат. Кафе жана ресторандар сыртка сатуу кызматтарына өттү. Үйгө жеткирип берүү кызматы менен супермаркеттер кадимкидей иштеп жатат.
Өлкө боюнча мектептер жабылган жок, бирок айрым штаттар өздөрү ушундай чечим кабыл алышаарын айтышты.
Австралияда коронавирус жуктургандар акыркы бир нече күндө кескин көбөйүп, 1300дөн ашты.
Коронавирустан 3000ден ашык киши өлгөн Италиянын Ломбардиясында жекшембиден тарта көчөдө жүрүүгө тыюу салынды, жада калса жалгыз чыгып чуркаганга да болбойт.
Италияда өткөн суткада 800 киши өлүп, бул рекорддук көрсөткүч болуп калды.
Индия 14 саатка коменданттык саат киргизди. Эгер бийлик вирустун тарашын токтотууда бул ыкманы натыйжалуу деп тапса, мындан ары такай колдонот.
Өлкөнүн көп сандагы калкы бул коменданттык сааттын шарттарын милдетүү түрдө аткарып жатканы кабарланды.
Иран коронавирус менен күрөшүү боюнча АКШнын жардамынан баш тартты. Аятолла Хаменеи Вашингтондун бул сунушу кызыктай экенин билдирип, вирусту АКШ өзү ойлоп тапкан болуш керек деген мурдагы сөзүн кайталады.
Тайландда жуктургандар мурдагыдан үч эсе өсүп, 600гө чыкты. Алардын басымдуусу Бангкокто. Шаар балким карантинге алынышы мүмкүн.
Түштүк Кореяда чогулбагыла деген чакырууларга карабай чиркөөлөрдө жекшембидеги сыйынуулар өттү. (АК)
</doc>
<doc docid='bbc_magazine-52240845' lang='kir' type='mono' source_url='https://www.bbc.co.uk/kyrgyz/magazine-52240845' term='COVID'>
Коронавирустан айыгып кеткен беш кишинин окуясы
Коронавирус пандемиясы дүйнөгө жайылып, 1.8 миллиондон ашуун киши вирусту жуктуруп, 117 миңден ашуун адам көз жумду.
Коронавирус пандемиясы дүйнөгө жайылып, 1.8 миллиондон ашуун киши вирусту жуктуруп, 117 миңден ашуун адам көз жумду.
Ошол эле учурда 280 миңден ашуун киши коронавирустан сакайып кетти. Эксперттер бул статистика так эмес экенин айтышууда. Себеби көптөр вирусту аныктоочу тесттен өтпөй туруп эле, вирустан айыккан.
"Дем алып жатканыма ушунчалык сүйүнөм",-дейт Нихарика Махандру.
Ал Британиядан бир жумага Испанияга эс алууга барган. Испанияга жеткенине көп өтпөй башы ооруп, дене табы көтөрүлүп, булчуңдары түйүлүп ооруган. Андан кийин Нихарика жөтөлүп, алсыз болуп, деми кыстыгып, өтө кыйналган экен. Аны менен бирге эч кандай даамды, жытты сезе албай калганын айтат.
Кыйналып жаткандыктан Нихарика Барселона шаарындагы ооруканага кайрылат.  Дарыгерлер анда пневмония жана өпкөсүнө суу толуп калганын аныкташкан. 28 жаштагы келиндин өнөкөт оорулары жок болчу.
"Аябай кыйналдым, дем ала албай чыктым. Бирөө мойнумду кармап, муунтуп жаткандай сезилди. Ошол сезимди эстесем коркуп кетем",-дейт ал.
Ооруканада дарыгерлер жана орун аз болгондуктан, Нихарикадан Covid-19 вирусун аныктоо үчүн анализ алып, дары-дармек беришип, үйүнө жөнөтүшкөн. Эмдиги күнү дарыгерлер ал коронавируска кабылганын билдиришкен.
"Диагнозду айтышкандан кийин мага парацетамол, гидроксихлорохин жана азитромицин аттуу антибиотикти беш күн ичишиң керек деп айтышты. Дарыны иче баштагандан кийин дене табым ылдыйлады. Ошондуктан парацетамолду токтоттум. Бул дары температураны түшүрдү. Антибиотиктер пневмония жана өпкөдөгү сууну жок кылышы керек эле. Азырынча ал жардам бердиби же жокпу билбейм. Себеби рентгенге кайрадан түшө элекмин. Бирок дем алганда кыйналбай калдым. Бул жакшы белги деп ойлойм. Дарыгерлер гидроксихлорохин дүйнөнүн башка аймактарында Covid-19 вирусу менен күрөшүү үчүн колдонулуп жатканын айтышты. Алар бул дары малярияга каршы колдонулуп келгенин түшүндүрүштү. Азырынча сыноолор гана жүрүп жатканын аңдадым. Бирок ал чынында ошондойбу билбейм, балким бул дарылардын баары бириккенде вирус менен натыйжалуу күрөшөт. Ошондой эле көп эс алуу керек",-деди Нихарика.
Испаниянын дарыгерлеринин ыкмасы иштеп, Нихарика вирустан сакайды. Учурда ал Лондондогу үйүндө. Нихарика жакыр өлкөлөрдө кандай болот деп тынчсызданат.
"Бекер медициналык жардам бар экенине ыраазымын. Вирусту аныктоочу тестке төлөп, ооруканага, дары-дармекке улам акча берип турууга аргасыз болгондорду абалын ойлосом, үрөй учат",-дейт ал.
Нихарика өзгөчө жаштарга кайрылып, дарыгерлердин кеңешин так аткарууга чакырат.
"Айрымдар түшүнбөй жатат. Дарыгерлер мындай абалда ким жашайт, ким аман каларын тандайт. Алардын башка аргасы жок. Ушундай учурда дарыгерлер жаштарды тандайт. Демек, бирөөнүн карыя энеси каралбай калат",-деп эскертти Нихарика.
"Кудай буюрса бул күндөр дагы өтөт. Мурдагы жашоого кайтып келебиз",-дейт Гафар.
26 жаштагы автобус айдоочусу Бахрейнде Covid-19 вирусуна чалдыккан биринчи бейтап.
"Башка илдеттердей эле, эрктүү адам жеңишке жетет. Бекем болуп, көңүлдү түшүрбөсөң, вирусту сөзсүз жеңесиң. Мен чөкпөй, позитивдүү болгонго аракет кылдым. Айрым дарыгерлер мени карап таң калышты",-деп кошумчалады ал.
Гафар жубайы менен Ирандагы Мешхед шаарына эс алууга барып, Бахрейнге Дубай аркылуу учуп келген. Кызыгы, жубайына вирус жуккан эмес. Ал вируска учакта "улам жөтөлүп жаткан жүргүнчүдөн жуктурдум" деп шекшийт.
"Башында көптөр мени жек көрдү, ыплас сөздөрдү айтышты. Себеби мен вируска кабылган Бахрейндеги биринчи бейтап элем",-дейт Гафар.
Пандемия дүйнөгө тараганда бахрейндиктер түшүнүп, Гафарды колдоп калышты. Дарыгерлер аны төрт апта бою үйдөн чыкпай тур деген буйрук беришкен.
"Балдарымды эки айдан бери көрө элекмин. Сагынып жатам",-дейт ал.
Гафар Covid-19 вирусун жеңип, симптомдор жок экенин айтууда. Ал бир гана тезирек балдарын көргүсү келет.
Жаянса Ранасинкх Шри-Ланкада вируска кабылган биринчи бейтаптардын бири. Ал вирустан биринчилерден болуп сакайып кеткендердин дагы бири.
52 жаштагы Жаянса туристтерге өлкөнү көрсөткөн гид болуп иштейт. Марттын башында ал Италиядан келген туристтерге байыркы Дамбулла шаарын көрсөткөн. Бул шаарда үңкүрдүн ичинде салынган байыркы храм бар.
Анын ден-соолугу начарлап, Жаянса тез арада баш калаа Коломбого кайтып барган.
"Жубайыма үй-бүлөлүк дарыгерге баралы деп айттым. Ал менин симптомдорумду көрүп, дароо Улуттук инфекция институтуна жөнөттү. 9-мартта коронавирусту жуктурганым белгилүү болду. Чынында, өлөт экенмин деп ойлодум",-дейт ал.
Дарыгерлер Жаянсаны вирусту жеңесиң деп ишендирди. Бирок анын жубайы менен балдары үйүндө коркунучка кабылды. Жаянсанын кошуналары вирус тууралуу укканда ачууланып, жубайынын аймактан чыгып кетүүсүн талап кылышкан.
"Айрым кошуналарым биздин үй-бүлө вирусту таратып жатат деген сөздөрдү айта баштады. Үйүңдү өрттөп кетебиз деп коркутушуптур",-дейт Жаянса.
Дарыгерлер муну уккандан кийин Жаянса жашаган районго барып, вирус тууралуу түшүндүрмө иштерди өткөрүптүр. Жаянсанын уулун мектеп киргизбей жатышкандыктан, ал дагы вирусту аныктоочу тесттен өтүп, Covid-19 жок экенин тастыктаган документти тапшырган.
18 күн ооруканада жаткандан кийин, 22-мартта Жаянса вирустан сакайып, үйүнө жөнөтүлгөн. Бирок 21 күн үйдөн чыкпай туруу буйругун алган.
Рак илдети менен күрөшүп жаткан Би-Би-Синин алып баруучусу Жорж Алагианын дене табы көтөрүлгөндөн, дарыгер чоочулап ар түрдүү анализдерди тапшыр деген буйрук берген. Ошондо ал Covid-19 вирусуна кабылганы аныкталган.
"Алты жылдан бери рак менен күрөшүп келем. Ошондуктан вирус тууралуу укканда эч корккон жокмун. Рак шишиги менен жашап келем, Covid-19 вирусу менен деле жашай берем деп ойлодум",-дейт Жорж.
64 жаштагы журналисттин өнөкөт оорулары аны жогорку коркунучтагы бейтаптардын катарына кошту.
"Бул жерде вирустун коркунучу тууралуу сөз кылгым келбейт. Себеби мен анын жеңил формасына кабылдым. Бирок рак илдетине кабылган бейтап катары, биз оор, караңгы күндөрдү баштан өткөрөбүз. Ошондуктан мага жеңил болсо керек",-дейт журналист.
Жорж Covid-19 вирусунан сакайып кетти. Бирок анын жубайынан симптомдор аныкталды.
21 жаштагы студент Тайгер Те Кытайдын Ухань шаарында туулуп-өскөн. Вирус дал ушул шаардан чыгып, дүйнөгө тарады.
Тайгер вируска кандай жол менен кабылганын билбейт. Ал вирус тарады деп айтылган жапайы жаныбарлардын эти сатылган базардан көп деле алыс жашабайт. Тайгер же анын үй-бүлөсү бул базарга барган эмес.
Тайгер башында булчуңдары түйүлүп, дене табы көтөрүлүп, тамактангысы келбей калганын айтат. Көп өтпөй кургак жөтөл дагы пайда болгон. Ал улам кусуп, ичи дагы өтүптүр.
"Абдан оор болду. Мурда мындай катуу ооруп көргөн эмесмин. Улам куса берип, чыдай албай ыйладым. Абдан оор болду. Дааратканада жатып алып, ушинтип өлөт экенмин деген ой дагы келди. Ашказанда тамак жок болсо дагы ичим өтөт. Бир нерсе жесем, дароо кусам",-деп айтып берди Тайгер.
Ооруканаларда бош оорун жок болгондуктан, анализи вирус бар экенин көрсөтсө дагы ал бейтапканага жаткан эмес. Бирок ага дары жазып беришип, үйдөгү бөлмөңдөн чыкпай отур деген буйрук беришкен. Он күн дары ичкенден кийин симптомдор жоголо баштаган.
"Вирустун дүйнөгө жайылып кеткенин ойлогум келбейт. Абдан кейиштүү жагдай",-дейт Тайгер.
Вирустан сакайгандан кийин ал жашоого болгон көз карашы өзгөргөнүн айтат. Тайгер үй-бүлөсүнө ыраазычылыгын билдирип, изилдөөгө канын улам тапшырып турат экен.
Рафия (ысымы өзгөртүлгөн) Ухань шаарында медицина факультетинде окуйт. Ал Ухань карантиге жабыла электе мекенине, Индияга кайтып келүүгө жетишкен.
Ал Кытайдан келгенден кийин вирусту аныктоочу тесттен өтүп, Индиянын коронавируска кабылган биринчи бейтабы болуп катталган. 20 жаштагы студент тынчсызданбай, дарыгерлердин айткандарын так аткарган. Ооруканада изоляцияда жаткан.
"Вирустан айыккандан кийин дароо үйүмө барып, ата-энем, чоң апамды кучактадым. Азыр аралыктан окуп жатабыз. Мага жагып жатат. Бир жагынан окуум дагы жүрүп жатат. Ошол эле учурда үйдө, ата-энем менен чогуу болуп жатам",-дейт Рафия.
Ал Ухань шаары вирусту жеңүүгө жетишкенине кубанат. Учурда Индияда катаал карантин чаралары күчүнө кирген. Ошондуктан Рафия жана анын үй-бүлөсү көчөгө чыкпай отурат. Студент өкмөттүн чараларын колдойт. Анткени Ухань дагы ушундай стратегияны колдонуп, вирустун жайылышын токтотту.
"Мен кадыресе жашоомо кайтып келдим. Бул көйгөй тез чечилет деп үмүттөнөм. Вирусту жеңебиз",-дейт Рафия. (AT)
</doc>
<doc docid='bbc_world-52001310' lang='kir' type='mono' source_url='https://www.bbc.co.uk/kyrgyz/world-52001310' term='COVID'>
Коронавирус: Орусия өзгөчө чараларга барган жок. Эмнеге?
Орусиянын президенти Путин жаз мезгилинде чоң иш-чараларды өткөрүүнү көздөп турат. Бирок Covid-19 вирусунун жайылышы жана мунайдын арзандап кеткени Путиндин аракеттерине коркунуч жаратууда.
Орусиянын президенти Путин жаз мезгилинде чоң иш-чараларды өткөрүүнү көздөп турат. Бирок Covid-19 вирусунун жайылышы жана мунайдын арзандап кеткени Путиндин аракеттерине коркунуч жаратууда.
Апрель айында орусиялыктар конституцияны өзгөртүү боюнча добуш берет. Эгерде Баш мыйзам өзгөрсө, Владимир Путин 2024-жылы президент кызматына кайрадан ат салышууга укук алат.
Май айында Москва шаарында Жеңиштин 75 жылдыгына арналган чоң парад дагы пландалууда.  Путин туруктуулук жөнүндө сөз кылганы менен, айрымдар белгисиздиктен улам тынчсызданууда.
Азырынча Баш мыйзамды өзгөртүү боюнча референдум жана параддын мөөнөтү жылдырылган жок. Башка мамлекеттер дүрбөлөң түшүп жатканда, президент Путин коронавирус алып келген кризиске өтө эле токтоо мамиле кылып жаткандай.
Орусиянын лидери өлкөдө Covid-19 "көзөмөл алдында" экенин жар салды. Ал эми мамлекеттик телеканалдар Европанын пандемияга карата аракеттерин улам сындап жатышат. Европа мамлекеттеринин лидерлери карантин тууралуу сөз кылып жатканда, президент Путин Орусиянын Крымды басып алганына алты жылдыгын майрамдоо үчүн аймакка барды.
Башкача айтканда, Путин абал эч өзгөрбөй эле, мурда кандай иштер пландалган болсо, алар ишке ашырылат дегендей билдирүү жасап жатат.
Ага карабастан, айрым сынчылар Путиндин кадамын шоу катары баалашууда. Мисалы, президент Путинге жакын келген кишилердин баары коронавируска алдын ала текшерилет. Медаль алгандар, басма сөз жыйынга катышкан журналисттер жана Кремлде иштеген кызматкерлер текшерүүдөн өтүп турат.
"Бул керектүү кадам, себеби президент өз ишин эч ойлонбой уланта бериши керек",-деп түшүндүрдү Путиндин басма сөз катчысы Дмитрий Песков.
Владимир Путин коронавируска каршы текшерилген жок.
"Анда эч кандай симптомдор жок. Өзүн жакшы сезип жатат. Демек, ишин уланта берет",-деп кошумчалады Песков.
Расмий маалыматтарга ылайык, Орусияда коронавируска кабылгандардын саны кескин өсүп жатат. Ошондуктан өлкөдө вирустан коргонуу, алдын алуу  чаралары дагы күчөтүлүүдө. Айталы, чек ара жана мектептер жабылды, коомдук жайларда чогулууга тыюу салынды. Бирок бийлик калкты үйдөн чыкпай отурууга чакырган жок жана өткөн жумада мындай чарага баруу эч талкууланбаганы дагы кабарланды.
Айрым эксперттер бул кадам Путиндин конституцияны өзгөртүү долбооруна байланыштуу деп айтууда. Баш мыйзамды өзгөртүү жараяны өтө тез жылып, жада калса бул долбоор "атайын операция" деген атка конду.
Оппозициячыл саясатчы Алексей Навальный мындай кырдаалда референдум өткөрүү, карыяларды массалык түрдө көчөгө чыгаруу "кылмыш" болорун белгиледи.
Расмийлер болсо абал курчуп кетсе референдум жылдырылат же онлайн өтө дешүүдө. Өткөн аптада Орусиянын Борбордук шайлоо комиссиясы вирустун коркунучунан улам добуш берүү жараяны бир аптага созулушу ыктымал экенин дагы билдирди. Бул аркылуу көп жарандар бир жерге чогулбайт.
Референдум 22-апрелге белгиленген болчу. (AT)
</doc>
<doc docid='bbc_kyrgyzstan-52134510' lang='kir' type='mono' source_url='https://www.bbc.co.uk/kyrgyz/kyrgyzstan-52134510' term='COVID'>
А.Өмүрбекова: мүчүлүштүк кетти, бирок вируска каршы иш-аракетибиз туура болду
Мурдагы вице-премьер министр Алтынай Өмүрбекова менен саламаттык сактоо министри Космосбек Чолпонбаев 1-апрелде кызматтан алынды. Президент Коопсуздук кеңешинде коронавирусту аныктоочу лабораториялар даяр эмес болуп чыкты, анализдер кечиктирилип жатат деп экөөнү сындаган.
Мурдагы вице-премьер министр Алтынай Өмүрбекова менен саламаттык сактоо министри Космосбек Чолпонбаев 1-апрелде кызматтан алынды. Президент Коопсуздук кеңешинде коронавирусту аныктоочу лабораториялар даяр эмес болуп чыкты, анализдер кечиктирилип жатат деп экөөнү сындаган.
Би-Би-Си Алтынай Өмүрбекова менен маек куруп, адегенде лабораториялар тууралуу сурады.
А.Өмүрбекова: Азыр Кыргызстанда тогуз лаборатория иштеп жатат. Анда ПЦР (полимеразная цепная реакция) анализ жасаган 13 жабдык бар. Ооздон, мурундан алынган мазокту 5-6 саатта аныктайт. Мен лабораторияга кирип көргөн жокмун, бирок нан бышырган меш сыяктуу жабдыкка салынгандан кийин реакция жүрүп, адамда коронавирус бар жогу аныкталат.
Мындай бир жабдык күнүнө 60тан 90го чейин анализдин жыйынтыгын чыгара алат.
ПЦР бул акыркы, тастыкталган жыйынтык десе болот.
Ага чейин экспресс-тест тапшырылат. Анда коронавируска антитела бар же жок экени аныкталат. Мында манжанын учунан кан алынып, кан аркылуу изилдөө жүрөт. Бул тесттин жыйынтыгы 15-20 мүнөттө чыгат. Эгер бар деп көрсөтсө, сөзсүз ПЦР анализ жасалыш керек. Аны бир эмес, керек болсо эки-үч жолу жасаш керек. Анткени адистер ар жолу ар башкача көрсөтүшү мүмкүн деп жатышат.
Кыргызстанда азыр анализдин ушундай  эки түрү жасалып жатат.
Би-Би-Си: Ошондо ПЦР анализ аркылуу күнүнө канча кишинин анализи жасалып жатат?
А.Өмүрбекова: Лаборанттар такыр башка нерсеге алаксыбай күнү-түнү анализди карап, жыйынтыгын чечмелеп отурса жана реагенттер үзгүлтүксүз келип турса күнүнө 60-90 жыйынтык чыгарат деп маалымат беришкен. Ошондо күнүнө орточо 1000 кишиникин чыгарат десе болот.
Би-Би-Си: ПЦР анализ жасаган лабораториялар өлкөдө эпидемиологиялык кырдаалга чейин эле иштеп келген, туурабы?
А.Өмүрбекова: Ооба. Адистер коронавирустун кыркка жакын түрү бар деп жатышат. Биздегилер вирусологиялык лабораториялар, алар башка дагы ар кандай вирустарды аныктап иштейт. Алар эл аралык стандарттан өткөн. Ошол жерде иштеген вирусологдор Дүйнөлүк саламаттык сактоо уюмунун аккредитациясынан өтүп, керек болсо башка өлкөлөрдө лекция окуп жүрүшчү экен.
Би-Би-Си: Саламаттык сактоо министрлиги башынан бери ушинтип айтып келди. Бирок Коопсуздук кеңешинин акыркы жыйынында президенттин сөздөрүнөн кийин чыныгы абал түшүнүксүз болуп калды. Лабораториялар менен реагенттердин жетиштүүлүгү боюнча чыныгы жагдай кандай?
А.Өмүрбекова: Менин түшүнгөнүмө караганда, Covid-19 вирусуна ылайык реагенттер  дүйнөдө тартыш экен. Биздин ПЦР анализ жасаган жабдыктар европалык стандарттар менен чыгарылыптыр. Аталган жабдыктардын техникалык өзгөчөлүктөрүнө баардык эле реагенттер туура келбейт экен. Реагентти аралашма деп койсок болот.
Биздин жабдыктарга жарай турган реагенттерди жасаган Орусия менен Беларус азыр сыртка чыгарууга тыюу салып жатат. Жетекчилер реагенттерди жеке сүйлөшүүлөр менен алып жаттык. Орусия берди. Орус Беларус менен сүйлөшүүлөр жүргөн, алардан реагент келмек.
Би-Би-Си: Реагенттин канча запасы бар жана канча келмек?
А.Өмүрбекова: Канча бар экенин айта албайм. Ал эми экспресс-тесттерден кечээ жакында Кытайдан 21 миң даана келген. Дагы 30 миң даана бүгүн-эртең келет. Андан тышкары дагы 100 миң даанага Саламаттык сактоо министрлиги буюртма берген.
Ошондой эле биздин өнөктөштөр эмне жардам керек дегенде тест менен жардам бергиле дегенбиз. Аны элчилик аркылуу ишенимдүү мамлекеттик компаниялардын алыш керек. Алар 10 миңден, 20 миңден жардам беребиз дешкен. Жергиликтүү бизнесмендер жардам колун сунуп жатканда да ушундай тесттер зарыл экенин айтканбыз.  Ошондуктан жакынкы күндөрү бул боюнча муктаждык канааттандырылат.
Ал эми реагенттерди Беларустан күтүп жатканбыз. Анын бир топтомун 250 изилдөөгө колдонсо болот экен. Мисалы, 100 даана алсаң ар бири 250 анализге жетет экен. Азырынча 170 чамалуу реагентке буюртма берилип жаткан. Буюрса баары жетиштүү болот, кичине таңкыс болуп калды.
Би-Би-Си: Президент Коопсуздук кеңешинин жыйынында ушул таңкыстык тууралуу айтып жатабы же анализдерди башка себептен улам кечиктирүү жөнүндөбү?
А.Өмүрбекова: Жыйынтыктардын созулуп кеткени ушул таңкыстыкка, реагенттин жоктугуна байланыштуу болуп жатат.
Ар бир адис алтынга тете болууда
Би-Би-Си: ПЦР анализ жасаган жабдык менен лаборанттарга талап барбы?
А.Өмүрбекова: Негизги маселе лаборанттардын, вирусологдор менен эпидемиологдордун аздыгы деп ойлойм. Чынын айтыш керек, биз көп жылдан бери коомдук саламаттык сактоого жакшы көңүл бурбаптырбыз. Бул адистердин потенциалын кеңейтип, аларды даярдоо жүрбөптүр. Азыр ар бири алтынга тете болуп жатат.
Жабдыктардын саны 13, бул азыркыга жакшы эле. Реагенттер толук кандуу келип турса күнүнө миңден ашык тест жасаганга үлгүрөбүз.
Би-Би-Си: Коронавирус тастыкталган бейтаптар жаткан ооруканаларга анализдердин жыйынтыгы кеч жетип жатканын билдик. Анализ алынып, кайра артка жеткенге чейин кандайдыр бир бюрократиялык тоскоолдуктар болгон жокпу?
А.Өмүрбекова: Менин оюмча реагенттин жоктугуна байланыштуу. Бүгүн-эртең деп күтүп жатканбыз, ошолордун баары келсе мүчүлүштүктөр болбойт.
Абалды туура түшүнүш керек. Кээ бир учурда анализди Бишкекке жиберип жатышат. Анткени мен белгилеп кеткендей, тастыкташ үчүн жок дегенде эки же үч жолу текшериш керек. Ал да убакытты алып жатат. Бир анализге алты саат кетип жатат. Жабдыкты нан бышырган меш сыяктуу элестетиңиз. Бир жолу салдыңызбы кийинкисин ал чыкканга чейин киргизе албайсыз. Андан соң болжолдуу 90 даанасы чыгып, баарын чечмелегенден кийин гана жыйынтыгын бересиз.
Лаборанттар, вирусологдор жана эпидемиологдор күнү-түнү иштеп жатышат. Медициналык академияда келечекте ушул адистиктерди окуганга чакырыш керек. 21-кылымда бул эң керектүү адистик экен.
Би-Би-Си: Ысык-Көлдө коронавирус тастыкталган эки киши 22-мартта Кыргызстанга кирип, эки күндөн кийин обсервациядан чыгыптыр. Бул өлкөдө эпидемиологиялык абал курчуй баштаган учур эле. Вируска шектүүлөрдү аныктоо канчалык ишенимдүү жүрүп жатат?
А.Өмүрбекова: Биздин алгоритмдер туура эле болду деп ойлойм. Башында биз вируска чалдыккандар миңден ашкан өлкөдөн келгендерди 14 күндүк обсервацияга жаткырып жаттык. Вирус катталган башка өлкөдөн киргендерди үйдө обочодо болууга милдеттендирдик. Келген ар бир кишиге аба майданында колуна кагаз түрүндө эрежелерди берип жаттык. Ага аты-жөнүн жазып, "ушул жердеги эрежелерди бузганда Кылмыш кодексинин 280-беренесинин негизинде жоопкерчилик тартууга даярмын" деп колун коёт.
Миңдеген киши келип жатат. Мазок алынып, кайсы райондук болсо ошол жердин үй-бүлөлүк дарыгерлер тобуна маалымат жиберилет. Ал жактагы дарыгерлери көзөмөлдөп турат.
Үйүнө барганда ал киши жок болуп калса, милицияга берет. Үй карантинин бузуп башка жерде жүрсө, милиция жоопкерчиликке тартыш керек.
Би-Би-Си: Акыркы күндөрдө чаралар ушундай күчөтүлдү окшойт. Адегенде вирус аныкталган умрадан келгендердин байланыштары толук аныкталып бүттүбү?
А.Өмүрбекова: Ооба, алардын баарынын байланыштары аныкталды. Эмне үчүн ошолор обсервацияга жаткырылган эмес? Ал учурда Сауд Арабиясы боюнча 19 гана адам коронавируска чалдыккан. Ошондуктан биздин ошол учурдагы алгоритмибизге кирген эмес. Ага карабай, мазок алып, үй карантинине жөнөткөнбүз. Алып койгон анализдер жанагы жыйынтыкты берди.
Албетте, мүчүлүштүктөр да кетти. Кээ бир жерде тажрыйбабыз жок болуп калды, балким керектүү билимибиз болбоду.
Азыр баары туура жолго коюлду деп ойлойм. Коом дагы, адистер дагы чымырканып койсок вирустун жайылышын чектеп калуу мүмкүн.
Сузакта барган сайын азыраак чыгып жатат. Демек ал жерде карантин чаралары жакшы көрүлүүдө. Тобокел тобундагылардын баары катталып, байланышта болгондор аныкталып, аракеттер жүрдү. Вирус чыккан башка региондордо да ушундай. Эми ушул тартипти катуу сактап койсок баары жакшы болот.
Би-Би-Си: Вирустун жайылышын чектөө аракети канчага чейин созулат деп божомолдойсуз?
А.Өмүрбекова: Өзгөчө абал 15-апрелге чейин киргизилген. Ага чейин дагы көп жуктуруп алган учур катталып кетпесе ары жагы белгилүү болот.
Үйдө болуу эмне үчүн маанилүү? Анткени азыр иштеп жаткан адамдарга да жеңил болот. Кимдир бирөө ооруп калса башка жерге ташыбай, ошол жерден дарыгерге белгилүү болот. Каалаган жагына кетип калса, анда оор болот. Башка мамалекеттен келгендер гана эмес, биз өзүбүз үйдө отуруп туралы! Ошондо ким  буга чейин ооруган болсо жакынкы күндөрү баары чыгат.
Жуккан топтор менен иштеп, вирустун тарашын токтотуп калса болот. Эң негизгиси вирусту жуктуруу чынжырын үзүш керек.
Би-Би-Си: Сиздин жана саламаттык сактоо министринин кызматтан алынышы, жолго коюла баштаган жумушту үзгүлтүккө учуратпайбы?
А.Өмүрбекова: Ага мен комментарий бербей эле коёюн. Чечим кабыл алган кишилер жакшыраак билет.
Негизгиси - жарандарда эч күмөн болбосун, Кыргызстанда жаманбы жакшыбы система бар жана ал иштейт. Айрым мамлекеттерге караганда биздин система туруктуу.
Дарыгерлер аз акча алганына карабай иштеп жатат, деңгээлдери жакшы. Медицина кызматкерлери карантиндик оорулар боюнча окутуулардан өтүптүр. Дүйнөлүк саламаттык сактоо уюмунун сунуштары менен клиникалык протоколдорду жазып жатышат. Ал элди кантип даарылоо тууралуу көрсөтмөлөр. Протокол улам өзгөртүлүүдө. Бул кишилерге биз 24 саат таазим этишибиз керек.
Азыркы абал бизге чоң сыноо болду. Адамдын ден соолугуна байланыштуу эч бир нерсеге аянбашыбыз керек экенин көрдүк.
Би-Би-Си: Сиз үйдө отурган менен бул багытта иш алып барасызбы?
А.Өмүрбекова: Социалдык өнүктүрүү министрлиги менен тыгыз иштешип, жардам көрсөтүүгө аракет кылам. Алыстан болсо да же жарандык штабга барып оор шартта калган үй-бүлөлөргө көмөктөшөм. Муктаж адамдар үчүн 1227 деген номери иштеп жатат. Бир жагында муктаждардын, экинчи жакта жардам берем дегендердин тизмеси бар. Ошол экөөнү жолуктуруш керек.
Албетте жөн отурбай кабар алып, керек болсо акылымды кошуп турам. Мен өзүмдү дагы деле кырдаалга, системага байланыштуу адам катары сезип жатам. Жоопкерчилик дагы деле бар.
</doc>
<doc docid='bbc_world-51830817' lang='kir' type='mono' source_url='https://www.bbc.co.uk/kyrgyz/world-51830817' term='COVID'>
Коронавирус: Трамп Европа үчүн чек арасын жапты
АКШнын президенти Дональд Трамп коронавирустан улам катаал чараларды ишке ашырып жатканын жарыялады. Европада коронавирус тез жайлып жаткандыктан, АКШ бүтүндөй регионго чек арасын жапты.
АКШнын президенти Дональд Трамп коронавирустан улам катаал чараларды ишке ашырып жатканын жарыялады. Европада коронавирус тез жайлып жаткандыктан, АКШ бүтүндөй регионго чек арасын жапты.
Президент кайрылуусунда Европанын бүт мамлекеттери менен чек ара отуз күнгө жабылат деп билдирди. Бирок АКШ бул чектөөлөргө Британияны кошкон жок. Учурда Улуу Британияда 460 киши вирусту жуктурганы тастыкталган.
АКШда болсо 1135 киши Covid-19 вирусуна кабылды, 38 адам көз жумду.
"Жаңы эрежелер жума күнү, түнкү саат 12де күчүнө кирет",-деп айтты Трамп.
Дональд Трамп Европа Биримдиги Кошмо Штаттары сыяктуу "алдын ала даярдыктарды көргөн жок" деп сын пикирин айтты.
АКШ киргизген чектөөлөр Шенген аймагында саякаттаган башка жарандарга дагы тиешелүү. Кошмо Штаттарына барар алдында 14 күн мурун Европага баргандар өлкөгө киргизилбейт.
Президент Трамптын чечиминин экономикалык кесепети оор болот. Ошондуктан Ак үй чакан бизнестерге миллиарддаган долларга барабар насыя берүү сунушун айтып, Конгрессти салыктарды убактылуу азайтып туруу мыйзамды кабыл алууга чакырды.
АКШ коронавируска каршы чараларын эрте баштаган. Covid-19 вирусу аныкталган Нью-Рошелл шаарына аскерлер жөнөтүлүп, карантин көзөмөлдөнгөн.
Вашингтон штатынын губернатору бир нече аймакта спорт, маданий жана диний иш-чараларды өткөрүүгө тыюу салган. Өлкөнүн түндүк-батышында жайгашкан штат коронавирустун очогуна айланды. АКШдагы вирустан улам көз жумган 38 кишинин 24 ушул аймакта жашаган.
Вирус түзгөн коркунучтан улам Улуттук баскетбол ассоциациясы (NBA) шаршемби күнү сезонду жыйынтыктады. Буга баскетбол лигасында, "Юта Жаз" командасында ойногон спортчунун бири коронавируска кабылганы себеп болду. Баскетболчунун вирусту жуктурганы "Юта Жаз" менен "Оклахома-Сити Тандер" командалары беттешер алдына бир нече секунд калганда белгилүү болду. Жаңылыктан кийин оюн башталган эмес, 20 мүнөт өткөн соң калыс беттеш жылдырылганын жарыялады.
NBA жарыялоосунан кийин белгилүү актер, "Оскар" сыйлыгынын ээси Том Хэнкс жубайы экөө Австралияда Covid-19 вирусун жуктурганын жарыялады.
Американын Аллергия жана жугуштуу оорулар институтунун башчысы Антони Фауци Конгресстеги кайрылуусунда "абал мындан ары дагы курчуйт" деп билдирди. Дарыгердин айтымында, эң негизги суроо Кошмо Штаттарынын саламаттыкты сактоо системасы вирустун жайылышын басаңдатууга алы жетеби же жокпу.
АКШда медицина абдан кымбат болгондуктан, жергиликтүүлөр дарыгерге көрүнбөйт. Андан тышкары ишканалар ооруп калган кызматкерлерине дарыланууга мүмкүнчүлүк түзбөйт.
Бирок вице-президент Майк Пенс вируска кабылгандарга камсыздандыруу компаниялар төлөп берет деп билдирди.
</doc>
<doc docid='bbc_world-51971322' lang='kir' type='mono' source_url='https://www.bbc.co.uk/kyrgyz/world-51971322' term='COVID'>
Covid-19: дүкөндөрдөгү ажиотаж. Эмне үчүн кишилер дүрбөлөң түшүүдө?
Коомдук сайттарда азык-түлүк түгөнүп, бош калган дүкөндөрдүн жана узун кезекте турган кишилердин сүрөттөрү жайнап чыгууда.
Коомдук сайттарда азык-түлүк түгөнүп, бош калган дүкөндөрдүн жана узун кезекте турган кишилердин сүрөттөрү жайнап чыгууда.
Австралияда, АКШ, Түштүк Африкада, Британияда жана Орусияда азык-түлүк жетпей жатканы тууралуу айтып жатышат.
Ушул panic buying же керектөөчүлөрдүн дүрбөлөңү дүйнөнүн ар кайсыл өлкөсүндө ар башка болду.
Төмөндө көрсөтүлгөндөргө бардык өлкөлөрдө муктаждык көп жаралган:
Бийликтер керектөөчүлөрдү дүрбөлөң түшпөөгө чакырып жатат.
Ажиотаж көп өлкөлөрдүн өкмөттөрүн аргасыз чара көрүүгө түрттү.
Бейшембиде Австралиянын премьер-министри Скотт Моррисон жарандарга кайрылып, мынча көп товарларды сатып алууну токтоткула деп айтты.
"Токтоткула. Бул акылсыздык, эч кандай жардам бербейт",-деди Моррисон. Кишилердин мындай жүрүм-турумуна "иренжигенин" кошумчалады.
Моррисон алты кишиден көп чогулууга тыюу салынганын жарыялап, мындай чаралар "кеминде алты айга чейин уланышы мүмкүн" экенин эскертти. "Балким андан көпкө..."
Австралиялык супермаркеттердин биринин кассири кишилер дүкөндө бири-бирин стресс кылып жатат, деп айтып берди Би-Би-Сиге.
"Мен эгоизм, агрессия, расизм, сабырсыздыкты жана бири-бирине болгон урматтоонун жок экенин көрдүм",-деди ал.
Психологдор мындай абал кырдаалды көзөмөлдөө мүмкүн эмес деген сезимден улам жаралууда. Коронавирус тууралуу жаңылыктардан улам кишилер өзүн жоготуп жатышат.
"Тынчсыздануу сезими белгисиздикти күтүүдөн улам жаралат. Коронавирус мына ушундай абалды жаратууда, бирок макро-масштабда", -деп айтып берди Би-Би-Сиге Mind кайрымдуулук уюумунун өкүлү. (AbA)
</doc>
<doc docid='bbc_magazine-51900515' lang='kir' type='mono' source_url='https://www.bbc.co.uk/kyrgyz/magazine-51900515' term='COVID'>
Коронавирус: өзүн изоляцияда кармоо деген кандай?
Коронавирустун пандемиясы жаңы сөздөрдү колдонууга киргизди. Алардын бири  - "өзүн изоляциялоо". Башкача айтканда, үйдөн чыкпай олтуруу.
Коронавирустун пандемиясы жаңы сөздөрдү колдонууга киргизди. Алардын бири  - "өзүн изоляциялоо". Башкача айтканда, үйдөн чыкпай олтуруу.
Өткөн аптада Британиянын премьер-министри Борис Жонсон вирустун тароо темпин  жайлатуу үчүн "көптөгөн британдыктар өзүн изоляциялашы" керек деп айтты.
Москвада өзүн изоляциялоо режимин бузгандарга кылмыш иши каралып, беш жылга чейин эркинен ажыраталат деп эскертишти.
Биз баарыбыз "өзүн изоляциялоо" деген кандай ишке ашырыла турганын билип алганыбыз туура болот.
Өзүңдү изоляциялоо деген - сырты дүйнө менен байланышты үзүү. Үйдөн эч жакка чыкпай олтуруу керек. Сиз олтурган үйдө желдете турган терезелер болушу шарт. Азык-түлүк, дары-дармектерди жакындарыңыз аркылуу алдырып алсаңыз болот. Аны сиздин үстүңүзгө кирбей эле, эшиктин сыртына коюп кетишсин.
13-марттан тарта Британияда грипп сыяктуу симптомго кабылгандарды ушундай өзүн изоляциялап, кеминде жети күнгө чейин үйдөн чыкпоону сунушташты. Айталы,  температура 37,8ден жогору болсо, жөтөл байкалса.
Коронавирус кеңири жайылып жаткан өлкөлөрдөн келгендерди жана инфекция жуктуруп алгандар менен жакын мамиледе болгондорду 14 күнгө чейин өзүн изоляцияда кармап туруу милдеттендирилди.
Covid-19 симптомдору: көптөрдө оорунун белгилери кургак жөтөл жана температура аркылуу байкалууда. Мурун бүткөн учур беш пайызында гана болгон. Ток этерин айтканда, илдетти жуктуруп алганыңызды лабораториялык тест аркылуу гана билүүгө болот.
Өзүңдү изоляцияда кармап жатканда, бөлмөнү, ашкананы таза кармап, атайын каражаттар менен жууп тур. Башкалар менен байланышуудан оолак болуңуз. Сүйлөшүп калсаңыз, эки метр аралыкты карманыңыз. Бөлмөдө жалгыз жатып уктаңыз.
Үйдө башкалар дагы жүргөн болсо, аларга кеминде колдорун таза, самындап жууп турууну эскертиңиз. Анализдин жыйынтыгы келгенге чейин таштандыларды өзүңүз жаткан бөлмөгө чогулутуп, ыргытпай туруңуз.
Колду туура жууп туруу - кандай гана инфекция болбосун алдын алат.
Үйдөгүлөр колдонгон сүлгүнү, салфетка ж.б. буюмдарга жолобоңуз. Өзүн изоляцияда кармаган киши жалпы ваннага жолобой эле турганы оң болот. Колдонгон болсо, ваннанын жууп-тазалоо  керек. (AbA)
</doc>
<doc docid='bbc_magazine-51905519' lang='kir' type='mono' source_url='https://www.bbc.co.uk/kyrgyz/magazine-51905519' term='COVID'>
2011-жылдагы тасмада азыркы коронавирус эпидемиясы. Каяктан билишкен?
2011-жылы экранга чыккан Contagion ("Вирустун жугушу") тасмасы өз мезгилинде  блокбастер болуп кеткен эмес.
2011-жылы экранга чыккан Contagion ("Вирустун жугушу") тасмасы өз мезгилинде  блокбастер болуп кеткен эмес.
Тасмага тартылган жылдыздуу курамга карабай (Мэтт Деймон, Жуд Лоу, Гвинет Пэлтроу, Кейт Уинслет жана Майкл Дуглас), каржат табуу жагынан дүйнөдө болгону 61-орунга илинген эле.
Бирок азыркы маалда тасма АКШда iTunes Store аркылуу эң көп көчүрүлүп, Google аркылуу изделген тасмаларды караандаткан жок.
Биз декабрда биринчи жолу Кытайда жаңы коронавирус чыкканын уктук. Warner Bros студиясынын маалыматы боюнча ошондо аталган тасма популярдуулугу боюнча каталогдо 270-орунда эле. Үч айдан кийин Contagion тасмасы "Гарри Поттер" сериалынан кийинки эле экинчи орунда.
Мунун баары коронавирустан жана он жыл мурдакы тасманын сюжети азыркы кырдаалга окшош болуп жаткандан улам.
Гвинет Пэлтроу ойногон тасманын башкы каарманы эпидемия башталган учурдагы "алгачкы бейтап". Каарман аял табышмактуу вирустан өлүп, аны Кытайдан жуктуруп алганы белгилүү болот. Ошондон кийин дүйнө дүрбөлөңгө түшөт.
Азыркы реалдуулук менен тасмадагы дал келүүдөн улам көрүүчүлөрдүн саны артты. Гвинет Пэлтроунун өзү дагы тасманы кайра көрүп чыкканын "Инстаграм" баракчасына жазды.
En route to Paris. Paranoid? Prudent? Panicked? Placid? Pandemic? Propaganda? Paltrow’s just going to go ahead and sleep with this thing on the plane. I’ve already been in this movie. Stay safe. Don’t shake hands. Wash hands frequently. 😷
A post shared by  Gwyneth Paltrow (@gwynethpaltrow) on Feb 26, 2020 at 2:59am PST
Instagram посттун аягы, , автор: gwynethpaltrow
Анын 7 млн катталуучусу бар. "Дүрбөлөңгө алдырбай, кол берип учурашуудан карманып, колду тез-тез жууп тургула",-деп жазды актриса.
Чынында эле тасма менен реалдуулуктагы окшоштуктар таң калдырат. Пэлтроу ойногон каарман Гонконгдо чочко этинен тамак жасап жаткан ашпозго кол берип учурашуу аркылуу MEV-1 вирусун жуктуруп алат. Чочко болсо вирусту жарганаттан жуктуруп алган.
Аял АКШга үйүнө кайтып келгенден кийин ооруп калып, көп өтпөй көз жумат. Анын баласы дагы каза табат. Бирок Мэтт Дэймон ойногон каарман - күйөөсү инфекцияга туруштук берет.
Эксперттердин пикиринде декабрда Ухандагы базарда биринчи жолу вирус жаынбардан кишиге өткөн болушу мүмкүн.
Мындай учур  SARS эпидемиясы (2002-2003-ж.) маалында да болгон. Вирустун алып жүрүүчүсү жарганат болуп, ал башка жаныбардын катыштыгы менен адамга жуккан.
Тасмада мына ошол ортомчу жаныбар - чочко. Андагы ойдон чыгарылган вирус аба аркылуу жакын турганда жугат. Азыркы Covid-19 коронавирусунун штаммы сыяктуу эле.
Тасмада дагы вирус дем алуу органдарын жабыркатат. Бирок тасмадагы MEV-1 вирусу бул - реалдуу жашоодогу Nipah вирусунуну мутацияланышы.
Аталган тасмада каармандар вирустан өлгөндөр санын 25 пайызды түздү деп айтышат. Ал эми азыркы Covid-19 вирусунан каза тапкандар ДСУ маалыматы боюнча 3,4% тегерегинде.
Тасмада MEV-1 бир ай ичинде дүйнөдө 26 млн кишинин өмүрүн алат. Коронавирустан үч ай ичинде төрт миң чамалуу киши өлдү.
Бул тасмадагыдай жоготууларга масштабы жагынан 1918-20-жылдардагы "испанка" эпидемиясы жакындай алат. Анда чын эле 50 млн киши каза тапкан.
Тасмада вирус жайылгандан кийин Санитардык-эпидемиологиялык чалгын (мындай кызмат бар) кызматы жуктургандарды аныктап, изоляцияга ала баштайт. Ошону менен Чикаго толугу менен карантин зонасына айланат. Мунун баары Кытайдагы азыркы кырдаалды көзгө тартат.
Contagion ("Вирустун жугушу") тасмасына болгон кызыгуу сценарийдин автору Скотт Бернсти дагы таң калтырды.
Fortune журналына берген интервьюсунда тасманын жаратуучулары бул сыяктуу эпидемияга дүйнө даяр эмес экенин көрсөткүлөрү келген.
"Коронавирус менен тасмадагы окшоштуктар анча мынча эле. Кокустук өтө маанилүү деле эмес, -дейт Бернс. - Маанилүү жагдай дүрбөлөңгө түшкөн коомдук реакциялар жана домино эффектиси".
Кыязы, бул жерде Бернс биринчи кезекте тасмадагы каармандардын бири тууралуу айтты окшойт. Крумвьед деген каарман (Жуд Лоу ойногон) вирус тууралуу такталбаган ушактарды таратып, аны айыктыруу жолдорун жарнама кылат.
Азыр дагы ушундай абал өкүм сүрүүдө. Айталы, Amazon Covid-19 вирусун дарылоого жардам берет делген миллионго чукул жарнамаларга бөгөт койгон.
Ошондой эле коронавирус биологиялык курал катары иштелип чыккан деген жалган маалыматтар тарап кетти.
Ал тургай коомдук сайттарда тасманын сценаристи Бернсти дагы дүйнөнү башкарган жашыруун уюмдун мүчөсү деп айыптап жазышкан.
Бернс сценарий жазып жатканда дүйнөнүн алдыңкы вирусолог жана эпидемиологдору менен сүйлөшкөн. Ага көп маалыматты беришкенин айтты.
"Адистер менен сүйлөшүп жатканымда, алардын баары бир ооздон эпидемия бул маселе эмес, анын "качан дүрт этери" чоң маселе деп айтышкан эле", -дейт Бернс. (AbA)
</doc>
<doc docid='bbc_kyrgyzstan-52179176' lang='kir' type='mono' source_url='https://www.bbc.co.uk/kyrgyz/kyrgyzstan-52179176' term='COVID'>
Кыргызстан: коронавирустун жаңы 69 учуру катталды
Кыргызстандын саламаттыкты сактоо министри С.Абдикаримов 6-апрелге карата COVID-19 менен катталган 69 жаңы учур болгонун билдирди.
Кыргызстандын саламаттыкты сактоо министри С.Абдикаримов 6-апрелге карата COVID-19 менен катталган 69 жаңы учур болгонун билдирди.
Жалпысы болуп өлкө боюнча вирус жуктургандар саны 216 бейтапка жетти.
"Жаңы катталгандын бардыгы обсервацияда болгон адамдардан аныкталды",-деп билдирди расмийлер.
COVID-19 менен каталгандардын жалпы саны 216:
Өткөн суткада Ош облусунда COVID-19 инфекциясынан 2 адам көз жумган. Коронавирустан каза тапкандар Кыргызстанда төрт киши болду.
"2020-жылдын 6-апрелине карата Кыргызстанда COVID-19 инфекциясынан 10 адам айыкты. Ошондой эле, бүгүн 23 адамды чыгаруу пландалып жатат",-деди саламаттыкты сактоо министри С.Абдикаримов. (AbA)
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
</doc>
<doc docid='bbc_kyrgyzstan-52500247' lang='kir' type='mono' source_url='https://www.bbc.co.uk/kyrgyz/kyrgyzstan-52500247' term='COVID'>
Эмнеге Казакстан менен Кыргызстанда коронавирус дарыгерлер арасында көп катталды?
Казакстан менен Кыргызстанда Covid-19 вирусун жуктуруп алгандардын дээрлик төрттөн бири  медицина кызматкерлерине туура келет.
Казакстан менен Кыргызстанда Covid-19 вирусун жуктуруп алгандардын дээрлик төрттөн бири  медицина кызматкерлерине туура келет.
Коомдук сайттарда өздүк коргоо каражаттары жок туруп эле, эпидемия менен күрөшкө тартылганын даттангандары болду.
Жыйынтыгында кайра дарыгерлердин өздөрү вирус алып жүрүүчү  болуп калды. Ошол эле маалда бийлик дарыгерлердин өздөрүн айыптаган учурлар дагы жок эмес.
Бишкектеги мамлекеттик санитардык-эпидемиологиялык көзөмөл борборунун кызматкери 48 жаштагы Анара Жунусова 23-мартта нөөмөттө турган экен.
"Түштөнүү үчүн үйгө келип, алсырап, табитим жоголуп турганын сездим. Эртеси күнү эле температурам 39 градуска чыгып, сөөктөрүм какшатып ооруду. ОРВИ болуп калдым го деп ойлоп, "Тез жардам" чакырдым. Бирок алар оорулуу балдар үчүн гана чакырууга барышарын айтышты. Жашаган аймагың боюнча кайрыл деп кеңеш беришти",-дейт ал.
Анара экинчи жолу тест тапшырганда инфекция жуктуруп алганы ырасталган. Ооруканага алты күндөн кийин гана оор абалда түшөт. Ошону менен инфекциялык ооруканада 17 күн жаткан. Анын алты күнүн реанимацияда өткөргөн.
"Башымдан өткөн оорунун азабын жана тарткан ызаамды жеңилдетип ыйлап алууга да күчүм жетпеди. Катуу депрессияга кабылдым. Биз, Бишкектин эпидемиологдору биринчилерден болуп шаардагы коронавирус очокторуна барып, аларды таап, анкета толтуруп, бейтаптар менен сүйлөшүп, экспресс-тесттерди алганбыз", -деп айтып берди Анара.
Анара иштеген мамлекеттик санитардык-эпидемиологиялык көзөмөл борборунда анын 51 кесиптеши вирус жуктуруп алган. Анаранын айтымында, биринчи учурларда алардын индивидуалдуу коргоо каражаттары жетишсиз болгон. Бирок бул жөнүндө ойлоно турган учур эмес эле.
Ошол маалда вирус өлкө боюнча активдүү жайылып, бийлик бейтаптар менен байланышта болгон кишилерди табуу үчүн дарыгерлерди үймө-үй тест алууга жөнөтүп жаткан болчу.
Анара Сovid-19 менен ооруган Кыргызстандагы 190 медицина кызматкеринин бири. Дүйнөлүк саламаттыкты сактоо уюмунун эсебинде, дүйнө жүзү боюнча вирус жуктуруп алгандардын 16 пайызын медицина кызматкерлери түзөт.
Дарыгерлер арасында вирустун тездик менен тарашы - адистердин жана коргонуу каражаттарынын тартыштыгынан улам деп эсептейт эксперттер. Кыргызстандын аймактарындагы ооруканаларда инфекция боюнча адис жана эпидемиологдор жетишпеген учурлар көп.
"Эпидемиологдор мобилдик бригадалардын курамында иштейт. Алар чалуулар боюнча барышат. Обсервацияга барышат, эмкана, стационарларды көзөмөлдөшөт,-дейт медицина тармагы боюнча эскпрет Бермет Барыктабасова. - Бир эле эпидемиолог же инфекционист ар түрдүү участкада иштөөгө аргасыз. Бир күндүн ичинде бир нече объектиге барып, жумуш күнү аяктаганда үйүнө кайтат. Жыйынтыгында инфекция алып жүрүшү мүмкүн экенине эч кандай кепилдик жок".
Санитардык-эпидемиологиялык кызмат жылына бир жолу атайын машыгуу жана текшерүүлөрдү өткөрүп турат. Бирок  пандемия менен күрөшкө даярданууга бул жетишсиз деп эсептейт  54 жаштагы врач-терапевт Гульнара (өзүнүн өтүнүчү менен ысымы өзгөртүлдү). Ал пандемия башталгандан бери мобилдик бригада менен иштеп жүрөт.
"Биздин райондо үй карантинге алынган кишилердин тобу бар экенин кабарлашты. Бизге аларга барып анализ алып, температурасын текшерип, изоляция эрежелерин кандай сактап жатканын билип келүүнү тапшырышты. Ошол маалда бизде коргонуучу бир гана костюм бар эле. Аны бөлүштүрүп олтурган жокпуз.  Хирургиялык беткап жана мээлей менен эле, башыбызга жоолук байлап жөнөп кеттик. Элестет, мага оңдой берди болуп, мен текшерген киши таза чыкты",-деп айтып берди Гульнара.
Кыргызстан пандемияга каршы даярдыкты январда эле баштаган. ДССУ коронавирустун жайылышын пандемия деп жарыялагандан кийин Кыргызстан менен коңшулаш Казакстанда массалык иш-чараларды чектеп, жума намазга тыюу салынып, мектеп, окуу жайлар жабылган. Көп өтпөй эле чек араларын толук жабышты.

Covid-19 Кыргызстанда алгач Сауд Арабиясынан келген зыяратчыдан табылган. Алар чет жерден келери менен эле үй  карантинге алынган экен. Бирок кийин алардын карантин эрежелерин бузуп, 150 чамалуу киши чакырып ажы той өткөргөндөрү ачыкка чыкты.
Ош менен Бишкектен бир нече учурлар аныкталган соң, бийлик өзгөчө абал жарыялап,  коменданттык саат киргизди. Калктуу конуштар ортосундагы карым-катнаш токтотулду. Зарылчылык болбосо көчөгө чыкпоо эскертилди.
Өлкө боюнча дарыгерлердин 300дөй мобилдик топтору уюштурулуп, алдарды өлкө аймагындагы очокторго жөнөтүшкөн.
"Биздин кесиптештер мобилдик топтогу эпидемиологдон жуктуруп алган. Ал болсо Covid-19 менен ооруган бейтап менен байланышта болгон",-дейт Гульнара.
Мурда атайын коргоочу кийимдер менен жабдуу оорукананын өзүнүн эсебинде болчу. Коронавирус очогу түштүк облустары болуп калганда, мындай каражаттар ошол жакка жөнөтүлгөн.
Медициналык каражаттардын көбү Кытайдан келет. Ошондуктан чек ара жабылышы абалды татаалдаштырды, дейт ДССУнун Европалык кеңсесинин регионалдык директору Ханс Клюге. Маселен, Кыргызстанда медициналык беткаптарга баа алты эсе кымбаттап кеткен.
"Индивидуалдуу коргоо каражаттарынын тартыштыгы дүйнөлүк маселе болуп чыга келгенин унутпашыбыз керек. Пандемияга чейин эле көп өнүккөн өлкөлөрдүн саламаттыкты сактоо тармагы жеткиликтүү каржыланбай келгени көрүнүп калды. Ошондуктан бул жерде дарыгерлер каармандык менен күрөштү. Өзгөчө алгачкы жардам көрсөткөн дарыгерлер тобу оор шартта иштеп, соккуну биринчилерден болуп алды",-деп Клюге.
Көп өтпөй Кыргызстанга ДССУ жана АКШ тарабынан берилген гуманитардык жардамдар келе баштады. Өкмөт дагы беткап, коргоочу кийимдерди чыгарууну жандантты. Бирок эпидемия менен биринчилерден болуп бет келишкен дарыгерлерди сактап калуу мүмкүнчүлүгү өтүп кеткен эле.
"Вирус жуктуруп алган учурлар каттала баштаганда, аларга (дарыгерлерге) өз алдыңарча коргоо каражаттарын камсыздап алгыла деп айтышкан. Медиктер өздөрү индивидуалдуу коргоо каражаттарын караштырып баштады. Бириничи костюмдардын сапаты начар эле",-дейт Бермет Барыктабасова.
Айрым дарыгерлер тобокелчилик менен иштеп жатышканын, шарттар өтө начар экенин коомдук сайттарга  сүрөт жана видеолоррду жарыялоо аркылуу көрсөтүштү.
Алардын ичинен жаш дарыгер Бектур Апышевдин коомдук сайттагы баракчасына жазган билдирүүсү катуу реакция жаратты. Ал беткабынын сүрөтүн коюп, "мындан Covid-19 эле эмес, чымын-чиркей дагы өтүп кетет" деп жазган. Көп өтпөй бул билдирүүсү үчүн жетекчилиги чакырганы тууралуу жазды.
Ушундан кийин анын аккаунту убактылуу иштебей калды. Ал эми интернетте анын "жалган  маалымат үчүн кечирим сураган" видеосу тарады.
Бул окуя кыргызстандык  интернет колдонуучулардын назарына дароо илинип,  начар шартта иштеп жаткан дарыгерлерге колдоо иретинде #BekTur хештэги менен билдирүүлөрдү жаза башташты. Би-Би-Си  Апышевдин өзү менен байланыша алган жок.
Анын окуясы дүйнөлүк медианын көңүлүн буруп, өлкө парламентинде талкууланды. Өлкөнүн Башкы прокуратурасы депутаттардын кайрылуусуна жооп кылып, "эл алдында кечирим сурагандар өз ыктыяры менен ушуга барганын", аларга эч кандай басым, кысым болбогонун билдирген.
Дарыгерлер жарыялаган коомдук сайттардагы башка видеолордо киши толгон автобуста эч кандай санитардык эрежелерди сактабай баратышкандары тартылган. Тосмолордо туруп калышканы, велосипед менен жумушка барып жатышкандары көрсөтүлгөн.
Саламаттыкты сактоо министрлиги бул сыяктуу даттанууларга жооп кылып, дарыгерлер өздөрү коргоо каражаттарын туура эмес колдонуп же жумуштан сырткары учурда вирус жуктурган кишилер менен байланышта болгон деп айтып чыкты.
Вице-премьер Кубатбек Бороновдун Оштогу балдар ооруканасынын дарыгери кесиптешине вирус жуктурган деп айтканы катуу талкууга түштү.
Вице-премьер ал дарыгер ажылык зыяратка барып келген коңшусунун үйүндө конокто болуп, андан кийин жумушка камырбай келип жүргөнүн айткан эле.
Көп өтпөй ошол медицина кызматкери кайрылуу жазып, Бороновдун айткандары менен макул эместигин, оорукананын кызматкери  вирусту Covid-19 менен ооруган бейтаптан жугузуп алганын билдирди. Кийин вице-премьер кечирим сурады. Бирок ушундай эле мааниде сүйлөгөн башка дагы расмий кишилер болду.
Тагыраагы, медиктер арасындагы вирустун тарашы боюнча суроого жооп берип жатып, саламаттыкты сактоо министри Сабиржан Абдикаримов "индивидуалдуу коргоо каражаттарын туура эмес колдонуудан улам дагы болушу мүмкүндүгүн" айткан.
Мындай позициясын коңшулаш Казакстандын министрлиги дагы билдирип чыкты. Бул жерде дагы вирус жуккандардын төрттөн бири дарыгерлерге тиешелүү. Казакстандын расмийлери медиктер  "эпидемиологиялык нормаларды сактабаганы үчүн" массалык жуктуруп алышы мүмкүн деген эле.
Эң оор кырдаал Алматыдагы шаардык клиникалык ооруканада болду. Бул жерде 360 кызматкерден коронавирус аныкталган. Алматынын башкы санитары дагы медиктерди коопсуздук чараларын сактаган эмес деп айыптап чыкты.
Оорукананын башкы дарыгери жумуштан кетип, оорукана карантинге жабылды. Вирустун массалык жугушу боюнча атайын иликтөө башталды. Шаардын башкы санитардык дарыгери дагы отставкага кетти.
Алматыдагы окуядан соң Саламаттыкты сактоо министрлиги бардык дарыгерлерди коронавируска каршы анализ тапшырууга милдеттендирди. Ошондой эле оорукананы эки зонага бөлүүнү чечти. Кыргызстанда азырынча бул тууралуу маселе көтөрүлө элек.
Эки өлкөдө тең пандемия маалында дарыгерлерге кошумча төлөм убада кылышкан. Бирок дарыгерлер андай төлөмдү алыша электигин дагы айтып чыккан эле.Ошондой эле өкмөт вирус жуктуруп алган медицина кызматкерлерине кенемте төлөп берүү жагын дагы убада кылган.
</doc>
<doc docid='bbc_world-52060474' lang='kir' type='mono' source_url='https://www.bbc.co.uk/kyrgyz/world-52060474' term='COVID'>
Эмне үчүн Италияда коронавирустан каза тапкандар саны өсүүдө?
Коронавирус  эпидемиясынын эң оор соккусу  Италияга тийди. Өлкөдө  SARS-CoV-2 кеминде 7500 кишинин өмүрүн алды. Бул Кытайдагы абалдан эки эсе жогорку көрсөткүч.
Коронавирус  эпидемиясынын эң оор соккусу  Италияга тийди. Өлкөдө  SARS-CoV-2 кеминде 7500 кишинин өмүрүн алды. Бул Кытайдагы абалдан эки эсе жогорку көрсөткүч.
Расмий сандар коронавирус  инфекциясы аныкталгандарга гана негизделген. Реалдуу сандар балким мындан көп болушу деле мүмкүн.
Эмне үчүн дал ушул өлкөдө эпидемия тездик менен өөрчүп, жоготуулардын саны кескин өсүп кетти?
"Covid-19 илдетинен өлгөн ар бир кишиге  - эч кандай тесттен өтпөй  эле пневмониядан үйүндө жатып каза тапкан үч киши туура келет",-деп билдирди Ломбардиядагы Бергамо шаарынын мэри Жоржо Гори.
Бейшембиде Ломбардия провинциясында вирус жуктургандар саны 32 миңден ашты. Дүйшөмбүдө эки миңдей жаңы учур катталып, төрт жүз киши көз жумганы айтылган. Ошондон бери  расмийлер жайылуу темпи төмөндөдү деп маалымдап жатышат. Бирок Италиянын дарыгерлер бирикмесинин басма сөз катчысы  Паола Педрини иш жүзүндө кырдаал абдан оор деп айтты.
"Тесттен өтпөй жүргөн, бирок вирус жуктуруп алгандарды биз алгачкы аптада расмий статистикадан беш эсе көп болушу мүмкүн деп болжогонбуз. Азыр эми 10 эсе болуп кетишинен күмөн жок",-деди ал.
Эгерде Педрининин эсеби туура чыкса, сандар кескин көбөйөт. Италияда азыркы маалда Covid-19 диагнозу 75 миң чамалуу бейтапка коюлду.
Эмне үчүн дал ушул жерде эпидемия тездик менен өөрчүп жатат? Буга азыр так жооп жок. Бирок бир нече божомолдор бар.
Италияда биринчи жолу Covid-19 диагнозу 20-февралда Ломбардиянын Кодоньо шаарында коюлду. Ошол эле маалда дүйнө жүзү боюнча статистика 70 миңдин тегерегинде эле жана алардын дээрлик 90 пайызы Кытайда болчу.
Бир айдан кийин Covid-19 катталган учурлар Италияда 50 миңге чамалады жана бейтаптардын төрт миңге чукулу көз жумду.
Италиялык окумуштуулар тобу мындай секирикке 20-мартта түшүндүрмө берди. Алардын изилдөөсү боюнча SARS-CoV-2 диагнозуна чейин эле Ломбардиянын көп шаарларын вирусту жуктурган кишилер аралап кеткен экен. Вирусту жуктуруп алган ар бир киши кеминде үчөөнө жуктурган.
Изилдөөгө алынган бейтаптардын орто курагы 69 жашта. Бирок алардын арасында бир айлык ымыркай жана 101 жаштагы кемпир бар экенин эске алуу керек. Вирус жуктургандардын жарымына жакынын ооруканага түшкөн. Кийин ар бир бешинчи бейтапты реанимацияга которушту.
Изилдөөнүн авторлору вирустун жайылышы кайсыл убакытта башталганын ачык көрсөткөн эмес. Болгону "20-февралга чейин" деп эле белгилеп өтүшкөн.
Филадельфия университетинин профессору, биолог Энрико Буччи тагыраак жана ачык  хронология түзүүнү сунуштайт. Анын айтымында, SARS-CoV-2 Италияга декабрдын орто ченинде эле келген болушу мүмкүн.
Профессор декабрдын соңку апталарында Пьяченца шаарындагы ооруканада бир эле учурда 40 бейтап өпкөсү шамалдап дарыланганына көңүлү бурууда.
Италияга коронавирус качан жеткени белгисиз. Генетикалык анализдер Кытайдан келгенин көрсөтүүдө. Балким башка өлкөлөргө деле биринчи жолу декабардын орто ченинен тарта жайыла баштагандыр. Бирок дал ушул Италияда инфекция өзгөчө өөрчүп жатат.
Акырыкы жылдары сезонддук грипптен көз жумгандар көрсөткүчү боюнча, өзгөчө улгайгандар арасында (65+) Италия орточо европалык көрсөткүчтү болжолу эки эсеге ашкан экен.
Өткөн жылдын ноябрында италиялык дарыгерлер тобу 2013-2017-жылдары грипптин эпидемиясынан 70 миң киши каза тапканын эсептеп чыккан.
2016-2017-жылдары кыш мезгилинде грипптен өлгөндөр 100 миңге 40 учур болуп көйбөйгөн.
Мунун бир нече түшүндүрмөсү бар. Биринчиден, калктын орточо жаш курагы.
"Италияда жуктургандардын көбү карыялар жана ден соолугу начар бейтаптар экенин эске алганда, өлүм-житимдин өсүп кеткенин күтүүсүз деп айтууга болбойт",-деп жазат изилдөөчүлөр.
Эгерде коронавирус жуктурган италиялык бейтаптардын орточо курагы 63 жашты түзсө, Германияда 45 жаш.
Экинчи болжолдуу себеп - Италияда антибиотиктердин көп колдонулушу.  Бул каражаттар вируска таасир этпейт, бирок оор абалдагы бейтаптын жагдайын андан бетер оорлоштуруп коюшу мүмкүн.
Евробиримдиктеги башка тургундарга караганда, италиялыктар орточо эсептегенде бир жарым эсе антибиотик көп колдонушат. Мал кармаган италиялык фермерлер дагы ЕБнын башка өлкөлөрүнө салыштырганда, антибиотиктерди көп колдонот.
Жалпылап айтканда, жогоруда белгилеп өткөндөй коронавирус үрөөнү Италиядагы даярдалган жерге түшүп өнүп баштагандай.
Ал эми эпидемиянын кеңири жайылышына көпчүлүк эксперттердин пикиринде, 19-февралда Миланда өткөн футбол беттеши себепкер болду.
Беттешке Бергамодон 50 миңдей күйөрман келген жана алардын басымдуу бөлүгү коомдук транспортту пайдаланган. Эртеси күнү эле коронавирус жуктурган биринчи бейтап аныкталды. (AbA)
</doc>
<doc docid='bbc_magazine-51657904' lang='kir' type='mono' source_url='https://www.bbc.co.uk/kyrgyz/magazine-51657904' term='COVID'>
Коронавирусту биринчи бейтап кайсыл жаныбардан жуктуруп алган?
Кытайдын кайсыл бир аймагында жайындасы жарганттар заңдап кетип, курамында коронавирус бар экскременттер ( заң) токойдогу кыртышка түшкөн. Андан жердеги жаныбарлардын бири, болжолу  панголин шимшилеп жүрүп инфекцияны жуктуруп алган болушу мүмкүн.
Кытайдын кайсыл бир аймагында жайындасы жарганттар заңдап кетип, курамында коронавирус бар экскременттер ( заң) токойдогу кыртышка түшкөн. Андан жердеги жаныбарлардын бири, болжолу  панголин шимшилеп жүрүп инфекцияны жуктуруп алган болушу мүмкүн.
Вирус жапайы жаратылышта айланып жүрүп, акыры аны жуктуруп алган жаныбарды кармаган кишиге - базарда иштеген кызматкерге өткөн.  Инфекциянын глобалдык тарашы ошентип башталган.
Окумуштуулар так мына ушундай болгон дегенди далилдөөгө аракет кылып, кайсыл жаныбар вирусту алып жүрөрүн аныктоо аракетин көрүп жатышат.
Лондондогу зоологиялык коомдун жана профессор Эндрю Каннингемдин пикиринде, бул жумуш негедир детективди эске салат.
Жаныбарлардын көптөгөн түрү инфекцияны алып жүрүшү мүмкүн экен. Анын ичинде жарганаттар, анткени алардын организминде түрдүү коронавирустар бар экени белгилүү.
Изилдөөчүлөр кишинин организминен алынган Covid-19 коронавирусунун генетикалык кодун чечмелегенден кийин, жарганаттардын дарегине айтылган күмөнсүнүү күчөдү.
Жарганаттар топ-тобу менен жашап, узак аралыкка учуп-конуп жүрүшөт жана бардык жерде бар.
Эмне үчүн өздөрү өлүп калбайт?
Лондон университетиндеги коллеждин профессору  Кейт Жонс түшүндүргөндөй, жарганаттар ДНКсынын бузулган түзүмдөрүн кайра калыбына келтирип алуудагы жогорку артыкчылыкка ээ.
"Болжолу мына ушундан улам организминдеги жогорку вирустарга каршылык көрсөтүп, сейрек учурда гана ылаңга кабылышы мүмкүн. Деген менен бул азырынча  гипотеза гана", -деди Кейт Жонс.
Жарганаттардын жүрүш-турушу вирустар үчүн жагымдуу чөйрө жаратып береринде күмөн жок.
"Эгерде алардын жашоо образына баам салсак, алардын организми көп сандагы түрдүү вирустарды алып жүрүшү белгилүү болот,-деп ырастайт Ноттингем профессор Жонатан Болл. - Бул сүт эмүүчүлөр кишилерге түз же башка жаныбардын көмөгү менен илдет жуктуруп коюшу мүмкүн".
Ухандагы базардан чыкты деп жаткан жаңы коронавирус панголинден кишиге жугушу мүмкүн деген божомол бар.
Курт-кумурскалар менен азыктанган бул жандык тукум-курут коркунучунда жана анын кабырчыгы (омурткалуу айбандардын терисиндеги катуу эбелектер)  дүйнөдөгү аткезчилик менен көп ташылган буюмдардын бири.
Панголиндин кабырчыгы кытайдын салттуу медицинасында колдонулуп, анын этин көптөр деликатес деп эсептешет.
Кытайлык окумуштуулар панголиндин организминен коронавирус табышкан. Ал азыр кишилерге жуккан инфекцияга окшош болгон. Бирок толугу менен окшош эмес. Изилдөө аягына чыга элек. Ошондуктан маалымат так эмес жана эксперттер кандайдыр бир тыянак чыгаруудан карманып турушат.
Профессор Каннингемдин пикиринде, изилдөөгө алынган панголиндердин каяктан келгени маанилүү: "Мындай кырдаалда кеп эркиндиктен  кармалып келген бир нече жаныбар жөнүндө жүрүп жаткан болсо, анда маалыматтар бир топ ынанымдуу. Эгерде базардагы бир эле панголинди текшеришкен болсо, анда так кесе айтуу кыйын".
Панголин жана жарганаттар базарларда ачык эле сатылган учурлар көп.
"Мындай жайларда патогендердин жаныбардан жаныбарга, андан адамга өткөрүүгө өтө жагымдуу чөйрө түзүлүп калат",-деди Эндрю Каннингем.
Ухандагы базарда жапайы жаныбарлар сатылган атайын жай болгон экен. Ал жерде тирүүлөй дагы, этин дагы сатышкан. Айталы, төөнүн, коаланын жана канаттуулардын эттерин.
"Кайсыл бир учурда вирустун кишиге өткөн учуру катталган болсо, кийин ал кайталанганбы же жокпу, ошону билүү маанилүү,-дейт профессор Болл. - Кайсыл жаныбар, кандай шартта вирустун булагы болуп калганын, кандай факторлор коркунчту күчөтөөрүн аныктоо зарыл".
Акыркы жылдары дүрбөлөң түшүргөн көп вирустар бизге жаныбарлардан өткөн. Булар: Эбола, ВИЧ, SARS, мына эми коронавирус.
Бул сыяктуу илдеттердин кеңири тарашын профессор Жонс мындайча түшүндүрөт: дарыгерлер алардын келип чыгуу жолдорун өздөштүрүшү  жана адамзаттын жапайы табиятка болгон кол салуусу күчөгөнү,  ландшафтагы өзгөрүүлөр, жыйынтыгында кишилер мурда жолукпаган вирустар менен бет келүүдө.
Коркунуч факторлорун түшүнүп, этияттык чараларын көрүү зарыл. Профессор Каннингем мунун менен эле экосистемада маанилүү роль ойногон кайсыл бир жаныбарлардын түрлөрүн кырып-жоюга болбой турганын түшүнүүбүз керек дейт. Тагыраагы, жарганаттар вирусту эле таратпай, айыл чарбасына зыяндуу болгон чымын-чиркелерди жеп турат. Дарактарды чаңдаштырып алардын уругун таратат.
Азыркы коронавируска  окшогон 2002-2003-жылдагы SARS илдетинен кийин жапайы жаныбарларды сатууга тыюу салынган эле. Бирок көп өтпөй Кытайда, Вьетнамда жана бир катар Түштүк-Чыгыш азия өлкөлөрүндө мындай базарлар кайра иштеп баштаган.
Кытай бийлиги азыркы кырдаалда дагы ошондогудай чараларды көрүүдө.
Кайсыл булактан оору тараганын так аныктоого мүмкүн болбосо дагы, бул сыяктуу катастрофаларды эффективдүү жойсо болот, дейт Чыгыш Англия университетинин профессору Диана Белл. (AbA)
</doc>
<doc docid='bbc_kyrgyzstan-52321820' lang='kir' type='mono' source_url='https://www.bbc.co.uk/kyrgyz/kyrgyzstan-52321820' term='COVID'>
Covid-19: жаңы учурлардын көбү Бишкекте
Кыргызстандын саламаттыкты сактоо расмийлери 17-апрелге карата өлкөдө Covid-19 инфекциясын жуктуруп алган 23 жаңы учур катталганын кабаралады. Алардын көбү Бишкекте - 14 киши.
Кыргызстандын саламаттыкты сактоо расмийлери 17-апрелге карата өлкөдө Covid-19 инфекциясын жуктуруп алган 23 жаңы учур катталганын кабаралады. Алардын көбү Бишкекте - 14 киши.
Ал эми төртөө Ош облусунда, экөө Ош шаары менен Ысык-Көл облусунда. Чүй аймагында бир учур катталды.
"Бир сутка ичинде жалпысынан 23 бейтап айыгып ооруканадан чыгарылды. Республика боюнча бүгүнкү күнгө чейин жалпы 114 бейтап айыгып, ооруканадан чыгарылды",-деп айтылат расмий маалыматта.
Кечээ күнү коронавирус эң көп катталган - Нарын облусу болгон. Кечээги жалпы он жети жаңы учурдун он бири ушул чөлкөмгө таандык деп көрсөтүлгөн. Кыргызстанда сандар кескин секирик жасап кетпегени менен күн сайын жаңы учурлар катталууда. Масштабдуу тест өткөрүүгө өкмөттүн колу жете элек.
Кыргызстанда жалпысы болуп аныкталган Covid-19 инфекциясы 489га жетти. Эң көбү өлкөнүн аймагы чоң жана калкынын саны көп Ош облусуна таандык - 135. Бишкек шаарында болсо жалпы 102ге жетти.  Жалал-Абад облусунда - 93, Ош шаарында - 73, Нарында - 45, Чүй аймагында  - 28, Ысык-Көл облусунда - 8, Баткенде 5 учур катталган.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Ал ортодо медицина кызматкерлери арасында вирустун жайылышы күчөп барууда. "Бир сутка ичинде 12 медициналык кызматкер коронавирус жуктуруп алган. Жалпысынан республика боюнча COVID-19 диагнозу менен медициналык кызматкерлер арасында - 116 учур катталды",-деп ырастады Саламаттыкты сактоо министрлиги.
Апта башында Саламаттыкты сактоо министрлиги өлкөдө коронавирустун эң жогорку чеги 20-24-апрелде болушу мүмкүн деп күтүлүп жатканын билдирген эле. (AbA)
</doc>
<doc docid='bbc_kyrgyzstan-52202035' lang='kir' type='mono' source_url='https://www.bbc.co.uk/kyrgyz/kyrgyzstan-52202035' term='COVID'>
Коронавирус кемирген Кыргызстандын кирешеси
Эпидемияга байланыштуу Кыргызстандын бюджети быйыл 28 млрд сомго толукталбай калышы мүмкүн. Мамлекет эл аралык донорлордон сураган жардамдар келе баштады.
Эпидемияга байланыштуу Кыргызстандын бюджети быйыл 28 млрд сомго толукталбай калышы мүмкүн. Мамлекет эл аралык донорлордон сураган жардамдар келе баштады.
Оболу өлкөнүн туризм, тейлөө, тигүү жана кен казуу тармагы жабыркаганын вице-премьер министр Эркин Асрандиев билдирди.
Бирок азыр экономикалык жоготуулардын эсеби чыга элек.
Буга чейин мамлекеттик бюджет 400 млн долларга толбой калат деп айтылса, 7-апрелде Эркин Асрандиев ал 28 млрд сом болушу мүмкүн деди.
Өкмөт Бюджет боюнча мыйзамга өзгөртүүлөрдү сунуштап, парламентке жөнөтөт. Анда чыгымдар кыскартылат.
Өкмөттүн чаралары
Кыргызстан 30 пункттан турган антикризистик иш-чаралардын планын кабыл алды.
"Анда биринчиден азык-түлүк коопсуздугун камсыз кылуу каралган. Экинчи багыты - өзгөчө кырдаалдан улам тамак-аш, дарыкана бизнесинен сырткары баары токтоп калгандыктан ишкерлерге көрсөтүлчү жеңилдиктер. Бул жеңилдиктер салыктар менен социалдык төлөмдөрдү, ижарага алынган мамлекеттик имараттын акысын үч айга жылдыруу", - деди Асрандиев 7-апрелде.
Салык тууралуу отчетторду тапшыруу үч айга, бирдиктүү салык декларациясы бир жылга жылдырылды. Бир жыл ичинде эч кандай мамлекеттик көзөмөлдөө болбойт.
Пландын үчүнчү багыты - бизнесмендерге каржылык көмөк көрсөтүү. Бул жеңилдетилген кредит түрүндө болушу мүмкүн.
Ишкерлерге көмөктөшүү үчүн Кыргыз-орус өнүктүрүү фондунун каражаттары тартылышы мүмкүн, ал 200-250 млн доллар деп божомолдонуп жатат.
"Биз башка өнүккөн мамлекеттерге окшоп өзүбүздүн эсептен бизнеске бекер акча же пайызсыз насыя бере албайбыз. Толугу менен салыктан бошото албайбыз", - деп белгиледи Асрандиев.
Эл аралык валюта фонду убада кылган каражаттын биринчи бөлүгү 31-мартта түштү. Ал берчү жалпы 120,9 млн доллар эки нерсеге - бюджеттик чыгымдарга жана коронавируска каршы күрөшүүгө жумшалат.
Дүйнөлүк Банк Кыргызстанга 12,15 млн доллар берет. Бул каражат эпидемиялык кырдаалды жөнгө салууга бөлүнүп жатат.
"Covid-10 пандемиясына ыкчам чара көрүү долбоорунун максаты - адам өмүрлөрүн сактоо жана оорунун жайылышын чектеп калуу", - деп билдирген Дүйнөлүк Банктын Кыргызстандагы кеңсесинин башчысы Болормаа Амгаабазар.
Дүйнөлүк Банк мындан сырткары буга чейин башка долбоорго бөлүнүп жаткан 9 млн долларды чукул берет. Бул акчалардын жарымы грант, жарымы 38 жылга 0,75 пайыздык үстөк менен жеңилдетилген кредит экенин штабдан билдиришти. Эл аралык институт бул акчаны медициналык каражаттарды - жасалма дем алдыруучу жабдык, коргоочу кийимдер, жандандыруу бөлүмүнүн жабдыктары, анализ тесттерин, 20 тез жардам унаасын, 38 ыкчам чара көрүү унааларын, дары сатып алуу жана медициналык кызматкерлердин окутуу менен айлыгына акча кошуп берүү үчүн берүүдө.
Ал эми ишкердикти колдоо үчүн Европа өнүктүрүү жана реконструкция банкы менен 100-150 млн доллар жардам алуу боюнча сүйлөшүүлөр жүрдү.
Андан сырткары, бийлик Азия өнүктүрүү банкы жана Ислам өнүктүрүү банкынан каражат сурап жатат.
7-апрелде президент Сооронбай Жээнбеков БУУнун Кыргызстандагы туруктуу координатору Озонниа Ожиело менен жолукту. Алар азык-түлүк коопсуздугун талкуулашты.
Президент ошондой эле Абу-Дабинин канзаадасы Мухаммед бин Заед Аль Нахайян менен телефон аркылуу сүйлөшүп, колдоо керектигин айтты.
Мамлекеттик бюджет боюнча мыйзамга ылайык, Кыргызстан 2020-жылы карызынын 28 млрд 818 млн сомун төлөш керек. Анын 16 млрд сомдон көбү сырткы, 12 млрд сомдон ашыгы ички карыз.
Кыргызстан 2020-жылдын январь-февраль айларында карыздын 5 млрд 362 млн сомун берген.
"Андан тышкары мартта дагы бюджеттен мамлекеттик карызды тейлөөгө каражат бөлүндү. Ошону эске алганда бир топ азайып калды. Мындан ары да белгиленген график боюнча карызды төлөө уланат деп үмүт кылып жатабыз. Анткени эл аралык донорлор менен сүйлөшүүлөр жигердүү жүргүзүлүп жатат", - деди Каржы министрлигинин коомчулук менен байланыш бөлүмүнүн башчысы Самат Тоялиев.
Массалык маалымат каражаттарында эл аралык институттар экономикасы чабал өлкөлөрдүн карызын бул жылы албаш керек деген маалыматтар чыгууда. Бирок Кыргызстандын тышкы карызынын эң чоң бөлүгү Кытайга туура келет.
Казакстандан 22 миң тонна ун алып келүү тууралуу сүйлөшүүлөр жүрүүдө. Орусиядан 100 миң тонна буудай апрель-майда келет.
Жарандар айыл чарбага керектүү каражаттарды ташууда тоскоолдуктар боюнча даттанып жатышат.
Айыл чарба жана мелиорация министринин орун басары Жаныбек Керималиев быйыл кант кызылчасы өңдүү жашылчаларды азайтып, кылкандуу жана чанактуу дан өсүмдүктөрүн көбүрөөк себүү пландалууда деди:
"Айыл чарба өсүмдүктөрүнүн жалпы аянты быйыл 1 млн 221 миң гектар же өткөн жылга салыштырмалуу 2,5 миң гектарга көп болот деп болжолдоп жатабыз. Дан эгиндеринин аянты 631,9 миң гектар. Бул жалпы эгиндин 51,8 пайызын түзөт".
Ушу тапта жазгы себүү иштеринин 48 пайызы аткарылды.
Ушу тапта сомдун баасы түшүп, бир доллар дээрлик 85 сомго жетип жатат.
Ушул апта соңунда ЕАЭБ өлкөлөрүнүн өкмөт башчыларынын, кийинки аптада уюмдун жогорку кеңешинин жыйыны өтөт. Жолугушууда улуттук валюталардын куну, ага колдоо көрсөтүү тууралуу сөз болот.
Кытай менен жүк ташуучу унааларды өткөрүү боюнча сүйлөшүүлөр жүрүүдө. "Эркечтам" чек ара бекети ачылары күтүлүп жатат.
Ушу тапта Орусияда жумуш апрелдин аягына чейин токтогон. Тамак-аш тармагынан башка жакта иштеген кыргызстандыктар да жумушсуз отурат. Бул мамлекеттен акча которуулар ИДПнын дээрлик үчтөн бирине барабар болчу. Ушул жагдай дагы элдин жашоосуна таасир этээри талашсыз.
</doc>
<doc docid='bbc_magazine-52290444' lang='kir' type='mono' source_url='https://www.bbc.co.uk/kyrgyz/magazine-52290444' term='COVID'>
Коронавирусту биринчи аныктаган айым
Коронавирусту биринчи аныктаган адам Шотландияда автобус айдап иштеген адамдын кызы эле.
Коронавирусту биринчи аныктаган адам Шотландияда автобус айдап иштеген адамдын кызы эле.
Жюн Алмейда вирустардын көрүнүшүн сүрөткө түшүргөн дүйнөдөгү алдыңкы вирусологдордун бири болгон. Бирок анын ысымы жана жетишкендиктери азыркы пандемияга чейин унутта калды.
Covid-19 коронавирустун жаңы түрү, бирок бул инфекция Алмейда айым 1964-жылы Лондондогу лабораторияда биринчи болуп аныктаган коронавирус үй-бүлөсүнө кирет.
1930-жылы төрөлгөн вирусолог Шотландиянын Глазго шаарында өскөн. Ал 16 жашында мектепке барбай калган, бирок билими жетишсиз болгонуна карабастан Глазго шаарындагы лабораторияда техник катары иштеген. Кийин Лондон шаарына көчүп келип, венесуэлалык сүрөтчү Энрике Алмейдага турмушка чыккан.
Жаш жубайлар Канадага көчүп барып, Жюн Алмейда Торонто шаарындагы Рак илдетине каршы күрөшкөн институтунда билим алган. Окумуштуу дал ушул институтта электрондук микроскопту өздөштүргөнү айтылат.
Алмейда айым вирустарды сүрөткө так түшүрүү үчүн антителаларды колдонуп, жаңы ыкма ойлоп тапкан. Медицина тарыхын изилдеген Жорж Уинтердин айтымында, Жюн Алмейданын ыкмасы Лондондогу окумуштууларды таң калдырып, 1964-жылы аны Ыйык Томас ооруканасы жумушка чакырган экен. Учурдагы Британиянын премьер-министри Борис Жонсон коронавируска кабылганда дал ушул ооруканага жаткырылган.
Лондонго кайтып келгенде Алмейда айым дарыгер Дэйвид Тиррелл менен чогуу иш алып барган. Доктор Тиррелл сасык тумоонун түрлөрүн изилдеп жаткан эле. Окумуштуулар ыктыярчылардын анализинен сасык тумоонун көп түрүн аныкташкан, бирок B814 деп аташкан анализден инфекциянын түрүн аныктай албай жаткан эле. Изилдөөчүлөр бул вирус адамдан адамга жугуп жатканын билген. Ага карабастан өз алдынча өстүрө албай коюшкан.
Андыктан Тиррелл мырза Алмейда айымдан B814 анализин электрондук микроскоптон изилдеп, сүрөткө түшүрүп берүүнү өтүнөт.
Жюн Алмейда вирусту изилдеп, ал грипп инфекциясына окшош экенин, бирок айырмалар бар экенин тапкан. Ошентип Алмейда айым адамга жуккан биринчи коронавирусту аныктаган эле.
Тарыхчы Жорж Уинтер доктор Алмейда буга чейин чычкан жана тоок ылаңдарын изилдеп жатып, дал ушундай көрүнүштөгү инфекцияларды көргөнүн жазганын айтат. Ага карабастан, окумуштуулар Алмейданын табылгасын четке кагышкан. Илимий журналдар "бул жөнөкөй грипптин начар түшүрүлгөн сүрөтү" деген шылтоо менен Алмейда айымдын изилдөөсүн чыгарбай коюшкан.
Бирок Алмейда B814 анализинде жүргүзгөн изилдөөсүнөн кайтпай, ишин далилдей берген. 1965-жылы Британиянын Медицина журналы Алмейда айымдын табылгасын басып чыгарган, эки жылдан кийин белгилүү Вирусология боюнча журнал дагы Алмейданын ишин жарыялаган.
Ошентин коронавирус деген атты изилдөөчүлөр Алмейда, Тиррелл жана Ыйык Томас ооруканасынын башчысы профессор Тони Уотерсон койгон экен.
Жюн Алмейда илимий изилдөөсүн улантып, докторантура ишин жактаган. 1980-жылдары ВИЧ инфекциясын дагы изилдеп, аны сүрөткө түшүрүүгө көмөк көрсөткөн. Алмейда айым 2007-жылы, 77 жашында дүйнөдөн кайтты.
Окумуштуунун көз жумганына 13 жыл өткөндөн кийин гана, Жюн Алмейда алдыңкы вирусологдордун бири болгонун дүйнө түшүндү окшойт. (AT)
</doc>
<doc docid='bbc_kyrgyzstan-51910229' lang='kir' type='mono' source_url='https://www.bbc.co.uk/kyrgyz/kyrgyzstan-51910229' term='COVID'>
Коронавирус: Кыргызстанда 2000 орун даярдалган
Кыргызстан Өзбекстан жана Казакстан менен кирип чыгууга эч кандай өзгөртүү киргизген жок. Ал тапта өкмөт 11 азыктын баасын 20 пайыздан ашык көтөрбөй көзөмөлдөгөнү жатат.
Кыргызстан Өзбекстан жана Казакстан менен кирип чыгууга эч кандай өзгөртүү киргизген жок. Ал тапта өкмөт 11 азыктын баасын 20 пайыздан ашык көтөрбөй көзөмөлдөгөнү жатат.
Кыргызстанда каникул бир апта эрте башталды. Студенттер менен окуучулар 16-марттан тарта үч жума үйдө болушат.
Коңшу Казакстан менен Өзбекстанда Covid-19 табылгандан кийин кыргыз өкмөтү вирустун алдын алуу чараларын күчөткөнүн билдирди. Бул эки өлкөдө өзгөчө кырдаал абалы жарыяланды.
Кыргызстан коңшу мамлекеттер менен кирип чыгууну, товар жүгүртүүнү чектеген жок.
"Күчөтүлгөн тартипте чара көрүү болгондо - чек араларга, аба майданына көбүрөөк дарыгерлер жиберилип жатат. Ал мамлекеттер өздөрү кирип чыгууну ансыз да чектеди. Аларда саналуу гана адам катталды, өлкө ичинде биринен бирине жуккан жок, баары сырттан алып келген. Ошондуктан Кыргызстан Казакстан жана Өзбекстан менен чек араны жапкан жок", - деп билдиришти вирустун алдын алуу боюнча түзүлгөн штабдан.
Штабдан Би-Би-Сиге ырасташкандай, Кыргызстанда бейтаптар үчүн 2000 чамалуу орун даярдалган.
Ал тапта чет өлкөдөн келип, он төрт күн обсервацияда жаткандар шарттын начар экенине нааразы болууда.
Ушу тапта Кыргызстанда 341 адам обсервацияда.
Өкмөт башчы Мухаммедкалый Абылгазиев Кыргызстан көп тармак боюнча байланышы тыгыз эки өлкөдө вирус чыккандыктан вирустун Кыргызстанга кирүү ыктымалдуулугу өтө жогору экенин 16-марттагы кайрылуусунда билдирди.
"Биздин миңдеген адамдар Өзбекстанга кирип чыгат, туугандары келет, соода-сатык кылат. Ошондуктан бул коркунуч бизге абдан жакындады. Казакстанда биздин 60 миңден ашык мигранттарыбыз жүрөт. Казакстан негизги соода өнөктөшүбүз болгондуктан жүздөгөн унаалар товар ташып ары-бери өтөт, адамдар каттайт", - деди Абылгазиев.
Премьер-министр ошондуктан аба майбанында, темир жол бекеттеринде жана чек араларда текшерүү күчөйт деп, элди сабырдуу болууга чакырды.
Вирус коркунучу менен азык-түлүк тартыш болот, кымбаттайт деген сарсанаа кошо келди.
Өкмөт негизги 11 азыктын баасын бардык аймактарга жана шаарларга ылайыктап чектеп, андан ары ашырбай көзөмөлдөгөнү жатат.
Ун, май, шекер, күрүч, чай, сүт өңдүү азыктар негизсиз кымбаттаса, баасына 20 пайыздан өйдө кошулса Монополияга каршы агенттик чара көрө алат.
Кыргызстан буудайдын, ундун басымдуусун Казакстандан алат. Ун тартыш болот деген коркунуч Казакстан чек араны жабат деген божомолдордон пайда болду.
"Казакстан менен товар жүгүртүү боюнча эч кандай тоскоолдук болбойт. Кечээ кечинде да премьер-министри менен сүйлөштүм. Билишибизче, президентинин жарлыгын аткаруу боюнча өкмөтү ыкчам иш чаларды иштеп чыгып жатат. Биздин карым-катнашыбыз абдан чоң, ошондуктан андайга барбашыбыз керек деп сүйлөштүк. Андан мурда Орусиянын өкмөт башчысы менен сүйлөшкөм. Алар менен да позициябаз бири-бирибизге туура келет", - деди Абылгазиев.
Өкмөт өлкөдө азык-түлүктүн жетиштүү кору бар экенин айтууда.
Кыргызстанда азыр Ковид-19 табылган жок.
Биринчи категориядагы өлкөлөрдөн келген жарандар он төрт күн карантинге алынып, айрымдары үйдөн көзөмөлгө алынууда.
Ушу тапта Кытай менен чек ара жабык, Иран менен каттамдар чектелген.
</doc>
<doc docid='bbc_world-51556270' lang='kir' type='mono' source_url='https://www.bbc.co.uk/kyrgyz/world-51556270' term='COVID'>
Diamond Princess: Карантин эмнеге натыйжа берген жок?
Кыргызстандын Тышкы иштер министринин орун басары Нурлан Абдрахманов Бишкекте өткөн басма сөз жыйынында Жапониянын Йокогама портунда карантинде турган Diamond Princess саякат кемесиндеги кыргызстандык жаран коронавирус жуктуруп алганын ырастады.
Кыргызстандын Тышкы иштер министринин орун басары Нурлан Абдрахманов Бишкекте өткөн басма сөз жыйынында Жапониянын Йокогама портунда карантинде турган Diamond Princess саякат кемесиндеги кыргызстандык жаран коронавирус жуктуруп алганын ырастады.
Расмий маалыматка караганда, кыргыз жараны жапон ооруканаларынын биринде дарыланууда жана абалы жакшы.
Жапонияда коронавирус чыккандыктан он төрт күн карантинге коюлган Diamond Princess саякат лайнериндеги жүргүнчүлөр сыртка чыгарыла баштаганы өткөн аптада айтылган эле.  Биринчи беш жүз жүргүнчү Йокогама портунда жээкке түшүрүлгөн.
"Даймонд принцесс" саякат кемеси 5-февралда эки апталык карантинге алынган. Анын бортунда 3700дөн ашуун жүргүнчү жана экипаж мүчөлөрү болгон. Алардын дээрлик жарымы Жапония жарандары, калгандары 56 өлкөдөн келген саякатчылар.
Саякат кемеси Йокогама портунан  20-январда  Кагосима - Гонконг - Окинава багыты боюнча чыгып кетип, 3-февралда кайтып келген. Ушул убакыттын ичинде кемедеги бир нече киши саламаттыгы боюнча даттанып кайрылат.  Ошондон кийин жапон бийлиги алардын баарын текшерүүдөн өткөрүүнү чечет.
5-февралда дарыгерлер он кишиден Covid-19 жаңы коронавирусу  козгогон пневмония илдетин таап чыккан. Аларды Канагава префектурасындагы ооруканага жаткырышкан эле.
Жапон бийлиги саякатчыларга коронавирус 80 жаштагы Гонконгдон келген жүргүнчүдөн жуккан болушу мүмкүн деп шек санаган. Ал Жапонияга учак аркылуу келип, "Даймонд принцесс" саякат кемесинде 20-25-январга чейин болуп, Гонконгго баргандан кийин гана коронавирус жуктуруп алганы билинген.
Кемедеги жүргүнчүлөрдүн ичинен коронавирус 621 кишиден табылган. Бул Covid-19 менен ооруган адамдар эң көп топтолгон Кытайдын сырткары өзүнчө жер болуп калган эле.
Инфекция жүргүнчүлөр ичинде тез жайылган. Кээ бир өлкөлөр өздөрүнүн жарандарын карантинге чейин эле алып чыгып кетүүнү чечти. Өткөн аптада вирус табылган эки жаранын Орусия чыгарып кеткен. Андан мурда кемеден орусиялык башка адам түшүп кеткен эле. Жапон университетинин инфекциялык оорулар кафедрасынын профессору Кобе Кентаро Ивата саякат кемесине кирип, текшерүү жүргүзгөн дарыгерлердин бири. Ал буга чейин Африкада эбола вирусу чыкканда, ошол аймакка барып иштеген. "Даймонд принцесс" кемесинде болуп келгенден кийин, жапон дарыгери YouTube баракчасындагы кайрылуусунда Африкада өзүн бир топ коопсуз сезгенин айткан.
"Анткени Африкада вирус кайсыл жерде бар, кайсыл жерде жок экенин так билчүмүн жана бейтаптар дагы мага белгилүү эле. Ал жерде кызыл сызык менен жашыл сызыктын чеги так көрсөтүлгөн болчу. Эбола менен күрөшүп жатканда өтө этият болушуң керек. Ошол эле маалда эмне менен күрөшүп жатканыңды жана кантип сактанышты билесиң. Ал эми "Даймонд принцесстеги" кырдаалда вирус кайда экенин эч ким билбейт",-деп айтып берген профессор Кобе Кентаро Ивата.
Би-Би-Си менен маегинде Ивата дүйнө жүзү эпидемия менен күрөшүүдө так белгиленген карантин зонасын түзүүдө. Ал эми  "Даймонд принцесс" саякат кемесинде андай жок деп айткан.
19-февралдан тарта жапон бийликтери вируска чалдыкпаган адамдарга жээкке түшкөнгө уруксат бере баштаган эле.
"Лайнерден түшкөн биринчи жүргүнчүлөр тез басып аларды күтүп турган автобустарга бет алышты. Айрымдар такси алууну чечти. Коронавирустан таза чыккандар гана кеткенге уруксат алды. Вирус табылган 543 адам жакын жердеги ооруканаларга жеткирилген болчу",-деп кабарлаган Би-Би-Си кабарчысы Лаура Бейкер.
Кээ бир өлкөлөр кемедеги карантиндин эффективдүү экенине ишенбей, бул кемеде болуп кайтып келген жарандарын өздөрү дагы он төрт күн карантинде кармоодо. Бул жерде элүүдөн ашык өлкөнүн жүргүнчүлөрү бар, ошондуктан бул саякат лайнери глобалдык инфекциянын жаңы толкунун тараткан булак болуп калбайбы деген кооптонуу чоң.
Жүргүнчүлөрдүн арасында Кыргызстандын бир жараны бар экени белгилүү болгон. Буга чейин аны менен бир каютадагы жүргүнчүдөн вирус табылган. Ошондуктан кыргыз жаранын кемеден дароо чыгарып жибербей, байкоого алып жатышкан эле.
Алар нормалдуу жашоого бир нече күндөн кийин гана кайтып барышат. Ага чейин дарыгерлердин көзөмөлүндө болот, деп билдирген Жапониянын саламаттыкты сактоо министрлиги. Эксперттер эмне үчүн карантин бул кемеде натыйжа берген жок деп суроо салды.
"Даймонд принцесстеги" карантин коронавирустун андан ары тарашына бөгөт коёт деп ишенишкен. Бирок эки аптадан кийин борттогу 542 кишиден вирус табылды.  Айрым маалыматтарда кемеде карантин эрежелери так сакталбаганы айтылып жатат. Жапон бийлиги баары эрежеси менен болгонун, жүргүнчүлөрдүн көбү карантинге чейин эле вирусту жуктуруп алышканын айтып чыкты.  (AbA)
</doc>
<doc docid='bbc_world-52240480' lang='kir' type='mono' source_url='https://www.bbc.co.uk/kyrgyz/world-52240480' term='COVID'>
Коронавирустан айыккан америкалык Динара Самет
Азыркы убакта коронавирустун очогуна айланган АКШда кырдаал оор. Би-Би-Си АКШнын Флорида штатында көп жылдан бери жашаган, жакында эле коронавируска чалдыгып, өз алдынча үйүнөн дарыланып сакайып чыккан Динара Самет менен байланышып, анын өзүнүн жана АКШдагы абалды сурады.
Азыркы убакта коронавирустун очогуна айланган АКШда кырдаал оор. Би-Би-Си АКШнын Флорида штатында көп жылдан бери жашаган, жакында эле коронавируска чалдыгып, өз алдынча үйүнөн дарыланып сакайып чыккан Динара Самет менен байланышып, анын өзүнүн жана АКШдагы абалды сурады.
Д.  Самет: Мен Флорида штатынын борбору Таллахасси шаарында жашайм.  Бизге карантин марттын башында эле келген.  Ошондон баштап балдар баары үйгө тарап, онлайн дистанттык окууга өтүштү. Элдин баарына үйдө отургула деген сунуш келди.
Мен элчилеп дүкөнгө барганда беткап, перчатка кийип алып барып, жакшы эле сактанып жүрдүм. Бирок ага карабастан коронавирусту жуктуруп алдым. Жанагы медициналык жука беткаптан, колго жасалган беткаптан вирус өтөт этет экен деп ойлоп калдым.
Би-Би-Си: Сиз коронавирусту кайдан жана кантип жуктуруп алганыңызды кантип текшерттиңиз?
Д. Самет:  Мен качан жуктурганымды, вирустун инкубациялык убактысын билбей калдым. Эки күн үйдө шалдырап, алым кетип, кускум келип, ичим өтүп, өзүмдү жаман сезе баштаганда  өзүмдүн докторума чалдым. Менде камсыздандыруу бар. Ал үйдө кантип дарылануу керектигин айтты. "Үйдө отур, симптомдору коронавируска окшошуп атат",-деди.
Бизде шаардын борборунда чоң госпиталь уюштурулган, сыртынан бүт полиция курчап кайтарып турат. Ал жерге өзүңдүн машинаң менен барасың, андан чыкпайсың. Терезеден эле оозуңду ачып, тамагыңдан, мурдуңдан тампон менен анализдерди алат. Коронавируска бекер текшерет. Мен барып ошентип анализ тапшырдым. Мага кете бериңиз, доктуруңузга билдиребиз, ал телефон чалат дешти.
Менде ошол күнү кечинде менде температура башталды. Экинчи, үчүнчү күнү катуу оорудум. Стекловата жутуп алгансып, оозум кургап, температурам түшпөй, дем алуум кыйындады. Дем алган сайын өпкөң ачышып, аябай дискомфорт болот экенсиң.
Докторума чалсам, байкоо салып, онлайн көзөмөл кылып жатты. Коронавируска шек туудурганда бул жерде амбулаторияга кабыл албайт. Доктор эгер кычкылтек жетишпей, катуу болгондо "тез жардам" чакырып, госпиталга бар деди. Бирок ага жеткен жок. Доктор айткандай парацетамол, ага кошуп витаминдерди ичип аттым. Ошондой лимон менен бал кошуп, ысык чайды бат-баттан ичип аттым. Ысык шорпо да болду. Бешинчи-алтынчы күн дегенде жеңилдеп, сакая баштадым. Жетинчи-сегизинчи күнү өзүмдү жакшы сезип калдым. Коронавирусту мен өтө жеңил өткөрдүм десем болот.
Би-Би-Си: Үйдө сиз менен чогуу жашагандарга жуктуруп алам деп коркподуңузбу? Үйдө дарыланып жатканда карантин, изоляция эрежесин сактоо кыйын болсо керек?
Д.Самет: Америкада жашоо деңгээли жогору, шарттары Кыргызстандан абдан айырмаланат. Бул өнүккөн өлкө. Үйлөрдүн жана квартиралар америкалык стандарт боюнча салынганда ата-энелерге өзүнчө уктоочу бөлмө болот. Ал мастер-берум деп аталат, анда өзүнчө чоң жуунучу бөлмө жана даараткана болот. Ал эми балдар жана меймандар үчүн өзүнчө бөлмөлөр, алардын өзүнүн ваннасы жана дааратканасы бар. Вентиляция, кондиционер жалпы да жана ар бир бөлмөдө өзүнчө. Менин үйүм так ушундай стандарт менен салынган.
Мен ооруп атканда өзүмдүн уктоочу бөлмөмдө өзүнчө бөлүнүп жашадым, чай кайнаткан чайнегим, кружкамды өзүнчө бөлүп колдонуп аттым, аларды мен өзүмдүн ваннамда жууп коюп турдум. Пластик идиштерди, тамак-ашты балдар мага алып келип, эшиктин алдында калтырып коюп жатышты. Пластик идиштерди мен колдонгондон кийин ыргытып жиберип аттым.
Балдар үйдө беткап кийишкен жок. Анткени менин уктоочу бөлмөм алардын бөлмөсүнөн, ашканадан алыс. Үйдө күчтүү химиялык каражаттар толтура эле, аны менен кызым эшиктердин кармагычын сүртүп тазалап, спрей чачып коюп турду. Антикиллер деген спрей үйдүн ичиндеги вирус менен бактерияларды 99,9% жок кылат. Балдар өздөрү дагы колдорун таза жууп, күн сайын душка түшүп, кийимдерин алмаштырып турушту.
Америкалыктар күн сайын душка түшөт, бул адат болуп калган. Короого чыгып, таза абада дем алгым келгенде же ашканага барып, муздаткычтан сок алыш керек болгондо, мен респиратор-беткапты, перчаткини кийип алып жаттым. Мен бул иштерди көбүнчө балдар уктап атканда же алар сыртка кеткенде жасап аттым.
Менин COVID-19 оорум жеңил өткөндүктөн, балдар менден да, коронавирустан да коркушкан жок. Кичүү кызым мага абдан үйүр, ал дайыма мени кучактагысы келип, сагынып жатканын айтып жатты. Аларды мен жакын жолотпой, эки метр аралыкты кармаш керек деп талап кылып турдум. Мен сакайып кеткенден кийин менин балдарым дагы бул ооруга психологиялык жактан даяр болуп калгансыды. Биздин үйдө "эң чабалы" мен: жаш курагыма жараша, иммунитетим начар, диабет, гипертония..бирок ошого карабай айыгып кеттим.
Би-Би-Си: Сиз үйүңүздө доктур онлайн түрдө карап, жардам көрсөтүптүр. АКШда медициналык камсыздандыруусу жок жарандар ооруп калганда госпиталга жатса, олчойгон суммада акча төлөшкө мажбур болот эмеспи. Ал эми доктурларга телефондон байланышып, сурап, кеңеш алуу  жеткиликтүү болсо керек?
Д. Самет: АКШда саламаттык сактоо системасы такыр башкача. Бизде адам укугу баарынан жогору турат. Страховкасы бар-жок деп булар эч качан бөлбөйт. Кайрылган адамдын баарына медицина жардам берет. Ооруканага жаткырып, операциясына чейин жардам берет. Акысын төлөө убактысы келгенде жардамга келе турган көп мамлекеттик программалар бар. Мамлекеттен сырткары кайрымдуулук уюмдар бар.  Алардын жардамы менен акысын төлөп кутулганга болот. Ошондуктан, Америкада ооруп калсам, мага эч ким жардам бербейт деп коркпош керек. Докторлорго кайрылып, жардам алганга ар бир адам укуктуу. Легалдуу жашайбы, легалдуу эмеспи, айырмасы жок.
Би-Би-Си: Албетте, Американын мүмкүнчүлүктөрүн башка өлкөлөр менен салыштырып болбойт. Бирок АКШда коронавирустан өлүм-житим көп болуп жатканы өзүнчө чоң суроо болуп жатпайбы. Кытайдан да көп болуп кетти жугузгандар менен өлгөндөр. Муну кандай түшүндүрүп жатышат?
Д.Самет: Мында негизинен жашы өтүп калган, картаң адамдар, вируска иммунитети туруштук бере албагандар болуп жатат. Алардын башка дагы өтүшүп кеткен оорулары болуп жатпайбы. Асматиктер, диабетиктер, гипертониктер дегендей. Бирок баарын эле коронавирус жыгып атат дегенден мен алысмын. Сексен-токсон жашка барып калган адамдардын оорулары көп болот эмеспи.
Ошондой эле биз, кыргыздар, тоолуу жерде өсүп чоңойгонбуз, ошондуктан биздин иммунитетибиз бекемирээк деп ойлойм. Көчмөн элдин тукумубуз, чыйрагыраакпыз. Биздин бала кезде алган вакциналар башка өлкөлөрдөн айырмаланат. Ошонун дагы жардамы тийип жатат деп ойлойм.
Коронавирус менен ар бир адам ооруп чыгыш керек. Ал жоголбойт, грипптин өзүнчө бир түрү катары биздин организмде калат, айлана чөйрөдө жашайт. Биздин өзүбүздүн иммундук коргоо системабыз иштелип чыгат. Дүрбөлөң түшүп, коркуштун кереги жок.
Би-Би-Си: Орусиянын телеканалдары АКШда медициналык камсыздандыруусу жок адамдар каралбай калды, дарыгерлердин медициналык каражаттары түгөнүп баратат деген маалымат таратып жатышат. Азыркы убакта АКШда коронавируска байланыштуу негизги кыйынчылык эмнеде болуп жатат?
Д. Самет: Орустардын маалымат булактарына көп ишене бербеш керек. Америкада бүт тест системалар акысыз болуп жатат. Мен өзүмдүн штатымды Флориданы айтайын, губернатор Рон Десантис ар бир адамды коронавируска текшеребиз деген чечим кабыл алды. СПИДке анонимдүү текшергендей эле коронавируска дагы баарынан анализ алабыз деп жатышат.
Азыр Америкада коронавируска чалдыккандар саны өсүп жатат, жете элек пикке, дагы бир он күн бар. Биз майга чейин карантиндебиз. Бирок карантин деген менен биздин баскан турганыбызды чектеген жок.
Кыргызстандагыдай болуп, каякка барасың, эмнеге барасың демей жок. Эртең менентен баштап саат төрткө чейин машинелерибиз менен дүкөнгө барып, башка жумуштарыбызды бүтүрүп келип атабыз. Баягы социалдык аралык деген эреже бар, бири-бирибизден эки метр алыс жүрөбүз.
</doc>
<doc docid='bbc_world-52378725' lang='kir' type='mono' source_url='https://www.bbc.co.uk/kyrgyz/world-52378725' term='COVID'>
Оксфорд университети менен ДССУ Covid-19 дарысын сыноодон өткөрүүдө
Улуу Британиянын ооруканаларында Covid-19 дарысы клиникалык сыноодон өтүүдө. Ага сегиз миңден ашуун киши катышууда.
Улуу Британиянын ооруканаларында Covid-19 дарысы клиникалык сыноодон өтүүдө. Ага сегиз миңден ашуун киши катышууда.
Оксфорд университетинин алдында иштелип чыккан RECOVERY деген аталыш алган каражатта беш дары бар, деп кабарлады Би-Би-Синин медицина боюнча кабарчысы Фергюс Уолш.
Анын ичинде СПИД илдетин дарылоого жана безгекке каршы колдонулган дарылардын аралашмасы дагы бар. Бул дары кишинин организминдеги коронавирустун өөрчүшүн токтото алабы? Изилдөөчүлөр ушуну түшүнүүгө аракет кылууда.
Клиникалык сыноого Британиядагы 170 оорукана тартылды. Сыноо мындан сырткары дүйнөнүн жүзгө жакын өлкөсүндө жүрмөкчү. Анын негизги максаты - коронавирустан каза тапкандар санын кескин кыскартуу.
"Бул сыноого канчалык көп бейтаптарды тарта алсак, биз ошончолук тез жыйынтыктарга жетебиз",-деди Би-Би-Сиге изилдөөнү жетектеп жаткан профессор Питер Хорби.
Covid-19 дарысы глобалдык деңгээлде сындоон өтүп жатканын кечээ Дүйнөлүк саламаттыкты сактоо уюму жарыялаган эле. Уюм сыноого катышуу үчүн 1200 ыктыярчыны тандап алган.
"Бул сыноого катышуу мага жардам бериши күмөндүү",-дейт 60 жаштагы бейтап Жефф Пайк. Анын алты апта мурун коронавирус жуктуруп алганы белгилүү болгон. Ага чейин Пайкка рак боюнча диагноз коюшкан экен.
"Балким, бул иликтөөлөрдүн жардамы башкаларга дагы тийер. Азыр илим болбосо мындан чыгуу мүмкүн эмес болуп калды",-дейт ал.
Өткөн аптада Оксфорд университетинде коронавирус вакцинасына клиникалык сыноонун биринчи этабы өткөрүлгөн. Экспериментке курагы 18ден 55ке чейинки ден соолугу чың 500дөй ыктыярчы катышкан.
Covid-19 оорусуна каршы эмдөө өтө кыска убакытта иштелип чыккан. Адатта жаңы профилактикалык каражатты иштеп чыгып, кишилерге сыноого чейин беш жылдай убакыт сарпталчу. Оксфорд окумуштуулары буга үч жарым ай убакыт коротушту.
Эгерде коронавирус вакцинасынын натыйжасы ийгиликтүү сыноодон өтсө, күздүн башына барып аны бекитиши мүмкүн. Аны иштеп чыккандар азырынча 80 пайыз ишеничте турушат. Бирок ага кепилдик жок. Болгону тобокелчиликтер гана чоң.
Кандай гана эмдөө болбосун анын негизги тапшырмасы - организмге сезгенткен инфекцияны таанытуу жана ага иммунитет иштеп чыгаруу. Вакцина адамдын тумоого чалдыгуусун алдын алуу керек. Эгерде коронавирустун иммунитети көп кишиде болсо, инфекция азыркыдай жайылбайт. Ооруга чалдыгуу кооптуулугу кескин төмөндөйт. Социалдык аралыкты кармоо чараларын алып салса болот.
Массалык эмдөө гана пандемияны токтот. Ошондуктан эмдөө үчүн каражатты иштеп чыгууга дүйнө жүзү боюнча 80 компания иш алып барууда.
Каражаттын өзүн эле иштеп чыгуу жетишсиз. Анын натыйжалуулугу, бир эле иммунитетти жаратпай, коопсуз дагы болушу маанилүү. Айталы, анын тескери натыйжалары болбошу керек.
Жаңы коронавируска вакцина иштеп чыгуу боюнча жумушту Оксфорд 11-январда вирустун гени чечмеленгендин кийин эле баштады. Мурда жаңы вакцинаны лабораториядан тесттен өткөрүп, анан клиникалык сыноого алып келишчү. Ошондон кийин өндүрүү тууралуу ойлонушкан. Бул жол ушул үч жумуш тең жүрүүдө.
Эгерде сыноо ийгиликтүү өтүп, анын натыйжалуулугу далилдене турган болсо, аны жетиштүү санда чыгарууга Британиянын мүмкүнчүлүгү жетпейт.
Дүйнөлүк масштабда дагы ушундай маселе бар. Планета калкы болжолу 7,4 млрд жана ар бир кишини эмдөөдөн өткөрүү зарыл. Дүйнөдө бардык вакциналар бир жылда болжолу 5 млрд дозада гана чыгарылат. Анын 1,5 млрд чамалуусу сезондук гриппке тиешелүү.
Марттын орто ченинде Би-Би-Синин медицина боюнча кабарчысы Жеймс Галлахер Covid-19 вирусуна каршы вакцинанын бир нече варианттары иштелип чыгып, сыноо үчүн жаныбарларга колдонулуп баштаганын билдирген эле. Эгерде тесттер ийгиликтүү болсо, аны адамга сынап көрүү ушул жылы эле өткөрүлөт деп айтылган.
Окумуштуулардын аракетин дүйнөдө коронавирустун бир нече түрү бар экени бир топ татаалдаштыруусу мүмкүн. Ошол эле маалда британдык алдыңкы окумуштуулардын бири Жереми Фаррар "айрым кишилердин анализдери экинчи жолу Covid-19 вирусуна кабылганын көрсөтүп жатканы - бул дагы вакцинанын иштеп чыгууну таталдаштырган фактор болуп калат" деп айтты.
Анын айтымында, Түштүк Кореяда 100 чамалуу бейтапта ушундай болгон. Бул кишилер экинчи ирет дагы жуктуруп алганбы же вирус канда активдүү бойдон кала береби? Окумуштуулар азырынча буга жооп таба элек. (AbA)
</doc>
<doc docid='bbc_world-51486125' lang='kir' type='mono' source_url='https://www.bbc.co.uk/kyrgyz/world-51486125' term='COVID'>
Коронавирусту жуктургандар жана көз жумгандар саны кескин көбөйдү. Себеби эмнеде?
Шейшембиде Кытайдын Хубэй провинциясында коронавирустан 242 киши көз жумду. Бул бир сутка үчүн өтө эле жогорку көрсөткүч.
Шейшембиде Кытайдын Хубэй провинциясында коронавирустан 242 киши көз жумду. Бул бир сутка үчүн өтө эле жогорку көрсөткүч.
Ошондой эле бир эле күндө Хубэйде 15 миңге чукул киши вирусту жуктуруп алган. 11 миллион калкы бар Ухань шаары Хубэйдин борбору. COVID-19 вирусу алгач ушул шаардан табылган. Бейшембидеги маалымат боюнча дүйнө боюнча коронавирусту жуктургандар саны 60 миңге жетти. Алардын 48 миңи Хубэй провинциясынан.
Дароо мындай чоң секирик болуп кеткенин адистер, оорунун белгилери байкалган кишилерди дагы тизмеге кошкону менен түшүндүрүүдө.
Шейшембиде көз жумган 242 кишинин 107сине гана расмий түрдө вирусту жуктуруп алганы тууралуу диагноз коюлган экен. Бирок ушул сан деле өтө жогорку көрсөткүч дейт дарыгерлер. Кытай бийлиги өлкө жарандарына коронавирусту жуктуруп алышы мүмкүн болгон коркунучту баалаган мобилдик тиркемени сунуштады.
Тиркемеде жарандар акыркы эки аптада коронавирус табылган киши менен жакын мамиледе болгону же болбогонун, оорунун белгилерин тиркемеге көрсөтөт.
Тиркеменин колдонуучусун адистер "жуктуруп алуу тобокелчилиги бар экен" деп тапса, ага атайын сунуштар берилет. Үйдөн эч жакка чыкпоо, дарыгерлерге байланышып, коронавирус жуктуруп алган киши менен карым-катнашы тууралуу айтып берүү.
Мындай технология бийликтин жарандардын үстүнөн жүргүзүп жаткан көзөмөлүнүн масштабын көрсөтүп турат. Ошол эле маалда тиркеме аркылуу жарандарды байкоого алууну - бул коомдун кызыкчылыгы үчүн деп айтууга болот.
Тиркемени атайын QR-коду аркылуу көчүрүп алып, андан кийин мобилдик телефондогу номер аркылуу каттоо керек. Аты-жөнүн, дарегин, паспортун киргизет. Тиркемеге үч киши катталса болот. Бирок программа Кытайга чет өлкөдөн келгендер үчүн эмес.
Тиркемени бир нече мамлекеттик мекемелер жана China Electronics Technology Group сыяктуу мамлекеттик корпорациялар иштеп чыкты, деп кабарлады Синьхуа агенттиги.
Кытай маалыматтык технология жана жасалма интеллект боюнча чоң секириктерди жасады.  Кытайдагы интернет колдонуучулар жүз миллиондоп саналат. Алардын дээрлик көпчүлүгү интернетке мобилдик телефон аркылуу кирет. Өкмөт кишилерди жүзүнөн таанууга мүмкүнчүлүк берген түрдүү технологияларды, видео байкоолорду кеңири колдонуп келүүдө. Бул маселеде Кытай дүйнөлүк лидер саналат. Маселен, өткөн жылы 1-декабрдан тарта мобилдик кызматтарга кошулуу үчүн сөзсүз жүзүн сканерден өткөрүү эрежеси киргизилген. Бийлик кибермейкиндикте жарандардын кызыкчылыгын жана мыйзамдуу укугун коргоо үчүн ушундай чарага барып жатканын айткан эле.
Кытайда коронавируска кабылгандарга жардам берүү үчүн он күндүн ичинде оорукана курулду.
Facebook посттун аягы, , автор: BBC News Кыргыз
Бийлик видео байкоонун дүйнөдөгү эң ири түйүнү Кытайда экенин айтып келүүдө. Кытай полициясы кылмышка шектүү кишини кармоодо жүздөн тааныган системаны колдонот.
Коронавируска байланыштуу мобилдик тиркемени көптөр азыркы кырдаалга пайдалуу болду деп баалады. Тиркеме инфекция жуктуруп алган киши менен бир жерде болгон кишилерди аныктоого жардам берет. Жакын катнашта болгондор дароо "ооруну жуктуруп алышы мүмкүн" делген топко кирет. Ошондой эле тиркеме бир учакта, поездде же башка транспортто чогуу келгендер тууралуу кабар берет. (AbA)
</doc>
<doc docid='bbc_world-52502039' lang='kir' type='mono' source_url='https://www.bbc.co.uk/kyrgyz/world-52502039' term='COVID'>
Covid-19: Кыргызстандын милициясы кошумча төлөмдөн өз ыктыяры менен баш тарттыбы?
Кыргызстандын премьер-министри Мухаммедкалый Абылгазиев коронавируска каршы күрөшкө тартылган милиция кызматкерлери кошумча төлөмдөрдөн баш тартып жатканын бейшембидеги парламент жыйынында билдирди.
Кыргызстандын премьер-министри Мухаммедкалый Абылгазиев коронавируска каршы күрөшкө тартылган милиция кызматкерлери кошумча төлөмдөрдөн баш тартып жатканын бейшембидеги парламент жыйынында билдирди.
Мыйзам боюнча өзгөчө кырдаал шартында иштегендиги үчүн коомдук тартипти сактоого тартылгандардын айлык акылары үч эсе көп төлөнүп берилиши керек эле.
Кыргызстанда өзгөчө кырдаал жарыяланганы  коомдук тартипти камсыздоого жалпы он миңден ашуун аскер кызматкери тартылды. Милиция дарыгерлер менен катар эле коронавируска каршы күрөштө алдыңкы тилкеде иш алып барууда.
"Бул Сузактын Благовещенка айылында төрт көчөдөгү карантиндик блокпост. Жакында эле ЭлТР телеканалынан келишкенде коргоочу кийимдерди кийгизип, видеого тартып бүткөн соң алып койду. Эч кимисинде коргоочу кийимдер жок",-деп өзүн милиция кызматкери катары тааныштырган жарандын тарткан тасмасы коомдук сайттарга тарап кеткен.
Көп өтпөй Жалал-Абад облустук ички иштер башкармалыгы бул видеонун авторун жалган маалымат таратты деген негизде кызматынан алганын ырастады. Бирок  милициянын тийиштүү коргонуучу каражаттары жок, ачка-ток калып, оор шартта иш алып барып жатканы тууралуу  буга чейин көп  эле айтылып келгени бар.
Саламаттыкты сактоо министрлиги билдиргендей,  карантин маалында милиция кызматкерлеринин он экиси вирус жуктуруп алган.
Бирок эми өкмөттүн алар кошумча төлөмдөрдөн өз эрки менен баш тартты дегени коомчулукта эле эмес, парламентте дагы талкуу жаратууда.
"Бажы, Салык кызматтары апрель-мартта 13,5 миллиард сом жыйнаптыр.  Андан тышкары, сырттан жардам катары  120 миллион доллар келген. Эми акча жок дейсиңер. Бүгүнкү күнгө чейин медицина тармагына кичине төлөндү, бирок көчөдө турган милицияга бир тыйын төлөнө элек. Каякка иштетип жатасыңар? ...бир айдан ашык милиция, аскерлер көчөдө күнү-түнү турушат. Акчадан баш тартып жатат деп сиз бекер айттыңыз. Баш тартпашы керек. Алардын да бала чакасы бар да, багышы керек", -деди депутат Исхак Масалиев Жогорку Кеңештин кечээги жыйынында.
Ал тапта Каржы министрлиги 4-апрелде эле өзгөчө кырдаал шартында иштеген аскерлердин кепилдиги жана кенемте акысы тууралуу токтомго толуктоо сунуштап, аны өкмөткө макулдашууга жөнөткөнү маалым болду.
Ага ылайык, кошумча төлөмдөр бардык аскерлерге эмес,  алар тартылган иш шарттарынын катаалдыгына жараша төлөнөт делет.
Бирок маалымат каражаттарына жарыяланып кеткен ал долбоордун көчүрмөсү тууралуу Каржы министрлиги расмий тактоо бере элек.
Премьер-министр күч орган өкүлдөрүнүн айлык акысы өз убагында төлөнөт деп ишендирүүдө.
Милиция кызматкерлеринин биринин жубайы Алтынай жолдошу 25-апрелде айлык алганын, бирок нааразы экенин бизге айтып берди:
"Карантин башталгандан бери күчөтүлгөн шартта күнү-түнү иштеп жатышат. Бул убакта бир күн иштегени үч күн болуп саналат экен, кошумча акча берилет дешкен. Бирок андай болгон жок.  Ишемби жана жекшемби күндөрү да эс алуусуз иштеп жатышат. Ага да кошулбаптыр, ага чейин канча алса ошондой эле алышты".
Кыргызстанда милициянын орточо айлык акысы 8-15 миң сомду түзөт. Өкмөт 2020-жылдан тарта алардын айлыгын кеминде  40% көтөрүү тууралуу убадалап келе жаткан. Бирок эми  азыркы шартта аны ишке ашыруу өкмөт үчүн мүмкүн эмес сыяктуу.
</doc>
<doc docid='bbc_kyrgyzstan-52556748' lang='kir' type='mono' source_url='https://www.bbc.co.uk/kyrgyz/kyrgyzstan-52556748' term='COVID'>
Тажикстандан келген төрт студенттен Covid-19 аныкталды
Кыргызстандын расмийлери өлкө боюнча бир сутка ичинде коронавирустун жаңы 28 учуру аныкталганын билдирди. Алардын бешөө сырттан келгендерден табылды, деди Саламаттыкты сактоо министрлиги.
Кыргызстандын расмийлери өлкө боюнча бир сутка ичинде коронавирустун жаңы 28 учуру аныкталганын билдирди. Алардын бешөө сырттан келгендерден табылды, деди Саламаттыкты сактоо министрлиги.
"Жаңы катталган учурлардын ичинен беш учур сырттан келген. Бир бейтап Дубайдан учуп келген болсо, төртөө Тажикстандан келгендер. Алар Дүйшөмбү жана Хужанд университеттеринин студенттери", - деп билдирди саламаттык сактоо министринин орун басары Нурболот Үсөнбаев.
Өлкө боюнча коронавирус аныкталгандардын жалпы саны 871 киши, алардын ичинен 12 бейтап кайтыш болду. Бүгүнкү күнгө чейин 614 айыккан.
"Көптөгөн жаңы байланышта болгон жактар текшерүүлөрдүн, убагында алынган анализдердин жана жаңы байланышкандар тууралуу маалыматтардын жыйынтыгында табылган. Мисалга, республика боюнча илдетке чалдыккан 228 адам байланышта болгондор, алар үй очокторунда ооруну жуктуруп алган. Ошондой эле жумушта жүргөндөрдүн арасынан да байланышта болгондор бар. Айрымдары өзүнүн байланыш баракчасын толугу менен бербей жатат, мындай учурда бардык жактарды аныкташ үчүн бизге укук коргоо органдары көмөктөшүүдө", - деди Нурболот Үсөнбаев.
Саламаттык сактоо министрлиги жарандарды алдын алуу чараларын сактоого чакырууда.
"Социалдык аралык, беткап тагынуу жана өздүк гигиена оорунун алдын алууда абдан жөнөкөй, бирок өтө маанилүү эрежелер болуп саналат. Эгерде жарандар керектүү алдын алуу чараларын так сактабаса, оорунун экинчи толкуну башталышы мүмкүн",- деп билдирди Үсөнбаев.
Кыргызстандын коңшусу Тажикстан апрелдин ортосуна чейин эле Covid-19 вирусунун бир дагы учуру катталган эместигин айтып келген.
Тажикстандын интернет желесинде өлкөдө Covid-19 жугузуп алгандар болушу мүмкүн деген ушак кептер катуу талкуу жаратканы менен расмийлер муну четке кагып турду.
Тажикстанга коңшу өлкөлөр өзгөчө абал киргизип, жарандарын үйдөн чыкпоого чакырып жатканда, Дүйшөмбүнүн көчөлөрүндөгү агым мурдагыдай эле болуп турду. Чектөөлөр киргизилген жападан жалгыз жай - борбордук стадион. Өлкө футболдук беттештерди күйөрмандары жок өткөрүүнү чечкен.
Дүйшөмбүдө социалдык аралыкты кармоо жана беткап менен жүрүүнү эл аралык уюумдун кызматкерлери гана аткарып келген. Өлкөдөгү эки миллион окуучу жана студенттер окуусун токтоткон жок.
USAID өкүлү Жошуа Карнс Covid-19 боюнча басма сөз жыйынында тажик бийлиги маалыматты жашырып жатат дегенге эч кандай негиз жок деп айткан эле.
"Маалыматтарды берүүдө Тажикстандын ачык экенине эч кандай күмөнүм жок. Балким азырынча коронавирус жуккан учурларды аныктай элек. Менимче, Тажикстан тест алууну күчөтүшү керек",- деген эле Карнс.
Тажикстан формалдуу түрдө чек араларын жапкан жана эл аралык аба каттамдарын токтоткон. Ошентсе деле чек ара жабыла элек мезгилде күн сайын жүздөгөн киши сырттан кирип-чыгып турганы айтылган эле.
Вирус  майдын башынан тарта массалык түрдө аныктала баштаганы айтылды. Учурда 293 кишиден табылды. Беш киши каза тапканы кабарланууда. Вирус жуктуруп алгандар мындан бир нече эсе көп болушу мүмкүн деген кооптонуулар бар. (AbA)
</doc>
<doc docid='bbc_kyrgyzstan-52044622' lang='kir' type='mono' source_url='https://www.bbc.co.uk/kyrgyz/kyrgyzstan-52044622' term='COVID'>
Коронавирус: милиция жана медицина кызматкерлеринин коопсуздугу
Covid-19 вирусу табылып ооруканага жаткандарды караган дарыгерлерден сырткары обсервацияда бардык бейтапканадагы медицина кызматкерлери нөөмөт менен иштеп жатат. Өлкө боюнча коомдук тартипти сактоо үчүн жүздөгөн милиция кызматкерлери тартылды. Дарыгерлер, андан кийин тартип коргоочулар вирусту жуктуруу коркунучуна эң көп кептелип жаткан кызматкерлер.
Covid-19 вирусу табылып ооруканага жаткандарды караган дарыгерлерден сырткары обсервацияда бардык бейтапканадагы медицина кызматкерлери нөөмөт менен иштеп жатат. Өлкө боюнча коомдук тартипти сактоо үчүн жүздөгөн милиция кызматкерлери тартылды. Дарыгерлер, андан кийин тартип коргоочулар вирусту жуктуруу коркунучуна эң көп кептелип жаткан кызматкерлер.
Кыргызстанда 25-мартта коронавирус жуктурган жаңы эки учур катталып, жалпы 44кө чыкты. Жаңы аныкталган эки жарандын бири Дубайдан келген, экинчиси Испания жаранынан жуктурган. Алардын бирөө Чуй облусунан, экинчиси Бишкектин жашоочусу.
"Согуш талаасындагы аскерлер" - дарыгерлер
Ушуну менен 140тан ашык киши бейтапканага жаткырылды. Алар Ош, Жалал-Абад шаарларындагы ооруканага, Бишкектин жугуштуу оорулар бейтапканасына, Ноокаттагы, Сузактагы, Баткендеги ооруканаларга жаткырылган. Ошол жердеги эле медицина кызматкерлери карап жатат. Би-Би-Синин өздүк булактары билдиргендей, жабык бөлүмдө иштөөгө адегенде ыктыярдуу дарыгерлерди тандашкан.
Ал эми обсервацияда жаткан жарандарды бардык бейтапканалардын жана үй-бүлөлүк дарыгерлер топторунун кызматкерлери нөөмөт менен барып карап жатат.
Бишкектин четиндеги мурдагы аскердик базадагы обсервацияга барып келген дарыгер бир сутка иштегенин айтып берди.
"Шаардагы бейтапканалардын биринде иштейм. Буйрукка ылайык, өз нөөмөтүм келгенде "Гансиге" бардым. Эртең менен нөөмөттү өткөрүп алдык. Саат ондо баарын кыдырып чыктык. Бир жолу колдонулчу коргонуучу каражаттарды беришти. Колкапттарды, баш кийимдерди кийдик, жетиштүү эле экен. Улам жарандардын дене табын өлчөп турдук. Үч маала тамактанып жаттык. Саат үчтө жарандарды дагы бир жолу кыдырдык", - деди атын жашыруун калтырууну өтүнгөн дарыгер.
Анын айтымында, аталган жерде эки дарыгер иштеген.
Саламаттык сактоо министрлиги билдиргендей, коргонуучу кийимдер, беткаптар атайын талапка жооп бериш керек. Министрликтин өкүлү Айнура Акматова жергиликтүү тигүү цехтерине кийимди кандай кезедемеден тигүү керектигин айттык деди.
"Вирустун очогунда же андан тышкары жактагы колдонулчу коргоочу кийимдерди алып келүү боюнча Кытай менен да сүйлөшүүлөр жүрүп жатат. Коронавирус жок ооруканадагы медкызматкерлер халат, колкап, беткап жана баш кийим менен иштеш керек. Андан сырткары сөзсүз колун жууп, гигиеналык эрежелерди аткарыш керек. Карантинди сакташ керек, инфекцияны көзөмөлдөө боюнча көрсөтмөлөргө баш ийиш керек", - деди Айнура Акматова.
Саламаттык сактоо министрлиги Бишкекте курулган түрк бейтапканасын вирус дагы жайыла турчу болсо колдонууга Түркиядан сурады, бул маселе чечиле элек.
Нью-Йоркто жүздөн ашык милиция кызматкери вирусту жуктурду.
Кыргызстанда коомдук тартипти коргоо үчүн жүздөгөн милиция кызматкерлери иштеп жатат. 25-марттан тарта коменданттык саат кирген райондорго, шаарларга аскерлер кошулду.
Аты-жөнүн жашыруун калтырууну өтүнгөн катардагы милиция кызматкери жумушка жакшы маанайда барып келип жатканын Би-Би-Сиге айтып берди:
"Милиция кызматкерлери тосмолор орнотулган жерлерде турабыз. Элдин, биздин маанайыбыз жакшы. Өзүм жөнүндө айтсам, жумушка беткап ала кетип, ар эки саат сайын алмаштырып турам, колумду антисептик менен улам тазалайм. Бул илдетти жеңебиз деген ниет менен иштеп жатабыз".
Өлкө боюнча 7000ге чукул милиция кызматкери иш алып барууда.
Ички иштер министрлигинин басма сөз кызматынын жетекчиси Бакыт Сейитов алар 24 саатта алмашып иштеп жатышканын билдирди.
"Милиция кызматкерлеринин коопсуздугу биринчи орунда турат, дарыгерлердин көзөмөлүндө, коргонуучу каражаттар менен камсыз кылып жатабыз. Алар тамак-аш менен камсыз болуп жатышат. Күнү-түнү эки смена менен иштеп жатышат. Өткөрүү түйүндөрүндө турушат, түшүндүрүү иштерин жүргүзүп жатышат жана коомдук тартипти сакташууда", - деди Би-Би-Сиге Сейитов.
Ички иштер министрлиги милицияга жардам берүүнү каалоочулар алардын чарба кызматына кайрылса болоорун билдирди.
Кыргызстанда коронавирус тастыкталгандардын арасында балдар да бар. Балдардын абалы канааттандыраарлык. Бир жаран реанимацияда. Арасында айрымдары  салыштырмалуу оор абалда экени кабарланды.
</doc>
<doc docid='bbc_magazine-52092216' lang='kir' type='mono' source_url='https://www.bbc.co.uk/kyrgyz/magazine-52092216' term='COVID'>
Коронавирус тууралуу фейктер: маалыматтык гигиенанын жети эрежеси
Коронавирус Covid-19 тууралуу бурмаланган маалыматтар интернетти каптап кетти. Эксперттер колдонуучуларды маалыматтык гигиенаны сактоого чакырууда.
Коронавирус Covid-19 тууралуу бурмаланган маалыматтар интернетти каптап кетти. Эксперттер колдонуучуларды маалыматтык гигиенаны сактоого чакырууда.
Жалган маалыматтардын тарашын токтотуу үчүн сиз эмне кыла аласыз?
1.Дароо бөлүшүүдөн мурун ойлонуп көрүңүз
Албетте, сиз деле эпидемия тууралуу соңку маалыматты жакындарыңыз, тааныштарыңыз билүүсүн каалайсыз. Ошондуктан сизге электрондук почта, WhatsApp, "Фейсбук" же "Твиттер" аркылуу билдирүүлөр келип калса, дароо бөлүшкөнгө шашыласыз. Cиз жалган жана бурмаланган маалыматты таратуудан мурун өзүңүздү басып, ойлонуп көрүңүз. Ошондо сиз жалган маалыматтын тарашына каршы күрөшкө салым кошо аласыз.
Адатта коомдук сайттар жана кат алышуу кызматтары аркылуу тараган коронавирус тууралуу шилтемелер дүрбөлөң түшүүгө негиз болуп калууда.
Маселен, буга чейин көп өлкөлөрдө WhatsApp топтор аркылуу "дүкөндөн азык-түлүк албасаңар, жабылып калат" деген билдирүү дүрбөлөңдү пайда кылды.
WhatsApp аркылуу тараган маалыматтык чабуул бардык өлкөдө болуп жатат. Айталы, Австрияда бир аял алсыраган үнү менен кайрылып, ооруканада жатканын, ибупрофен колдонгондон кийин коронавирустун оор белгилери аныкталганын айтканы дароо тарап кетти. Аялдын ысымы Полин деп айтылып, Полди деген кыздын апасы сыяктуу жазылган. Албетте, бул фейк эле. Дарыгерлер  ибупрофен коронавирус активдешүүсүнө алып келбей турганын билдирген.
2.Маалыматтын булагын текшергиле
Кайсыл бир маалыматты бөлүшүүдөн мурун анын кайдан келгенине көңүл буруу керек. Өзүңүзгө жөнөкөй эле суроо берип көрүңүз: каяктан келген маалымат?
Биз жогоруда мисал келтирген эки учурда тең билдирүүнүн булагы түшүнүксүз эле. Мындай фейктерге гана мүнөздүү. Батыш интернет сегментинде так эмес маалыматтар "курбумдун курбусунан келген экен" же "кошунамдын кесиптешинен" деп тарайт.
Бул деген маалымат ойдон чыгарылганын ырастап турат. Өзгөчө коомго таанымал кишилер ушундай маалыматтарды бөлүшүп жибергенде, ал бат тарап кетет. АКШда өткөн дем алыш күндөрү өтө көп сандагы фейктер жайнап кетти. Америкалыктар дүрбөлөң түшүргөн кабарларды биринин артынан экинчисин алышты. Аларда дагы "ФБРде иштеген таанышым", "БУУдагы булактар" билдирди деген шилтемелер кеткен.
"Дүйнөлүк саламаттыкты сактоо уюму, Британиянын улуттук саламаттыкты сактоо кызматы, АКШдагы ооруларды алдын алуу борбору сыяктуу уюмдар гана ишенимдүү булак болуп бере алат", -дейт британдык Full Fact уюмунун өкүлү Клэр Милн.
Бул уюмдардын расмий билдирүүлөрүн гана кароо зарыл.  Эксперттер деле адашып калышы мүмкүн. Бирок алар анонимдүү "тааныш дарыгерлерге" караганда ишенимдүү.
3.Бурмаланган болушу мүмкүн
Сырткы түзүлүш, көрүнүш алдамчы болот. Көптөгөн фейктер расмий документтерге жана расмий билдирүүлөргө окшош түзүлөт. Алардын авторлору ири маалымат компанияларына, анын ичинде Би-Би-Си сыяктуу жана башка өкмөттүк мекемелердин билдирүүлөрүнө окшош жазышат.
Ошондуктан коомдук сайттарда текшерилген аккаунттардан гана маалымат алууга умтулуңуз.
Эгерде кайсыл бир маалыматтын чын-бышыгына ишене бербеген болсоңуз, аны башкалар менен бөлүшүүдөн алыс болуңуз.  Анын кесепети болорун эстен чыгарбоо керек.
Айрымдар ушундай бүдөмүк маалыматтардын чын-бышыгына жетүү максаты менен дагы бөлүшүп салышат. Бул туура, бирок бөлүшөөрдөн мурун коомчулукка күмөн жаратып жатканын кабарлоо зарыл. Ошол эле маалда сиз бөлүшкөн маалыматтагы сүрөттүн өзүн башкалар активдүү тарата баштаса, баштапкы маанисин жоготуп саларын дагы эстен чыгарбаңыз. Сиз аны тактоо үчүн бөлүшкөнсүз.
Коронавирус тууралуу эң полпулярдуу фейктер WhatsApp аркылуу айланып жатат. Бир нече өлкөнүн жашоочулары мындай аудио жазууларды Би-Би-Сиге дагы жөнөтүштү.
Мындай аудиофайлда "дарыгер досу бар кесиптешинен" алынган кеңештер бар. Алар так эмес маалыматтарга негизделген.
Маалыматтар вирус сыяктуу эле биздин эмоцияларды козгоп, коркунуч, тынчсыздануу жана кайгырууну алып келет.
"Коркунуч - жалган маалыматтардын негизги күчү. Коркунучтан улам алар өтө тездик менен тарап жатат",-дейт First Draft уюмунун эксперти Клер Уордл. Уюм дезинформация менен күрөшүүдө журналисттерге жардам берет.
"Кишилер ар дайым жакындарына жардам берүүгө дилгир. Ошондуктан алар "ВИРУСтун алдын алуу үчүн кеңештер" же "дарыларды колдонгула" деген сунуштар болсо, аны дароо бөлүшүүгө шашат", -дейт Уордл.
Коомдук медиа боюнча анализ борборунун өкүлү Карл Миллердин пикиринде, биз көп учурда дүйнө тууралуу кабылдообузга жараша маалыматтарды бөлүшөбүз.
"Биз айрым бурмаланган маалыматтар менен ички дүйнөбүздө макул болгон абалда көп бөлүшүп жиберебиз. Дал ушул учурда өзүбүздү кармообуз керек",-дейт ал. (AbA)
</doc>
<doc docid='bbc_kyrgyzstan-52321822' lang='kir' type='mono' source_url='https://www.bbc.co.uk/kyrgyz/kyrgyzstan-52321822' term='COVID'>
Бишкек: Үй-бүлөлүк медицина борборунун кызматкерлерине Covid-19 жукту
Бишкектеги №17 Үй-бүлөлүк дарыгерлер тобунун төрт кызматкерине Covid-19 вирусу жукканы тастыкталды. Бул мекеме убактылуу жабылды.
Бишкектеги №17 Үй-бүлөлүк дарыгерлер тобунун төрт кызматкерине Covid-19 вирусу жукканы тастыкталды. Бул мекеме убактылуу жабылды.
Саламаттык сактоо министринин орун басары Мадемин Каратаевдин айтымында, кызматкерлерге санэпидемстанцияда иштеген медкызматкерден жуккан.
"Кечээ вирус аныкталгандан кийин бейтапкананы жабуу боюнча макулдашылып, аны жаптык. Бирок өзүм азыр түштүк облустарда жүрөм. Эпидемиологиялык изилдөөсүн Бишкек санэпидемиологиялык көзөмөл борбору жүргүзөт", - деди Каратаев Би-Би-Сиге.
Саламаттыкты сактоо министрлиги буга чейин Бишкек шаарынын мамлекеттик санитардык эпидемиологиялык көзөмөлдөө борборунун кызматкерлери өздөрү коронавирус жуктуруп алганын билдирген.
Бул борборго караган эпидемиологдор шаардагы бейтапканаларды көзөмөлдөйт. Демейде ар бир бейтапканага бирден кызматкер бекитилет.
Ушу тапта №17 Үй-бүлөлүк дарыгерлер тобу дезинфекцияга жабылды.
Бишкектин башка үй-бүлөлүк дарыгерлер тобунда иштеген дарыгер жумушту кандай шартта аткарып жатышканын Би-Би-Сиге айтып берди.
Атын жашыруун калтырууну өтүнгөн дарыгердин билдиришинче, алардын бейтапканасын караган эпидемиологдон да коронавирус табылган.
"Ал байланышта болгон биздин медкызматкерлерди обсервацияга жаткырышты. Баарыбыздан анализ алышты. Он беш мүнөттө чыккан экспресс-тестти кандан тапшырдык жана ПЦР анализ бердик. Биз байланышта болгон эмеспиз, баарыбыздыкы таза чыкты", - деди дарыгер.
Анын айтымында, окуя өткөн аптада болду. ПЦР анализдин жыйынтыгын акыркы дүйшөмбүдө алышкан.
Ал үй-бүлөлүк медициналык борборго келип-кеткендер аз, ошентсе да иштеп жатабыз дейт:
"Бейтаптар сөзсүз беткап менен киришет. Биз баш кийим, халат жана кадимки беткап менен иштеп жатабыз. Коронавируска каршы инструкциялар берилген. Жашыраак адистер чогултулуп, окутуулар өткөн. Алардын бири Жалал-Абадга кеткен. Дагы бирөө шаарда мобилдүү топто иштеп жатат. Ал эми үй-бүлөлүк дарыгерлер, мен көрүп жатканыма караганда, барчу жерге коргоочу кийимдерди кийип, беткаптарды тагынып машина менен кетишет. Келгенде атайын бөлмөдө - "фильтрде" кийимдерин чечип, жуунушат. Менимче, жумушу бүткөндө үйлөрүнө барып жатышат", - деди атын жашыруун калтырган дарыгер.
Кыргызстанда коронавирусту жуктургандардын саны 489 адамга жетти, алардын 116сы медкызматкерлер. Акыркы суткада аныкталган 23 кишинин 12си ак халатчандар. (АК)
</doc>
<doc docid='bbc_kyrgyzstan-52044623' lang='kir' type='mono' source_url='https://www.bbc.co.uk/kyrgyz/kyrgyzstan-52044623' term='COVID'>
Аралыктан окутуу: 8-апрелде сабактар толук башталат
Ушу тапта Кыргызстанда мектептер менен жогорку окуу жайлары колунан келген электрондук ыкма менен окутуп жатышат. Билим берүү жана илим министрлиги онлайн портал даярдап, аралыктан билим берүү ыкмаларынын үстүндө иштөөдө. 8-апрелден тарта окуучулар менен студенттер толук окуй башташат.
Ушу тапта Кыргызстанда мектептер менен жогорку окуу жайлары колунан келген электрондук ыкма менен окутуп жатышат. Билим берүү жана илим министрлиги онлайн портал даярдап, аралыктан билим берүү ыкмаларынын үстүндө иштөөдө. 8-апрелден тарта окуучулар менен студенттер толук окуй башташат.
Айтурган Урматова Кыргыз экономикалык университетинде окуйт. Карантинде бир гана күн сабактан калды.
Кечээ үйдө отуруп сынак тапшырганын айтып берди.
"Биз 16-мартта тарасак, 17-мартта үйдөн окуй баштадык. Университеттин өзүнүн порталы бар. Ошол жерден "кабинетке" кирип сабактарыбыз боюнча тапшырмаларды алабыз.  Лекцияларды жазуу түрүндө жөнөтүп жатышат. Алардын аягында суроолор болот, ага белгилүү убакыт ичинде жооп жөнөтөбүз. Кечээ информатика сабагынан сынагыбыз бар эле, мугалим суроолорду жөнөттү. Бир жарым саатта жообун бербегендердикин алган жок", - деди студент.
Ал бардык предметтер ушундай тартипте экенин, тапшырмалар көп болуп жатканын белгиледи.
Ош облусунун Өзгөн районундагы мектептердин биринде окуган окуучулар 1-апрелден тарта окууга камданып жатышканын билдирди. Ошол эле жерде коңшу мектепте баласы окуган Диана Жапарова ушул аптанын башынан тарта мугалимдер Whatsapp аркылуу тапшырмаларды жөнөтүп, текшерип берип жатканын билдирди.
Бишкектеги №50 орто мектептин 11-классынын окуучусу Наргиза Тургунбаева сабактар 8-апрелден тарта жаңы сайт аркылуу өтүлөөрүн мектептен билдиришти деди.
"Бирок башка мектептеги досторумдун сабактары башталды. Алар Whatsapp же башка месенжерлер менен окуп жатышат", - деди Наргиза.
Билим берүү жана илим министрлиги аралыктан үйрөтүүгө интернет портал даярдап жатат, 8-апрелден окутуулар толук башталат.
"Министрлик төртүнчү чейректин сабактарын 8-апрелден тарта телеканалдардан берүүнү баштайт. 1-4-класстын сабактарын "Баластан" каналынан, 5-11-класстын сабактарын ЭлТРдин "Билим жана илим" каналынан берүү пландалып жатат. Башка телеканалдар да кошулушу мүмкүн. Азыр мугалимдер тандалып алынып, видео сабактар жаздырылып жатат. Мындан сырткары министрликтин алдында атайын портал түзүлөт. Анда видео сабактар, окуу куралдары, электрондук китептер, үй тапшырмалары, теледен кетчү сабактардын жадыбалы жайгаштырылат ", - деди министрликтин басма сөз катчысы Акылбек Орозматов.
Ал кошумчалагандай, аталган материалдар "Мегаком" компаниясы менен бирге түзүлүп жаткан тиркемеде да болот.  Ал тиркеменин аталышы "Мега 24". Аталган уюлдук байланыш компаниясы мугалимдер менен окуучуларга симкарта таратат. Тиркеме ошол симкарталарда акысыз иштейт.
Берилген тапшырмаларды текшерүү, окуучулардын мугалимдерге байланышуусу үчүн Zoom, Telegram, Whatsapp сыяктуу байланыш программалары колдонулат.
Жогоруда көрүнгөндөй, ушу тапта ар мекеме шартына жараша билим берүүгө аракет кылып жатат.
Бул жерде окуучулардын, студенттер менен мугалимдердин технологияны колдонуу жөндөмдүүлүгү маанилүү.
Кыргызстандыктардын басымдуусу телефон аркылуу интернет колдонгонун эске алганда да, техникага зарылдык бар.
Кадамжай районунда иштеген мектеп мугалими Бурул Топчубаева ноутбук алууга милдеттендирип жатат дейт.
"Мугалимдерди ноутбук алууга мажбурлап жатышат. Мамлекет өзү камсыздап бериш керек. Андан сырткары балдар телефондорду, смартфондорду колдонбош керек дешет. Аралыктан окутуу телефон аркылуу жүрөт да. Ушундай карама-каршы маселелер бар. Кантсе да мамлекеттин чаралары абалдан чыгып кетүүгө өбөлгө болот деп үмүт кылам ", - деди Би-Би-Сиге окутуучу Топчубаева.
Өлкөдө окуучулар үчүн үчүнчү чейректен кийинки каникул 20-марттан 30-мартка чейин созулчу. Covid-19 вирусунун жайылуу коркунучунан улам алар 16-мартта каникулга эрте тарашкан.
Кыргызстанда коронавирус жуктургандар биринчи жолу 18-мартта жарыяланды. Учурда алардын саны 44ке жетти, арасында 14 жашка чейинки үч бала бар.
</doc>
<doc docid='bbc_world-51940891' lang='kir' type='mono' source_url='https://www.bbc.co.uk/kyrgyz/world-51940891' term='COVID'>
Covid-19: Зарылчылык болбосо сыртка чыкпагыла!
Дүйнө жүзүндө өлкө бийликтери коронавирустун жайылышын токтотуу үчүн түрдүү чараларды көрүп, ар кандай чектөө эрежелерин киргизүүдө.
Дүйнө жүзүндө өлкө бийликтери коронавирустун жайылышын токтотуу үчүн түрдүү чараларды көрүп, ар кандай чектөө эрежелерин киргизүүдө.
Бейшембиде АКШ менен Орусия өз жарандарын өлкөдөн чыкпоого эскертти. Бирок бул сунуш иретинде гана жолдонду. Азырынча мажбурлоо чаралары жок.
Үйдөн чыкпай олтуруу чарасын Аргентина менен Израилдин өкмөтү кабыл алды.  Израилде эрежени бузгандарды полиция кармайт.
Калифорнияда кишилерге аралыкты сактап жүрүү сунушу берилди. Ал ортодо Нью-Йорк, Кливленд жана Сан-Францискодо бийлик абактагыларды убактылуу бошотуп, муну түрмөдөгү вирустун жайылышын алдын алуу чарасы катары түшүндүрдү.
Бейшембиде бир нече өлкөнүн лидери видео байланыш аркылуу сүйлөшүүлөрдү өткөрө турганы белгилүү болду. Ошондой эле 26-мартта Евробиримдик лидерлери жолугуп, коронавирустун кесепетин талкуулайт.
Сербиянын бийлиги коронавирустан улам өтө катаал чараларды кабыл алды. 65 жаштан өйдөңкү курактагыларга көчөгө чыгууга тыюу салынды. Ошондой эле түнкү убакытка коменданттык саат киргизилет, деди өлкө президенти Александр Вучич.
Буга чейин өзгөчө кырдаал абалы жарыяланган эле. Өкмөт жарандардын тартипсиздигине ачууланып, режимди бузгандарды жазалоо чараларын дагы кабыл алды. Кечки саат сегизден тарта, таңкы бешке чейин көчөгө чыгууга болбойт.
Бул режимди аткаруу жагын серб армиясы көзөмөлгө алат. Өлкө боюнча вирус жуктуруп алгандар саны 72ге жетти. Өкмөт кабыл алган чараларда кишилер жыйындарда бири-биринен эки метр аралыкта болушу керек.
Ошондой эле серб бийлиги инфекция жуктургандар менен байланышта болгон сегиз миң кишини изоляцияга алган.
Сербиянын мектептери дистанттык окутууга өттү. Мамлекеттик экзамендер артка жылышы мүмкүн. Белграддагы студенттик жатаканалар жабылды. Сербиянын банкы насыяларды төлөөнү 90 күнгө узартып койду. (AbA)
</doc>
<doc docid='bbc_world-52468746' lang='kir' type='mono' source_url='https://www.bbc.co.uk/kyrgyz/world-52468746' term='COVID'>
Covid-19: Америка Вьетнам согушунда дагы мынчалык көп киши жоготкон эмес
Коронавирустан каза тапкан америкалыктар саны Вьетнам согушундагы жоготуулардан дагы ашып кетти.
Коронавирустан каза тапкан америкалыктар саны Вьетнам согушундагы жоготуулардан дагы ашып кетти.
Жон Хопкинс университетинин маалыматы боюнча АКШда коронавирустан өлгөндөр саны 60 миңге барды. Вьетнамдагы 20 жылга созулган согушта АКШ армиясындагы дайынсыз кеткендер, туткунда каза тапкандар жана курман болгондор 58 миң чамалуу болгон.
Коронавирус жуктуруп алгандар саны боюнча дагы АКШнын жагдайы оор, миллионго жетти.
Эпидемия күчөп турганына карабастан, өлкөнүн 40 штатында карантин чараларына нааразы болгондордун каршылык акциясы өттү. Демонстранттар чектөө чараларын киргизүү менен бийлик жарандардын эркиндигин жана укугун бузду деп эсептейт.
Апрелдин соңуна карата берилген расмий маалымат боюнча 26 миллион америкалык жумушунан айрылып, жөлөк пул сурап кайрылган.
Испаниянын өкмөтү акырындык менен карантин чаралары жеңилдей бере турганын жарыялады. Ар бир региондун бийлиги чараларды жумшартуу чечимин өз алдынча кабыл алат. План боюнча өлкө боюнча карантин июндун соңуна барып толук алынышы керек, деди  премьер-министр Педро Санчес.
Кыргызстандын өкмөтү дагы карантин чараларын жумшартып, ишкердикти жандантуунун планын жарыялады. Ага ылайык 1-майдан тарта акырындык менен жумушу токтоп калган тармактар ишке кире баштайт. Толук тизме менен бул жерден таанышыңыз:
Британиялык British Airways авиакомпаниясы пандемиянын кесепетинен улам 12 миң кызматкерин иштен бошотууга мужбур болуп турганын билдирди. Учурда компанияда 42 миң киши иштейт.
Коронавирус авиакомпанияларды кандай оор жагдайга салганын бул жерден окуңуз:
Учкучтардын профсоюз уюму буга нааразылык билдирип, ага жол бербөө үчүн күрөшө турганын билдирди. (AbA)
</doc>
<doc docid='bbc_world-52452616' lang='kir' type='mono' source_url='https://www.bbc.co.uk/kyrgyz/world-52452616' term='COVID'>
Сальвадордун “күндүн нуру кирбеген” түрмөлөрү
Сальвадордун түрмөлөрүндө социалдык аралыкты сактоо эрежелери жок. Жакында эле президент Найиб Букеле коомдук тармакта жарыялаган сүрөттөр кызуу талкууга жем таштады.
Сальвадордун түрмөлөрүндө социалдык аралыкты сактоо эрежелери жок. Жакында эле президент Найиб Букеле коомдук тармакта жарыялаган сүрөттөр кызуу талкууга жем таштады.
Үрөй учурган сүрөттөрдө түрмөдө тартипке көңүл бурбай койгондордун колу кишенделип, бир нече саат бою жерде отурганын көрсө болот.
Сальвадордун вице-президенти Осирис Луна сүрөттөр өкмөттүн кылмыштуу топторго каршы катаал күрөшүн көрсөтөт деп билдирди.
Луна мырзанын айтымында, түрмөнүн эшик, терезелерин калай менен "күндүн нуру өтпөгүдөй" кылып жаап салышууда.
"Мурда бири-бирин өлтүрүп салбасын деп башка абактарда кармалып жаткан атаандаш криминал топтор мындан ары бир абакта кармалышат. Террордук топторду аралаштырдык. Эми мурдагыдай болбойт. Өлкөнү башкарып жаткан бийликке сый-урмат көрсөтүшөт",-деди вице-президент Осирис Луна.
Сальвадор бир нече жыл катары менен кылмыштуулук, адам өлтүрүү дүйнөлүк рейтинги боюнча биринчи орунда турган.  Соңку айларда адам өлтүрүү  боюнча көрсөткүч 30 пайызга кыскарды.
Өткөн жылы өлкөдө 100 миң кишинин 36 (35.8) көчөдө өлтүрүлгөн. Өлкөдөгү эң чоң уюшкан кылмыштуу топтордун, "Мара Салматруча" (MS-13) менен атаандаш "Баррио 18", 70 миң мүчөсү бар. Алар опузалоо, баңгизат соодасы жана башка кылмыштар менен алектенет.
1992-жылы өлкөдө жарандык согуш токтогондон бери, Сальвадор дүйнөгө кылмыштуу топтору менен таанылды.
Президенти Найиб Букеле өткөн жылы июнь айында бийликке келген. Ал шайлоо өнөктүгү учурунда кылмыштуу топторго каршы катаал чара көрөм деп убада кылган.
Жакында эле президент коомдук баракчасына түрмөдө тартылган видеону жарыялады. Анда абакта отурган кишилер түрмөнүн башка бөлүгүндөгү атаандаш топтун өкүлүн өлтүрүү боюнча буйрук берип жатканын көрсө болот.
Найиб Букеле коопсуздук кызматкерлери көңүлүн Covid-19 вирусу менен күрөшүүгө буруп жатканда, кылмыштуу топтор мүмкүнчүлүктөн колдонуп, кайрадан зомбулукту күчөтүп жатканын билдирди. Өлкөдөгү түрмөлөрдө 50 киши өлтүрүлгөндөн кийин, өкмөт абактарга "өзгөчө абал режимин" киргизди.
Эми полиция тартипти сактабаган кылмышкерлерди эскертүүсүз атып өлтүрүүгө укугу бар.
Ал эми адам укуктарын коргогон уюмдар, президенттин чараларын сынга алышууда. Салвадордун адам укуктарын коргогон алдыңкы уюмдун өкүлү Мигел Монтенегро бийлик атаандаш топтордун өкүлдөрүн бир абакта кармаганы "зомбулукка" түрткү болорун айтат. Ошондой эле өкмөт билип туруп абакка кесилген айрым кылмышкерлерди "өлүмгө" алып барып жатканын кошумчалады.
Коопсуздук боюнча эксперт Жанет Агуилар болсо, бийлик эл алдына өзүн кубаттуу көрсөтүү аракетинен улам "кыргынга" себепкер болуп калышы мүмкүн экенин айтты. Би-Би-Си берген маегинде, Агуилар коопсуздук кызматкерлери эмитен эле сотсуз өлтүрүүгө же кызмат абалынан пайдаланып жатканын билдирди.
Февраль айында президент Букеле коопсуздук боюнча долбоорун Конгресс колдоп берүүсүн талап кылып, парламентке армияны дагы жөнөткөн. Ошондуктан Human Rights Watch уюму Америка континентинде дагы бир "диктатура" пайда болушу мүмкүн деп коңгуроо каккан.
*Макаланын түпкү нускасын Маркос Гонзалез Диаз жана Би-Би-Си Мундо кызматы даярдаган.
</doc>
<doc docid='bbc_world-52015231' lang='kir' type='mono' source_url='https://www.bbc.co.uk/kyrgyz/world-52015231' term='COVID'>
ЭКӨУ: Коронавирус дүйнөлүк экономиканы бир топ жылга артка тартты
Covid-19 пандемиясынан кийин экономиканын өсүшүн дароо калыбына келтирүүгө мүмкүн деп ишенүүгө болбойт. Мындай пикирин Би-Би-Си менен маегинде Экономикалык кызматташтык жана өнүктүрүү (ЭКӨУ) уюмунун жетекчиси Анхель Гурриа билдирди.
Covid-19 пандемиясынан кийин экономиканын өсүшүн дароо калыбына келтирүүгө мүмкүн деп ишенүүгө болбойт. Мындай пикирин Би-Би-Си менен маегинде Экономикалык кызматташтык жана өнүктүрүү (ЭКӨУ) уюмунун жетекчиси Анхель Гурриа билдирди.
Анын айтымында, бул үчүн көп жылдар сарпталат.
Гуррианын айтымында, коронавирус алып келген чыгымдар азыр эле 2008-жылдагы жана 2001-жылдын 11-сентябрдагы терактан кийинки каржылык каатчылыктан ашып түштү.
"Канча киши жумушсуз калат жана жумушсуздук менен күрөшүүгө канча каражат сарпталарын биз билбейбиз. Ошол эле маалда жүз миңдеген чакан жана орто ишканаларды кайра жандандыруу үчүн канча керектелерин дагы билбейбиз",-деди Гурриа.
Коронавирустан дүйнөлүк фондулук биржалар төмөндөдү.
Экономикалык кызматташтык жана өнүктүрүү уюмуна дүйнөлүк экономиканын 80 пайыз үлүшүнө ээ болгон 36 өлкө кирет.
Уюмдун март айынын башындагы пандемияга байланыштуу дүйнөлүк ички дүң өнүмдүн өсүшү эки эсеге кыскарат деген божомолу азыр эми өтө эле ашкере оптимисттик көз караш сыяктуу көрүнүп калды, деди Гурриа.
Гуррианын айтымында, алдыдагы айларда айрым дүйнөлүк ири экономикалар рецессияга кабылат.  Эгерде өлкөдө эки квартал катарынан ички дүң өнүм төмөндөсө, анда техникалык рецессия катталат.
Көп  өлкөлөр коронавирус пандемиясы учурунда ишкерлери жана жумушчуларды колдоо үчүн чукул чараларга барууда.
Борис Жонсон башында турган Улуу Британия өкмөтү карантин учурунда иштебей калган жарандардын маяналарын же иштеп тапкан каражаттарынын 80 пайызын төлөп берүүгө убада кылды.
АКШ президенти Дональд Трамп ар бир америкалык жаранга компенсация иретинде миң доллардан төлөп берилерин жарыялады.
Экономикалык кызматташтык жана өнүктүрүү уюмунун жетекчиси бюджетти үнөмдөөнүн адаттагы эрежелеринен баш тартууга чакырды. Ал бюджеттин таңкыстыгы жана мамлекеттик карыздардын өсүшү карызы көп өлкөлөр үчүн өтө оор болорун эскертти.  (AbA)
</doc>
<doc docid='bbc_world-52556114' lang='kir' type='mono' source_url='https://www.bbc.co.uk/kyrgyz/world-52556114' term='COVID'>
Covid-19: Ирандык авиакомпания Жакынкы Чыгышка вирус тараттыбы? Британияда өлүм-житим көбөйдү
Шейшембиде Британияда өлүм-житим көп катталып, Европадагы Covid-19 вирусунан эң катуу жабыр тарткан өлкөлөрдүн сап башына чыкты.
Шейшембиде Британияда өлүм-житим көп катталып, Европадагы Covid-19 вирусунан эң катуу жабыр тарткан өлкөлөрдүн сап башына чыкты.
Улуттук статистика бюросу (ONS) өлкө боюнча вирустан каза тапкандар саны 32 миңге жеткенин айтты. Британдык Daily Telegraph басылмасы расмий булактарга шилтеме берип, карантин чаралары киргизилгенге чейин эле өлкөгө коронавирус жуктурган кеминде 20 миң киши келгенин жазды. Алардын 300 чамалуусу гана карантинге жөнөтүлгөн. Басылма ДССУ формуласы менен эсептегенде, инфекцияны алар болжолу дагы 50 миң киши жуктурган деген тыянак чыгарат. Андан ары чынжыр болуп уланып кеткен.
Британдык Хоум-офистин маалыматы боюнча, 1-январдан марттын соңуна чейин өлкөгө сырттан 18,1 млн киши кирген. Бирок тиешелүү медициналык текшерүүлөр уюштурулган эмес.
Бул боюнча коомдук иликтөө жүргүзүү чакырыгы менен чыккандар болуп жатат.
Би-Би-Синин Араб кызматынын иликтөөсү боюнча, ирандык Mahan Air авиакомпаниясы Жакынкы Чыгышка Covid-19 вирусун таратууга түрткү болгон. Анткени бир катар өлкөлөр аба каттамдарын токтотконуна карабастан, учууларын уланта берген. Иранда февралдын этегинде коронавирус дүрт алгандан кийин дагы авиакомпания учууларын токтоткон эмес. Компаниянын учуулар боюнча маалыматтары январдын соңунан марттын аягына чейин Mahan Air жүздөгөн каттамдарды ишке ашырганын көрсөтүп турат. Каттамдар  Иран менен Ирак, Бириккен Араб Эмирлиги жана Сириянын ортосунда болгон.
Каттамдардын экипажы вирусту жуктуруп алуулары мүмкүн экенин айтып чыгышканда, аларды коркутуп-үркүтүп унчукпоого мажбурлашкан, дейт иликтөөчү журналисттер.
Ливан менен Ирактагы булактарына таянып, Би-Би-Синин Араб кызматы бул өлкөлөргө Covid-19 алгач Mahan Air каттамы аркылуу келгенин тастыктады.
19-февралда ирандык студент Тегерандан аталган компаниянын W55062 каттамы менен Ирактагы Нежефге учуп келген. 24-февралда бул студент Ирактагы биринчи Covid-19 жуктуруп алган киши  катары расмий катталды.
20-февралда болсо, ливандык аял Кум шаарынан зыяраттан кайтып келген. Ал Тегеран аркылуу Mahan Air менен W5112 каттамында Ливанга учкан. Эртеси күнү эле Ливандагы вирустун алгачкы учуру катталып, ушул аялдан табылды.
Mahan Air бул окуялардан кийин дагы учууларын уланткан.  Ирак бийлиги 20-февралда Иран менен аба каттамдарын жапканын билдирген эле. Бирок ошондон кийин деле кеминде 15 каттамды кабыл алган.
Ошондой эле Би-Би-Си иликтөөсү Covid-19 эпидемиясы Кытайда күчөп турган маалда дагы Mahan Air Иран  менен кытайлык төрт чоң шаардын - Бээжин,  Шанхай, Гуанчжоу жана Шэньчжэн ортосундагы каттамдарды ишке ашырып турганын көрсөтөт. Мунун өзү Иран Кытай менен 31-январда аба каттамдарын токтоткону тууралуу жар салганы менен, эрежени кайра бузганын көрсөтүп турат. (AbA)
</doc>
<doc docid='bbc_magazine-52104319' lang='kir' type='mono' source_url='https://www.bbc.co.uk/kyrgyz/magazine-52104319' term='COVID'>
Коронавирустун масштабы: жоготуулардын чыныгы саны канча?
Шейшембиге карата Италияда Covid-19 вирусун жуктургандар саны жүз миңден ашты. Расмий маалыматтарда көз жумгандар саны 11,5 миңден ашуун деп көрсөтүлгөн.
Шейшембиге карата Италияда Covid-19 вирусун жуктургандар саны жүз миңден ашты. Расмий маалыматтарда көз жумгандар саны 11,5 миңден ашуун деп көрсөтүлгөн.
Бирок каза тапкандардын так санын эсептөөгө мүмкүнчүлүк жок. Кээ бирөөлөр расмий маалыматтарда атайын үч-төрт эсе аз көрсөтүлгөнүн айтууда. Алардын жүйөсүндө эч кандай тесттен өтпөй эле үйүндө каза болуп калгандар дагы бар. Ошол эле маалда айрымдар жоготуулардын саны, тескерисинче, ашыкча берилген дейт. Анткени, Covid-19 вирусуна шектелип келип,  ооруканада каза тапкандар дал ушул коронавирустан өлүп жатабы же башка өнөкөт илдетиненби?
Италиянын Нембро шаарчасы Covid-19 вирусунан эң көп жабыркаган аймактардын бири. Шаарча Миландын түндүк-чыгышында жайгашып, 60 чакырым аралыкта. Жалпысы болуп 11,5 миң киши жашайт. Өткөн аптанын соңунда берилген расмий маалымат боюнча коронавирустан 31 киши көз жумган.
Шаардын мэри Клаудио Канчеллинин айтымында, жыл сайын эле январдан мартка чейинки аралыкта ар кандай себеп менен 35-40 киши көз жумат.
Бирок бул жылы үч айдын ичинде шаардын мэриясы өлгөндүгү тууралуу тастыктаманы 158 кишиге берди. Бул соңку жылдарга салыштырганда бир нече эсеге көп. Өткөн жыл ичинде Нембродо 120 тургун көз жумган.
Мындай статистикага айраң таң калган Клаудио Канчелли коңшулаш шаарлардын мэриясынан дагы абал боюнча сураган. Алар берген жыйынтыктар дагы көңүл түшүрөт.
Чернуско-суль-Навильо (33 миң калкы бар)  жана Пезаро (95 миң) шаарларындагы январдан мартка чейинки аралыкта көз жумгандар саны коронавирустан каза тапкандардын расмий санынан беш-алты эсе көп.
Провинциянын борбору саналган Бергамодогу (122 миң киши жашайт) абал мындан жакышыраак. 1-марттан 24-мартка чейин бул жерде 446 тургун көз жумган. Бул соңку беш жылга салыштырганда 4,5 эсе көп. Ушул аралыкта коронавирустан өлгөндөр саны расмий эсепте - 136.
Сандардагы мындай айырмачылыкты бир гана бейтаптарды тестирлөө жетишсиз болгондугу менен түшүндүрүү мүмкүн эмес.  Кандай гана масштабдуу эпидемия болбосун түз жана кыйыр түрдө өлүмгө алып келери айдан ачык эмеспи.
Саламаттыкты сактоо тармагына барган сайын күч келип жатат. Бейтаптардын көптүгүнөн улам, такыр эле колу байланып калышы мүмкүн.
Италиялык ооруканалардагы реанимациядагы орунду күтүүнүн орточо убактысы үч саатка чейин болууда. Бул аралыкта оор абалдагы бейтап кайгылуу статистиканы толуктап калышы мүмкүн. Ошол эле маалда анын вирустан өлдүбү же бактериалык пневмонияданбы, бөйрөгүндөгү таштанбы, балким жүрөгү кармады, мунусу маанилүү болбой калат.
Италияда Covid-19 башталгандан бери оорукана кызматкерлери арасындагы жоготуу 40 кишиге жетти. Жалпысы болуп 5 миңдей медицина кызматкерине Covid-19 диагнозу коюлган. Алардын баары карантинде жатууга аргасыз болду же өздөрү бейтапка айланды.
Италияда кары-картаңдардын саны көп. Дээрлик өлкө жарандарынын ар бир төртүнчүсү 65 жаштан өйдө.
Мындай шартта коронавирус кыйыр жана түз канча кишинин өмүрүн алды деген суроо жаралат.
Буга жоопту жакында билебиз. Италиядагы эң ири аналитикалык In.Twig агенттиги Бергамо провинциясынын бардык 243 муниципалитетиндеги маалыматтарды жыйнап, иликтей баштады. Беш жылдык маалыматтарды топтоп, аны салыштырып көрүп, өлкөдөгү гуманитардык катастрофанын реалдуу масштабына баа берет. (AbA)
</doc>
<doc docid='bbc_world-52385881' lang='kir' type='mono' source_url='https://www.bbc.co.uk/kyrgyz/world-52385881' term='COVID'>
Москва: “Тез жардам” чакыргандан корккон, оорусун жашырган мигранттар
Орусиядагы кыргызстандык  мигранттардын арасында ооруп калганын жашырып,  үй шартында дарыланып жаткандар көп болууда. Ошол себептүү анын ичинде канчасы коронавирус менен ооруганын да так аныктоо мүмкүн болбой жатат.
Орусиядагы кыргызстандык  мигранттардын арасында ооруп калганын жашырып,  үй шартында дарыланып жаткандар көп болууда. Ошол себептүү анын ичинде канчасы коронавирус менен ооруганын да так аныктоо мүмкүн болбой жатат.
Москвада ооруп калган мигранттар көбүнчө "Тез жардам" чакырбайт, анткени полиция билип калса, анда депортация кылып жиберет деп коркушат. Бир батирде он киши жашаса, ар биринин каттоосу ар башка даректе.
25 жаштагы Эсен карантинге байланыштуу курулуштагы жумушу токтогондон кийин үйдө отуруп, ооруп калды. Аны менен батирде чогуу жашаган балдар катары менен ооруп чыгышты.
"Мен үйдө туруп эле ооруп калдым. Температурам көтөрүлдү. Тез жардам чакырайын десем, батирди ижарага берген адам макул болбой койду. Анын себеби, бул жерде жашагандардын каттоосу башка райондо. Айла жок, дос балама айтып такси чакырттык, жеке менчик поликлиникага барып ийне сайдырып жакшы болдум. Эмне менен ооруганымды деле так билбейм, дарыгерлер суук тийген деп коюшту",- дейт  Эсен.
Үйдө дарыланган мигранттар COVID-19 илдети менен оорудубу же кадимки тумообу, так билишпейт.
Алардын бири Гүлиза. Ал эки  бөлмөлүү батирдин  бир бөлмөсүндө  үч адам чогуу жашайт. Экинчи бөлмөдө төрт бала жашайт экен. Батирдеги адамдар катары менен ооруп баштаганда, алар муну жөн гана сасык тумоо деп ойлошкон.
"Жеңил грипптей болуп оорудук баарыбыз. Биринчи жанымдагы адам ооруду, анан мен оорудум, андан кийин жанымдагы эже ооруду. Меники дем алуум бир аз кыйындады. Аба жетпей терезе жакка барып жаттым. Тамагым аябай ооруду. Тузга чайкадым. Дары ичип жаттым. Биз грипп болуп калдык деп ойлогонбуз. Дене табым ысып чыкты. 1-2 күндө жакшы болуп кеттик. Дарыгерлерге деле барган жокпуз. Кыздар азыр үйдөбүз. Балдар жумушта",- дейт Гүлиза.
Москвада COVID-19 илдети менен күрөшүү үчүн Кыргызстандын элчилигинин алдында  медициналык кеңеш берүүчү кыргыз дарыгерлеринин тобу иштеп жатат. 15 дарыгердин ар бири күнүгө кеминде  алтымыштан оорулууга  кеңеш берүүдө. Алар өз кезегинде мигранттар "ооруну жашырса, өлүм ашкере кыларын" эскертип жатышат.
"Квартираларда көп киши жашайт да. Жашырып атын да айтышпайт. Канча киши экенин да айтышпайт. Биз болгон кеңешибизди берип жатабыз. Атайын жардам көрсөткөн борборлорго кабар бербеген себеби, квартирадан чыгарып салат же коронавирус аныкталып калса, жумуштан чыгарып салат деп коркушат. Айрымдары ооруканага камап салат экен деп ойлошсо, кээ бири депорт кылып жиберет экен деп коркушат. Ошентип жашырышат. Биз колдон келген кеңештерибизди берип жатабыз. Көпчүлүгү жакшы даары,  витаминдерди ичип жакшы болуп кетип жатышат. Өтүшүп кеткендер өздөрү да күнөөлүү. Алар жашырынып эч кимге айтпай жатып алып ушул абалга келүүдө",-дейт дарыгер айым.
Миграцияда жүргөн кыргызстандыктардын көпчүлүгү жаштар, ошол себептүү вирус алардан жеңил өтүп кетип жатышы мүмкүн. Көпчүлүгү үйүндө дарыланууда. Бирок оорлошуп кеткендер да жок эмес.
"Вирус жаш организмдин иммунитети күчтүү болсо, жеңе албайт.  Бирок бир топко алын кетирип коюп  жатат.  Себеби вирус  кандын гемоглобинин жеп кетет. Ошондон алсырап калып жатышат.  Ал эми өнөкөт оорусу бар, анан жашы улгайгандарга оор келип атат. Кечээ эле 12 адамды госпитализацияга жаткырдык. Өтүшүп кетпесин деп аракет кылып жатабыз."
Дарыгерлер бул ооруну бардык эле жаш организм   жеңип кетет дегенден алыс. Айрыкча миграцияда жүргөн жаштардын ден-соолугу мыкты деп кепилдик берүүгө болбойт:
"Жаштардын иммунитети жогору дегенибиз менен  байкуштар күн көрбөсө, 12-14 сааттан иштешсе, тамактарын деле үнөмдөп бүт акчаларын үйлөрүнө салышса буларда каяктагы иммунитет. Жаш организм бул жаш клеткадан турат да. Азыр айтканыбызды алып ичип атышат. Кальций, омега ич деп атабыз. Ооруп айккандан  кийин алым куруп атат деп жатышат".
Орусиядагы мигранттар арасында  коронавирустан каза болгондор  тууралуу  маалымат жок. Ал эми  аны жуктуруп алгандардын так санын аныктоо кыйын.  Анын себеби, көпчүлүк мигранттар оорусун жашырып жаткандыгында:
"Бир жерде 30 бала ооруп жатыптыр. Жумуш берүүчүлөрүнө да айтышпаптыр. Чалып алып, аттарын айтышпайт. Телефондон чын айтып атабы, жалганбы, биз да билбейбиз да. Жакшы болгонуңар жазып тургула, күчөп баратса айткыла, өпкөңөргө суу толуп кетпесин дейбиз. Биз ким чындап ооруганын тез жардамга алып кетип, алар ооруну аныктаганда гана билип калып атабыз",-дейт дарыгер.
Орусия пандемияга байланыштуу карантиндик чараларды күчөтүлгөн тартипте киргизген.  Москвада тургундар бир жакка барыш үчүн мэриянын сайтынан электрондук өткөрмө уруксат алуусу шарт. Бул кыргызстандык мигранттардын көчөгө чыгуусун ого бетер оорлотту. Анын себеби, көпчүлүк мигранттардын жашаган жери башка, катталган жери башка.
Ушул аптада жалпы Орусия боюнча COVID-19 илдетин жуктургандардын саны 62 миңден ашты. Анын жарымы  Москвада болсо,Москва облусунда жети миңден ашык катталды. Учурда Орусияда жүргөн кыргызстандыктарс аны 750 миңден ашуун. (Ооруган мигранттардын аты-жөнү өзгөртүлдү).
</doc>
<doc docid='bbc_world-52437139' lang='kir' type='mono' source_url='https://www.bbc.co.uk/kyrgyz/world-52437139' term='COVID'>
Пандемия маалында орозону коопсуз кармоо
Быйыл миллиондогон мусулмандар Орозо айын өзгөчө шартта өткөрүүгө аргасыз болду. Ислам дининде орозо кармоо жашы жеткен, ден-соолугу чың аял менен эркекке парыз катары саналат. Бирок пандемия шартында айрым өзгөчөлүктөргө көңүл буруу керек.
Быйыл миллиондогон мусулмандар Орозо айын өзгөчө шартта өткөрүүгө аргасыз болду. Ислам дининде орозо кармоо жашы жеткен, ден-соолугу чың аял менен эркекке парыз катары саналат. Бирок пандемия шартында айрым өзгөчөлүктөргө көңүл буруу керек.
Дарыгерлер бир күн кечке наар албай жүрүү иммундук системага күч келтирет деп эскертип, Орозо айында күн батып, ооз ачылгандан кийин калорийлерди толуктоо маанилүү экенин белгилейт:
Ошондой эле иммунитетти алсыздандырып албоо үчүн көп түрдүү азыктарды, анын ичинде жашылча-жемиш, буурчак жана дан азыктарын жеп туруу зарыл.
Бирок өтө эле көп тамактануу дагы иммунитетти алсыздандырат. Демек, тең салмакты кармоо, өтө аз же көп тамактануу зыян экенин эстен чыгарбайлы.
Жетиштүү уктап, көп кыймылдап жана көп түрдүү азыкты колдонуу аркылуу иммунитетке күч келтирбей орозо кармаса болот.
Ошондой эле социалдык аралыкты кармоо (көчөдө, дүкөн-базарда башка кишилерден эки метр аралыкта жүрүү), көчөгө өтө маанилүү учурда гана чыгуу жана колду улам самын менен жууп туруу дагы маанилүү.
Диабет сыяктуу өнөкөт оорусу бар, ден-соолугу начар, анын ичинде Covid-19 вирусуна кабылган же андан жакында сакайгандарга орозо кармоого тыюу салынат.
Бул эреже карыяларга, кош бойлуу аялдарга жана бала эмизип жаткан келиндерге тийиштүү.
Андан тышкары Британиянын мусулмандар кеңеши дарыгерлерге дагы орозо кармоого тыюу салды. Себеби алар күнү-түнү бейтаптарды карап, иммунитети алсызданса, өздөрү инфекцияны жуктуруп алышы ыктымал.
Бир күн кечки оозго наар албай, өзгөчө суу ичпей жүрүү иммунитетти алсыздандырышы мүмкүн. Бирок иммунитет абдан татаал система. Андагы механизмдер организмди тең салмакта кармап турат.
Оозго наар албай жүрүү кортизол сыяктуу стресс учурунда пайда болгон гормондорду иштеп чыгат. Ал иммундук системага терс таасир этет.
Ошол эле учурда илимий изилдөөлөр орозо ден-соолукка пайда экенин аныктаган. Мындай учурда дене кайрадан калыбына келип, өлүп калган клеткалар жаңыланат. Демек, ден-соолугу чың аял менен эркекке орозо кармоо пайдалуу болушу ыктымал. (AT)
</doc>
<doc docid='bbc_world-52077270' lang='kir' type='mono' source_url='https://www.bbc.co.uk/kyrgyz/world-52077270' term='COVID'>
Коронавирус жуктургандар дүйнөдө 600 миң, Уханда катаал карантин чаралары жумшарды
Коронавирусту жуктургандар саны дүйнөдө 600 миңден ашты деп кабарларды Жон Хопкинс университети. Вирус жуктургандардын көбү АКШда катталды жана пандемиянын очогу болгон Кытайды озуп өттү.
Коронавирусту жуктургандар саны дүйнөдө 600 миңден ашты деп кабарларды Жон Хопкинс университети. Вирус жуктургандардын көбү АКШда катталды жана пандемиянын очогу болгон Кытайды озуп өттү.
Президент Трамп жарандарга каржылык колдоо көрсөтүү максатында өлкө тарыхындагы эң ири экономикалык чарага барды. Карантинден улам үйдө олтуруп калгандарды колдоо үчүн 2,2 млрд доллар бөлдү.
Вирустун очогу болгон Кытайдын Ухань шаарында эки айдан бери уланып жаткан катаал карантин чаралары бошоңдоду. Ишембиде шаардык темир жол бекетинде жүргүнчүлөрдүн кыймылы жанданды. Маалыматтарга караганда, тургундарга шаарда жүрүүгө уруксат берилген. Бирок шаарды эч ким таштап чыгып кете албайт.
Хубэй провинциясынын борбору болгон Уханда 50 миң ашуун киши коронавируска кабылып, алардын кеминде үч миңи көз жумду. Расмийлер оорунун жугушу кескин төмөндөдү деп билдирүүдө. Жума күнү 54 кишиге диагноз коюлган.
Кытайдын бийлиги инфекциянын жаңы очогунан чочулап, бардык чет элдик жарандардын келүүсүнө тыюу салды. Андан сырткары бардык авиакомпанияларга аптасына бир эле жолу учууга уруксат берилди. Учактагы орундуктардын 75 пайызы гана толушу керек.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Covid-19 вирусуна кабылгандар саны боюнча Кытайдан оозуп кеткен экинчи өлкө  - Италия болуп калды. 86 миң кишинин вирус жуктурганы аныкталган.
Жума күнү Италияда  дагы бир кейиштүү кырдаал жаралды: жаңы инфекциядан 969 бейтап көз жумду. Бул пандемия башталгандан бери катталган дүйнөдөгү эң жогорку сан.
Испаниянын деле жагдайы чатак. Өткөн суткада  Covid-19 вирусунан 769 киши өлүп, жалпы жоготуулар 5 138ге жетти. Алардын көбү карыялар үйүндө жашагандар.
Британияда вирус жуктургандар саны күн сайын 3-4 бейтапка көбөйүүдө. Ишембидеги эрте мененки маалыматтарга караганда, вируска кабылгандар 14 543, андан көз жумгандар 759.
Ушул дем алыш күндөрү Британияда саламаттыкты сактоо тармагында иштегендер массалык түрдө тесттен өткөрүлөт. Кечээ күнү британ премьер-министри 55 жаштагы Борис Жонсондон жана 41 жаштагы саламаттыкты сактоо министри Матта Хэнкоктон вирус табылган. (AbA)
</doc>
<doc docid='bbc_world-52039123' lang='kir' type='mono' source_url='https://www.bbc.co.uk/kyrgyz/world-52039123' term='COVID'>
Планета калкынын төрттөн бири карантинде
Индиядагы катаал чаралардан кийин 7,8 млрд планета калкынын кеминде төрттөн бири карантинге алынды.
Индиядагы катаал чаралардан кийин 7,8 млрд планета калкынын кеминде төрттөн бири карантинге алынды.
Испанияда коронавирустан көз жумгандар саны мурунку көрсөткүчтөн ашып түштү. Италия ооруну алдын алуу үчүн улам катаал чараларды көрүүдө. Ал эми Британиянын парламенти бир айга жумушун токтотту.
Руанда, Калифорния, Жаңы Зеландия, Нью-Йорк - бүтүндөй Жер шарында заводдор убактылуу жабылып, шаар көчөлөрүндө кыймыл токтоду.
Бейшембиден тарта Түштүк Африка республикасы дагы карантин чараларын киргизүүнү чечти. Өлкө калкы 21 күн зарылчылыгы болбосо, сыртка чыкпай олтурууга тийиш.
Мындан мурун ушундай эле чарага Индия барды.
БУУ жакыр өлкөлөргө жардам көрсөтүү үчүн атайын фонд ачты. Уюмдун мүчөлөрүнө Covid-19 менен күрөшүүдө эң жакыр өлкөлөргө жардам көрсөтүү өтүнүчү айтылды.
Британ тактысынын мураскору канзаада Чарльздан коронавирус чыкканы белгилүү болду. Аны тесттин жардамы менен аныкташкан.
Букингем тараткан расмий билдирүүдө 71 жаштагы канзаада өзүн жакшы сезип жатканы кабарланды.
Ошол эле маалда Лондон коомдук транспортту өтө зарыл учурда гана колдонууга чакырып, ага көзөмөлдү күчөттү.
Британ баш калаасында вирусту жуктуруп алгандар саны үч миңге чамалайт. Ал эми өлкө боюнча сегиз миң киши жуктуруп алган.
Нью-Йорктун губернатору Эндрю Куомо басма сөз жыйынын өткөрүп, президент Трампка жана Ак үйгө кайрылды. Ал штаттын ооруканаларына кошумча дарыгерлерди жана жабдыктарды жөнөтүүнү талап кылды.
АКШдагы вирус жуктургандарждын дээрлик жарымы Нью-Йоркко туура келет.
Губернатор конгресстин каржылык жардам иретинде эки триллион доллар пакет бөлгөн чечмин сынга алды.  Куомонун айтымында, бул жардамдын 1,3 млрд чамалуусу Нью-Йорктун үлүшүнө тийет. Бирок штат коронавирус менен күрөшкө азыр эле  3,8 млрд доллар сарптады.
Өткөн суткада Испанияда Covid-19 вирусунан 738 киши көз жумду. Жалпысы болуп жоготуулар 3434 кишиге жетип, пандемия башталгандан бери коронавирусту 47610 киши жуктуруп алган.
Пандемиядан эң катуу жабыркап жаткан Италия болсо карантин чараларын бузгандарга жазаны катаалдаштырды.
Коронавирус аныкталгандан кийин өзүн изоляциялоо режимин бузгандарга бир нече миң евро айып пулдан тарта, беш жылга чейинки абак жазасы күтөт.
Covid-19 вирусунан каза тапкандар саны миңден ашкан өлкөлөрдүн бири - Франция болуп калды.
Өлкөнүн саламаттыкты сактоо тармагын жетектеген Жером Саломондун айтымында, жоготуулар саны мындан дагы көп болушу мүмкүн. Анткени ооруканада көз жумгандар гана расмий стаитистикага кирген. Окумуштуулар карантинди дагы узартуунун сунуштап жатышат.
25-марттан тарта Индияда бүт өлкө боюнча абсолюттук карантин жарыяланып, штаттар, округдар жана райондор ортосунда чек аралар жабылды. Премьер-министр Нарендра Моди элге кайрылып, ар бир штатты, ар бир округду, керек болсо ар бир айылды өзүнчө обочолонууга чакырды.
Өлкө бийлиги 1,3 млрд калкын 21 күн үйдөн чыкпай олтурууга буйруду. Би-Би-Си кабарчыларынын билдиргендей, кишилер дүрбөлөң түшүп, дүкөндөр бош калган. Мындай абал калктын жакыр катмары үчүн чоң сокку болду. Анткени алардын көбү тейлөө тармагында иштеп күнүмдүк оокаттарын таап келген. Кызматчы, сатуучу, курулуш тармагында иштегендердин көбүндө эч кандай медициналык камсыздандыруу жок. Ошондуктан аларга эмгек өргүүсү үчүн же ооруп калса акча төлөнбөйт.
Ал ортодо Азиянын каржы базары АКШ президенти Дональд Трамп жана Сенаттын калкка жана бизнеске жардам иретинде 1,8 трлн доллар бөлгөнүн жылуу кабыл алды.
Шаршемби күнү жапониялык Nikkei индекси 7,9% өстү, Гонконгдогу Hang Seng - 3,4% жана австралиялык ASX - 5%.
АКШнын каржылык жардам пакети инвесторлорго үмүт берди. Карантинден улам чоң соккку алган экономиканы жөнгө салат деген ишеним жаралды.
"Чоң жетиликтин" тышкы иштер министрлери видеоконференция өткөрүп, коронавирус пандемиясы менен күрөшүү планын талкуулады. "Чоң жыйырманын" ушул эле маселе боюнча талкуусу бейшембиде өтөт.
Би-Би-Си кабарчысы Жонатан Маркус кризистен улам глобалдык экономика өтө оор басымга кабылды дейт. Ошондуктан эл аралык коомчулуктун реакциясы координацияланган болушу керек. (AbA)
</doc>
<doc docid='bbc_world-52379226' lang='kir' type='mono' source_url='https://www.bbc.co.uk/kyrgyz/world-52379226' term='COVID'>
“Ооруп калсам, тез жардам чакыруудан корком”

Карла документи жок иштеп жүргөн мигрант. Ал Лондон шаарындагы батирде 11 башка киши менен жашайт.
Мигранттар ижарага алган батирде бир гана киши өлкөдө мыйзамдуу иштеп жатат. Болгондо дагы ал медайым катары ооруканада иштейт экен.
"Биз анын жана өзүбүздүн саламаттыгыбызга тынчсызданабыз. Эгерде мага коронавирус жукса, мен 111 номуруна (коронавирус менен күрөшүү үчүн ачылган атайын байланыш линиясы) чалбайм. Себеби документтерим жок, мени өлкөдөн чыгарып салышат",-дейт Карла.
Филиппинден келген Карла үйдөн кызына азык-түлүк алганы гана чыгат. Ал мурда карыяларды карап акча тапчу. Бирок карантин учурунда иш жок болгондуктан, каражат тартыш болуп жатканын айтууда.
Британиянын кайрымдуулук уюмдары өлкөдө миллионго чукул документи жок мигрант бар экенин айтышууда. Аярлуу катмар катары саналган мыйзамсыз иштеген мигранттар өкмөттөн каржылык жардам ала албайм, айрымдары медициналык жардам алуудан дагы кооптонот.
"Абалдын кесепети үрөй учурат. Ден-соолугу начарлаганына карабастан көптөр дарыгерге баруудан баш тартышууда",-дейт Сюзан Куева.
Сюзан иштеген уюм Британияга Филиппиндерден мыйзамсыз келген мигранттарга көмөк көрсөтөт. Ал айрым мигранттар дарыгерге көрүнүүгө макул болсо, башкалары коронавирустун симптомдорун көрсөткөнүнө карабастан ооруканага барбайт деп айтты.
Бразилялык 23 жаштагы Жи Британияга туристтик виза менен келип, ресторанда иштеп калган. Анын визасынын мөөнөтү алты ай мурун бүткөн.
Карантин учурунда ал жумушсуз калып, ижарага алган бөлмөсү үчүн төлөй албай, азык-түлүк дагы тартыш болуп жатканын айтат.
"Өкмөт социалдык аралыкты кармоо боюнча чечим кабыл алгандан кийин абал начарлады. Көчөлөр полицияга толду. Коопсуздук кызматкерлер токтотсо документим жок, өлкөдөн чыгарып салышат",-дейт ал.
Британиянын мыйзамы боюнча документин тууралабай өлкөдө иштеп жүргөндөр медициналык жардам үчүн өз чөнтөгүнөн төлөшү керек. Мыйзамдуу иштеп жүргөндөргө медициналык кызматтар бекер.
Ошондой эле оорукана бейтаптын аты-жөнүн, жашаган жерин жана жарандыгын жазып алат. Бул маалыматты полиция дагы карап чыгууга укуктуу.
Ички иштери министрлиги болсо Би-Би-Синин суроолоруна жооп берип жатып, пандемия учурунда Covid-19 вирусту аныктоочу тесттен өткүсү келгендердин миграциялык документтери талап кылынбайт жана тест бекер экенин билдирди.
Бирок отузга чукул адам укуктарын коргогон уюмдар өкмөттүн Covid-19 вирусуна текшерилгендерден миграциялык документтер талап кылынбайт деп чектелгени жетишсиз экенин айтышууда. Бул пикирге алтымышка чукул парламент депутаттары дагы кошулду. Алар Саламаттыкты сактоо министрлигине кат жолдоп, мыйзамсыз мигрант болсо дагы коронавирустан бекер дарыланышы керек экенин белгилешти.
Жи өкмөттүн чечимин күтпөй эле, Британиянын мыйзамсыз мигранттардын ыктыярдуу түрдө өз мамлекетине кайтып баруу программасына кайрылды. Ага "Каса до Бразил" аттуу кайрымдуулук уюм жардам берип жатат.
"Мурда күнүнө беш же алты киши өлкөмө кайтып барууга жардам бергиле деп байланышчу. Соңку жумаларда бул сан отузга чыкты. Күнүнө отузга чукул киши байланышат",-дейт уюмдун өкүлү Виктория Набас.
Британияда канча мыйзамсыз мигрант бар экенин айтуу татаал. Алардын көбү туристтик виза менен келип, өлкөдө калып калгандар же чек араны мыйзамсыз кесип өткөндөр.
"Бир нече жолу Британиянын чек арасын мыйзамсыз өтүүгө аракеттендим. Анан бир кеме мени Британияга чейин алып келди",-дейт Жао. Мыйзамсыз мигрант 12 жылдан бери Британияда жашап, иштеп келет.
Башка мыйзамсыз мигранттардай эле, ал көп кишилер менен бирге чакан батирде жашайт.
Жао мыйзамсыз мигрант болсо дагы өкмөттөн жардам ала алды. Учурда көптөгөн адам укуктарын коргогон уюмдар пандемия учурунда бийликти кишилерди мыйзамдуу же мыйзамсыз деп бөлбөй, баарына бирдей жардам көрсөтүүгө чакырышууда.
"Мен рак илдетине чалдыктым. Ошондуктан документтерим жок болсо дагы, өкмөт жардам берип жатат",-дейт Жао.
Жао Кытайда зордук-зомбулукка кабылып, жакындарынын жардамы менен Британияга качып кеткен.
Жи болсо Бразилияга кайтып барды. Ал Британияда жаңы турмушун баштай алган жок.
"Качантан бери кагаз ким адам ким адам эмес экенин аныктайт. Кишинин тырышып иштегени, чынчыл болгону маанисиз болуп калды. Бир гана документ керек",-дейт Жи.
*Макаладагы каармандардын ысымдары өзгөртүлгөн.
</doc>
<doc docid='bbc_world-52399098' lang='kir' type='mono' source_url='https://www.bbc.co.uk/kyrgyz/world-52399098' term='COVID'>
Коронавирус: Меркель кризис жаңы башталганын билдирди, Европада футбол беттештери уланабы?
Жонс Хопкинс университетинин маалыматына ылайык, дүйнөдө 2,6 миллион киши Covid-19 вирусуна кабылды, 186 миңге чукул адам көз жумду, 727 миң  бейтап вирустан сакайды.
Жонс Хопкинс университетинин маалыматына ылайык, дүйнөдө 2,6 миллион киши Covid-19 вирусуна кабылды, 186 миңге чукул адам көз жумду, 727 миң  бейтап вирустан сакайды.
Европада абал оңолуп бара жатат. Испанияда 22 миңден ашуун киши вирустан көз жумганы менен өлкөдө Covid-19 инфекциясынын жайылышы ооздукталганы байкалууда. Ошондуктан Испан өкмөтү майдын ортосунан тарта айрым чектөөлөр жеңилдетилет деп билдирди.
Ал аңгыча, Германиянын канцлери Ангела Меркель Европа Биримдигинин коронавируска каршы күрөшүү боюнча бюджетин көбөйтүүгө макул болду.
"Биз бул вирус менен дагы далайга чейин күрөшөбүз",- деп билдирди Меркель. Германия лидеринин айтымында, азыркы учур "кризистин акыркы фазасы эмес, дагы деле башталышы".
Евробиримдикке кошумча каражат бөлгөндөн тышкары Германия өкмөтү ички экономикага жардам берүү үчүн 10,8 миллиард евро бөлөт. Ошондой эле бизнестер айрым салыктардан бошотулду. Кайсыл тармакта иштебесин, бардык жарандарга социалдык колдоо көрсөтүлүп, жумушсуз калгандарга мурдагы маянасынын 70-77 пайызы өкмөт тарабынан төлөнөрү жарыяланды. Балдарын үйдө окутууга мажбур болгон ата-энелерге компьютер сатып алууга дагы каражат бөлүнөт.
Европа Биримдигинин лидерлери видео байланыш аркылуу жыйын өткөрүп, коронавирустан эң катуу жабыркаган мамлекеттер менен компанияларга колдоо көрсөтүү үчүн атайын фонд түзүүгө макул болушту. Ал бир нече айдан кийин ишин баштайт жана фондго 540 миллиард евро дароо которулат.
Европа комиссиясынын башчысы Урсула фон дер Ляйен алдыдагы айларда фондго которулган каражатты бир триллион еврого жеткирүү аракети болоорун дагы кошумчалады. Бирок фонддогу каражат кантип бөлүштүрүлөрү боюнча азырынча мунаса табыла элек.
Франциянын президенти Эммануэль Макрон коронавирустан эң катуу жабыркаган Испания менен Италияга каржылык жардам көрсөткөндөн кийин аны Европа Биримдигине мүчө мамлекеттер бөлүп төлөсө болорун айтты. Бирок бул сунушка Германия, Австрия, Нидерланддар, Дания жана Швеция каршы чыкты.
Видео жыйындан кийин президент Макрон сүйлөшүү учурунда каражат грант же насыя катары берилеби деген суроого дагы мунаса табылбай калганын билдирди.
Ухандагы коронавируска байланыштуу абал тууралуу ачык жазып чыккан журналист Ли Цзэхуа кайрадан эл алдына чыкты. Ал эки ай мурун дайынсыз кетип, кызуу талкуулар күчөгөн.
Журналист акыркы жолу 26-февралда видео жарыялаган. Анда аны коопсуздук кызматкерлери кысымга алып, чыныгы абалды чагылдырууда тоскоолдуктар болуп жатканын айткан. Ли Цзэхуа жаңы видеосунда эки ай бою карантинде жатканын айтты.
АКШда болсо соңку жумада 4,4 миллион киши жумушсуз калганын билдирип, өкмөттөн жардам сурады. Демек, кошмо штаттарында коронавирус пандемиясы башталгандан бери 26 миллиондон ашуун киши жөлөк пул сурап, өкмөткө кайрылды же калктын жумушка жарамдуу 15 пайызы иш издеп жатат. Бул өлкө тарыхындагы эң ири кризис катары бааланууда.
АКШ чакан бизнеске жардам көрсөтүү үчүн 349 миллиард доллар бөлгөн. Бирок бул акча эки аптанын ичинде сарпталып, жетишсиз болуп калганы айтылууда. Кошмо штаттарында 848 миңден ашуун киши вируска чалдыгып, 47 миңден ашуун адам көз жумду.
Коронавирус жана футбол
Германиянын Бундеслигасы кайрадан беттештерин баштаган Европадагы алгачкы футбол лигасы болуп калышы ыктымал. Бейшемби күнү лиганын жетекчилери жыйын өткөрүп, 9-майдан тарта оюндарды кайрадан улантуу боюнча сунуштарын айтты.
Бирок бул сунушту канцлер Ангела Меркель менен Федералдык бийлик дагы колдошу керек. Футболдук беттештерди улантуу боюнча чечим 30-апрелде кабыл алынат.
Беларусь коронавирустан улам футбол лигасын токтотпогон Европадагы жалгыз мамлекет. Күйөрмандар дагы беттешке келүүдө. Бирок алардын арасында кооптонуп жатканын айткандар бар.
Ал тапта УЕФА Евро-2020 эмдиги жылга жылдырылса дагы, аты ошол бойдон каларын билдирди.
"УЕФА мелдешти Европа кубогунун (1960-2020) алтымыш жылдыгына арнагысы келген. Азыркы чечим бул ниетибизди ишке ашырат",- деп айтылат УЕФА расмий билдирүүсүндө.
</doc>
<doc docid='bbc_world-52089227' lang='kir' type='mono' source_url='https://www.bbc.co.uk/kyrgyz/world-52089227' term='COVID'>
Коронавирус: Дүйнөлүк экономиканы жандандырууга канча каражат керек?
Планетада жашоо токтоп калгандай болду. Кайра кадимки жашоого кайтып келүү мүмкүн болсо, анын куну мурда баштан өткөргөн согуштардан кийинки кризистин баарынан кымбатка турчудай. Вирус алып келген чыгымдар бир айдан кийин санала баштайт. Бирок азыр эле Батыш өлкөлөрү экономиканы дарылоого жана реабилитациялоого алдын ала чоң каражат сала баштады.
Планетада жашоо токтоп калгандай болду. Кайра кадимки жашоого кайтып келүү мүмкүн болсо, анын куну мурда баштан өткөргөн согуштардан кийинки кризистин баарынан кымбатка турчудай. Вирус алып келген чыгымдар бир айдан кийин санала баштайт. Бирок азыр эле Батыш өлкөлөрү экономиканы дарылоого жана реабилитациялоого алдын ала чоң каражат сала баштады.
Батышта пандемия туу чокусуна жете элек. Көпчүлүк өлкөлөр карантин чараларын киргизип, чектөөлөр ар кандай формада бир нече айга уланышы мүмкүн экенин эскертүүдө.
Вирус алып келген жоготуулардын болжолдуу масштабын өнүккөн өлкөлөр экономиканы жандандыруу үчүн убада кылган каражаттардан билүүгө болот.
Ал өтө чоң жана кооптондура турган сумма. АКШ 2 трлн долларлык антикризистик пакетти кабыл алды. Европа азырынча жарым триллион каражат салды. Бирок алдыда мындан көп акча сарптай турганын айтууда. Жалпысынан "Чоң жыйырмага" кирген өлкөлөр марттын соңуна барып, азыркы абалдан чыгуу үчүн 5 трлн доллар каражат салышат.
Мурдагы кризистерде борбордук банктар жаңы акча бирдигин басып чыгарчу. Бул жолу маселе андай чечилбейт, кеп жүгүртүүдөгү акчаларды кайра бөлүштүрүү жөнүндө. Ансыз да реалдуу кыскарган кирешелер көп жабыр тарткандардын пайдасы үчүн бөлүштүрүлөт.
Башкача айтканда, баардыгы биригүүсү керек. Жеңгендер болбойт, ошондуктан бири-бирине көмөк көрсөтүү зарыл.
"Дүйнө рецессияга бата баштаганы ачык болуп калды. Ал 2009-жылы биз жашап өткөн каатчылыктан кем болбойт, андан да жаман болушу мүмкүн",-деди Эл аралык валюта фондунун жетекчиси Кристалина Георгиева.
Эгерде пандемияны ооздуктап, андан майышкан тармактарды түздөөгө мүмкүн болсо, 2021-жылга барып экономика секирик жасашы мүмкүн. Ал үчүн экономиканы гана калыбына келтирүү жетишсиз. Банкрот абалын жана массалык түрдө жумуш орундарынын кыскарышын алдын алуу зарыл. Мунун өзү оңой болбойт, деди фонддун жетекчиси.
Коронавирус айрым өлкөлөрдүн саламаттыкты сактоо тармагын чоң сыноого салып, чабал жактарын ачык көрсөттү. Алгачкы шашылыш жардамдар дал ушул тармакка сарпталды. Убактылуу ооруканаларды даярдоо, жабдыктарды тез арада сатып алуу, медкызматкерлерди жалдоо сыяктуу маселе келип чыкты. Мунун баары кудай жалгап, артта калчу болсо, көп өлкөлөр саламаттыкты сактоо тармагындагы көйгөйлөргө олуттуу мамиле жасап, каражат салбаса болбойт. Пандемия чабал жактарынын баарын ачыкка чыгарды.
Бирок экономикалык активдүүлүк кайра калыбына келбесе, кайдагы акча болмок эле. Бизнес сакталып калбаса, салыктар кан буугандай токтойт эмеспи. Ошондуктан алды менен аларды колдоо зарыл болуп калды. Ал үчүн субсидия жана салыктан каникулдар, жеңилдиктер каралышы керек.
Ар бир өлкөнүн өзүнчө рецепттери бар. Алардын көбү болжолдуу антикризистик чараларды жарыялашты.
Дээрлик бардык өлкөлөр кызмат көрсөтүү тармагындагы ишкерлерди колдоо тууралуу айтып жатышат. Кайтарымсыз гранттарды жана чакан бизнес үчүн жеңилдетилген шарттагы насыяларды убада кылышты.
Түз жардам иретинде берилген каражаттар тууралуу айтсак, ар бир америкалык 1200 долларга чейин накталай акча алат. Ал эми жапондор менен гректерге дагы ушундай "белек" убадалап жатышат.
Жеңилдетилген шарттагы насыялар көп жабыр тарткан тармактардагы компанияларга берилет. Тизмени авиация жана туризм тармагы ачып, күн сайын толукталып жатат.
Салыктан бошотуу жеке ишерлерге мүнөздүү. Ирландия Covid-19 вирусунан улам кирешесиз калгандарга аптасына 350 евро убада кылды. Карантинден улам жабыр тарткан фирмалардын кызматкерлерине бюджеттен бөлүп берүүнү чечкен өлкөлөр бар. Маселен Чехия, Нидерланддар жана Улуу Британия бийлиги жеке бизнестеги төлөмдөрдүн 80-90% өзүнө алды. Кыскарып кеткен жумушчуларга бир нече ай компенсация төлөйт.
Мектептер жабык болгон үчүн ишке чыгууга ашыкпай турсун деп, ата-энелерге акча төлөнгөн эмгек өргүүсүн берген өлкөлөр бар. Маселен, Франция бюджеттен эки апталык эмгек өргүүсүн төлөп берет.
Мындай чараларга триллиондогон доллар сарпталат. Акча карызга алынып, аны төлөө кийинки муундун мойнуна жүктөлөт. Бирок жасалма дем болбосо, калк жана бизнес Covid-19 вирусун жашап кете албайт.
"Азыркы кризис - биздин эсибизде кала турган эң масштабдуу жана олуттуу болот",-деди Би-Би-Сиге экономист Лоранс Бун.
"Иш жүзүндө биз олуттуу кризистин алдында турабыз",-дейт ал. Эгерде эпидемияны бир-эки айдын ичинде ооздуктай албасак, ал кийинки кышта кайра кайрылып келет. Ошондо анын кесепети кандай болорун азыр эч ким айтып бере албайт.
Дүйнөнүн эң бай өлкөсү АКШ коронавируска чалдыккандар саны боюнча дүйнөдө биринчи орунга чыкты.
Конгресс экономиканы калыбына келтирүүгө 2 трлн доллар бөлдү. Чакан жана орто бизнес жарым триллион алат. Ал эми майда ишкерлерге жеңилдетилген насыя катары 350 млрд бөлүп беришет. Ушунча суммадагы каражат вирустан улам жумушсуз олтуруп калгандарга төлөнөт. Бул каражаттар АКШ үчүн жылдык ички дүң өндүрүмдүн болжолу 10 пайызы.
Өткөн аптанын этегинде Трамп кол койгон мыйзамды Конгресс бекитип берди.
Дүйнөдөгү экинчи ири экономика  - Евробиримдик биргелешкен стимулдар тууралуу бир чечимге келе элек. Ал эми улуттук деңгээлде акчалар суудай агып жатат.
Германия антикризистик чаралар үчүн 150 млрд евродон ашуун каражат бөлдү. Бул өлкө ички дүң өндүрүмдүн 4,5% жана зарылчылык болсо антикризистик пакетти 800 млрд еврого чейин көбөйтө турганын айтты.
Евробиримдиктин коронавирустан эң көп жабыр тарткан өлкөсү Франция 350 млрд евро (15% ИДӨ) бөлүүгө даяр. Италия 25 млрд евро, Испания 10 млрд каражат сарптамак болду. Азырынча бул каражаттар жетиштүү болобу, анысы белгисиз.
Нидерланддар 20 млрд еврого чейин сарптай турганын билдирди. Ушундай эле каражатты Дания, Польша, Португалия, Ирландия жана Чехия бөлдү. Ал эми Австрия, Греция, Швеция, Эстония сыяктуу өлкөлөр алдын ала сарптабай, дароо эле даярдыкта турууну эп көрүштү. Алар жаңы кризис менен күрөшүүгө ИДӨнүн 5-10 пайызын караштырууда. (AbA)
</doc>
<doc docid='bbc_world-52393212' lang='kir' type='mono' source_url='https://www.bbc.co.uk/kyrgyz/world-52393212' term='COVID'>
"Дүйнө мурдагыдай болбойт, вирус биз менен узак жүрөт"
Дүйнөлүк саламаттыкты сактоо уюму көп өлкөлөрдө вирустун тарашы басаңдап калганы менен коронавирус пандемиясынын бүтүшүнө дагы көп убакыт бар деп билдирди.
Дүйнөлүк саламаттыкты сактоо уюму көп өлкөлөрдө вирустун тарашы басаңдап калганы менен коронавирус пандемиясынын бүтүшүнө дагы көп убакыт бар деп билдирди.
"Биз узак жолду басып өтүшүбүз керек. Бул вирус биз менен көпкө чейин болот",-деди уюмдун жетекчиси Тедрос Аданом Гебреисус.
Батыш Европада кырдаал турукташып жатканда, Африка, Борбордук жана Түштүк Америка, Чыгыш Европада вирусту жуктуруп алгандар саны өсүп жатканы байкалууда.
"Карантин чаралары киргизилген өлкөлөрдүн жарандары бир нече аптадан бери үйгө камалып олтурганына кыжырданып жатат. Бирок эми дүйнө мурдагыдай болбойт",-деди Гебреисус.
Вирус мурдагыдай эле коркунучтуу бойдон кала берүүдө. Дүйнөлүк саламаттыкты сактоо уюмунун эсебинде, дүйнөнүн көп бөлүгү вируска чалдыгышы мүмкүн. Гебреисус илдеттин жаңы толкуну качан болсо дагы дүрт алышы мүмкүн деп эскертти.
Бейшембиге карата дүйнөдө коронавируска чалдыккандар саны 2,6 млн  жакындады. Ал эми вирус 183,5 миң кишинин өмүрүн алды.
Интерактивдүү картаны көрүү үчүн браузерди жаңылаңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы
                    
                        2020-ж., 8-май 00:23 GMT+6
*Өлгөндөр саны 100 миң адамга
Браузерди жаңылаңыз
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
** Вирус боюнча жаңы учурлар мурдагы үч күндө катталган статистиканын орточо эсеби аркылуу көрсөтүлгөн. Статистика так болбогондуктан, бүгүнкү күндүн орточо эсебин чыгаруу мүмкүн эмес.
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы: 2020-ж., 8-май 00:23 GMT+6
Кыргызстанда акыркы суткада 19 киши коронавирус жуктуруп алганы белгилүү болду. Жалпы сандар 631 кишиге жетти. Алардын 162си медицина кызматкерлери. Вирустан өлкөдө сегиз киши көз жумган.
"Бүгүнкү күнгө карата 45 медкызматкер коронавирустан айыгып, ооруканадан чыгарылды. Алардын ичинен: 16 дарыгер, 18 орто медперсонал, 8 кенже медперсонал жана 3 башка адис",-деп айтылат расмий маалыматта.
Италияда коронавирус пандемиясына байланыштуу абактагыларды чыгарууда. Аны менен мафиянын анабашылары дагы чыгып жатат.
Guardian басылмасы италиялык маалымат булактарына шилтеме берип, соңку эки күн ичинде пандемияга байланыштуу улгайып калган үч кылмыш төбөлү үй камагына чыгарылганын жазды.
Миландын соту шаршембиде "Коза Ностранын" эң таасирдүү лидерлеринин бири 78 жаштагы Франческо Бонурону үй камагына алды. Андан сырткары дагы бир катар кылмыштуу топтордун лидерлери  үй камагына чыгарылган.
"Өтө кооптондурган абал жаралды,-деди полициянын кесиптик кошуундарынын бири Osapp уюмунун катчысы. - Италиянын абак жайларында кылмыштуу топтун 12 миңдей мүчөсү бар. Абактын күзөтчүлөрүнүн айтымында, камактагылардын көпчүлүгү атайын эле бири-бири менен кучакташып көрүшүп башташкан. Бул ооруну жайылтуу үчүн болушу мүмкүн деп болжоп жатышат".
Американын Миссури штаты Covid-19 боюнча кытай бийлигин айыптап, сотко берди.  Штаттын айыптоосу Ак үйдүн позициясына дал келет. Ак үй дагы дүйнөдө болуп жаткан окуяларга Бээжинди жооптуу деп эсептейт.
Буга чейин президент Дональд Трамп Кытайды коронавирус боюнча туура эмес маалымат берген деп айыптап, ДССУ ага ишенип алып, эпидемияны токтотуу боюнча эч кандай чара көргөн эмес деп сынга алган эле.
Миссури штатынын айыптоосу Кытайда көп деле кабатыр кылбайт. Анткени кытай өкүлдөрүн америкалык сотко алып келүү мүмкүн эмес. Ал эми иш эл аралык сотто карала турган болсо, Кытайды буга жооп берүүгө укугу болот.
Сингапурда Covid-19 вирусун жуктургандар саны 10 000 кишиге жетти. Акыркы суткада  1 016 жаңы учур катталган. Муну менен Сингапур Түштүк-Чыгыш Азиядагы коронавирустан эң көп жабыр тартып жаткан өлкө болуп калды. Расмийлер илдеттин очогу болжолу чет элдик жумушчулардын жатаканасы болушу мүмкүн экенин айтууда. Өлкө карантин чараларын 1-июнга чейин узартты. (AbA)
</doc>
<doc docid='bbc_world-52015226' lang='kir' type='mono' source_url='https://www.bbc.co.uk/kyrgyz/world-52015226' term='COVID'>
ДСУ: коронавирус пандемиясы тездик менен жайылууда
Жаңы коронавирус пандемиясы Жер шарына барган сайын тез жайылып жатат деп билдирүү жасады Дүйнөлүк саламаттыкты сактоо уюмунун башкы директору Тедрос Адханом Гебрейесус.
Жаңы коронавирус пандемиясы Жер шарына барган сайын тез жайылып жатат деп билдирүү жасады Дүйнөлүк саламаттыкты сактоо уюмунун башкы директору Тедрос Адханом Гебрейесус.
"Биринчи учур аныкталгандан бери карай вирус жуктургандар 100 миңге жеткенге чейин 67 күн өттү. 100 миңден 200 миңге өсүп жеткенге чейин 11 күн кетти. Ал эми төрт эле күндүн ичинде 300 миңге жетти",-деп белгиледи Гебрейесус Женева шаарында өткөн басма сөз жыйынында.
Учурда коронавирус аныкталгандар саны дүйнө боюнча 350 миңден ашты.
Вирустан каза тапкандар көрсөткүчү боюнча Италия дүйнөдөгү алдыңкы орунга чыкты. Өкмөт барган сайын чектөө чараларын катаалдаштырууда.
Дүйшөмбүдө  премьер-министр Жузеппе Контенин буйругу менен өтө маанилүү деп эсептелбеген компаниялар ишин токтотту. Азык-түлүк, кагаз, унаа тетиктерин чыгарган жана ушул сыяктуу жүзгө чукул гана ишкана жумушун улантууда. Кишилердин баскан-турганына дагы чектөөлөр кирди.
Испанияда коронавирус жайылып баштаган учурдан берки эң көп жоготуулар катталды. Акыркы суткада Covid-19 вирусу 462 кишинин өмүрүн алды. Мурунку суткага салыштырганда  26 пайызга көп. Ошондой эле вирус жуктургандар саны 4500 жаңы учурга өстү. Испан шаарларындагы ооруканалар бейтаптардын агымына туруштук бере албай жатат.
Түштүк Корея кезектеги ирет жаңы учурлар кескин азайганын жар салды. Бирок ошого карабастан вирусту кайра жайылып кетүү коркунучун алдын алуу үчүн чара көрүүдө.
Өлкө боюнча бир күн ичинде 64 жаңы учур катталды. Бул март ичиндеги эң төмөнкү көрсөткүч. Түштүк Кореяда 8961 учур катталып, вирус жуктуруп алган 111 киши өлдү. Өлкөдө күн сайын 20 миң чамалуу кишини коронавирусту аныктаган тесттен өткөрүп жатышат.
Жекшембиде Сеулдагы аэропортто вируска тест алуунун жаңы процедурасы киргизилди. Европадан жана башка аймактардан келгендер дароо тесттен өтүшөт. Бир күн ичинде вирустун белгилери байкалган 152 киши аныкталып, алар тесттин жыйынтыгын күтүүдө.
Сауд Арабиясы Жакынкы Чыгыштагы өлкөлөрдүн ичинен коронавирус жуктургандар саны боюнча Ирандан кийинки эле көрсөткүчкө ээ. Дүйшөмбүдөн тарта Сауд Арабиясы коменданттык саат киригизип, ал үч аптага уланат. Кечки саат жетиден эрте мененки алтыга чейин көчөгө чыгууга болбойт.
Сирияда коронавирус жуккан алгачкы учур катталды. Чет өлкөдөн келген 20 жаштагы медицина кызматкеринен вирус аныкталган.
Дүйнөдөгү эң көп жүргүнчү тейлеген Дубайдын аэропорту 25-марттан жабылат. Бириккен Араб Эмирлиги транзиттик жана эл аралык учууларын токтотту.
Иракта коменданттык саат 28-мартка чейин узартылды.
Ал эми Ирандын лидери Хасан Рухани коронавирус менен күрөшүү үчүн жардам берүү ниетин билдирген АКШнын сунушунан баш тартты. Ошондой эле вирус АКШда иштелип чыккан деген сөзүн кайра кайталады. Рухани Вашингтонду Иранга салынган санкцияларды алып салууга чакырды.
АКШ президенти Дональд Трамп Улуттук гвардияны  коронавирус тез жайылып жаткан үч штатка - Нью-Йорк, Калифорния менен Вашингтонго жөнөтүү боюнча чечим кабыл алды.
Улуттук гвардия медкаражаттарды жеткирип, вирус жуктургандар үчүн убактылуу жайларды курууга көмөк көрсөтөт. Өлкө боюнча 35244 учур катталып, 471 киши көз жумду.
Бийлик Нью-Йоркто жакында медкаражаттардын таңкыстыгы жаралат деп кооптонууда. (AbA)
</doc>
<doc docid='bbc_world-52385882' lang='kir' type='mono' source_url='https://www.bbc.co.uk/kyrgyz/world-52385882' term='COVID'>
Коронавирусту өлтүрчү эң күчтүү курал күндүн нурубу?
АКШ президенти Трамптын администрациясы өзү баш көз болуп жүргүзүп жаткан жаңы изилдөөгө караганда, COVID-19 менен ооругандарды күн нуру менен дарылап айыктырууга мүмкүн. Илим жана технологиялар боюнча министрдин орун басары Уильям Брайан күн нуру катуу тийген жерде вирустүн күчү кетет деп айтууда. Ал эми вице-президент Майк Пенс изилдөөнүн жыйынтыгы Америкага вирусту жеңгенге жардам берет деп үмүт кылууда.
АКШ президенти Трамптын администрациясы өзү баш көз болуп жүргүзүп жаткан жаңы изилдөөгө караганда, COVID-19 менен ооругандарды күн нуру менен дарылап айыктырууга мүмкүн. Илим жана технологиялар боюнча министрдин орун басары Уильям Брайан күн нуру катуу тийген жерде вирустүн күчү кетет деп айтууда. Ал эми вице-президент Майк Пенс изилдөөнүн жыйынтыгы Америкага вирусту жеңгенге жардам берет деп үмүт кылууда.
USA Today жазган маалыматтарга караганда, Брайандын брифинги өтүп жаткан учурда Трамп эгерде күн нурун оорулуу адамдын организмине алып кирүү мүмкүн болсо, анда "ал вирусту бир мүнөттө жок кылмак" деген оюн билдирип, бул изилдөөнүн маанилүү экенин баса белгиледи. Ошол эле учурда өзү дагы таза абада, күн алдында көп болушу керектигин тамашага чалып, айта кетти.
«Мен адамдар күн алдында ырахаттанат деп ойлойм. Эгер анын дабасы тийсе, анда сонун болбойбу,-деген Трамп. - Мүмкүн бул иштеп кетет, мүмкүн жок».
Брайандын сөзүнө караганда, күн нурунун таасири катуу болот, ошол себептүү ал жакшы тийген жерде вирус өлбөй койбойт. «Ал көбөйгөн сайын вирус жок болот»,-деди министрдин орун басары.
Изилдөөнүн материалдарына караганда, күн нуру жакшы тийген жерде коронавирус бир жарым мүнөттөн кийин бузулуп жок боло баштайт.
Брайан ошол эле убакта азыр изилдөөнүн натыйжалары туптуура деп ишенип, социалдык аралык эрежесинен баш тартканга болбойт деп баса белгиледи. Анын айтымында, алдыдагы «жай айлары вирусту таптакыр жок кылат деп айтуу жоопкерчиликсиз иш болмок".
Күн ысыганда вирус өлөт деп Трамп Нью-Гемпширде шайлоо алдындагы жолугушуулардын биринде айткан эле. Эми Ак үйдө 23-апрелде ал өзүнүн прогнозунун туура экенин изилдөө көрсөттү деп белгиледи.
Трамптын сөзүнө социалдык тармакта дароо эле сын пикирлер жаап баштады. Мисалы, Жорж Вашингтон университетинин медицина профессору Трамптын күн нуру жөнүндө айткан сөзүнө эч кандай медициналык негиздер жок деп билдирди. (КС)
</doc>
<doc docid='bbc_world-52014925' lang='kir' type='mono' source_url='https://www.bbc.co.uk/kyrgyz/world-52014925' term='COVID'>
Коронавирустун жайылышын токтотуунун беш стратегиясы
Коронавирус кеңири жайылып, дүйнө дүрбөлөңгө түштү. Күн сайын миңдегендер вирусту жуктуруп, жүздөгөндөр көз жумуп жатат.
Коронавирус кеңири жайылып, дүйнө дүрбөлөңгө түштү. Күн сайын миңдегендер вирусту жуктуруп, жүздөгөндөр көз жумуп жатат.
Шаарлар, бүтүндөй мамлекеттер карантин абалын киргизүүдө, коомдук жайларга топтошуп, чогулууга тыюу салынды. Маданий иш-чаралар, учак каттамдар жана коомдук транспорт токтотулду.
Кытайга жакын жайгашкан айрым мамлекеттер тез арада чара көрүп, вирустун жайылышын басаңдата алышты.
"Вирустун жайылышын алдын алган мамлекеттер бар. Биз алардан үлгү алышыбыз керек",-деди эпидемиолог Толберт Ниансва.
Мисалы, калкынын саны 23.6 миллионго жеткен Тайванда 195 киши вирусту жуктурду, эки киши көз жумду. Кытай менен чектеш Гонконгдун калкынын саны 7.5 миллион. Бул шаарда 155 киши вируска кабылды жана төрт гана киши көз жумду.
Эпидемиолог Ниансванын айтымында, бул мамлекеттер тез арада чара көрүп, коронавирустун коркунуч алдын алышты.
Алар кандай стратегияны колдонду?
Дүйнөлүк саламаттыкты сактоо уюму (ДСУ) жана башка эксперттер вирусту жуктуруп алгандарды тез аныктоо пандемияны алдын алат дешүүдө.
"Вирус канча кишиге жукканын билбесең, анын кесепетин аныкоо мүмкүн эмес",-деди эпидемиолог Ниансва.
Темпл университетинин профессору, эпидемиолог Крус Жонсон дагы бул пикирге кошулат. Анын айтымында, улам-улам тест, текшерүүлөрдү жүргүзгөн өлкөдө вируска кабылгандар тез аныкталып, убакыт өткөн сайын коронавирустун жайылышы басаңдаган. Ал эми текшерүүгө көңүл бурбай койгон мамлекеттерде вирус кеңири жайылган.
"Түштүк Корея күнүнө 10 миң кишини текшерип жатат. Демек, АКШ бир айда текшерген кишилердин санын Түштүк Корея эки күндүн ичинде эле тесттен өткөрүп жатат",-деди Жонсон Би-Би-Сиге берген маегинде.
Дүйнөлүк саламаттыкты сактоо уюмунун башчысы Тедрос Гебрейесус дагы коронавирустун жайылышын токтотуу үчүн симптомдору бар бейтаптар вирусту аныктаган тесттен өтүшү керек.
"Дүйнөдөгү мамлекеттерге жөнөкөй кеңешибиз бар - тест, тест жана тест. Бардык мамлекеттерде вирусту аныктаган каражаттар бар. Пандемия менен көздү таңып алып күрөшүүгө мүмкүн эмес",-деп айтты Тедрос Гебрейесус.
Ошондой эле ДСУ оор сомптомдор менен келгендерди гана эмес, жеңил симптомдору бар бейтаптарды дагы тесттен өткөрүүгө чакырды.
"Түштүк Корея менен Кытай вируска кабылуу ыктымалдуулугу жогору болгон жарандарын таап, тесттен өткөрүп жана карантинге алуу чараларын жогорку деңгээлде өткөрдү",-деди профессор Крус Жонсон.
Вирусту аныктаган тесттер жаңы бейтаптарды гана аныктабастан, аларга жакын болгондорду дагы аныктайт. Мындай учурда вируска кабылуу ыктымалдуулугу жогору болгон кишилер тез арада изоляцияга алынышы керек.
Жонсондун айтымында, Кытай бул кадамга өзгөчө көңүл бурду. Ошондуктан тез арада вирустун жайылышын токтотту.
"Дене табы көтөрүлгөн бейтаптар дароо Covid-19 вирусун аныктаган тесттен өтүп жатты. Коронавируска кабылганы билинсе, дароо "карантин мейманканасы" атка конгон жайларда изоляцияга алынды, жакындары дагы карантинге алынды",-деди Жонсон.
Тайван, Сингапур жана Гонконг башка ыкманы колдонду. Вируска кабылгандар бейтапканаларда изоляцияга алынды. Ал эми алардын жакындары үйдө изоляцияда болушту. Эрежени бузгандарга үч миң доллар айып пул салынды.
Ыкмалар көп болгону менен, окумуштуулар негизгиси вируска кабылгандарды жана аларга байланышкандарды тез арада карантинге алуу экенин айтышууда.
Эпидемиолог Толберт Ниансва буга чейин Африкадагы эбола вирусунун жайылышын токтотууда иштеген. Окумуштуу тез чара көрүү абдан маанилүү экенин айтууда.
"Тайван жана Сингапур сыяктуу өлкөлөр тез чара көрүү жемиштүү болорун көрсөттү",-дейт Ниансва.
Американын Медицина бирикмесинин журналына жарыяланган макалага ылайык, Тайвандын тез арада чара көргөнүнүн себеби, өлкө алдын ала даярданган. Мисалы, коркунучтуу вирустар менен күрөшүү штабы 2003-жылы SARS кризиси учурунда эле түзүлгөн. Ошондон бери ишин токтоткон эмес, тескерисинче улам-улам машыгууларды өткөрүп турган.
"Даяр болуу жана тез арада туура чара көрүү вирустун жайылышын токтотуудагы маанилүү элементтердин бири. Европа мамлекеттери жана АКШ мындай коркунучтарга даяр эмес экенин көрсөттү. Бул мамлекеттер тез арада туура кадамга бара алган жок",-деди эпидемиолог Толберт Ниансва.
Вирус адамдан адамга жугуп жатканы аныктала электе эле, Тайван Ухань шаарынан учуп келген жүргүнчүлөрдү текшере баштаган. Гонконг дагы дал ушундай кадамга барып, кийин туристтердин келишине тыюу салган.
"Коронавирус өлкөгө киргенден кийин, чек арадагы чектөөлөр вирустун жайылышын алдын албай калат",-дейт Ниансва.
Ошондо социалдык аралыкты кармоо эрежелери эң натыйжалуу экени айтылат. Гонконг менен Тайван буга үлгү болду.
Гонконг январдын аягында эле мектептерди жаап, коомдук жайларга топтошууга тыюу салып, тургундардын үйдөн чыкпай отурууга чакырды. Сингапур болсо мектеп, окуу жайларды жапкан жок. Бирок ар бир окуучу жана мугалим улам тесттен өтүп жатат.
ДСУ вирустун жайылышын алдын алуунун оңой жолу гигиенага көңүл буруу же эшиктен келгенде колду самындап жууп туруу.
"Азия мамлекеттери 2003-жылы SARS вирусунан кийин гигиена абдан маанилүү экенин түшүнгөн.  Бул мамлекеттер колду жууп туруу вирусту токтоторун билет",-дейт Ниансва.
Сингапур, Гонконг жана Тайванда бактерияга каршы каражаттар көчөгө орнотулду жана беткап кийип жүрүү кадыресе көрүнүш. Беткаптар вируска каршы канчалык натыйжалуу болгону талаштуу экени бышык. Бирок беткап кийип жүргөн киши жөтөлсө, вирус абага жайылбай калары дагы талашсыз. (AT)
</doc>
<doc docid='bbc_world-52240843' lang='kir' type='mono' source_url='https://www.bbc.co.uk/kyrgyz/world-52240843' term='COVID'>
Дипломатиялык тирешүүгө алып барган Covid-19
Испанияда коронавирус тез жайылып, өлкө бир топ кыйынчылыкка туш болду. Мамлекеттин бийлиги маанилүү медициналык жабдыктарды алыскы аймактарына жеткирүү аракетин көрүп жатканда, Түркия менен кайым айтыша кетти. Буга Анкаранын жүздөгөн респираторлорду чек арада кармап турганы себеп болду.
Испанияда коронавирус тез жайылып, өлкө бир топ кыйынчылыкка туш болду. Мамлекеттин бийлиги маанилүү медициналык жабдыктарды алыскы аймактарына жеткирүү аракетин көрүп жатканда, Түркия менен кайым айтыша кетти. Буга Анкаранын жүздөгөн респираторлорду чек арада кармап турганы себеп болду.
Испаниянын медиасы жергиликтүү өкмөт өкүлдөрүнүн абалды "уурулук" деп атаганын жазып чыккан. Эки мамлекеттин Тышкы иштер министрлиги бир апта бою сүйлөшүү жүргүзгөндөн кийин, респираторлор Испанияга өткөн. Бул Covid-19 вирусу пайда кылган дипломатиялык тирешүүлөрдүн бир гана мисалы.
Эксперттердин айтымында, медиа Кытай менен АКШнын дипломатиялык тирешине көңүл буруп, башка мамлекеттердин кайым айтышуусу көз жаздымда калды. Албетте, АКШнын президенти Трамп Дүйнөлүк саламаттыкты сактоо уюму "Кытайга гана көңүл бурат", ошондуктан уюмга "каражат бөлүүнү токтотобуз" деп опузалаганы жаңылыктардын сап башына чыкты.
Ага карабастан дипломатиялык тирешүүлөр башка аймактарда дагы катталды. Алардын баарында Кытайдын тиешеси бар.
"Оор учурда мамлекеттер биригип, бири-бирине жардам сунушташы керек эле. Бирок бул теория бойдон калды. Кризис учурунда мамлекеттер жабылып, кызматташуунун ордуна атандашууга көңүл бурду",-дейт Лондондогу Экономика жана саясат мектебинин окумуштуусу София Гастон.
Бул көз карашка Европа Биримдигин мисал катары алсак болот.
Италияда Covid-19 вирусу тез жайылып, инфекциядан көз жумгандар саны өсүп жатканда, өлкөнүн бийлиги коңшу мамлекеттерден дары-дармек менен медициналык жабдык жөнөтүүнү өтүнгөн. Италия жардам сураганына карабастан Франция менен Германия медициналык каражаттардын экспортуна тыюу салды.
Италиянын Европа Биримдигиндеги өкүлү, аймакта "биримдик" барбы деген суроо жолдоду. Андан тышкары, пандемиядан жабыркаган мамлекеттерге каржылык жардам көрсөтүү боюнча дагы пикир келишпестиктер бар. Бул идеяга Германия, Австрия, Финляндия жана Нидерланддар каршы болуп жатат. Ал эми Испания, Франция, Бельгия жана Греция сыяктуу мамлекеттер колдоп жатышат. Эксперттер коронавирус Евробиримдикке мүчө мамлекеттер арасында пикир келишпестиктер көп экенин ачык көрсөткөнүн айтышууда.
Италия Кытайдын "беткап дипломатиясына" туш болгон мамлекеттердин бири. Европа Биримдигинде пикир келишпестик күч алып жатканда, өз мамлекетинде вирусту жайылышын токтото алган Кытай башка өлкөлөргө жардам жөнөтүүдө.
Бээжин Римге медициналык каражаттарды, вирусту аныктоочу тесттерди, жада калса кытайлык дарыгерлерди жөнөттү. Италияда #grazieCina (Кытайга ыраазыбыз) хэштегы коомдук сайттарда кеңири тарады.
Эл аралык мамилелер боюнча адис Гесу Атнонио Баэз Кытай Вашингтон бош калтырган орунду ээлеп алууну көздөп турат деген пикирде. Президент Трамптын "Американы биринчи орунга коюу" саясаты бул багытта вакуум жараткан эле.
Чынында, Вашингтондун коронавируска каршы саясаты дүйнөнүн булуң-бурчунда сындалууда. Кытай менен АКШнын кайым айтышуусунан тышкары, президент Трамп Covid-19 вакцинасынын үстүнөн иштеп жаткан германиялык компания менен сүйлөшүүлөрдү жүргүзүп, вакцина даяр болгондо аны бир гана АКШга жөнөтүү укугун алуу аракети Берлинди катуу ачуулантты.
Жакында эле Индия президент Трамптын гидроксихлорохин препаратынын экспортуна тыюу салганын кескин нааразылыгын билдирди.
АКШнын президенти Трамп хлорохин препаратынын (гидроксихлорохиндин кыскача термини) мүмкүнчүлүгү тууралуу сөз кылгандан кийин, бул препаратка талап кескин өстү. Буга чейин гидроксихлорохин малярияга каршы гана колдонулган.
Дүйнөлүк саламаттыкты сактоо уюму хлорохин же гидроксихлорохин Covid-19 вирусуна каршы күрөшө аларын тастыктаган далилдер жок экенин бир нече жолу билдирди. Ага карабастан, жакында эле президент Трамп басма сөз жыйынында "эмнени жоготуп жатасың? Дарыны ичип ал" деп айтты.
"АКШ дипломатиялык кубаттуу мамлекет катары кризисти жайгарууга киришкен жок. Ошондуктан бош орунда Кытай ээлеп калды",-деп түшүндүрдү Баэз.
Кытайдын "беткап дипломатиясы" бардык мамлекеттерде ийгиликтүү болгон жок. Мисалы, Бээжин Бразилияга жардам жөнөткөнүнө карабастан, жергиликтүү калк арасында Кытайга карата терс көз караш өзгөргөн жок.
Өнүгүү институтунун изилдөөчүсү Анналиса Приззон, азыркы абал кеңири кызматташууга мүмкүнчүлүк түздү деген пикирде.
"Кризис өнүккөн өлкөлөрдө дайыма эле туура жооп жок экенин ачыктады. Мисалы, Кытай Италияга вирус менен кантип күрөшүү керек экенин көрсөтүп берүүдө",-дейт Приззон.
Ага карабастан Лондондогу Экономика жана Саясат мектебинин окумуштуусу София Гастон кызматташуу жетишсиз болуп жатат деген пикирде.
"Мүмкүнчүлүктү колдон чыгарып жатышат, өзгөчө Батыш мамлекеттери. Себеби, бул аймакта популизм менен улутчулдук күч алып жатат. Мындай кырдаалда кызматташуу канчалык маанилүү экенин көрсөтүшү керек эле. Анын ордуна алар бири-бири менен кайым айтышууда",-дейт Гастон. (AT)
</doc>
<doc docid='bbc_magazine-51831448' lang='kir' type='mono' source_url='https://www.bbc.co.uk/kyrgyz/magazine-51831448' term='COVID'>
Дүрбөлөңгө түшпөгүлө! Коронавирустан коркпоо үчүн эмнени билүү керек?
Коронавирустун жайылышы дүйнөлүк басылмалардын баш сабынан түшпөгөн жаңылык болуп калды. Крантиндерден тарта, азык-түлүк камдап дүрбөгөндөргө чейинки жаңылыктар байма-бай чыгууда.
Коронавирустун жайылышы дүйнөлүк басылмалардын баш сабынан түшпөгөн жаңылык болуп калды. Крантиндерден тарта, азык-түлүк камдап дүрбөгөндөргө чейинки жаңылыктар байма-бай чыгууда.
Эл арасы дүрбөп, айрымдар үрөйү учууда. Мындай ашкере эле кооптонууга жол бербөө үчүн эмнени билүү маанилүү?
Вирустун жайылышын токтотуу үчүн айрым өлкөлөр катаал чараларга барууда. Ооба, алардыкы туура. Дүрбөлөңгө түшүүнүн кереги жок. Андан көрө өзүңдүн жеке гигиенаң тууралуу кам көр.
Дарыгерлер Covid-19 коронавирустан каза тапкандар сезондук грипптен өлгөндөр санынан ашпаганын айтууда.
Коронавирустун тарашы боюнча оперативдүү жана интерактивдүү карталарды көбүрөөк каза тапкандар санына басым жасалган. Вирусту жуктуруп алгандардын жарымынан көбү (63 миңден ашуун) айыгып кеткен. Жаңылыктарда буга көп деле көңүл бурулган жок.
Эсепке алынган бейтаптардын болжолу 80 пайызында оору жеңил формада өтөт.
Шейшембиге чейин дүйнөдө 113 миң киши катталып (анын 81  миңи Кытайда), каза тапкандар  4000 ашуун (3000 ашууну Кытайда). Өлгөндөр саны болжолу 3,5%.
Вирустан көз жумгандардын көбү кары-картаңдар жана кайсыл бир оорудан жапа чегип жүргөндөр. Ал эми жаштардын коронавирустан каза табуу коркунучу нөлгө барабар. Бул тууралуу көп эле жазып жатышат.
Мындан сырткары каза тапкандар тууралуу айтканда, дагы бир жагдайды эске алуу керек дейт дарыгерлер. Кээ бир кишилерде оору өтө жеңил болгондуктан, тумоолоп калдым деп ойлоп, жүрө берет. Мындай бейтаптарды таап, аныктаганда өлгөндөр көрсөткүчү кескин төмөндөшү мүмкүн.
Дарыгерлердин байкоосунда вирус аба аркылуу жугат: сиздин маектешиңиз же сизге жакын турган киши чүчкүрүп-бышкырса, сүйлөп жатканда шилекейи чачыраса.
Андан сырткары коронавирусту бейтаптын колу тийген жерлерден жуктуруп алууга мүмкүн: айталы, эшиктин тукасынан ж.б. Мындай жерлерде вирус эки сутка же андан узак жашайт.
Ошондуктан дарыгерлер колду бат-баттан жууп же антисептик колдонууга кеңеш берүүдө. Антисептикти баары эле колдоно албайт. Ошондуктан тез-тезден жууп туруудан өтөрү жок.
Кыска айтканда, муну  лабораториялык тест аркылуу гана билүүгө болот. Көптөрдө оорунун белгилери кургак жөтөл жана температура аркылуу байкалууда. Мурун бүткөн учур беш пайызында гана болгон.
Көп өлкөлөрдө Covid-19 жуктуруп алдым деп шектенген жарандарды түз ооруканага барбагыла деп эскертип жатышат. Биринчи телефон чалып, анан көрсөтмө алышы керек. (AbA)
Кыргызстандагы интернет колдонуучулар арасында коронавирус катталган өлкөлөрдөн келген жарандарды текшерүү иши чабал...
Facebook посттун аягы, , автор: BBC News Кыргыз
</doc>
<doc docid='bbc_world-52180162' lang='kir' type='mono' source_url='https://www.bbc.co.uk/kyrgyz/world-52180162' term='COVID'>
Коронавирус: королева Елизавета II кайрылуу жасады
Жекшембиде кечинде королева Елизавета II элге кайрылуу менен чыгып, коронавирус пандемиясы маалында өзүн башкалардан оолак кармоо жана чечкиндүүлүк маанилүү экенин белгиледи.
Жекшембиде кечинде королева Елизавета II элге кайрылуу менен чыгып, коронавирус пандемиясы маалында өзүн башкалардан оолак кармоо жана чечкиндүүлүк маанилүү экенин белгиледи.
Жашоо ыргагы бузулуп, британдыктардын моюнуна оорчулуктар жүктөлгөн оңой эмес  учур болуп турат деди королева.
"Алдыда биз бул кыйынчылыктарды кандай тосуп алганыбыз мени сыймыкка бөлөйт деп үмүттөнөм. Бизден кийин келгендер: британдыктардын бул мууну дагы мурункулар сыяктуу күчтүү болгон экен деп айтат".
Королеванын кайрылуусу Виндзор аксарайында жазылып алынган. 93 жаштагы монарх бул жерде өзүн изоляцияда кармап олтурат. Кайрылууну жазып алганга атайын коргоочу костюм кийген бир гана оператор барган.
"Биз мурда дагы кыйынчылыктарды жеңип келгенбиз. Бул жолу бир айырмачылык бар,-деп белгилдеди королева. -Бул жолу илимдин улуу жетишкендиктерин, шыпаа табууга болгон табигый тилектештигибизди колдонуп, планетадагы бүтүндөй өлкөлөр күч-аракетибизди бириктирдик".
"Жакшы күндөр кайрылып келет" деди Елизавета II.
Би-Би-Си кабарчысы Николас Уитчелл белгилегендей, мындай кайрылуу элдин моралдык рухун көтөрүү максатында премьер-министрдин кеңсеси менен кеңешкенден кийин кабыл алынган.
Өкмөт башчы Борис Жонсондун өзүнөн дагы коронавирус табылып, ооруканага которулду.  Жекшембиде Британияда коронавирус инфекциясынан 4934 киши көз жумду, Covid-19 аныкталгандар саны 48  миңге чукулдады.
Британ тактысынын мураскору 71 жаштагы канзаада Чарльз Covid-19 вирусунун жеңил түрүнө кабылып, өзүн бир топ күн изоляцияда кармады.
Би-Би-Си кабарчысы Жонни Даймонд белгилегендей, буга чейин королева төрт гана ирет кайрылуу жасаган. Алардын баарынын максаты - элди биримдикке чакыруу болгон. (AbA)
</doc>
<doc docid='bbc_kyrgyzstan-52380749' lang='kir' type='mono' source_url='https://www.bbc.co.uk/kyrgyz/kyrgyzstan-52380749' term='COVID'>
Covid-19: карантинде кыйналган бейтаптар
Төкмө акын Элмирбек Иманалиевге өз убагында жардам көрсөтүлбөй, жакындары аны 1,5 саттай шаар аралап бир ооруканадан экинчисине ташыганы айтылып жатат. Бирок маркумдун жакындары мындай маалыматтарды четке кагышты.
Төкмө акын Элмирбек Иманалиевге өз убагында жардам көрсөтүлбөй, жакындары аны 1,5 саттай шаар аралап бир ооруканадан экинчисине ташыганы айтылып жатат. Бирок маркумдун жакындары мындай маалыматтарды четке кагышты.
Бирок бул окуя карантин маалындагы  өнөкөт оорулу жана чукулунан медициналык жардамга муктаж адамдардын маселесин дагы бир жолу козгоду.
"Оорулуу адам мусапыр"
Бишкек тургуну Кумар Эргешова келинимдин тиши ооруп, өзгөчө абал маалында шаар аралап тиш догдур табуу аларга кыйынга турду дейт:
"Келинимдин тиши ооруп, түну менен аябай кыйнады. Тишин каякка көрсөтөбүз деген суроо болду. Өзү да ай-күнүнө жетип турган маал эле. Шаардык №1 стоматология иштеп атат деп барсак,  ал жактан кош бойлуу экен деп кабыл алгандан кооптонушту".
Кумар келинин тишин эптеп республикалык бет-жаак хириргиясына алып барып жулдуртканын айтып берди. Аталган оорукана ушу күндөрү күнү-түнү иштеп жатканы тууралуу кабарыбыз жок болчу дейт ал:
"Саламаттыкты сактоо министрлиги кайсы ооруканалар иштеп атат, каякка кайрылса болот маалымат тактасын берип турса жакшы болот эле. Күнүмкү брифинг өткөрүп атпайбы, ошондо деле элге маалымат берсе аябай жакшы болот эле. Элге маалымат жетпей, кайда кайрылышты билбей атат", -деп кошумчалады ал.
Ушу күндөрү Бишкектеги №17 үй-бүлөлүк дарыгерлер борборунан тышкары бардык оорукана, бейтапканалар штаттык режимде иштеп жатат. Бирок өзгөчө абалдын эрежелерине ылайык алардын иштөө тартибине айрым чектөөлөр киригизилген.
"Тиешелүү буйрукка ылайык пландык кабыл алуу  токтотулган. Чукулунан эле болсо кабыл алып жатабыз. Карантинге байланыштуу поликлиникаларга да оорулуларды кабыл алуу чектелген. Ошондуктан жарандар үй-бүлөлүк дарыгерлер тобуна телефон чалып кеңеш алып атышат. Эгер оорусу катуу болуп атышса тез жардам чакырышат", -деди Бишкек шаардык саламаттыкты сактоо башкармалыгынын жетекчиси Бактыгуль Исмаилова.
Айтымында борбордо тез жардам көрсөтүүчү 40 мобилдик топ иш алып барып жатат.
Ошентсе да буга чейин, рак оорулулар, гемодиализге муктаж адамдар убагында медициналык жардам ала албай азап тартып жатканы да айтылган. Укук коргоочулар бул үчүн коменданттын катаал буйруктарын айыпташкандан кийин, бейтаптар үчүн шаар аралоо бир аз жеңилдеп калган эле.  Бирок эми өз убагындагы медициналык жардам маселеси чыгып жатат.
Ал тапта Бишкекте бетондон дагы кошумча 77 блокпост орнотулду. Тезинен жана кечиктирилгис жардамга муктаж адамдарга тийиштүү ооруканаларга жетүү эми мурункудан да оорлоду.
</doc>
<doc docid='bbc_kyrgyzstan-52546633' lang='kir' type='mono' source_url='https://www.bbc.co.uk/kyrgyz/kyrgyzstan-52546633' term='COVID'>
Чектөөнүн дагы чеги бар: экспресс-тесттин акчасын ким төлөйт?
Ысык-Көл облусу коопсуздук чараларын күчөтүп, аймакка кирүү үчүн жарандарды коронавируска тест тапшырууга милдеттендирди. Бишкек мэриясы дагы 11-майдан тарта ушундай чарага барууну көздөп турат.
Ысык-Көл облусу коопсуздук чараларын күчөтүп, аймакка кирүү үчүн жарандарды коронавируска тест тапшырууга милдеттендирди. Бишкек мэриясы дагы 11-майдан тарта ушундай чарага барууну көздөп турат.
Экспресс-тесттин акчасын жарандар өзү төлөйбү же акысыз болобу? Бул суроого так жооп болбогон соң нааразы болгондор чыгууда. Жергиликтүү бийликтин чечимдеринин укуктук жагы дагы көп суроолорду пайда кылды.
Коомдук сайттарда Ысык-Көл аймагына кире бериштеги Балыкчы шаарында жайгашкан постто тартылган видео кызуу талкуу жаратууда.
Анда өткөрмө бекетте турган жаран жүргүнчүлөргө 6-майдан тарта жеке менчик лабораториядан 2400 сомго тесттен өтүү керектигин айтат.
Баракча ачылбайт
Ысык-Көл облусунда ушу тапта COVID-19 вирусуна кабылган он кишинин баары айыгып чыкканы айтылды. Акыркысы бүгүн Балыкчы шаардык ооруканасынан үйүнө чыгарылган.
"Республикалык штабдын бизге билдиргенине караганда, Чаткал, Тогуз-Торо району сыяктуу таза турган аймактарда коронавирус чыгып жатпайбы. Ысык-Көл облусу да башкаларга салыштырмалуу таза регион болуп жатабыз. Ошондуктан региондон регионго каттоого тыюу салуу тууралуу штабдан тапшырма келди",- деди өкмөттүн Ысык-Көл облусундагы ыйгарым укуктуу өкүлү Акылбек Осмоналиев.
Бул аймакка кирген чектөөлөр өзгөчө кырдаал режиминин соңуна чейин уланат. Бишкек шаардык бийлиги да өзгөчө абал жоюлгандан кийин борбор калаага сырттан келген жарандарды тесттин жыйынтыгы менен гана киргизүү ниети бар экенин билдирген.
Бирок тесттер кимдин эсебинен төлөнөт, бул тактала элек. Ошондуктан нааразылык билдиргендер көбөйүүдө.
"Азыр элдин акчасы жок. Шаарга эл жыргаганынан келбейт, жумуш табайын же болгон жумушун улантайын деп келип жатат. Шаардын ичинде гана кыймылдап, өз жашоосуна акча тапканга мүмкүнчүлүк бар. Эмнеге жарандар дагы эки миң сомдон төлөшү керек? Бирөөнүн бизнесин коргоп жатышабы же бирөөнүн кызыкчылыгы барбы?",- деп суроо салды Бишкек тургуну Шаирбек Маматокторов.
Коронавируска экспресс-тесттердин мөөнөтү төрт күнгө гана жарамдуу, баасы да кымбатка турууда.
Буга чейин кыргыз өкмөтү көп сандагы экспресс-тесттерди, реагенттерди сатып алып жатканы тууралуу көп айтылган. Бирок ал тесттер акысыз түрдө коронавируска каршы алдыңкы тилкеде иш алып барып жаткан дарыгерлерге, милиция жана ӨКМ өкүлдөрүнө гана жүргүзүлөт дешкен.
"Өзгөчө кырдаал тууралуу конституциялык мыйзамдын негизинде облус бийликтери, ошондой эле Бишкек мэриясы чектөөлөрдү киргизгенге укуктуу. Бирок тесттерди акы төлөп алуу, аны талап кылуу мыйзамсыз. Эгер жаран операция үчүн бара жаткан болсо, тестке кеткен акчаны мамлекет өзү төлөп бериши керек. Бюджетте акча ошого көрсөтүлгөн. Экспресс-тесттер бизге бекер келип жатат. Ал эми жеке менчик лабораториянын жолу башка, ага ар ким өз ыктыяры менен барып, тесттен өтсө болот",- дейт Жогорку Кеңештин депутаты Дастан Бекешов.
Өлкөдө өзгөчө кырдаал президенттин жарлыгы менен 22-марттан тарта  киргизилген. Мындан көп өтпөй айрым аймактарда өзгөчө абал режими жарыяланды.
"Азыр болуп жаткан чектөөлөр, тыюулар укуктук жактан алганда мыйзамсыз. Анткени баш мыйзамда "адам укуктары жана эркиндиктери мыйзам менен гана чектелүүгө тийиш" деп жазылып турат. Бүгүн өзгөчө абал менен кырдаалга шылтоолоп, ар бир жергиликтүү бийликтин өз билемдик менен чектөө киргизип жатканы мыйзамга туура келбейт. Өзгөчө абал кирип жатканда адамдын кайсы укуктары чектелет, бул так көрсөтүлсүн деп мыйзамда жазылган. Бул президенттин жарлыгында так көрсөтүлүшү керек эле",- деди Конституциялык соттун мурдагы судьясы Клара Сооронкулова.
Эл ичиндеги нааразылык жана талаш-талкуулардан кийин кыргыз өкмөтү блокпосттордогу текшерүү чараларын кайра карап чыкканы жатат.
Саламаттык сактоо министринин орун басары Нурболот Үсөнбаев бүгүнкү брифингде соңку демилгелер "жалпы киргизилген алгоритмге туура келбей жатат, бул маселе Ысык-Көл облусунун штабында каралат" деди.
</doc>
<doc docid='bbc_world-52240846' lang='kir' type='mono' source_url='https://www.bbc.co.uk/kyrgyz/world-52240846' term='COVID'>
"Covid-19 жөнүндө Кытайдын бузуку маалыматын тараткан": Трамп Дүйнөлүк саламаттык сактоо уюмун каржылоону токтотту
АКШ президенти Дональд Трамп Дүйнөлүк саламаттык сактоо уюмунун бюджетине АКШнын төлөмдөрүн токтото туруу жөнүндө буйрук бергенин жарыя кылды. Анын айтымында, дүйнөлүк уюм коронавирустун пандемиясын токтото алган жок.
АКШ президенти Дональд Трамп Дүйнөлүк саламаттык сактоо уюмунун бюджетине АКШнын төлөмдөрүн токтото туруу жөнүндө буйрук бергенин жарыя кылды. Анын айтымында, дүйнөлүк уюм коронавирустун пандемиясын токтото алган жок.
"Иштин чындыгы ушул, Дүйнөлүк саламаттык сактоо уюму маалыматты жетиштүү деңгээлде алган эмес, текшерген эмес жана аны өз убагында ачык-айкын таркаткан эмес",-деп билдирди Трамп Ак үйдөгү өзүнүн соңку басма сөз жыйынында. - ДСУ  өлкөлөр менен иштегенде саламаттыкка эл аралык коркунучтар жөнүндө так маалымат өз убагында берилет деп бүт дүйнө карап турат, эгер андай болбосо, анда эмне болуп жатканы жөнүндө чындыкты дүйнөгө өз алдынча жеткирет. ДСУ өзүнүн милдетин аткарган жок жана жоопко тартылышы керек. Ондогон жылдардан кийин буга убакыт келди".
Президенттин айтымында, БУУнун агенттиги кытайдын бурмаланган маалыматын таратып, натыйжада ал эпидемиянын ири масштабына алып келди.
Трамп вирустун Кытайдан сырткары дүйнөгө жайылышына алып келген окуяларда ДСУнун ролу аныкталмайынча аны каржылоону токтото турууга буйрук берди.
АКШ - ДСУнун каржылоосунда ири булак болуп саналат. Өткөн жылы эле анын взносу 400 млн доллар же уюмдун бюджетинин 15% түзгөн.
БУУнун башкы катчысы Антонио Гутерреш өз кезегинде азыр - "Дүйнөлүк саламаттык сактоо уюмунун же вирус менен күрөшүп жаткан башка гуманитардык уюмдун каржылоосун токтото турган учур эмес" деп билдирди. "Азыр - биригүүнүн убагы, бул вирусту ооздукташ үчүн жана анын кырсыктуу кесепеттерин жоюш үчүн эл аралык коомчулуктун бирдиктүү иштей турган убагы",-деп сүйлөгөнүн "Рейтер" агенттиги таратты.
</doc>
<doc docid='bbc_kyrgyzstan-52196431' lang='kir' type='mono' source_url='https://www.bbc.co.uk/kyrgyz/kyrgyzstan-52196431' term='COVID'>
Кыргызстан: үй-бүлөсүнө вирус жуктурган таксист жана кылмыш иши козголгон бейтап
Кыргызстанда COVID-19 дагы он эки кишиден аныкталды. Өлкөнүн расмийлери вирус аныкталган жаңы учурдун баары обсервацияда жаткандар арасынан табылганын ырастады.
Кыргызстанда COVID-19 дагы он эки кишиден аныкталды. Өлкөнүн расмийлери вирус аныкталган жаңы учурдун баары обсервацияда жаткандар арасынан табылганын ырастады.
"Алардын ичинен 3 эркек жана 9 аял. Анын баары Ош облусунда обсервацияда жайгашкан болчу", -деди саламаттык сактоо министри С.Абдикаримов.
Ал ортодо өзгөчө абал киргизилген баш калаа Бишкекте коронавируска чалдыккандар 25 кишиге жеткени айтылды.
"Бул 25 адам жакын туугандары болгон 66 адам менен жана бирге иштеген, дос-тааныштары болгон 204 адам менен байланышкан, - деп билдирди мэр А.Суракматов. - Бир үй-бүлөдө эле таксист болуп иштеген жаран коронавирусун жуктуруп, өзүнүн ооруп жатканын билбестен үй-бүлөсүнүн алты мүчөсүн - жубайын, кызын, күйөө баласын, эки уулун жана небересин кошо ооруткан. Экинчи учур, башка үй-бүлөдө бир жаран 4 жакын тууганына ооруну жуктурган".
Ош шаарынын коменданты М.Нурдинов коронавирус жуктуруп алганын жашырып жүргөн тургунга кылмыш иши козголду деп айтты.
"Тилекке каршы, ал ооруганын жашырып, эч кимге айтпастан тууган-урук, тели-теңтуштары жана ишканасындагы кесиптештери менен байланышып жуктурган. Азыр ал жаран обсервациядагы изоляторго алынды. Жакшы болуп чыгаары менен 5 жылга чейин камакка алынат", - деп билдирди Кара-Суу, Ноокат райондорунун жана Ош шаарынын коменданты М.Нурдинов.
Ал бейтап атайын кылдыбы же илдет жуктуруп алганын билбей калганбы? Анын өзү менен байланышууга мүмкүн болгон жок. Маселен, адистер жаңы коронавирус эч кандай оорунун белгилери жок дагы аныкталып калган учурлар болуп жатканына көңүл бурууда. Мындай учур Кытайда көп катталууда.
"Борбор шаардын тургундары өзүн-өзү диагностикалоо маселелери боюнча ыкчам медициналык кеңеш алуу үчүн 118 ыкчам линиясына чалса болот", -деп билдирди республикалык штаб.
Медицина кызматкерлер ыкчам телефон аркылуу байланышкан адамдарга өзүн кандай сезип жаткан абалын тыкыр сурамжылайт жана атайын иштелип чыккан анкетаны толтурушат.
Шаар тургуну чала алат, эгерде:
Окумуштуулардын ырастоосунда, иммунитети алсыз адамга вирус жукса, жаңы инфекция мурунку ооруларды козгойт. Вирусту жайылтпоонун биз аткара ала турган оңой жолдору бар. Маселен, үйгө киргенде колду самындап жуу, көчөдө медициналык маска тагынуу.
Эң жөнөкөй ыкмалар вирустун жайылышын токтотот. Мындай учурда жеке гигиенага өзгөчө көңүл буруу керек.
"Гигиенанын негизги эрежелерин кармануу абдан маанилүү. Учурда инфекцияга каршы вакцина жок болгондуктан, вирус менен күрөшүүдө гигиена абдан маанилүү ролду ойнойт", -дейт британиялык окумуштуу Эндрю Истон.
</doc>
<doc docid='bbc_world-52365392' lang='kir' type='mono' source_url='https://www.bbc.co.uk/kyrgyz/world-52365392' term='COVID'>
Коронавирус: Жалган маалымат таратканы үчүн камакка алынгандар
Майкл Лэйн Брандин "Фейсбук" баракчасына жазган пикири чоң талкууга түрткү болорун билген. Аны жазып жатканда Майкл ишинен айдалып, камакка алынарын ойлогон эмес.
Майкл Лэйн Брандин "Фейсбук" баракчасына жазган пикири чоң талкууга түрткү болорун билген. Аны жазып жатканда Майкл ишинен айдалып, камакка алынарын ойлогон эмес.
Март айында көптөгөн мамлекеттер катаал чараларды ишке ашырып жатканда, Майкл жашаган аймакта карантин чаралары киргизиле элек болчу. Зеригип жаткан жаш жаран "Фейсбук" баракчасындагы Covid-19 вирусуна байланыштуу талкууну карап, "социалдык эксперимент" жасап көрүүнү чечкен.
Майкл баракчасына вирусту жуктуруп алганын, дарыгерлер вирус ал жашаган аймакта кеңири тарап жатканын айтышканын жазган. Анын жакындары дароо байланышкан экен.
"Туугандарым, тааныштарым мага байланышып, тез сакайып кет деп айтышты. Мен аларга бул жалган маалымат экенин дароо айттым",-дейт Майкл.
Бирок Майкл билбегени, ал жазган жалган маалымат желдей тарап, Tyler County аймагы дүрбөлөңгө түшкөн. Техас полициясынын айтымында, аймактын тургундары дендароо абалына түшүп, ооруканаларга байланышып вирустан коргонуунун жолдорун сураган экен.
Коопсуздук кызматкерлери Майкл менен байланышып, ал жалган маалымат таратканын, "социалдык эксперимент" жасап жатканын баракчасына жазууну талап кылышкан. Майкл бул талаптарды дароо аткарган. Ага карабастан, жалган маалымат токтобой тарай берген.
Ошондо Tyler County аймагынын полиция бөлүмү өз "Фейсбук" баракчасына "сот Майкл Лэйн Брадинди жалган маалымат таратканы үчүн камакка алуу боюнча чечим чыгарды" деп жазды. Майкл полицияны күтпөй эле, өзү барып, колго түшүп берген экен.
"Мени дароо камашты. Сот күрөөгө койгуча абакта отурасың деп түшүндүрүштү. Түнү менен түрмөдө өкүнүп жаттым",-дейт Майкл.
Сот Майкл бир миң доллар күрөө төлөп соттук териштирүүгө чейин эркиндикке чыкса болот деген чечим чыгарган. Учурда Майкл үйдө отурат. Соттук угуулар баштала элек.
"Коммуникация боюнча жогорку билимим бар. Мен жалган маалымат коомчулукту оңой эле дүрбөлөңгө саларын дагы бир жолу далилдеп бердим окшойт. Ар бир адам макала же маалымат окуп жатып, ага дароо ишенбеши керек. Аны тастыктап, таразалап туруп кабыл алганы туура. "Фейсбук" баракчамдагы экспериментим үчүн жумуштан айдалдым, акчам жок болгондуктан үй-бүлөмө жүк болдум. Азыр ата-энем мага жардам берип жатат",-дейт Майкл.
АКШда жалган маалымат тараткандарга карата катаал чара көрүлөт.
Жалган маалымат таратканы үчүн Индия, Марокко, Таиланд, Кения, Камбоджа, Сомали, Эфиопия, Сингапур, Ботсвана, Орусия жана Түштүк Африка сыяктуу мамлекеттерде камакка алынгандар болду.
Алардын айрымдары коомду дүрбөлөңгө салуу үчүн жалган маалымат тараткан. Бирок адам укуктарын коргогон уюмдар айрым мамлекет лидерлери пандемияны колдонуп, активисттерди, оппозиция өкүлдөрүн тынчытып жатканын дагы айтышууда.
Кениянын тургуну Роберт Алай күрөө төлөп абактан чыкты. Сот аны 10 жылга түрмөгө кесиши ыктымал.
41 жаштагы Роберт Алай Мобасса порт шаарында коронавируска кабылгандар аныкталды деп "Твиттер" баракчасына жазган. Ал жалган маалымат таратты делген айып менен камакка алынып, үч күн түрмөдө кармалган. Роберт абакта социалдык аралыкты сактоого мүмкүн болбогонун, чакан бөлмөдө ондогондор кармалганын айтат.
"Баарыбыз жерге жаттык. Эч кимге беткап берилген жок. Смартфондогу программаны колдонуп, биз кармалган абакты ченедик - узундугу төрт метр, туурасы үч метр экен. Бул бөлмөдө абдан көп киши кармалгандыктан, айрым учурда отурууга мүмкүн болбой калып жатты. Жалган маалымат тараттың, башкалардын өмүрүнө коркунуч жараттың деп камакка алып туруп, пандемия учурунда ошондой шартта кармоо туура эмес",-дейт Роберт Алай.
Алай мырза өкмөттү сындап келген белгилүү блогерлердин бири. Анын "Твиттер" баракчасында миллиондон ашуун колдоочулары бар. Ал эми Кениянын полициясы Би-Би-Синин суроолоруна жооп берген жок.
Кениянын өкмөтү жалган маалымат тараткандарга катаал чара көрүлөрүн эскертип келген. Блоггер Алай болсо, ал тараткан маалымат жалган эмес экенин айтууда. Би-Би-Си Алайдын бул сөзүн тастыктай алган жок.
Роберт Алай өкмөттү сындаганы үчүн бир нече жолу камакка алынган. Анын айтымында, бийлик пандемия шартын колдонуп, активисттерди тынчытууга аракеттенип жатат.
"Бийлик блоггер, журналист жана активисттерди коомдук сайттар аркылуу жалган маалымат тараттың деп камакка алып жатышат. Жалган маалымат тараткандарга чара көрүлбөшү керек деген жокмун. Бирок полиция туш келди эле камай бербей, окуяны териштирип туруп ишин кылышы керек. Элге маалымат жетип турганы абдан маанилүү жана менин өз пикиримди билдирүүгө укугум бар",-дейт Алай.
Эгерде Роберт Алай күнөлүү деп табылса ал 47 миң доллар айып пул же 10 жылга эркинен ажыратылышы ыктымал.
Human Rights Watch уюму өткөн айда адамдын өмүрүн сактоого багытталган пандемия учурундагы айрым чектөөлөр аша чапкандык болгонун билдирген. Уюм айрым мамлекеттер пандемияга таянып сөз эркиндигин чектеп жатканын кошумчалаган.
Уюмдун баяндамасына ылайык, айрым мамлекеттерде дарыгерлерге кысым көрсөтүлүп, алар чыныгы абалды айтуудан кооптонуп калышты. Ошондой эле журналисттердин ишмердүүлүгүнө дагы чектөөлөр киргизилгени байкалууда.
Мисалы, январь айында коронавирус тууралуу ачык айтып чыккан кытайлык дарыгер Ли Вэньлян полиция тарабынан кысымга алынып, коомдук сайттарда жалган маалымат таратканы үчүн эскертүү алган. Мындай мисалдар дүйнөнүн булуң бурчунда, анын ичинде Кыргызстанда катталды.
Сөз эркиндигин урматтоо менен жалган маалымат менен күрөшүүдө ар бир мамлекет балансты сактоо менен алпурушууда. Учурдагы пандемия кийинки муун үчүн чоң сабак болуп калары талашсыз. (AT)
</doc>
<doc docid='bbc_magazine-52001306' lang='kir' type='mono' source_url='https://www.bbc.co.uk/kyrgyz/magazine-52001306' term='COVID'>
Коронавирус сыртта канча убакыт жашай алат?
Коронавирус жайыла баштагандан тарта аны сырттан жуктуруп алам деген коптонуу дагы күчөдү.
Коронавирус жайыла баштагандан тарта аны сырттан жуктуруп алам деген коптонуу дагы күчөдү.
Дүйнө жүзү боюнча бирдей эле абалды байкоого болот. Кишилер эшиктин туткасын дагы чыканагы менен ачып жатышат. Коомдук транспорттогу жүргүнчүлөр кармагычтарга тийбөөгө тырышып, офис кызматкерлери күн сайын үстөлдөрүн, бөлмөнү сүртүп чыгууда.
Вирус табылган райондорду дезинфекцилоо масштабдуу жүрүүдө. Коргоочу костюмдарды кийген кызматкерлер көчөлөрдү, парк, соода борборлоруна чейин тазалоодо.
Британияда айрым ыктыярчылар түндөсү дагы банкоматтардын клавиатурасын тазалап жатышат. Көпчүлүк респиратордук оорулар, анын ичинде вирус Covid-19 аба аркылуу чүчкүрүп-бышкыргандан жугат.
Бир эле жолу жөтөлгөндө, андан үч миң тамчы чачырайт. Алар кийимге, жакын жерде турган буюм-тайымдарга түшөт. Адамдын заңында дагы узак убакытка чейин вирус сакталат деген маалыматтар бар. Ошондуктан дааратканадан кийин колун жакшылап жуубаса, тийген жеринин баарында вирус калтырат.
Ошол эле маалда америкалык адистер, кол менен бетти кармоо - вирусту жуктуруп алуунун  негизги механизми эмес деп эсептейт.
Дүйнөлүк саламаттыкты сактоо уюму жана башка медициналык уюмдар белгилегендей, колду туура жууп туруу жана күн сайын сыртты дезинфекциялоо коронавирустун жайылышына каршы күрөштүн эң маанилүү элементи.
Биз азырынча вирус сыртта калып калганда кишилерге канчалык жуктурарын так билбейбиз.  Эксперттер этият болууга чакырууда.
Андан сырткары коронавирус кишинин организминен сырткары канча убакытка жашай алары дагы белгисиз.
Буга чейинки коронавирустун башка түрлөрүнө, анын ичинде SARS менен MERS вирустарына жүргүзүлгөн иликтөөлөр көрсөткөндөй, вирустар метталл, айнек, пластик буюмдарда тогуз күнгө чейин калып калат. Албетте, дезинфекция жүрбөгөн шартта.
Төмөнкү температурада бул мөөнөт 28 суткага чейин уланат.
Коронавирустар ар кандай шартта жашап кетүүгө жөндөмдүү экени белгилүү.
АКШнын Улуттук саламаттык институтунун вирусологу Нитле ван Дорелман жана анын кесиптештери азыркы коронавирустун сыртта канчага жашай аларын изилдөөгө алды.
Изилдөөнүн тыянагы New England Journal of Medicine журналына жарыяланды. Анда жөтөлгөндө сыртка чачыраган тамчылар ошол абалында үч саатка чейин сакталаары көрсөтүлгөн.
Микротамчы - өлчөмү 1-5 микрометр атмосферада бир нече саат жашай алат.
Андан сырткары картондо 24 саатка чейин жашай алары белгилүү болду. Ал эми пластмасса жана металлдын бөлүктөрүндө 2-3 күн жашай берет.
Башкача айтканда, вирус бул убакыттын ичинде эшиктин туткасында, үстөлдө жана башка жерлерде кала бериши мүмкүн экен.
Баткен облусу, дезинфекциялоо.
Facebook посттун аягы, , автор: BBC News Кыргыз
Активдүү дезинфекцияда вирус тез өлөт. Изилдөө көрсөткөндөй,  62-71% спиртте же 0,5- кычкыл суутекте же үй шартындагы хлордо вирус бир минутада өлөт.
Жогорку температура жана нымдуулук дагы коронавирустардын өлүшүн тездетет.
Маселен, SARS вирусу Цельсия боюнча 56 градуста өлөт. Болжолу 10 миң вирустук бөлүкчөлөр 15 минутанын ичинде жок болот.
Бирок азырынча илдетти жуктурган адамдын чүчкүрүк-бышкырыгынан канча вирустук бөлүкчөлөр бөлүнүп чыгары тууралуу маалыматтар жок.
Грипп тууралуу маалыматтар көрсөткөндөй, микротамчылар он миңдеген грипп вирусун алып жүрө алат. Бирок бул сандар вирустун түрүнө карап, ар башка дагы болушу мүмкүн.
Азырынча вирус кийим-кечеде жана башка  дезинфекция кылуу кыйын болгон жерлерде канча убакытка сакталаары белгисиз.
Температуранын жана нымдуулуктун өзгөрүшү вирустун жашоо мөөнөтүнө канчалык таасир эте аларын дагы изилденүүдө. "Биз азыр муну билүү үчүн эксперименттерди жүргүзүп жатабыз",-деди иликтөө тобунун башчысы Винсент Мюнстер.
Анын айтымында, сыртта вирустун узак убакытка кала бериши - колду таза жууп, жашаган жерди тазалап туруу канчалык маанилүү экенин көрсөтөт. (AbA)
</doc>
<doc docid='bbc_world-52180167' lang='kir' type='mono' source_url='https://www.bbc.co.uk/kyrgyz/world-52180167' term='COVID'>
Коронавирус катталбаган өлкө: Түркмөнстан бийлигинин айткандарына ишенсе болобу?
Covid-19 тездик менен жайылып, көп өлкөлөр аргасыз катаал карантин чараларына барууда. Дүйнөнүн булуң-бурчунан келип жаткан жаңылыктар фронттун алдыңкы тилкесинен алынган сыяктуу көңүл борборунда турууда.
Covid-19 тездик менен жайылып, көп өлкөлөр аргасыз катаал карантин чараларына барууда. Дүйнөнүн булуң-бурчунан келип жаткан жаңылыктар фронттун алдыңкы тилкесинен алынган сыяктуу көңүл борборунда турууда.
Күн өткөн сайын коронавирустун тароо картасы кеңейип жатат. Бирок глобалдык пандемиянын эпкини тийе элек бир топ өлкөлөр бар. Алардын бири -Түркмөнстан. Бул өлкөдө расмий түрдө коронавирустун бир дагы учуру катталган жок. Дүйнөнүн эң эле жабык жана авторитардык өлкөсүндөгү мындай абалга көптөр ишенбей карашат.
"Белгилүү болгондой, Түркмөнстандын саламаттыкты сактоо министрлигинин расмий маалыматы өтө деле ишеничтүү эмес",-дейт бул өлкөнүн саламаттыкты сактоо тармагын изилдеген, Лондондогу Гигиена жана тропикалык медицина мектебинин профессору Мартин Макки.
"Көптөгөн жылдар алар өлкөдө эки гана ВИЧ-инфекциясы катталганын айтып келишти. Албетте, бул сандар чындыкка такыр эле дал келбейт. Өткөн он жыл ичинде ВИЧ/СПИД менен жашаган бир дагы киши жок деп ишендиришти. Биз алар 2000-жылдары дүрт алган бир катар тумоолор боюнча далилдерди жашырганын билебиз",-дейт Макки.
Түркмөнстан өкмөтү баары бир коронавирустун жайылышын алдын алуу үчүн чараларды көргөн. Өзүнүн аракеттерин БУУнун агенттиктери, анын ичинде Дүйнөлүк саламаттыкты сактоо уюму менен бирге талкуулап жатканы белгилүү.
"Биз бардык өлкөлөрдөн келип жаткан расмий маалыматтарга таянабыз. Өкмөт бизге, ДСУга маалыматтарды берип жатат",-деди Түркмөнстандагы БУУнун жетекчиси Елена Панова.
Анын божомолунда, өлкөдө эртелей эле киргизилген чаралардан улам бир дагы учур катталбаган болушу мүмкүн.
Чынында эле Түркмөнстан алдын ала эле чек ара өтмөктөрүн жаап, Кытай менен аба каттамдарын февралдын башында токтоткон. Эл аралык учуулар баш калаадан карантин зонасы түзүлгөн Түркмөнабад шаарына жылдырган.
Күбөлөрдүн айтымында, баары эле карантинден өткөн эмес. Баш калаа тургундары пара берүү менен Түркмөнабаддагы чатырлардагы изоляциядан качууга мүмкүн болгонун айтып беришти.
Панова чет жерден учуп келгендер коронавируска каршы тесттен сөзсүз өткөрүлүп турганын айтты. Бирок күнүгө канча тест өткөрүлгөнү тууралуу так маалыматы жок.
"Биз билбейбиз, бийлик белгилүү бир деңгээлде даярдыкта экенин айтууда. Биз мындан шек санабайбыз. Анткени бул жерде ооруканалар жакшы жабдылган",-деди ал.
"Кантсе дагы вирус жайылып кетчү болсо, өлкөнүн саламаттыкты сактоо тармагына чоң басым болот. Сенин даярдыгың канчалык экени да мааниге ээ болбой, жетишпестиктер чыга берет. Ошондуктан биз бийликке өпкөнү жасалма дем алдырган аппараттар менен камсыздоо зарыл экенин эксертип жатабыз".
Дүйнөнүн көп өлкөлөрүндө жашоо-турмуш токтоп калган сыяктуу көчөлөр бош калып, бардык жерлер жабылды. Бирок Түркмөнстанда жашоонун агымы мурдакыдай эле өтүүдө. Кафе жана ресторандар ачык. Үйлөнүү тойлору өтүүдө.
Өкмөт глобалдык пандемияга элдин көңүлүн бурбоого аракет кылып жаткандай таасир калтырат.
Covid-19 боюнча шилтеме бергенде, дем алуу органдарын сезгенткен оору деп айтып жатышат. Бирок коронавирус деген сөзгө тыюу салышкан эмес. "Чек арасыз репортерлер" белгилегендей, билип туруп бул көйгөй тууралуу үн катпай жатышкандай.
Маселен, марттын соңунда өлкө президенти Гурбангулы Бердымухамедов өзбек кесиптеши Шавкат Мирзиёев менен телефон аркылуу сүйлөштү. Өзбекстандын Тышкы иштер министрлиги билдирүү таратып, "коронавирус инфекциясын алдын алуу чаралары тууралуу" сөз болгонун кабарлады. Бирок түркмөн тарап эч кандай маалымат берген эмес.
"Covid-19 инфекциясы  Кытайдан дүйнөнүн чар тарабына өтө тездик менен тарап жатканын көрдүк,-дейт  профессор Макки. - Биз азыр жашап жаткан глобалдашкан экономикада кандай гана өлкө болбосун коопсуз эмес. Ошондуктан пандемияны олуттуу кабыл албаган саясатчыларга карата тынчсыздануулар айтылып жатат. Анткени башка өлкөлөр эпидемияны көзөмөлдөп калганы менен кырдаалды колдон чыгаргандар эсебинен инфекцияны жайылуу коркунучу кала берет".
Дүйнөнүн эң жабык өлкөсүнө деле пандемияга байланышкан дүрбөлөң жетти. Бийлик шаарлар ортосундагы карым-катнашты азайтты. Ашхабад шаарынын кире беришине полиция тосмолору коюлуп,  температураны жана дарыгердин аныктамасын талап кылып жатышат.
Президент ысырык бир катар инфекциялык ооруларды алдын алат деп айтып койгондон кийин, гармалы өсүмдүгүнүн түтүнү кайда барба мурдуңан кетпейт дейт баш калаа тургуну.
Ден соолук маселеси - президент Гурбангулы Бердымухамедовдун жеке керт башына сыйынуунун бир жолу болуп калган деп айтса болот. Айталы, мамлекеттик телеканалдар  Бердымухамедов министрлер менен спорт аянтында машыгып жатканын такай чагылыдырышат. Мунун баары - эгерде улуттун дени сак, бактылуу болсо, ал президенттин улуу урматы менен гана деген чакырык сыяктуу.
Дал мына ушундан улам бийлик эгерде вирус катталчу болсо, аны жашырып коюшу мүмкүн. (AbA)
</doc>
<doc docid='bbc_world-52102945' lang='kir' type='mono' source_url='https://www.bbc.co.uk/kyrgyz/world-52102945' term='COVID'>
Коронавирус: Экинчи дүйнөлүк согуштан кийинки оор сыноо
Бириккен Улуттар Уюмунун баш катчысы Антониу Гутерриш коронавируска байланышкан абалды Экинчи дүйнөлүк согуштан кийинки эле оор сыноо катары атады.
Бириккен Улуттар Уюмунун баш катчысы Антониу Гутерриш коронавируска байланышкан абалды Экинчи дүйнөлүк согуштан кийинки эле оор сыноо катары атады.
Гутерриш бул сөзүн БУУнун Covid-19 вирусунун социалдык-экономикалык кесепети боюнча жыйында айтты. Учурда дүйнөдө дээрлик 860 миң киши вируска жуктурду, 42 миңден ашуун адам көз жумду, 178 миңден ашуун киши вирустан сакайды.
"Жаңы коронавирус коомдун негизги принциптерине сокку урду. Вирус адамдын өмүрүн алып, күнүмдүк тиричилигине коркунуч жаратууда. Covid-19 вирусу Бириккен Улуттар Уюму түзүлгөндөн берки эң оор сыноо болуп калды",-деди Гутерриш.
АКШда 3800дөн ашуун адам көз жумуп, өлкө бул жагынан Кытайдан өтүп кетти. Johns Hopkins университети кошмо штаттарында 188 миңден ашуун киши вируска кабылганын билдирди. Вирусту жуктургандар саны боюнча Италия экинчи орунда (105 миңден ашуун), үчүнчү орунда Испания турат (95 миңден ашуун). Коронавирус жайыла баштаган Кытайда вируска чалдыккан бейтаптардын саны кыскарып жатат, өлкөдө 82 миңден ашуун кишиге диагноз коюлган.
АКШ президенти Трамп алдыдагы эки апта Америка үчүн абдан оор болоорун эскертти. Трамп администрациясынын коронавируска каршы күрөшүү боюнча координатору Дебора Брикс өлкөдө 100 миңден 240 миңге чейин адам вирустан улам көз жумушу мүмкүн экенин белгиледи.
Орусияда болсо 73 региондо 2337 учур катталган, 22 адам көз жумду. Коронавирус түзгөн коркунучтан улам Орусиянын бийлиги дагы катаал чараларды ишке ашырууда. Өлкөдө изоляция эрежелерин бузгандарга айып пул салуу боюнча мыйзам каралууда. Москва мэриясы болсо атайын смартфон тиркемесин иштеп чыкты. Ал аркылуу шаар бийлиги изоляция эрежелерин бузгандарды тез аныктамакчы.
Ал аңгыча, Американын учак ташуучу "Теодор Рузвельт" аскердик кемесинин капитаны жардам сурап АКШ бийлигине кайрылды. Кемедеги аскерлердин көбү коронавирусту жуктурганы аныкталган.
"Согуш болуп жаткан жок. Аскерлер өлбөшү керек",-деп жазган капитан Бретт Крозье 30-мартта Пентагонго жөнөткөн катында. Аскердик кемеде изоляция эрежелерин сактоо мүмкүн болбогондуктан, кемедегилердин баары карантинге алыныш керек, дейт капитан.
Учак ташуучу "Теодор Рузвельт" кемесинде төрт миңден ашуун моряк бар. Учурда кеме Тынч океандагы Гуам аралдарына жакын аймакта турат. Бул аймакта АКШнын аскердик базасы дагы бар. (AT)
</doc>
<doc docid='bbc_world-51904015' lang='kir' type='mono' source_url='https://www.bbc.co.uk/kyrgyz/world-51904015' term='COVID'>
Европа коронавирустан улам эшик-терезесин жабууда
Коронавирус пандемиясы Европанын үч өлкөсүн катуу кооптондурду. Вирустан көп жабыр тартып жаткан Италия, Испания жана Францияда бир суткада өлгөндөр саны мурдакыдан көп болду.
Коронавирус пандемиясы Европанын үч өлкөсүн катуу кооптондурду. Вирустан көп жабыр тартып жаткан Италия, Испания жана Францияда бир суткада өлгөндөр саны мурдакыдан көп болду.
Италияда 24 сааттын ичинде 368 киши көз жумду, Исапанияда  97 киши (жалпы 288), Францияда 29 (120) бейтап көз жумду.
Улуу Британияда бир суткада 14 бейтап өлүп, жалпы жоготуулар 35ке жетти.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы 2020-ж., 21-март 20:00 GMT+6
Испания дүйшөмбүдөн тарта карантин башталганын жарыялады. Мындай чечимди өкмөт ишембидеги жыйынында кабыл алган. Өлкө премьери Педро Санчестин өзү дагы карантинде. Анткени анын жубайы вирус жуктуруп алганы белгилүү болду.
Улуу Британияда дүйшөмбү күнү өкмөт басма сөз жыйынын өткөрөт. Анда премьер-министр Борис Жонсон жана бир катар министрлер көрүлүп жаткан чаралар тууралуу маалымат берет.
Бир нече окумуштуулар жана адистер жайбаракат реакциясы үчүн өкмөттү катуу сынга алып, ачык кат жазган эле. Ага 250 миң киши кол койду.
Австрия бир нече өлкөнүн жарандарынын келип-кетишин чектеди. Ал тизмеге Орусия, Британия жана Украинаны кошту. Бул өлкөлөрдөн келгендер 14 күн карантинде жатат же COVID-19 боюнча тапшырган тесттин жыйынтыгын көрсөтөт.
Иран коронавирустан өлгөндөр саны өскөнүн билдирди. Соңку маалыматтарга караганда, вирус 724 кишинин өмүрүн алды. Жуктуруп алгандар саны 13 300.
Германия дагы Австрия, Швейцария, Франциядан келгендерге чектөөлөрдү киргизди.
Басылмалардагы негизги жаңылыктар коронавирус тууралуу. Кибер кылмышкерлер жана хакерлер тобу коронавирустан улам жаралган дүрбөлөңдү пайдаланып, жеке маалыматтарга чабуул жасаган. Алар вирус тууралуу шилтемелерди, кеңештерди жөнөтүп маалымат алууга аракет кылууда, сак болгула, деп эскертти Улуттук киберкоопсуздук борбору. (AbA)
</doc>
<doc docid='bbc_world-51970780' lang='kir' type='mono' source_url='https://www.bbc.co.uk/kyrgyz/world-51970780' term='COVID'>
Азия өлкөлөрүн коронавирустун экинчи толкуну кооптондурат
Түштүк Корея, Кытай, Сингапур жана башка өлкөлөр Covid-19 эпидемиясын ооздуктоого күчү жетерин көрсөтүштү. Бирок эми алар жаңы коркунуч алдында турат - вирус АКШ менен Европадан барышы мүмкүн.
Түштүк Корея, Кытай, Сингапур жана башка өлкөлөр Covid-19 эпидемиясын ооздуктоого күчү жетерин көрсөтүштү. Бирок эми алар жаңы коркунуч алдында турат - вирус АКШ менен Европадан барышы мүмкүн.
Азия өлкөлөрүндө жалпы кырдаал оңолуп келатат. Жапония шаршембиде коронавирустун жаңы катталган үч эле учурун кабарлады. 154 учур катталган Хоккайдо префектурасында өзгөчө кырдаал алынып салынды.
Пандемия башталган Ухан шаарында соңку суткада вируска чалдыккан бир да адам болгон жок. Көп апталардан бери үйүнөн чыкпай карантинде отурган шаардын жашоочулары эми көчөгө чыкса болот.
Вирустун жайылуу динамикасы өзгөрүүдө. Эми пандемиянын очогу Европанын өлкөлөрү болуп жатат. Ал эми Азияда эң оор учур артта калды. Ошондуктан Азия өлкөлөрүнө мындай шартта, балким, чек араларын жабууга туура келет.
Кытай, Түштүк Кореяда жана башка өлкөлөрдө сырттан жугузуп келгендер көбөйүүдө. Бийлик өкүлдөрү менен эксперттер жергиликтүү саламаттык сактоо тармагы буга даяр болушу керектигин эскертүүдө.
Кытайда жаңы катталган 34 адамдын баары вирусту чет өлкөдөн жугузуп келгени белгилүү болду.
Сингапурда бир суткада вируска чалдыккан 47 киши катталды, анын ичинен 33 чет өлкөдөн жугузуп келгендер. Булардын отузу үйүнө кайтып келген Сингапурдун жашоочулары.
Түштү Кореяда бейшембиде жайылуунун жаңы секириги катталды, вируска жаңы чалдыккандар 152 адам болду. Алардын канчасы сырттан жугузуп келгендер, тактала элек.
Кытайдын миграциялык агенттиги аптанын башында билдиргендей, 11-мартта Covid-19 пандемия болуп жарыяланганда Кытайга жумасына 120 миң адам кирип жаткан экен.
Эксперттердин көбүнүн баамында Кытай үчүн эң оор учур өтүп кетти, бирок коркунуч дагы эле бар.
"Көпчүлүк түшүнүп турат, бул ийгилик убактылуу гана",-деп билдирди Financial Times гезитине Гонконг университетинин эпидемиология профессору Бен Коулинг. -"Сырттан жугузуп келгендер көбөйүп жатканы кыйынчылык жаратууда. Азыркы учурда биринчи кезекте Европадан, балким, башка региондон да кирип жатат".
"Үйүңдөн чыкпа"
Жайылуунун статистикасы көрсөткөндөй, Азияда эң оор учур артта калса дагы анын бүтөрүнө али көп бар.
Бул жерде эң айкын мисал катары Түштүк Кореяны атаса болот, дейт Сеулдагы Би-Би-Си кабарчысы Лаура Бикер.
Корей бийликтеринин вирусту ооздуктоо аракети ийгиликтүү болду. Инфекциянын изин кылдат карап атышты, көп тест текшерүүлөр болду, оорулууларды ыкчам карантинге алышты.
Бирок вируска чалдыккандар бул жакта кайрадан көбөйө баштады.
"Саламаттык сактоо министрлиги кубанууга эрте деп кайрадан эскертип, адамдарды топ-топ болуп чогулбоого, чиркөөгө, интернет-кафеге, караокеге барбоого чакырып жатат",-дейт Бикер.
Андан сырткары, фехтования боюнча Кореянын курама командасынан Болгарияга барган үч спортчусу коронавирус жугузуп алышты. Азыр бүтүндөй команданы карантинге киргизишке туура келди. (КС)
</doc>
<doc docid='bbc_world-51633075' lang='kir' type='mono' source_url='https://www.bbc.co.uk/kyrgyz/world-51633075' term='COVID'>
Коронавирус жаңы аймактарга жайылды: Кытай, Иран, андан ары кайда?
Бир нече европалык өлкөлөрдө Covid-19 вирусу биринчи жолу катталды. Анын Италиядагы илдеттин тарашына байланышы бар. Италияда вирусту жуктургандар саны 300 кишиге жетти.
Бир нече европалык өлкөлөрдө Covid-19 вирусу биринчи жолу катталды. Анын Италиядагы илдеттин тарашына байланышы бар. Италияда вирусту жуктургандар саны 300 кишиге жетти.
Италиядан кайтып келген жарандары ооруну жуктуруп алганы Австрия, Хорватия жана  Швейцарияда белгилүү болду.
Тенерифде мейманканадагы миңге чукул киши карантинге алынды. Мейманканадагы коноктордун бири - италиялык дарыгерден  коронавирус табылган.
Испаниянын материктин бөлүгүндө дагы биринчи жолу вирус табылды. Франция жана Германия Италиядан келген жарандарынан вирус табылганын айтып чыкты. Италиянын түндүгүнөн саякаттан кайтып келген окуучуларды Британия мектептери үйүнө жөнөтүүдө.
Иранда вирусту жуктурган жүздөй учур белгилүү болду. Көз карандысыз булактар сандар мындан да көп болушу мүмкүн дейт. Саламаттыкты сактоо министринин орун басары Ираж Харирчи өзүнө дагы вирус жуктуруп алганын айткан.
"Иранда вирус кандай динамика менен тарап жатканын түшүнүүгө аракет кылып жатабыз. Көптөр диний майрамга чогулуп, башка шаарларга кетишкен. Бир нече күндөн кийин динамика так болот. Биз Иранга жана Италияга өкүлдөрүбүздү жөнөттүк. Башка мамлекеттер менен дагы тыгыз байланыштабыз. Эгерде техникалык жардам керек болсо, жардам сунуштайбыз",-деди Дүйнөлүк саламаттыкты сактоо уюмунун өкүлү Майк Райан.
Женева шаарындагы басма сөз жыйынында Дүйнөлүк саламаттыкты сактоо уюмунун башчысы Тедрос Аданом Гебреисус Кытайда вируска кабылгандардын саны кыскарып жатканын белгиледи.
"Ар бир мамлекетке үмүт жана ишеним берген жаңылык - вирустун жайылышын токтотсо болот. Бир нече мамлекет буга жетишти. Кытайдан тышкары 28 мамлекетте 2,074 киши коронавирусту жуктурган, 23 киши көз жумду."
Дүйнөлүк саламаттыкты сактоо уюмунун Бээжиндеги басма сөз жыйынында уюмдун өкүлдөрү Батыш өлкөлөрүн Кытай сыяктуу вирустун жайылышын токтотууга үндөдү.
"Бул аптада вирус жылып жатканын байкап жатабыз. Ошондуктан башка мамлекеттерди дагы Кытай сыяктуу чара көрүүгө чакырабыз. Бүтүндөй аймактарды тышкы дүйнө менен байланышты үзгүлө деген жерибиз жок. Бирок вирус тез тарап жаткан аймактарда карантин сакталышы керек. Ошондо вирус жакыр, саламаттыкты сактоо системасы өнүкпөгөн өлкөлөргө жетпейт. Мындай мамлекеттердин вирус менен күрөшүүгө дарамети жок",-деди Дүйнөлүк саламаттыкты сактоо уюмунун өкүлү Брюс Айлворд.
</doc>
<doc docid='bbc_world-52500586' lang='kir' type='mono' source_url='https://www.bbc.co.uk/kyrgyz/world-52500586' term='COVID'>
Дарыгерлерди чочулаткан коронавирустун жаңы симптомдору
Испаниянын дарыгерлери жарыялаган изилдөөдө Covid-19 вирусуна кабылган бейтаптардын жаңы симптомдору көрсөтүлөт. Темгилдин беш түрү негизинен жаш бейтаптарда пайда болгон, бир нече күндөн кийин жоголгон.
Испаниянын дарыгерлери жарыялаган изилдөөдө Covid-19 вирусуна кабылган бейтаптардын жаңы симптомдору көрсөтүлөт. Темгилдин беш түрү негизинен жаш бейтаптарда пайда болгон, бир нече күндөн кийин жоголгон.
Денеге чыккан бүдүр-бүдүр темгил вирустун симптому катары эсептелгини чоң деле ачылыш эмес. Мисалы, суу чечек илдетине кабылганда денеге кызык темгил чыгат.
Окумуштууларды таң калдырканы Covid-19 вирусунан денеге темгилдин беш башка түрү чыкты. Учурда денеде пайда болгон темгил вирустун симптому катары саналбайт. Ага карабастан дарыгерлер башка симптомду көрсөтпөсө дагы, коронавируска кабылган бейтаптардын буттарынын манжаларына кызыл темгил пайда болгонун маалымдашкан.
Ал эми Испанияда жүргүзүлгөн изилдөөнү жетектеген Игнасия Гарсия-Довал, коронавирусту жуктурган бейтаптардын курсагына кызарып чыккан темгил пайда болгонун белгиледи.
"Темгилдин көп түрү чыкканы адаттан тыш көрүнүш. Бүдүр-бүдүр болгон кызыл темгил бейтап вирусту жуктургандан кийин кеч пайда болот. Ошондуктан аны вирусту аныктоочу симптом катары пайдаланса болбойт",-деди дарыгер Гарсия-Довал.
Изилдөө деми кыстыгып ооруканага кайрылган бейтаптарда жүргүзүлгөн.
Испаниянын дерматологдорду бейтаптарда байкалган темгилдин беш түрү менен бөлүштү:
Дарыгерлер адамдын денесине темгил көп себептен пайда болушу мүмкүн экенин эскертүүдө. Эгерде кандайдыр бир темгил пайда болгонун байкасаңыз, тынчсызданбай, дүрбөлөңгө түшпөй дарыгерден кеңеш алыңыз.
"Изилдөөнүн максаты кишилер өз алдынча диагноз коюуга мүмкүнчүлүк түзүү эмес. Изилдөө коронавирустун организмге таасири тууралуу маалымат топтоо максатын койгон",-деди Британиянын дерматология бирикмесинин башчысы Рут Мёрфи. (AT)
</doc>
<doc docid='bbc_world-51582980' lang='kir' type='mono' source_url='https://www.bbc.co.uk/kyrgyz/world-51582980' term='COVID'>
Коронавирус: Украинада демонстранттар Кытайдан эвакуацияланган жарандарга кол салды
Ондогон демонстранттар Кытайдагы Ухань шаарынан коронавирустан улам эвакуацияланган жарандарды алып бара жаткан автобустарга таш ыргытышты. Кытайдан чыгарылган украиналыктар Новые Санжары шаарындагы аскердик медициналык борбордо 14 күн карантинде кармалышат.
Ондогон демонстранттар Кытайдагы Ухань шаарынан коронавирустан улам эвакуацияланган жарандарды алып бара жаткан автобустарга таш ыргытышты. Кытайдан чыгарылган украиналыктар Новые Санжары шаарындагы аскердик медициналык борбордо 14 күн карантинде кармалышат.
Президент Зеленский демонстранттарга адамгерчиликтүү болууга үндөдү. Украинанын коопсуздук кызматтары "автобуста коронавируска кабылган адамдар дагы бар" делген жалган маалымат тараганын белгиледи. Учурда тергөө иштери уланып жатат.
Бейшемби күнү Украина 45 атуулун жана 27 чет өлкөлүк жаранды Ухань шаарынан чыгарып кеткен. Учак Украинанын чыгышындагы Харьков шаарындагы аба майданга конуп, Кытайдан эвакуацияланган кишилерди алты автобус менен Новые Санжары шаарына жеткиришкен. Бирок шаарга жакындаганда демонстранттар автобустарга таш ыргытышып, жолду бууп алышкан.
Өлкөнүн Саламаттыкты сактоо министрлиги Ухандан чыгарылган атуулдардын арасында коронавирусту жуктургандар жок экенин билдирди. Алар эки жолу текшерилген жана Covid-19 вирусунун симптомдору байкалган эмес.
Украинанын Тышкы иштер министрлиги дене табы жогору болгондуктан үч украиналык жана бир казак жараны Кытайда калганын маалымдады.
Тирешүү болгон шаарга Украинанын премьер-министри Алексей Гончарук, саламаттыкты сактоо министри Зоряна Скалецкая жана ички иштер министри Арсен Аваков дагы барып, жергиликтүү калк менен жолукту.
Коомдук сайттарга тараган видеолордо Арсен Аваков "бул кишилерге коронавирус жуккан эмес" деп айтканын көрүүгө болот. Бирок ички иштер министринин бул сөзүнө, демонстранттардын бири "азыр аныктала элек, кийин эмне болот" деп жооп кайтарган.
Президент Зеленский болсо украиналыктарды адамгерчиликтүү болууга үндөп, нааразылык акцияларга чыкпоого чакырды.
"Эвакуацияланган жарандардын көбү отуз жашка чыга элек. Башкача айтканда алар жаш балдар. Бирок мен башка коркунуч жөнүндө сөз кылгым келет. Биз адамдык сапатыбызды жоготуп бара жатабыз, баарыбыз украиналыкпыз. Ар бирибиз - вирус тарап жатканда Ухань шаарында жашап жаткандар дагы Украинанын атуулу",-деди президент Зеленский.
Covid-19 вирусун 76 миңден ашуун киши жуктурду, 2,247 киши көз жумду. Каза тапкандардын көбү Кытайда катталган.
Кытайдын саламаттыкты сактоо боюнча расмийлери жаңы коронавирусту жуктурган 70 миң бейтапка байкоо салып, Covid-19 вирусу боюнча атайын изилдөөсүн жарыялады.
Кытайдын расмийлеринин айтымында, коронавируска кабылгандардын 80 пайызы инфекцияны жеңил көтөргөн, 13.8 пайызы оор абалда, 4.7 пайызы абдан оор абалда . Бирок Covid-19 вирусу өзгөчө карыяларга коркунуч жаратат. Вируска кабылган 80 жаштан жогору кишилердин 14.8 пайызы көз жумган.
Ошондой эле изилдөөдө Covid-19 дарыгерлерге олуттуу коркунуч экенин айтылат. 3,019 медкызматкер вирусту жуктурганы сөз болуп, алардан 1,716 учур тастыкталды. Беш медкызматкер коронавирустан улам көз жумду.
Коронавирусту жуктургандардын 2.3 пайызы көз жумган. Вирустун очогу саналган Хубэй провинциясында вирусту жуктургандардын 2.9 пайызы каза тапкан.
Кытай тараткан расмий маалыматтарга караганда, 72,436 киши вируска кабылды, 1,868 көз жумду. 12 миңден ашуун киши коронавирустан сакайып, үйүнө кеткен.
Кытайдын саламаттыкты сактоо расмийлери, шаарлардын тышкы дүйнө менен байланышын үзүп, кемелерди карантинде кармоо, бет кап кийип жүрүү сыяктуу аракеттер менен вирустун жайылышын токтотуу максатына жеткенин айтышууда.
</doc>
<doc docid='bbc_world-52000229' lang='kir' type='mono' source_url='https://www.bbc.co.uk/kyrgyz/world-52000229' term='COVID'>
Covid-19: Кыргызстан вирусту тез аныктоочу тесттерди сатып алды
Кыргызстан вирусту 20 мүнөттө аныктай турган лабораториялык тесттерден 5000ди сатып алды. Ал тапта сырттан келген жарандарды карантинге алуу шарттары өзгөрдү.
Кыргызстан вирусту 20 мүнөттө аныктай турган лабораториялык тесттерден 5000ди сатып алды. Ал тапта сырттан келген жарандарды карантинге алуу шарттары өзгөрдү.
Республикалык штабдан билдиришкендей, бүгүнтөн тарта Кыргызстанда коронавирусту аныктоо үчүн жаңы келген эксперсс тесттер колдонулат. Ал мурда колдонулуп жаткан анализ ыкмаларына караганда жөнөкөй жана арзан. Бул тесттерди колдонуу Кытайда, Түштүк Кореяда жана башка өлкөлөрдө жакшы натыйжасын көрсөткөн дешти штабдан.
Жаңы тест менен изилдөөдө вирус бар экени аныкталса, ПЦР анализ дагы кошумча жасалат. ПЦР анализ - бул адамдан алынган биологиялык затты жасалма шартта микроскоп менен изилдөө.
Аталган жаңы тесттер вирус менен күрөшүү үчүн ачылган атайын эсепке түшкөн каражаттан сатып алынды.
Акыркы маалыматтарга ылайык, коронавирус жуктургандардын саны Кыргызстанда 14 киши. Сузакта жаткан эки кишинин абалы орточо оор деп бааланып, дене табы 38 градус болуп жаканы кабарланды. Калгандарынын абалы канааттандыраарлык.
Ал арада Кыргызстанга сырттан келгендерди карантинге алуу шарттары өзгөрдү. Кыргызстанга биринчи жана экинчи категориядагы кооптуу өлкөлөрдөн келгендердин баары обсервацияга үч күнгө жайгаштыруу чечими кабыл алынды. Ага чейин илдеттин клиникалык белгилери жоктору үй карантинине жиберилип жаткан.
Ошондой эле чет жердик жарандардын кириши боюнча чектөөлөр да өзгөрдү. Өкмөттүн 22-марттагы буйругуна ылайык, кыргызстандагы үй-бүлөлөрдүн мүчөсү болгонү жарандыгы белгисиз адамдар жана Кыргызстанда убактылуу жашоо укугун алгандар да кырдаал жөнгө салынганга чейин киргизилбейт.
Өлкөдө аталган вирусту жуктургандардын жаш курагы 25тен 80ге чейинкилер. Алар менен байланышта болгон 2628 адам аныкталган.
Кыргызсттанда 22-марттан тарта өзгөчө кырдаал режими киргизилди.
Өзгөчө кырдаал режиминен улам 6500дөн ашык милиция кызматкери иштеп жатат. (AK)
</doc>
<doc docid='bbc_world-51834275' lang='kir' type='mono' source_url='https://www.bbc.co.uk/kyrgyz/world-51834275' term='COVID'>
Жаңы коронавирустун тарашы пандемияга жетти
Дүйнөлүк саламаттык сактоо уюму жаңы коронавирустун тарашы пандемияга жетти деп жарыялады. Вирус бардык континенттерге жетти.
Дүйнөлүк саламаттык сактоо уюму жаңы коронавирустун тарашы пандемияга жетти деп жарыялады. Вирус бардык континенттерге жетти.
"Биз эч качан коронавирустан улам келип чыккан мындай пандемия менен бет келген эмес элек. Ошол эле маалда көзөмөлдөөгө мүмкүн болгон пандемияга дагы эч качан жолуккан эмеспиз. [...] 114 өлкөнүн аймагында катталган коронавирус жуккан 118 миң учурдун 90 пайызы төрт эле өлкөгө туура келет. Алардын экөө - Кытай жана Түштүк Кореяда ооруга чалдыккандар саны сезилерлик азайды",-деп билдирди Дүйнөлүк саламаттык сактоо уюму.
Уюмдун жетекчиси Тедрос Гебрейесус өкмөттөрдү "чукул арада жана агрессивдүү чараларды" көрүүгө чакырды. Буга чейин ДСУ Covid-19 коронавирусун эпидемия катары көрсөтүп келген.
Бул грек сөзү. Кыргызча таржымалдаганда "пан" - "бүт баары" деген маанини берет. Ал эми "демос" сөзү "кишилер" дегенди туюндурат.
Адистер бир эле учурда дүйнөнүн булуң-бурчуна илдет тараган абалды ушунтип аташат. Бул сөздөн коркуунун кажети жок. Ал болгону оорунун жайылышынын масштабын көрсөтөт жана инфекциялык ооруларга гана колдонот. Тактап айтканда, эпидемия - бир эле өлкөдө оорунун активдүү тарашы.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы 2020-ж., 21-март 20:00 GMT+6
Пандемия масштабына жеткен ооруларды адамзат башынан далай ирет өткөрдү. Тарыхтагы ири эпидемиялардын бири 1918-жылы болгон. Бул "испан тумоосунун" пандемиясы эле. Ал Европада башталып, Биринчи дүйнөлүк согуштан кийинки миграцияга туш келген. XX кылымыдын башында бул илдетти дүйнөдө 500 млн киши жуктуруп, элүүдөн жүз миллионго чейин каза тапкан.
XXI кылымда бизди SARS (2003), куш тумоосу, MERS, (2012), Эбола (2014-2015), Зика (2016) сыяктуу вирустар дагы бир топ чочулатты. Эске сала кетели, "пандемия" сөзү илдеттен каза тапкандардын эмес, оорунун жайылуу масштабын гана түшүндүрөт. (AbA)
</doc>
<doc docid='bbc_52195860' lang='kir' type='mono' source_url='https://www.bbc.co.uk/kyrgyz/52195860' term='COVID'>
Коронавирус: Кытайда январдан бери биринчи жолу өлүм-житим катталган жок
Кытайдын бийлиги өткөн суткада январдан бери биринчи жолу коронавирустан өлүм-житим катталбаганын билдирди.
Кытайдын бийлиги өткөн суткада январдан бери биринчи жолу коронавирустан өлүм-житим катталбаганын билдирди.
Саламаттыкты сактоо боюнча мамлекеттик комитеттин билдирүүсүндө, жаңы катталган 32 учур болгонун, анын баары сырттан келгени айтылды. Коронавирустун очогу болгон Хубэй провинциясында инфекциянын бир дагы жаңы учуру катталган эмес.
Буга чейин провинциядагы карантин чаралары бир аз жумшарган эле. Шаршембиден тарта провинциянын борбору саналган Ухань шаарындагы чектөөлөр алына баштайт.
Кытайдын бийлиги 8-апрелден тарта Ухандагы карым-катнашка чектөөнү алат деп күтүлүүдө. Шейшембиде эрте менен алынган маалыматтарга караганда, дүйнөдө коронавируска чалдыккандар саны 1,3 млн ашты. Ал эми каза тапкандар 75 миңге барды.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Европа пандемиянын эң оор тилкеси болуп турат. Дүйшөмбүдө Францияда өлүм-житим көп катталды. Италияда дагы бир нече күн төмөн болгон көрсөткүчтөр кайра секирик жасады. Соңку 24 сааттын ичинде Францияда Covid-19 тумоосу 833 кишинин өмүрүн алды. Бул эң жогорку көрсөткүч.
АКШда вирустан каза тапкандар 10 миңден ашты. Өлкөнүн саламаттыкты сактоо кызматынын жетекчиси Жером Адамс жекшембидеги билдирүүсүндө, кырдаалды Перл-Харборго салыштырып, жоготуулар көп болот деп билдирди.
"Рейтер" агенттиги Кытайдын өзүндө эч кандай оорунун белгилери байкалбай туруп эле  коронавируска чалдыккандар көп болуп жатканын жазды.
Кытайдын маалыматына караганда, жекшембиге чейин мындай 78 учур катталган. Бир сутка мурун алардын саны 47 эле.
Мындай оорунун белгилери жок туруп вирус аныкталгандардын дээрлик жарымы Хубэй провинциясынан. Кытай дарыгерлери бул абалды түшүнүүгө аракет кылууда. (AbA)
</doc>
<doc docid='bbc_world-52542005' lang='kir' type='mono' source_url='https://www.bbc.co.uk/kyrgyz/world-52542005' term='COVID'>
Орусия: Согуш ардагерлери Жеңиш күнүн өзгөчө белгилеп жатышат
Коронавирус пандемиясынан улам Экинчи дүйнөлүк согуштагы Жеңиштин 75 жылдыгына арналган парад жылдырылган. Бирок айрым согуштун ардагерлери бул күндү өзгөчө майрамдашууда.
Коронавирус пандемиясынан улам Экинчи дүйнөлүк согуштагы Жеңиштин 75 жылдыгына арналган парад жылдырылган. Бирок айрым согуштун ардагерлери бул күндү өзгөчө майрамдашууда.
9-майда Кызыл аянтта өтө турган парадда Орусия аскердик кубатын даңазалайт. Ири майрамга миңдегендер катышып, дүйнөнүн булуң-бурчунан сыйлуу коноктор чакырылышы керек эле. Бирок коронавирус түзгөн коркунучтан улам парад эмдиги жылга жылдырылды.
Москва шаарында өтө турган параддын ордуна 32 шаарда абадан учак менен тик учактар өз чеберчилигин көрсөтөт. Ал эми жүз миңдегендер катышкан "Өлбөс полк" акциясы онлайн өтмөй болду. Бул акцияда жүздөгөндөр согушка катышкан жакындарынын сүрөттөрүн көтөрүп, ардагерлерди эскеришет.
Ага карабастан, Орусиянын армиясы айрым ардагерлерге жеке парад уюштурду. Ленинград аймагындагы Луга шаарчасында жашаган Виктор Полячков 95 жашка чыкканда, анын үйүнүн алдына аскердик музыканттар келип, согуш учурунда чыгарылган Совет ырларын аткарып беришти. Ардагер Берлинди бошотуу операциясына катышкан.
Лев Арменеев согуш учурунда белгилүү "Катюша" аталган ракета аткан системаны иштетип, кызмат өтөгөн. Орусиянын армиясы ардагердин үйүнүн алдында системанын жаңы түрүн алып келишип, Лев Арменеев жана анын кошуналарына көрсөтүштү.
Ал эми Санкт-Петербург шаарынын тургуну, 97 жаштагы Зинаиди Корнева согушта башынан өткөн окуяларды айтып берип, Covid-19 вирусунан көз жумган дарыгерлердин үй-бүлөлөрүнө акча чогултуп жатат. Британиялык ардагер капитан Том Моордун окуясын уккандан кийин, Зинаиди Корнева дагы оор учурда жардам берүүгө умтулду. Том Моор жүз жашка толгонго чейин кайрымдуулук үчүн короосун айланып жүгүрүп, Британиянын коронавирус менен күрөшүп жаткан дарыгерлерге дээрлик 33 миллион фунт чогултуп берген. Анын акциясын бир жарым миллион тургун колдоп, акча салган.
Зинаиди Корневанын үй-бүлөсү болсо ага "Ютуб" канал ачып берип, ал согуш учурундагы окуяларды сүрөттөп жатты. Биринчи эле видеосунда 100 жашка чыгып жаткан британиялык капитан Том Моорго жүн байпак согуп берүү убадасын берген.
Зинаиди апа үч миллион рубль (40 миң доллар) акча чогултууну көздөгөн, азыр ал анын үчтөн бирин топтоду. "Комсомольская правда" басылмасы ардагер 9-майга чейин акциясын токтотпойт деп маалымдады.
Өткөн жылы Орусияда Экинчи дүйнөлүк согушка катышкан 75 миң ардагер бар экенин жарыяланган.
Макаланын автору: Ярослава Кирухина
</doc>
<doc docid='bbc_world-51644759' lang='kir' type='mono' source_url='https://www.bbc.co.uk/kyrgyz/world-51644759' term='COVID'>
Коронавирус Грузияга жетти, аны жеңүүгө "Арбидол" жардам береби?
Коронавирус Covid-19 Кытайдын чегинен сырткары аймактарга жайылып жатат. Грузиянын бийлиги вирустун биринчи учуру катталганын жарыялады.
Коронавирус Covid-19 Кытайдын чегинен сырткары аймактарга жайылып жатат. Грузиянын бийлиги вирустун биринчи учуру катталганын жарыялады.
Вирус жуктуруп алган грузин жараны Ирандан келген экен. Иранда соңку күндөрү вирустан 15 киши көз жумду. Италияда илдет жуктургандар саны акыркы суткада үч эсеге көбөйдү. Соңку маалыматтарга караганда, 453 кишиден вирус табылды.
Ал ортодо Кытайда 1970-жылдары Советтер Союзу чыгарган "Арбидол" препаратына болгон талап өсүүдө. Өткөн аптада Кытайдын Саламаттыкты сактоо боюнча улуттук комиссиясы Covid-19 вирусун дарылоонун бир каражаты катары ушуну сунуштаган.
Кытай өкмөтү көп сандагы "Арбидол" сатып алган. Кытайдын интернет-аптекаларында бул препаратка болгон талап кескин өсүп кетти. Орусияда дагы "Арбидолго" талап жогорулаган. Бирок ошол эле маалда анын эффективдүүлүгү күмөндүү дейт эксперттер.
Кытайда "Арбидолду" эпидемиядан эң көп жабыркаган Ухандын тургундары үчүн сатып ала башташкан. Орусияда коронавирусту айыктырууда ушул дары натыйжалуу болот экен деген имиштерден кийин талап күчөгөн экен. 29-январдан 18-февралга чейин дарыны сатуу 18 пайызга өскөн. 25-январда Орусиянын Федералдык антимонополия кызматы аталган дарыны коронавируска каршы натыйжалуу деген жарнама үчүн  "Арбидол" өндүргөн "Отисфарм" компаниясына кылмыш ишин козгогон. Себеби, препаратты радиодон жарнамалашкан.

Кытайда мындай жарнамалар маселе жараткан жок. Жергиликтүү басылмалар бул дары тууралуу активдүү жазууда.
Айрым эксперттер кытай өкмөтү элге үмүт берип, дүрбөлөң түшүүдөн кармап жатат деп да эсептейт. "Арбидол" Кытайда 2006-жылдан тарта чыгарылат. Буга чейин дары анчалык деле популярдуу болгон эмес.
Covid-19 коронавирусуна каршы "Арбидолдун" эффективдүүлүгү боюнча макалалар Кытайда февралдын биринчи аптасында чыга баштады. 6-февралда Чжэцзян университетинин вирусологдор командасы изилдөө жүргүзүшкөн. Аны профессор Ли Ланцзюань жетектеген. Бул иликтөө "Арбидол" менен ВИЧ-инфекциясынын терапиясына колдонулган "Дарунавир" аралашмасына тиешелүү болгон экен.
Профессор Ли ошондон кийин "Арбидолду" коронавирус  менен күрөштө сунушталган дары-дармектердин тизмесине кошуунун сунуштайт. Бирок анын канчалык найтыжалуу болоруна дарыгерлер өздөрү күмөнсүп турушат.
CSPC Ouyi препарат кошумча тесттен өтүшү керек деп айтты.
Препаратка бир катар тесттер өтүп, эффективдүүлүгү далилденген жок. Бирок сыноо уланып жатат, деди Би-Би-Сиге изилдөөчү Ян Цзыфэн. Мурда бул препарат башка вирустардан дарылануу үчүн сунушталып келген. (AbA)
</doc>
<doc docid='bbc_world-52539925' lang='kir' type='mono' source_url='https://www.bbc.co.uk/kyrgyz/world-52539925' term='COVID'>
Кытай коронавирус тууралуу чындыкты жашырганбы?
Англис тилдүү беш өлкөнүн чалгын кызматтарынын биргелешкен докладында Кытай жаңы коронавирус тууралуу маалыматтарды атайын жашырган жана жок кылган деп айтылды.
Англис тилдүү беш өлкөнүн чалгын кызматтарынын биргелешкен докладында Кытай жаңы коронавирус тууралуу маалыматтарды атайын жашырган жана жок кылган деп айтылды.
Бул тууралуу австралиялык Sunday Telegraph басылмасы жазып чыкты. Басылма докладдын көчүрмөсү бар экенин айтууда.
Расмий булактар муну ырастай элек. Бирок австралиялык басылмадагы маалымат Батыш менен Кытай ортосундагы маалымат согушунун кезектеги соккусу болду.
Sunday Telegraph кабарлагандай, АКШ, Британия, Канада, Австралия жана Жаңы Зеландиянын "Беш көз" (Five Eye) деп аталган биргелешкен чалгындоо альянсы 15 барактан турган доклад даярдаган. Анда Кытай коронавирус тууралуу маалыматты жашырып, башка өлкөлөрдү кооптуу абалга кептегени айтылат. Маселен, кытайлык бийлик дарыгерлердин оорунун кооптуу экенин дүйнөгө кабарлоосуна мүмкүнчүлүк берген эмес. Лабораториялык эксперименттерди жок кылып, вакцинанын үстүнөн иштеп жаткан чет өлкөлүк окумуштууларга эч кандай үлгүлөрүн берген эмес деп айтылат.
Буга чейин АКШ президенти жана мамлекеттик катчысы Кытай коронавирусту Ухандагы  Вирусология институтунун лабораториясынан таратты деп айыптады. Мындай шектенүүлөр пандемия башталгандан бери эле дүйнөлүк медиада талкууланып келүүдө.
Бирок Sunday Telegraph  ырастагандай, "Беш көздүн" докладында вирусту кытайлык  лабораторияда жасашканы тууралуу маалымат жок.
Кытайдын расмийлери мындай айыптоолордун баарын четке кагууда. Британиянын коргоо министри Бен Уоллес Sunday Telegraph басылмасына комментарий берүүдөн баш тарткан.
АКШ президенти Дональд Трамп 30-апрелде журналисттердин суроолоруна жооп берип жатып, вирус Ухандагы лабораториядан тараганын айтты. Бирок АКШнын Улуттук чалгын кызматы ошол эле күнү билдирүү жасап, көпчүлүк окумуштуулар айтып жаткан вирус адамдын катыштыгы жок эле, табигый булактан чыккан деген версияга ыктап турганын билдирген эле.
АКШнын мамлекеттик катчысы Майк Помпео жекшембиде Эй-Би-Си телекомпаниясына интервью берип, "вирустун булагы Кытайдагы лаборатория болгону тууралуу көптөгөн далилдер бар экенин" айтты.
Ошол эле маалда алып баруучу Улуттук чалгын кызматынын билдирүүсүн Помпеонун эсине сала кетти. "Ооба, туура. Мен муну менен макулмун",- деди мамлекеттик катчы.
Британдык Telegraph басылмасы чалгын кызматындагы булактарына шилтеме берип, Covid-19 тууралуу кырдаалды жана анын масштабын Кытай бийлиги жаап-жашырганы тууралуу өкмөткө мурда эле маалымат берилгенин жазды. (AbA)
</doc>
<doc docid='bbc_world-52267495' lang='kir' type='mono' source_url='https://www.bbc.co.uk/kyrgyz/world-52267495' term='COVID'>
Коронавирустан кийин кайсыл өлкөлөр экономикасын дароо калыбына келтире алат?
Өткөн апта башында Европада биринчилерден болуп Австрия өкмөтү Covid-19га байланышкан чектөө чаралары акырындап алына турганын жарыялаган. Мунун артынан дагы кайсыл өлкөлөр ушундай кадамга барары азырынча белгисиз.
Өткөн апта башында Европада биринчилерден болуп Австрия өкмөтү Covid-19га байланышкан чектөө чаралары акырындап алына турганын жарыялаган. Мунун артынан дагы кайсыл өлкөлөр ушундай кадамга барары азырынча белгисиз.
Covid-19 пандемиясы глобалдык экономиканы алдыда болжоого мүмкүн болбогон абалга кептеди. Көптөгөн өлкөлөр инфекцияны токтотуу үчүн аргасыз чараларга барды. Анын ичинде экономиканы кармап калуу үчүн дагы чараларды көрүүдө. Коронавирусту токтоткондон кийин кайсыл өлкөлөр экономикалык рецессиядан чыга алат? Эксперттер буга жооп издеди.
"Экономикалык коопсуздук индекси -2019" боюнча эң туруктуу экономикалар:
1. Норвегия
2. Дания
3. Швейцария
4. Германия
5. Финляндия
6. Швеция
7. Люксембург
8. Австрия
9. АКШнын борбордук штаттары
10. Улуу Британия
…
125. Кыргызстан
Жалпы тизме бул жерде
Эксперттердин божомолун түшүнүү үчүн FM Global  түзгөн "Экономикалык коопсуздук индекси -2019га" кайрылып көрөлү. Анда 130 өлкөнүн абалы бааланып, саясий туруктуулук, корпоративдик башкаруу ийгилиги, бизнес чөйрөсүндөгү ачык-айкындуулук, сооданын логистикалык механизимдери сыяктуу бир нече факторлор эсепке алынган.
Рейтингден сырткары пандемияга биринчилерден реакция жасап, кризис маалында экономикадагы туруктуулукту сактап турган өлкөлөрдү дагы бөлүп карадык. Биз бул өлкөлөрдөгү эксперттер жана тургундар менен дагы баарлаштык.
Экономикалык коопсуздук индексинде бул өлкө экинчи орунда. Камсыздоо системасына көзөмөл жана башкаруу органдарындагы коррупциянын эң төмөнкү көрсөткүчү менен жогорку баа алган өлкө.
Кризистин башталышында өкмөт чечкиндүү кадамдарга барды. Тез арада социалдык аралыкты сактоо чаралары киргизилип, 11-марттан тарта мектептерди жабышты. Акырындап экинчи баскычтагы жеке ишкерлик жабылды. 14-марттан тарта бардык чет өлкөлүктөрдүн келүүсүнө тыюу салынды. Ал учурда көп өлкөлөрдө коронавирус каттала элек болчу.
Мындай чаралар өзүнүн натыйжасын берди.
"Өткөн жылга салыштырганда адаттагы эле грипп менен ооругандар 70% кыскарган. Мунун өзүн өкмөттүк чаралардын натыйжасынын жакшы көрсөткүчү катар карасак болот",-дейт Копенгагендеги Pissup Tours  турагентигинин башкаруучусу Расмус Кристиансен.
Көпчүлүк даниялыктар коом алдындагы моралдык милдеттерин жакшы түшүнөт
Даниялыктар бийликке ишенет жана жалпы кызыкчылык үчүн биригүүгө даяр. Бул киргизилген чаралардын натыйжасын андан бетер арттырды.
"Учурда даниялык ЖМКларда жана коомдук сайттарда жаңы сөз модага айланды - samfundssind (мааниси "атуулдук сезим" же "атуулдук милдет"). Көпчүлүк жалпы коомдун саламаттыгы үчүн жеке кызыкчылыктарды курмандыкка чалуу керектигин жакшы түшүнүп турат",-дейт Кристиансен.
Бул эми баары шыр кетти дегенди туюндурбайт. Айталы, Кристиансен турбизнестеги тапкан каражатынан куржалак калды. Ошонтсе дагы даниялык өкмөттүн каржылык жардамдары башкаларга үлгү катары көрсөтүлүп жатат. Маселен, айлык акылардын 75 пайызын берүү, ал эми саатына иштегендерге 90 пайыз айылыгын төлөп берүү.
Мындай чаралар өлкөнүн ИДӨнүн 13 пайызына турду.
Ошол эле маалда даниялыктар  - бул бүткүл дүйнөлүк каатчылык экенин жана экономиканын абалы башка өлкөлөр экономикасын кандай жөндөп кетерине байланыштуу экенин жакшы түшүнөт. Башка өлкөлөр кризис менен кантип күрөшөт жана эркин соода принциптери кандай сакталат? Кептин баары ушунда.
Экономикалык коопсуздук индексинин рейтингинде Сингапур 21-орунда. Бул күчтүү экономикасы жана  саясий тобокелчиликтердин, коррупциянын төмөн экенине байланыштуу.
Коронавирустун жайылышын бул өлкө дагы эртелей токтотуп калууга жетишти.
"Биз өкмөткө ишенебиз. Бул кризистеги ар бир кадам ачык-айкын. Эреже болуп калгандай эле, өкмөт кандайдыр бир чараларды киргиздиби, биз аны аткарабыз",-дейт Konigle компаниясынын аналитиги Констанс Тан.
Бирок изоляция эрежелерин бузгандар дагы болуп жатат. Мындай кишилердин паспортун жана эмгек келишимин алып коюшат.
Сингапур чакан өлкө. Ошондуктан кризистен чыгуу - дүйнөлүк экономиканын бутка турушунан көз каранды.
Көпчүлүк компаниялар жаңы шарттарга бат ылайыкташты. Жумушчуларга үйдө иштөөгө шарт жаратышкан. Ал эми өкмөт болсо Trace Together деген мобилдик тиркемени ишке салып, вируситун жайылышын көзөмөлгө алууда. Тиркемени өлкө жарандарынын көбү телефондоруна көчүрүп алышкан.
Өлкөнүн географиялык аймагын эсепке алып, жогорудагы индексте АКШны батыш, борбордук жана чыгыш аймактарга бөлүп карашкан. Жалпысы бардык үч аймак тең рейтингде жогорку (9-11-22-орунда) көрсөткүчтө.
Вирустун тарашына токтотуу ири мегаполистерде кыйынга турууда. Жумушсуздук көрсөткүчү азыр эле жогорку сандарды көрсөтүүдө (марттын соңуна 6,6 млн киши). Буга вирустан улам киргизилген чектөөлөр себеп. Ресторандар жана өндүрүш, соода жана башка бизнестер убактылуу жабылган.
Бирок АКШ бийлиги экономиканы турукташтыруу үчүн каржылык жардам пакетин (2 трлн доллар) кабыл алды. Мунун өзү кырдаалды жумшартып, өлкөнүн эконмикасынын жанданып кетишине өбөлгө болсун деген максатта болду.
Goldman Sachs жана Morgan Stanley эксперттери абалды V көрүнүшүндө болот деп болжоп турат. Экономика кескин төмөндөп, кайра секирик жасашы мүмкүн.
АКШнын экономикалык абалы башка өлкөлөр үчүн дагы маанилүү. Анткени дүйнөлүк ИДӨнүн төрттөн бирин түзөт. Ошондуктан дүйнөлүк экономиканын турукташуусу АКШга көз каранды.
Мурдакы абалга тез арада кайтып келүү үчүн АКШ президентинин администрациясы өлкөнү бир нече районго бөлүүнү сунуштады. Вирустан эң көп жабыр тарткан аймактарды өзүнчө жана экорномикалык активдүүлүк бат калыбына келгендерин өзүнчө бөлүү керек.
"Менимче мындай чаралар бутка туруу үчүн зарыл болгон шарттарды жаратат",-дейт  Америкадагы экономикалык изилдөөлөр институтунун илимий кызматкери Питер Эрл.
"Акча, товар жүгүртүү, эмгек резерви жана идеялар өлкөнүн чегинде гана эмес, бүт дүйнөдө эркин болушу керек болуп турат",-деди ал.
АКШда жалпы саламаттыкты сактоо системасы сынга кабылды.
"Акыр соңу бүтүн дүйнө бул кризистен күчтүү болуп чыгат деп ойлойм. Бирок мунун баары биз кандай сабактарды эске алганыбызга байланыштуу. Эгерде биз мурдакы жашообузга кайтып баргыбыз келсе, коомдук саламаттыкты сактоо тармагынын жаңы формасына инвестиция салып, социалдык коргоонун туруктуу моделин түзүү зарыл",-дейт  экономист жана тарыхчы Майкл Меррил.
Соңку жылдары корпоративдүү башкаруу чөйрөсүн жакшыртуу менен Руанда Экономикалык коопсуздук индексиндеги абалын бир топ жакшыртып алды. Акыркы жолу 35 тепкичке секирик жасап, 77-орунга чыккан.
Өлкөнүн буга чейинки эбола вирусу менен күрөшүүдөгү тажрыйбасы бар. Өткөн жылы коңшулаш Конго мамлекетинде эбола дүрт алганда, Раунда өз аймагына тарашына жол берген эмес.
Анын саламаттыкты сактоо тармагындагы аракеттери өлкө мыкты дарядыкта турганын көрсөтөт.
"Көпчүлүк чет жерлик студенттер сыяктуу эле мен дагы бул өлкөдө кала берүүнүн чечкенмин. Анткени бул жерде өкмөт биздин өлкөлөргө караганда, кырдаалды жакшы жолго сала алат деп ишенебиз",-дейт кениялык студент Гарнетт Ачиенг.
"Африканын башка өлкөлөрүнөн келген бул жердеги чет жерлик сутденттерди түйшөлткөн маселе - мекенибизде жашаган жакындарыбыз үчүн тынчсыздануу".
Сахара түштүгүндө жайгашкан африкалык өлкөлөрдүн ичинен Руанда биринчилерден болуп толук карантин чараларына барды. Калктын социалдык жактан жакыр катмарына изоляция учурунда бекер тамак-аш таратышууда.
Бирок өлкөнүн туризм тармагы катуу жабыр тартат деп күтүлүүдө.
Жогоруда кеп кылган индекс көрсөткүчүндө Жаңы Зеландия 12-орунда турат. Бул өлкөнүн бийлиги дагы пандемияга батыл чара көрдү. 19-марттан тарта чек араларын жапты.
"Аралдагы өлкө катары бизге чек араны көзөмөлдөө жеңил. Ошондуктан чек аранын жабылышы маанилүү эле",-дейт Окленд шаарынын тургуну, Sense Partners компаниясынын экономисти Шамубил Икуб.
Guardian басылмасы көрүлгөн чаралардын натыйжасында бул өлкө мурдакы жашоого биринчилерден кайтып келеши мүмкүн экенин жазган.
Өлкө экономикасынын негизин түзгөн - экспорт жана туризм  алдыдагы айларда өтө оор кырдаалга кабылышы мүмкүн. Жалпысынан экономиканы турукташтырып калганга мүмкүнчүлүктөрү жогору. Биринчиден, мамлекеттин карызы аз жана экономиканы кармап турууга акча салууга шарты бар.  (AbA)
Макала кыскартуулар менен сунушталды. Түп нускасын англис тилинде BBC Travel сайтынан окуңуз.
</doc>
<doc docid='bbc_kyrgyzstan-51542941' lang='kir' type='mono' source_url='https://www.bbc.co.uk/kyrgyz/kyrgyzstan-51542941' term='COVID'>
ТИМ: Кыргызстандык коронавируска кабылды деген кабар кошунасынан улам чыкты
Саякатта жүргөн кыргызстандык коронавируска кабылганы тууралуу кабар желдей тарап жатат. Буга "Diamond Princess" кемесине ээлик кылган компаниянын интернет баракчасына жазылган кабар негиз болду. Анда бир нече өлкөнүн жарандары менен кошо бир кыргызстандыктан дагы Covid-19 вирусуна кабылганы тууралуу маалымат 16-февраль күнү чыккан. Бирок бул информация улам толукталып жатканы дагы кабарланган.
Саякатта жүргөн кыргызстандык коронавируска кабылганы тууралуу кабар желдей тарап жатат. Буга "Diamond Princess" кемесине ээлик кылган компаниянын интернет баракчасына жазылган кабар негиз болду. Анда бир нече өлкөнүн жарандары менен кошо бир кыргызстандыктан дагы Covid-19 вирусуна кабылганы тууралуу маалымат 16-февраль күнү чыккан. Бирок бул информация улам толукталып жатканы дагы кабарланган.
Кыргызстандын Тышкы иштер министрлиги тараткан расмий маалыматка караганда окуянын чоо-жайы башкача. Анда саякаттап жүргөн кыргызстандык менен чогуу бир каютада жашаган адамдан коронавирс аныкталып, ошондон улам кыргызстандык адам да көзөмөлдө тургандыгы айтылат.
Билдирүүдө кыргызстандык саякатчынын дене табы көтөрүлбөгөнү жана ага эч кандай дарылоо жүргүзүлбөгөндүгү айтылат. Кыргызстандын Жапониядагы элчилиги бул адам менен тынымсыз байланышта болуп жаткандыгын дагы кошумчалаган.
"Diamond Princess" кемеси 3-февралдан тарта Жапониянын Йокогама портунда токтоп турат. Жапонияда вирус жуктургандардын саны 96 кишиге жетти. Кемеде болсо кеминде 450 кишиден коронавирус аныкталып, жүргүнчүлөрдүн көбү карантин максатына жетпей жатканын айтышууда. Кемеде жалпысы болуп үч миң жети жүз жүргүнчү жана команда мүчөлөрү бар.
АКШ кемедеги төрт жүзгө чукул жаранын кечээ күнү өлкөдөн чыгарып кетти. Кошмш Штаттарынан кийин Канада, Түштүк Корея, Израиль, Гонконг жана Тайвань сыяктуу мамлекеттер дагы жарандарын Жапониядан чыгарып кетүүнү көздөп турат.
Кытайдын саламаттыкты сактоо боюнча расмийлери жаңы коронавирусту жуктурган 70 миң бейтапка байкоо салып, Covid-19 вирусу боюнча атайын изилдөөсүн жарыялады.
Кытайдын расмийлеринин айтымында, коронавируска кабылгандардын 80 пайызы инфекцияны жеңил көтөргөн, 13.8 пайызы оор абалда, 4.7 пайызы абдан оор абалда . Бирок Covid-19 вирусу өзгөчө карыяларга коркунуч жаратат. Вируска кабылган 80 жаштан жогору кишилердин 14.8 пайызы көз жумган.
Ошондой эле изилдөөдө Covid-19 дарыгерлерге олуттуу коркунуч экенин айтылат. 3,019 медкызматкер вирусту жуктурганы сөз болуп, алардан 1,716 учур тастыкталды. Беш медкызматкер коронавирустан улам көз жумду.
Коронавирусту жуктургандардын 2.3 пайызы көз жумган. Вирустун очогу саналган Хубэй провинциясында вирусту жуктургандардын 2.9 пайызы каза тапкан.
Кытай тараткан расмий маалыматтарга караганда, 72,436 киши вируска кабылды, 1,868 көз жумду. 12 миңден ашуун киши коронавирустан сакайып, үйүнө кеткен.
Кытайдын саламаттыкты сактоо расмийлери, шаарлардын тышкы дүйнө менен байланышын үзүп, кемелерди карантинде кармоо, бет кап кийип жүрүү сыяктуу аракеттер менен вирустун жайылышын токтотуу максатына жеткенин айтышууда.
</doc>
<doc docid='bbc_magazine-52089710' lang='kir' type='mono' source_url='https://www.bbc.co.uk/kyrgyz/magazine-52089710' term='COVID'>
Жайкы аптап коронавирусту өлтүрө алабы?
Көпчүлүк инфекциялык оорулар башында катуу тутанып барып, кийин жыл мезгилине жараша солгундай баштайт. Адатта грипп бизди кышкы суук мезгилде көп жүдөтөт. Башкалары, мисалы ич келте жайында чыгат. Кызамык оорусу дагы жайында аба ырайы салкын өлкөлөрдө төмөндөп, тропикалык аймактарда кескин күчөйт.
Көпчүлүк инфекциялык оорулар башында катуу тутанып барып, кийин жыл мезгилине жараша солгундай баштайт. Адатта грипп бизди кышкы суук мезгилде көп жүдөтөт. Башкалары, мисалы ич келте жайында чыгат. Кызамык оорусу дагы жайында аба ырайы салкын өлкөлөрдө төмөндөп, тропикалык аймактарда кескин күчөйт.
Ошондуктан көптөр COVID-19 ушундай сезондук мүнөзгө ээ болобу деп сурап жатканы жөндүү. Декабрдын орто ченинде вирус Кытайда өтө тездик менен тараган. Андан бери тез эле чек араларды кесип өтүп, АКШ менен Европаны каптады.
Айрым олуттуу жайылган учурлар көбүнчө кышы суук чөлкөмдөргө мүнөздүү болду. Ошондуктан жайында пандемия төмөндөйт деген үмүт бар. Бирок көптөгөн эксперттер жайкы температура вирусту өлтүрөт деп айтууга эрте деп эскертүүдө.
Мындай этияттыктын дагы жөнү бар. COVID-19 (эми аны расмий түрдө SARS-CoV-2 деп аташууда) изилдөөчүлөр үчүн жаңы нерсе. Окумуштууларда вирустун активдүүлүгү сезон сайын өзгөрүп турат дегенге статистикалык аныктамалар жок.
Буга өтө окшош SARS вирусун 2003-жылы ооздуктоого мүмкүн болгон. Ошол себептүү ага жыл мезгилдери кандай таасир тийгизери тууралуу маалыматтар өтө аз.
Деген менен буга чейин кишиге жуккан башка коронавирустар COVID-19 сезондук оору болуп калабы дегенге жооп табууга жардам берет.
10 жыл мурун Эдинбург университетинин инфекциялык ооруларды изилдөө борборунун иликтөөсүндө, коронавирустун үч түрү (баары дем алуу органдары сезгенген бейтаптан алынган) "сезондук мүнөзгө ээ экенин" көрсөткөн. Декабардан тарта апрелге чейин күчөйт. Ушундай эле мүнөз гриппке деле тишелүү эмеспи.
Көбүнчө иммундук системасы төмөн кишилерге жуккан төртүнчү коронавирус тууралуу так айтууга кыйын болгон. Ал эми COVID-19 сезон менен козголо турган вирус болуп калышы дагы мүмкүн. Дүйнөгө тарашынан улам вирус кургак жана суук шартта тез жайылат деп болжоого болот.
Азырынча жарыялана эле аналитикалык изилдөөдө коронавирус тарап жаткан дүйнөдөгү 500 аймактын аба-ырайы салыштырылган. Анда вирустун жайылышы менен температура, шамалдын ылдамдыгы, нымдуулук ортосунда байланыштар бар.
Дагы бир жарыялана элек иликтөөнү карап көргөнүбүздө, жогорку температурада COVID-19 аз жайылганы көрсөтүлөт. Албетте, кеп бир гана аба-ырайында эмес экенин дагы эстен чыгарбоого тийишпиз.
Вирустун сезондук акивдүүлүгү тууралуу конкреттүү маалыматтар жок болсо дагы окумуштуулар компьютердик моделге таянууда.
Адатта пандемия эч кандай сезондук схемаларга баш ийбейт. Маселен, 1918-20-жылдардагы "испанка" тумоосу жай айында чыккан.
"Эртеби же кечпи COVID-19 эндемиялык оору болуп калышы дагы мүмкүн деп болжоп жатабыз,- дейт вирусолог Ян Альберт (Швеция). - Эгерде анда сезондук мүнөз байкалбаса, таң калыштуу болот, албетте. Бирок анын жайылышынын сезондук мүнөзү пандемия кырдаалына чейин өсүп кетеби деген чоң суроо. Биз азырынча муну билбейбиз, бирок бул тууралуу дагы ойлонуу керек".
Изилдөөлөр SARS-Cov-2 сыртта, айталы болот, пластик сыяктуу буюмдарда 21-23 градуста жана 40 пайыз нымдуулукта 72 сааттан көп жашай аларын көрсөттү. Башка температурада жана нымдуулукта вирус өзүн кандай алып жүрөрүн дагы изилдөө керек.
Коронавирустун башка түрлөрү Цельсия боюнча 4 градус температурада 28 күнгө чейин жашай алары белгилүү болгон.
COVID-19 вирусунун "жакын тууганы" SARS дагы кургак жана суук шартта өзүн жакшы сезген.  Температура менен нымдуулук канчалык жогору болгон сайын вирустун өмүрү дагы кыскара берет.
"Бул жерде климаттын ролу жөнүндө айтканда, организмден сырткары жердеги вирустун стабилдүүлүгүнө таасир этет. Маселен, чүчкүрүп-бышкырган учурда абага чачыраган болсо",-деп түшүндүрөт айлана-чөйрөнүн өзгөрүшүнүн биологиялык көп түрдүүлүккө таасири тууралуу изилдеп жүргөн Мигель Ароухо.
"Организмден сырткары вирус канчалык стабилдүүлүгүн сактай алса, анын кишилерге жугуу мүмкүнчүлүгү ошончо көп болуп, эпидемияны жаратат",-дейт эксперт.
Мэриленд университетинин (АКШ) изилдөөсү вирус Цельсия боюнча орточо температура 5 жана 11 градус болгон шаарлар менен аймактарга тез жайылганын көрсөттү.
Бирок тропикте деле оору жуктурган учурлар көп катталууда. Вирустун Азияга тарашы боюнча жакында эле Гарвард медициналык мектебинин адистери жарыялаган анализде, пандемиялык коронавирус аба-ырайынын шарттарына анчейин деле сезимтал эмес деп айтылат. Ошондуктан изилдөөчүлөр вирусту саламаттыкты сактоо тармагын күчөтүү аркылуу гана жеңүүгө чакырган.
Кеп эми вирустун тарашында болуп жатат. COVID-19 сыяктуу илдеттердин тарашы жана анын тароо ылдамдыгы кайсыл мезгил болбосун кишилердин жүрүм-турумунан көз каранды.
Маселен, Европада кызамыктын тарашы адатта окуу жылына туура келет. Ооругандар саны жай мезгилинде, окуучулар бири-биринен алыстаган учурда азаят.
Ухандан дүрт эткен COVID-19 Кытай жаңы жылынын алдындагы миграциянын укмуш жанданган мезгилине туура келип калды.
Кытайлык окумуштуулар Ухандагы COVID-19 вирусунан каза тапкан 2300 учурду иликтеп, бейтаптар өлгөн күндөгү абанын нымдуулугу, температурасы менен байланыштырып көрүшкөн. Бул иликтөө илимий журналдарга жарыяланган жок. Бирок температура жана нымдуулук жогору болгон күндөрү өлүм аз болгон экен. Бул изилдөө дагы болгону компьютердик модел аркылуу ишке ашып, ошого негизделгенин эстен чыгарбоо керек.
Пандемияга алып келген вируска кабылган кишиде иммунитет болуп калат деген дагы күмөндүү. Кишилердин бири-бири менен байланыштарынын азайышы вирустун жайылуу темпин токтотот. Өкмөттөр дал мына ушуга жетүү үчүн аба каттамдарын токтотуп, чек араларын жаап, карантин чараларына барууда.
"Азырынча COVID-19 сезондук болот дегенге эч кандай далилдер жок. Бул жерде кишилердин жүрүм-туруму негизги ролду ойношу мүмкүн", -дейт адистер.
Эгерде COVID-19 катталган учурлар алдыдагы айларда төмөндөгөн болсо, ага бир нече себеп бар. Шаарларды н карантинге жабылышы, изоляция ж.б. (AbA)
Макала кыскартуулар менен сунушталды. Түп нускасын англис тилинде BBC Future сайтынан окуңуз.
</doc>
<doc docid='bbc_world-52499302' lang='kir' type='mono' source_url='https://www.bbc.co.uk/kyrgyz/world-52499302' term='COVID'>
Окумуштуулар коронавируска каршы эффективдүү дарыны аныкташты
Клиникалык сыноолор ремдесивир препараты Covid-19 инфекциясына каршы эффективдүү күрөшкөнүн тастыктады.
Клиникалык сыноолор ремдесивир препараты Covid-19 инфекциясына каршы эффективдүү күрөшкөнүн тастыктады.
Сыноолор дагы деле уланып жатат. Азырынча окумуштуулар сыноолордун алгачкы жыйынтыктарын жарыялады. Буга карабастан АКШнын Аллергия жана инфекциялык ооруларга каршы Улуттук институту препарат тууралуу атайын билдирүү таратты.
"Изилдөөлөр көрсөткөндөй, ремдесивир Covid-19 вирусуна каршы натыйжалуу күрөшүп, бейтаптын айыгып кетүүсүн тездетет",-деди институттун башчысы Энтони Фаучи.
Эки ай мурун, 21-февралда башталган сыноого АКШ, Азия жана Европадагы Covid-19 инфекциясын жуктурган бир миңден ашуун бейтап катышты. Окумуштуулар бейтаптарды экиге бөлүп, бирине кадыресе дарылар менен кошо ремдесивир препараты берилген, экинчи топко плацебо колдонушкан.
Ремдесивир препараты берилген бейтаптар бир жарым эсе тез же 11 күндүн ичинде сакайган. Плацебону алган бейтаптар 15 күндөн кийин гана вирустан айыккан. Ремдесивир дарыны ичкендер арасында көз жумган бейтаптар дагы азырак катталды.
Сыноолор жыйынтыкталгандан кийин көрсөткүчтөр өзгөрбөсө, ремдесивир Covid-19 вирусуна каршы колдонулган эң негизги дарыга айланат. 200 миң кишинин өмүрүн алган вируска каршы азыркыга чейин эч кандай препарат жок. Дарыгерлер инфекциянын симптомдоруна каршы күрөшүп жатат.
"Азыр бул препаратты [ремдесивирди] тез арада ооруканаларга жеткирүү боюнча жетиштүү маалымат бар",-деп айтты АКШнын санитардык көзөмөл мекемесинин башчысы Скотт Готлиб.
Кызыгы, дал ушул ремдесивир препараты тууралуу Lancet журналы дагы жазып чыккан. Анда Кытайда жүргүзүлгөн изилдөөгө ылайык, препарат коронавируска каршы эффективдүү эмес экени айтылат. Бирок кытайлык окумуштуулар 237 бейтапка гана препаратты беришкен. Эксперттер бул жетиштүү эмес экенин белгилешүүдө. Андан тышкары Кытайдын изилдөөсү бейтаптар жетишсиз болгондуктан эрте жыйынтыкталган.
Антивирустук саналган ремдесивир дарысы иммунитетти күчтөндүрүү эмес, инфекцияны козгогон бактерия менен күрөшөт. Covid-19 вирусун жуктурган бейтаптардын иммунитети инфекцияга каршы күрөштө тескерисинче зыян кылып жатканы аныкталган.
Препарат 2015-жылы Эбола вирусуна каршы иштелип чыгарылган. Дары инфекциянын көбөйүшүн токтотууга аракеттенет. Мындай препарат чыгаруу идеясы MERS вирусу жайылып жатканда чыккан.
Ошондо ремдесивир вирусту алдап, көбөйүшүнө бөгөт коет. Бара-бара инфекция алсызданат.
Бул препарат Африкада Эболага каршы колдонулган жана бейтаптын ден-соолугуна зыяны жок экени тастыкталган. Бирок Эбола вирусуна каршы күчтүрөк дары пайда болгондо, дарыгерлер ремдесивир препаратын колдонуудан баш тартышкан. (AT)
</doc>
<doc docid='bbc_world-51456022' lang='kir' type='mono' source_url='https://www.bbc.co.uk/kyrgyz/world-51456022' term='COVID'>
Коронавирустан көз жумгандар миңден ашты. Биз билбеген жагдай кайсы?
Шейшембиде расмий түрдө COVID-19 деген аталыш алган жаңы коронавирустан көз жумгандар миңден ашты.
Шейшембиде расмий түрдө COVID-19 деген аталыш алган жаңы коронавирустан көз жумгандар миңден ашты.
Жекшемби күнү инфекцияны жуктургандар саны (2676 жаңы учур) бир аз жайлап калганы айтылган эле. Бирок дүйшөмбүдө кайра күчөдү (3085 учур).
"Учурда маалымат каражаттарынын, каржы базарынын жана саясатчылардын көңүл борборунда туруп жаткан вирус тууралуу эки ай мурун бизге эч нерсе белгисиз болчу",-деп моюнуна алды Дүйнөлүк саламаттыкты сактоо уюмунун башкы директору Тедрос Гебреисус.
Ошондой эле ал көп суроолорго так жооп жок деп айтты.
"Оорунун очоктору кайсыл жерде? Анын жугуу динамикасы кандай? Бейтап канча убакытка чейин вирусту алып жүрөт? Диагностика жана дарылоо үчүн кандай үлгүсүн (вирустун) колдонуу керек? Илдеттин оор түрү менен кантип күрөшүү зарыл? Бул вирусту жеңүү үчүн ушул сыяктуу көптөгөн суроолорго жооп керек",-деди башкы директор.
Инфекциянын вакцинасы табыла элек. Ошондуктан дүйнөдөгү 400дөн ашуун окумуштуу Женевада эки күндүк илимий конференцияга чогулду. Алардын көпчүлүгү, анын ичинде кытайлык делегация видео байланыш аркылуу катышууда.
Болжолдуу эсептөөлөргө караганда, COVID-19 вакцинасын табуу үчүн бир жарым жыл сарпталат. Бул мезгил аралыгында вирустан сактануу үчүн элементардык гигиена каражаттарын: колду тынбай самындап жууп туруу, чүчкүргөндө, жөтөлгөндө оозду бет арчы менен жабуу, алакан менен жапкан кайра вирустун тарашын шарттайт. Атайын бет кап тагынып жүрүү.
Колду туура жууп жүрүү кандай гана инфекция болбосун алдын алат. Анын ичинде коронавирустан дагы сактанууга жардам берет.
Азырынча инфекцияны Кытайдын өзүндө кармап турууга мүмкүн болуп жатат. Оору жуктургандардын 99 пайызы ушул өлкөдө. Кытайдан сырткары өлкөлөрдөн ооруну жуктурган 470 учур катталды.
"Мындай кырдаал көпкө чейин кармалып турат (бир өлкөнүн аймагында) деп ойлобойм. Ошондуктан биз азыркы жаралган мүмкүнчүлүктү колдонушубуз керек. Эгерде муну кыла албасак, анда анын куну чоң болот",-деди ДСУ жетекчиси Гебреисус.
Түштүк Кореяда вирус жуктурган 28-учур катталды. АКШда он үч кишиге жуккан бойдон тараган жок. Ал ортодо Украина Уханда калган жарандарын эвакуациялоого киришти. Биринчи каттам менен 50 киши жөнөтүлөт. Алар дароо эле эки апталык мөөнөттө карантинде кармала турганы айтылды.
Жекшембиде коронавирустан бир күндө 97 киши көз жумду. Буга чейин мындай көрсөткүч болгон эмес. Жоготуулар 2003-жылдагы SARS эпидемиясынан ашып түштү дейт адистер. Бирок инфекциянын жаңы жуккан учурлары стабилдешип калганы айтылууда. (AbA)
</doc>
<doc docid='bbc_kyrgyzstan-51971320' lang='kir' type='mono' source_url='https://www.bbc.co.uk/kyrgyz/kyrgyzstan-51971320' term='COVID'>
Коронавирус: Кыргызстан эки районго өзгөчө кырдаал абалын киргизди
Саламаттык сактоо министри Космосбек Чолпонбаевдин маалыматы боюнча, эрте мененки саат тогузга карата Кыргызстанда коронавирус жуктурган дагы үч  жаӊы учур катталган.  Жаӊы очоктор Ош облусунун Ноокат районунда аныкталган.
Саламаттык сактоо министри Космосбек Чолпонбаевдин маалыматы боюнча, эрте мененки саат тогузга карата Кыргызстанда коронавирус жуктурган дагы үч  жаӊы учур катталган.  Жаӊы очоктор Ош облусунун Ноокат районунда аныкталган.
Youtube посттун аягы, , автор: ЭлТР Маалымат
Коронавирус жуктургандардын жалпы саны алты кишиге жетти. Бейтаптар изоляцияналып, дарыгерлердин көзөмөлүндө болуп, тийиштүү дарылануу алууда, деди расмийлер.
"Кооптонууга негиз жок, карантинди сактап, көп эл чогулган жайларга жана иш-чараларга барбай, эгерде кандайдыр бир оору белгилери байкалса, үйдөн чыкпастан тез жардам кызматына байланышып, медиктердин сунуштамаларын так аткаруу кажет", - деп билдирди министр.
Учурда обсервацияда 410 киши бар. Обсервация жана ооруканага жаткыруу үчүн 2290 орундук даярдалган. Кичи ажылыктан кайтып келген жарандар менен байланышта болгон 1042 адам дарыгерлердин көзөмөлүндө турат. Медициналык жана санитардык-карантиндик пункттар күчөтүлгөн тартипте иштеп жатат.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы 2020-ж., 21-март 20:00 GMT+6
Ноокат райондук администрациясынын башчысы Давранбек Маматалиевдин буйругу боюнча Ош облусунун Ноокат районуна өзгөчө кырдаал режими киргизилди. Айрым айылдарга кирип-чыгууга чектөөлөр кирип, жолго тосмолор коюлуп жатат.
"2020-жылдын 20-март күнү Ноокат районунунун аймагына өзгөчө кырдаал киргендигине байланыштуу Ош облустук Ички иштер башкармалыгы тарабынан райондун аймагындагы Жаӊы-Ноокат жана Зулпуев айыл аймактарына коюлган посттор менен бирге жалпы 35 жерге блок посттор коюлду. Мындан ары бул жерлерде  24 саат боюу тынымсыз түшүндүрүү иштери улантылат.  Бул иш чаранын негизги максаты - элибиздин ден соолугуна кам көрүп , коронавирустун мындан аркы таркашына бөгөт коюу болуп саналат. Ошондуктан, урматтуу Ноокат районунун тургандары жана коноктору!  Коронавирусту жоюу аракеттерине сый урмат менен карап,  блок посттордогу өз милдеттерин аткарып жаткан ички иштер органдарынын кызматкерлерине түшүнүү менен мамиле кылууӊуздарды суранабыз. Убактылуу ыӊгайсыздыктарды жараткандык үчүн кечирим сурайбыз",-деп билдирүү жасады Ош облустук милициясы.
Буйрукка ылайык, өзгөчө кырдаал учурунда төмөндөгүдөй чаралар жана убактылуу чектөөлөр киргизилет:
Эки күн мурун Кыргызстанда биринчи жолу коронавирус катталган. Расмийлер коронавирус Сауд Арабиясына барып келген үч жарандан аныкталганын ырастаган эле.
Саламаттык сактоо министрлиги кабарлагандай, алар 12-мартта учуп келип, үй көзөмөлүндө турган. Сауд Арабиясына кичи ажылык зыярат үчүн барышкан экен. Алар менен чогуу учакта бирге келген 90дон ашуун адам обсервацияга жаткырылды деген саламаттыкты сактоо министри.
"Сакина групп" туристтик фирмасы 26-февралда 46 кишини Сауд Арабияга умрага жөнөтүп, 12-мартта келишкенин Би-Би-Сиге билдирген эле.
Бул фирманын кардарларынын баары ушу тапта карантинде.
"Алар келгенде аба майданда текшерип, байланыштарын адрестерин жазып калышкан. 18-мартка караган түнү кардарлардын баарын таап, карантинге жаткырууга көмөктөштүк",- деди фирманын өкүлү Максат Чалов.
Максатбек Чаловдун айтымында, ошол күнү эки каттам келген. Анда болжол менен жалпы 290 киши учуп келген.
Коронавирус жуктуруп алганы белгилүү болгон тургундар Сузак районунан экени аныкталып, бир катар айылдарга өзгөчө кырдаал киргизилген. (AbA)
</doc>
<doc docid='bbc_world-52089708' lang='kir' type='mono' source_url='https://www.bbc.co.uk/kyrgyz/world-52089708' term='COVID'>
Коронавируска байланышкан соңку кырдаал: АКШда жоготуулар көп болот
Коронавирус жуктургандар саны дүйнөдө 720 миңден ашты. Каза тапкандар саны 33 миңге барды. Эң оор кырдаал Европанын түштүгүндө жана АКШда.
Коронавирус жуктургандар саны дүйнөдө 720 миңден ашты. Каза тапкандар саны 33 миңге барды. Эң оор кырдаал Европанын түштүгүндө жана АКШда.
АКШда оор кырдаал түзүлдү. Көпчүлүк саясатчылар, анын ичинде Нью-Йорктун мэри Билл де Блазио ооруканаларда жабдыктар жана орундуктар жетишпей, бейтаптарды дарылоо кыйын болот деп чочулап жатат.
Президент Трамп жоготуулардын эң бийик көрсөткүчү божомолдор боюнча эки аптадан кийин болот деп айтты. Эң жогорку чегине Италия мененИспания жеткени айтылууда. Италиянын бийлиги жаңы жуктургандар саны кыскарат деп күтүп жатышканын билдирген. Италияда бир айдан бери карантин чаралары көрүлүүдө. Ал 3-апрелге чейин уланат.
АКШда Covid-19 вирусунан каза тапкандар саны 100 миңден 200 миңге чейин жетиши мүмкүн. Бул тууралуу Аллергиялык жана инфекциялыкооруларды изилдөө институтунун директору, доктор Энтони Фаучи билдирди.
Си-Эн-Энге берген маегинде, азыркы шартта миллиондор вирусту жуктуруп алышы мүмкүн экенин айткан.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Британия бийлиги мурунку жашоого кайтып келүүгө дагы жарым жыл кетет деп эскертти. Бул деген алдыдагы алты ай ичинде өлкө карантинчараларын албай турганын көрсөтөт. Кайсыл бир деңгээлде чектөө чаралары сакталат. Дем алыш күндөрү Англиянын саламаттыкты сактоо тармагынын жетекчиси Стивен Поуис: "Эгерде биз жоготууларды 20 миңден төмөн кармай алсак, анда эпидемия менен өтө жакшы күрөшкөнүбүздү көрсөтөт",-деп айтты.
Жекшембиде Африканын калк эң жыш жайгашкан өлкөсү - Нигерияда карантин жарыяланды. Карантин өлкөнүн эки ири шаарында, Абуджа менен Лагоско кирди.
Эки аптадан бери катаал карантин чарасы иштеп жаткан Испанияда жумушка чыгып жаткандар үчүн жаңы чаралар кошулду. Эми ага ылайык, негизгитармактардагы жумушчулар гана чыга алат. Карантин 9-апрелге чейин уланат.
Орусия баш калаасы Москванын мэри Сергей Собянин 30-марттан тарта карантин чараларын жарыялады. Тургундар жашаган жерине жакын дүкөн жана дарыканага гана чыга алат. Эгерде жумушча чыгуу зарыл болгондо гана ишке барууга уруксат берилди. Орусияда бир жарым миң кишиге вирус жугуп, алардын тогузу каза тапты.
Карантинге алынган Европанын ири шаарларында өткөн жылдын ушул маалына салыштырганда, аба бир топ тазара түшкөн. Мындай маалыматты Европанын космос агенттиги билдирди.
Жаңы маалыматтар Copernicus Sentinel-5P спутнигинен алынган байкоолорго негизделген. Анда Европанын ири шаарларында, айталы, Париж, Мадрид, Римде атмосферадагы көмүр кычкыл газынын концентрациясы азайган. (AbA)
</doc>
<doc docid='bbc_world-52179174' lang='kir' type='mono' source_url='https://www.bbc.co.uk/kyrgyz/world-52179174' term='COVID'>
Covid-19: дарыгерлер желим баштык, лыжага кийген көз айнекти колдонуп жатабы?
Covid-19 вирусу дүйнөгө жайылып жатканда, дарыгерлер инфекция менен тынымсыз күрөшүүдө. Британиянын кайра жандандыруу бөлүмүндө иштеген дарыгерлердин бири, алар майдан тилкесинде күн сайын туш болгон кыйынчылыктар тууралуу айтып берди.
Covid-19 вирусу дүйнөгө жайылып жатканда, дарыгерлер инфекция менен тынымсыз күрөшүүдө. Британиянын кайра жандандыруу бөлүмүндө иштеген дарыгерлердин бири, алар майдан тилкесинде күн сайын туш болгон кыйынчылыктар тууралуу айтып берди.
Башка мамлекеттердей эле, Британиянын дарыгерлерине дагы ооруканадагы каражаттардын жетишсиздиги тууралуу медиага сөз кылбагыла деген буйрук берилгенин Би-Би-Сиге билдирди. Бирок жандандыруу бөлүмүндө иштеген дарыгердин бири чындыкты жашыргысы келген жок. Дарыгердин коопсуздугу үчүн макалада анын ысымы өзгөртүлдү.
Робертс айым ооруканадагы жандандыруу бөлүмү вируска кабылгандарга толгонун айтат. Операциялар, жада калса рак илдетине каршы клиника дагы жабылды. Өлкөдө дарыгерлер, антибиотик менен дем алууга жардам берген аппараттар жетишсиз. Британияда вируска кабылгандардын жогорку чеги 14-15-апрелде гана белгилүү болот деген жоромол бар. Бул кабарды уккан дарыгерлер тынчсызданып турат.
Мындан дагы коркунучтуусу, 13 саат бою вируска кабылгандарга жардам берген дарыгерлер коргонуучу каражаттар катары таштандыга пайдаланчу баштыктарды, желим белдемчилерди жана лыжага кийген көз айнекти колдонуп жатышат.
Коомдук жайларда эки метр аралыкты сактоо эрежеси колдонулуп жаткан чакта, дарыгерлер эч коргонуучу каражаттары жок туруп эле вирусту жуктурган адамдарга 20 сантиметрге чейин жакын келүүдө.
"Дарыгерлер, медайымдар вируска кабылгандарга абдан жакын келишет. Бирок алардын коргонуучу каражаттары жок. Бул туура эмес. Аргасыздан таштанды баштыктарын колдонуп жатабыз",-дейт Робертс.
Британиянын өкмөтү коргонуучу каражат жетишсиз болуп жатканын мойнуна алды. Өкмөт армияны тартып, каражаттарды бардык ооруканаларга жеткирүүгө умтулуп жатканын билдирди. Ага карабастан, Робертс айым иштеген ооруканага каражаттар жете элек.
"Азыр колдонуп жаткан коргонуучу беткаптардын мөөнөтү бүткөн. Аларга жаңы датаны чаптап коюшкан. Кечээ күнү бир беткаптан үч башка датаны таптым. Беткапты 2009-жылдан кийин кийбегиле деп турат, анын үстүнө 2013-жылды чапташыпбыр, анын үстүнө 2021-жыл деп турат",-дейт Робертс.
Британиянын Саламаттыкты сактоо министрлиги беткаптардын бары текшерилгенин белгиледи. Ошондой эле Дүйнөлүк саламаттыкты сактоо уюмунун кеңеши толугу менен сакталып жатканын билдирди. Дарыгерлердин тынчсыздануусунан улам коргонуучу каражаттарды тез жеткирүүгө атайын телефон номуру дагы түзүлгөн. Каражаттар жетишсиз болуп жатса, дарыгерлер байланышка чыкса кыска мөөнөттүн ичинде каражат жеткирилет деп айтылууда.
Мындай чараларга карабастан вируска кабылган дарыгерлердин саны өсүп жатат. Робертс менен чогуу иштеген эки дарыгер коронавирусту жуктурган. Алар коргонуучу каражаты жок иштеп жатканда вируска кабылды деген жоромолдор бар. Буга карабастан дарыгерлер ишин токтоткон жок.
"Вирустан улам каза тапкандардын жакындарына кабар угузган абдан оор экен. Себеби муну телефон аркылуу айтасың. "Биртууганыңдын абалы абдан оор, бирок сен келип коштошо албайсың" деп айткандан башка арга жок. Дарыгерлер бейтаптын жакындарына "колумдан келген бардык аракетимди жасайм" деп убада кылат. Азыр антип айта албайм. Эң мыкты адистерди чакырып келе албайм, эң мыкты жабдыктарды колдоно албайм, эң мыкты медайымдар төрт күн катары менен иштеп араң басып жүрүшөт. Антибиотиктер жетишсиз, анан каяктан "колумдан келгендин баарын жасайм" деп айтам",-дейт Робертс.
Британиянын өкмөтү канча дарыгер вируска кабылганы боюнча так маалыматы жок экенин айтууда. Бирок Европадагы вирустун очогуна айланган Италия менен Испания эсептеп чыкты. Марттын аягында жарыяланган статистикага ылайык, Испанияда 9400 ашуун дарыгер вирусту жуктурган, Италияда болсо 6414 дарыгер.
Ооруканын сыртында, кире бериштин жанында жаңы имарат пайда болду. Бейтапканага келгендер биринчи ошол имаратка кирип, симптомдорун түшүндүрүп бериши керек. Дарыгерлер бул имаратты "калпчылардын детектору" деп аташат.
"Көптөр симптомдору тууралуу алдап, коронавируска текшерилгиси келет. Алар үйдөн чыкпай отурса туура болмок. Болбой эле ооруканага келишет. Ошондуктан бул имарат пайда болду. Эгерде чынында вируска кабылган болсо, анда дароо изоляцияга алышыбыз керек. Вирус ооруканада жаткан башка бейтаптарга дагы жугушу мүмкүн",-дейт Робертс.
Дарыгерлер жарандарды үйдөн чыкпай турууга чакырат.
"Ооруканада иштегендердин көбү өзүн изоляцияда кармап жатат. Себеби жакындарыбызды коркунучка кептегибиз келбейт. Ошондуктан көчөдө, парктарда сейилдеп жүргөндөрдү же дүкөнгө жык толуп калгандарды көрүп ачууланам. Жарандардан суранат элем, үйдөн чыкпагыла".
Сүрөттөрдү Charlie Newland тарткан.
</doc>
<doc docid='bbc_kyrgyzstan-52061619' lang='kir' type='mono' source_url='https://www.bbc.co.uk/kyrgyz/kyrgyzstan-52061619' term='COVID'>
Covid-19: Ноокатта айрым бейтаптар үйүнө чыгат, дарыгердин маеги
Ноокат районундагы аймактык ооруканада Covid-19 тастыкталган бир нече бейтапты үйүнө чыгарууга даярдап жатышат. Бул тууралуу Би-Би-Сиге ал жердеги бейтаптардын дарыгери, инфекционист Дилшод Мамажанов билдирди.
Ноокат районундагы аймактык ооруканада Covid-19 тастыкталган бир нече бейтапты үйүнө чыгарууга даярдап жатышат. Бул тууралуу Би-Би-Сиге ал жердеги бейтаптардын дарыгери, инфекционист Дилшод Мамажанов билдирди.
Кыргызстанда азыр иштеп жаткан дарыгерлер мындай бейтаптарды дарылаган биринчи топ.
Мамажанов медициналык кызматкерлердин коопсуздугу, жумушу тууралуу маек курду. Би-Би-Си адегенде алардын маанайын сурады.
Дилшод Мамажанов: Менде 17 персонал бар, беш дарыгер, калганы орто жана кенже медициналык кызматкерлер. Баарыбыздын маанайыбыз жакшы. Бардык нерсе жетиштүү, тамак-ашыбыз жакшы. Формалар убагында келип жатат.
Кызматкерлердин эч кимисинде илдеттин бир да белгиси жок. Абалыбыз жакшы.
Би-Би-Си: Ал бөлүмдө иштөөгө кызматкерлерди тандоо кандай жүрдү?
Дилшод Мамажанов: Мен Ноокатта инфекционист болуп иштейм. Буйрукка ылайык, бейтаптарды дарылоого мен көрсөтүлүп, бөлүмдү жетектегенге дайындалгамын. Өз каалоом менен калдым. Башка беш дарыгер да өз каалоосу менен келген. Калган медкызматкерлер да өз ыктыяры менен иштеп жатат. Кенже медкызматкерлер ушул жердеги жугуштуу оорулар бөлүмүндө иштегендер.
Би-Би-Си: Он жети-он сегиз киши канча адамды карап жатасыздар?
Дилшод Мамажанов: Оорулар көп, бирок жабык маалымат болгондуктан так санын айта албайм.
Бейтаптарыбыздын абалы жакшы, айрымдарын үйүнө чыгарууга даярдап жатабыз.
Би-Би-Си: Айрым эрежелерге ылайык бейтаптар тууралуу айта албайм дедиңиз, жалпылаганда абалдары кандай?
Дилшод Мамажанов: Жалпылаганда абалы орточо. Анткени бул инфекция симптому жок да өтүп кетиши мүмкүн экен. Адамдын иммунитети жакшы болсо эч кандай белгини көрсөтпөйт экен. Ошондуктан кимде ким жөтөлсө, дене табы көтөрүлсө же шектүү байланышка барган болсо бизге келип, ага биринчи жардам көрсөтүлгөндөн кийин анализдин жыйынтыгы чыкканга чейин изоляцияга алынып жатат.
Би-Би-Си: Дарыгерлер негизи бул илдетке биринчи жолу кабылдыңыздар. Кантип дарылап жатасыздар?
Дилшод Мамажанов: Бишкекте профессорлор бар - Айнура Кутманова, Талант Сооронбаев. Ошолор менен күндө эки жолу онлайн кеңешебиз. Бейтаптардын абалын толугу менен айтып беребиз. Алардын кеңештерине ылайык дарылоону улантып жатабыз. Андан сырткары симптомдоруна жараша дарылайбыз. Мисалы, дене табы жогоруласа, протоколго жараша дарылайбыз. Коронавирус боюнча протоколубуз бар, ошонун негизинде иштеп жатабыз.
Би-Би-Си: Азыр кандай дары менен дарылап жатасыздар?
Дилшод Мамажанов: Симптомдоруна жараша дарылоо жүрүп жатат. Бактерияга каршы терапия алып жатышат. Вируска каршы дарылар берилип жатат, дезинтоксикация кылып жатабыз. Оорунун ар түрдүү жагы чыгат экен, конкреттүү түрдө бир нерсеси ооруп жатат деп айта албайт экенбиз. Бирок өпкөнү жабыркатат экен. Кычкылтек терапиясын жүргүзүп жатабыз. Бул башкаларга окшобогон өзүнчө оору экен.
Би-Би-Си: Кайсы тармактагы дарыгерлер иштеп жатат?
Дилшод Мамажанов: Инфекционисттер, реаниматологдор жана терапевттер бар. Бейтаптар башка кошумча илдеттери менен келет. Айрымдарынын шекери болушу мүмкүн, кан басымы жогору болушу ыктымал. Терапевттер менен аны кеңешебиз жана чогуу дарылайбыз.
Биз өзүбүзчө дарылабайбыз. Онлайн түрдө кеңешип, консилиумдун негизинде гана дарылап жатабыз. Бир дарыны да чогуу чечимден кийин беребиз.
Медициналык кызматкерлердин коопсуздугу
Би-Би-Си: Жеке коопсуздугуңуздарды кантип сактап жатасыздар?
Дилшод Мамажанов: Биз үч топко бөлүнгөнбүз. Ар бир топ изолятордо 4-5 сааттан ашык болбойт. Инфекциялык көзөмөлдүн талабына ылайык, коронавируска каршы күрөшүү боюнча буйруктун негизинде 4-5 саатта алмашып турушубуз керек. Антпесе жуктуруп алуу коркунучу чоң.
Би-Би-Си: Медициналык каражаттар, коргой турган кийимдер жетиштүүбү?
Дилшод Мамажанов: Жеке биздин райондо коргоочу кийим, беткап, колкап, көз айнек жана дары-дармектер боюнча азырынча эч кандай проблема болгон жок.
Ноокат аймактык ооруканасынын директору Асамидин Марипов зарыл болгон бардык медициналык каражаттарды камсыздап берип жатат.
Би-Би-Си: Бейтапка кирип чыккан сайын анын баарын алмаштырасыздар да?
Дилшод Мамажанов: Албетте. Өзүнчө кир зонабыз бар. Ошол жакта баарын чечебиз, жок кылууга жиберилет. Ал жерде өзүнчө медкызматкер иштейт. Жуунуп, жатаканабызга барып эс алабыз.
Би-Би-Си: Бир күндө бейтапка канча жолу киресиз жана анын жанында канча болосуз?
Дилшод Мамажанов: Мисалы, мен аларды караган дарыгери болгондуктан бир күндө эки же үч жолу кирип кыдырып чыгышым керек. Эгер чукул кырдаал болсо дагы кирем, вирус тастыкталган бейтаптын жанында эки-үч мүнөт болуп чыгып кетем.
Би-Би-Си: Үй-бүлөңүз менен байланышып жатасызбы?
Дилшод Мамажанов: Алар албетте сарсанаа болуп жатышат. Кырдаал ушундай болгондуктан апам чалып турат. Интернет өчпөсө эле болду. Баарыбыздын маанайбыз жакшы. Үйрөнүп деле калдык.
Би-Би-Си: Сиз канча жаштасыз?
Дилшод Мамажанов: Мен 35 жаштамын.
Би-Би-Си: Медициналык кызматкерлерди жашына карап тандадыбы?
Дилшод Мамажанов: Ооба, жаштарды тандаганбыз. Анткени жаштардын иммунитети салыштырмалуу жакшы болот. Жаш курагы 50-60тан жогоркуларга бул коронавирустан тобокелчилик чоң экен. Ошондуктан биз өзүбүзгө керектүү кызматкерлерди жана жашына карап өз ыктыярына жараша киргиздик.
Би-Би-Си: Бригадалар алмашып иштейт экен. Сиздердин нөөмөтүңүздөр бүтүп баратат окшойт.
Дилшод Мамажанов: Ооба, биздин мөөнөтүбүз 2-3-апрелде бүтөт. Рентгенге түштүк, баарыбыздыкы таза чыкты. Анализдерди тапшырдык, анын жыйынтыктарын күтүп жатабыз. Анализдер жакшы чыкса, кийинки бригадага өткөрүп чыгып кетебиз.
</doc>
<doc docid='bbc_world-52196428' lang='kir' type='mono' source_url='https://www.bbc.co.uk/kyrgyz/world-52196428' term='COVID'>
Коронавирус жасалма дары-дармектин көбөйүшүнө түрткү болду
Дүйнөнүн булуң-бурчунда дары-дармек соодасы кескин өстү. Учурда дары-дармекти эң көп өндүргөн эки мамлекеттер - Кытай менен Индияда карантин чаралары киргизилгендиктен, айрым медициналык препараттардын тартыштыгы байкалууда. Бул жагдай жасалма дары-дармектин көбөйүшүнө шарт түздү.
Дүйнөнүн булуң-бурчунда дары-дармек соодасы кескин өстү. Учурда дары-дармекти эң көп өндүргөн эки мамлекеттер - Кытай менен Индияда карантин чаралары киргизилгендиктен, айрым медициналык препараттардын тартыштыгы байкалууда. Бул жагдай жасалма дары-дармектин көбөйүшүнө шарт түздү.
Дүйнөлүк саламаттыкты сактоо уюму коронавирус пандемиясын жарыялаган жумада, Интерполдун фармацевтикалык кылмыштар менен күрөшкөн Operation Pangea бөлүмү 90 мамлекетте 121 кишини камакка алган. Алар 14 миллион долларга тете жасалма дары-дармек чыгарышканы аныкталган.
Азиядан Африкага чейин коопсуздук кызматкерлери он миңдеген жасалма дарыларды, беткаптарды жана Covid-19 вирусун айыктырат делген жалган препараттарды конфискациялады.
"Коомдук саламаттык тармагында кризис болуп жатканда, жасалма дары-дармектин соодасы күчөгөнү кейиштүү көрүнүш. Алар адамдын өмүрүн баалабайт",-деди Интерполдун башкы катчысы Юрген Сток.
Дүйнөлүк саламаттыкты сактоо уюму жасалма дары-дармектин соодасы жылына 30 миллиард доллардан жогору экенин белгилейт. Мындай дарылар туура эмес даярдалган, медициналык препараттын курамына кооптуу химикаттар кошулган же дарынын пайдаланчу мөөнөтү өтүп кеткен. Коркунучтуусу мындай дарылардын соодасы Кыргызстан сыяктуу өнүгүп келе жаткан өлкөлөрдө күч алууда.
"Жасалма дарыны ичкен адам жөн эле орудан айыгып кетпегени жакшы кабар катары саналат. Себеби мындай дарыны ичкен бейтап кооптуу химикат ичип алып, өз өмүрүнө коркунуч жараткан болот",-деди Дүйнөлүк саламаттыкты сактоо уюмунун өкүлү Пернет Бурдиллион Естев.
Глобалдык фармацевтикалык тармагы жылына триллион долларга тете соода кылат. Дары Кытай же Индия сыяктуу өлкөлөрдө өндүрүлүп, Европа, Түштүк Америка жана Азия мамлекеттериндеги кутулоочу заводдорго жөнөтүлөт. Андан ары дары-дармек дүйнөгө сатыла баштайт.
Бирок коронавирустан улам киргизилген катаал чаралар, товар жүгүртүүгө, соодага чоң тоскоолдук жаратууда.
Индияда жайгашкан дары-дармек чыгарган компаниялар Би-Би-Сиге заводдор мурдагыга салыштырганда 50-60 пайыз мүмкүнчүлүгүн колдонуп жатканын билдирди. Индиянын фармацевтикалык компаниялары Африканын дары-дармек керектөөсүнүн 20 пайызын ээлейт. Ошондо Африка континентинде дары-дармек тартыштыгы чоң көйгөй жаратышы ыктымал.
"Дары-дармектин тартыштыгы эмитен эле сезилип жатат. Айрым препараттар жок калды, алар келбей дагы калды. Биздин колдон эчтеке келбейт. Эң негизгиси антибиотик менен малярияга каршы дарылар тартыш болбосо экен",-дейт Замбиада иштеген фармацевт Ефрам Фири.
Мындай жагдайдан улам дары-дармектин баасы кымбаттап жатат. Мисалы, Пакистанда медициналык препараттарды чыгарган ишкер, мурда малярияга каршы дары чыгаруу үчүн гидроксихлорохин препаратынын бир килограммын 100 долларга сатып алса, бүгүнкү күнү анын баасы 1150 долларга чыкканын айтты.
Дүйнөлүк саламаттыкты сактоо уюму дагы дары-дармектин тартыштыгы баалардын өсүшүнө, жасалма дарылардын соодасына түрткү болушу мүмкүн экенин эскертет.
Дүйнөдөгү фармацевтикалык компаниялар малярияга каршы дары чынында тартыш болуп жатканын айтышууда. АКШнын президенти Трамп хлорохин препаратынын (гидроксихлорохиндин кыскача термини) мүмкүнчүлүгү тууралуу сөз кылгандан кийин, бул препаратка талап кескин өстү. Буга чейин гидроксихлорохин малярияга каршы гана колдонулган.
Дүйнөлүк саламаттыкты сактоо уюму хлорохин же гидроксихлорохин Covid-19 вирусуна каршы күрөшө аларын тастыктаган далилдер жок экенин бир нече жолу билдирди. Ага карабастан, жакында эле президент Трамп басма сөз жыйынында "эмнени жоготуп жатасың? Дарыны ичип ал" деп айтты.
Гидроксихлорохинге талап өсүп жатканда, Би-Би-Си Конго Демократиялык Республикасы менен Камерунда жасалма гидроксихлорохин сатылып жатканын ашкереледи. Мурда бул дарынын баасы бир миң таблеткага 40 доллар болсо, азыр ал 250 долларга сатылууда.
Жасалма дарыны Brown and Burk Pharmaceutical limited компаниясы Бельгияда өндүргөн деп жазылган. Би-Би-Си Brown and Burk компаниясына байланышып, ишкана Британияда катталганын жана алардын дары-дармек тармагына эч тиешеси жок экенин тапты.
Коронавирус пандемиясы уланып жаткан чакта, Оксфорд университетинин жасалма медициналык препараттар боюнча изилдөөчүсү профессор Пол Ньютон абал мындан дагы курчуйт деп эскертүүдө. Анын айтымында, өкмөттөр жасалма дары-дармектерге көзөмөлүн күчөтпөсө кооптуу препараттардын соодасы өсөт.
"Пандемия учурунда дагы бир пандемия пайда болушу мүмкүн. Жасалма дарылардын соодасын токтото албаган мамлекеттерде көптөр ууланат. Ошондой эле жасалма препараттар менен күрөшүү үчүн дүйнөлүк долбоорду дагы иштеп чыгуу зарыл. Антпесе заманбап медицинанын пайдасы жок болот",-деди профессор Пол Ньютон.
Сүрөттөрдү Jilla Dastmalchi тартты.
</doc>
<doc docid='bbc_world-52350548' lang='kir' type='mono' source_url='https://www.bbc.co.uk/kyrgyz/world-52350548' term='COVID'>
Коронавирустан айыгып бутка туруу үчүн канча убакыт керек?
2019-жылдын аягында пайда болгон Covid-19 вирусу учурда дыкат изилденип жатат. Ага карабастан, вирустан толугу менен сакайып кетүү узак мөөнөт талап кылынары эмитен эле анык болду.
2019-жылдын аягында пайда болгон Covid-19 вирусу учурда дыкат изилденип жатат. Ага карабастан, вирустан толугу менен сакайып кетүү узак мөөнөт талап кылынары эмитен эле анык болду.
Албете, буга бейтап вирустун оор же жеңил түрүнө кабылганы таасир этет. Айрымдар коронавирустан тез эле айыгып кетет, башкалары көп жылдар бою вирустун ден-соолукка болгон кесепетинен жабыркашы ыктымал.
Ошондой эле, бейтаптын жашы, жынысы жана өнөкөт оорулары дагы таасир этет.
Covid-19 вирусун жуктуруп алгандар анын негизги симптомдоруна кабылат - жөтөлүү жана дене табынын жогорулашы. Вируска кабылгандардын булчуңдары түйүлүп, өзүн алсыз сезип, тамагы жана башы ооруйт.
Көп учурда бейтаптар кургак жөтөлгө кабылышууда. Бирок убакыт өткөн сайын, бейтаптар какырык менен кошо вирус өлтүргөн өпкөнүн клеткаларын жөтөлө баштайт.
Дарыгерлер бул симтомдорду парацетамол сыяктуу даары, көп суюктук ичүү жана эс алуу менен айыктырышууда. Вирустун жеңил түрүнө кабылгандар тез эле сакайып кетет. Дене табы бир жуманын ичинде түшөт, жөтөлүү болсо андан узакка созулат. Дүйнөлүк саламаттыкты сактоо уюму Кытай бөлүшкөн маалыматка таянып, жөтөлүү эки аптанын ичинде жок болот деп билдирди.
Вирустун оор түрүнө кабылгандар симтомдорду 7-10 күндөн кийин көрсөтө баштайт. Бейтаптын ден-соолугу тез арада начарлап, деми кыстыгат. Буга иммунитеттин вирус менен күрөшүп жатканы себеп. Иммунитет болгон чараларды колдонуп жатканда, организм бир топ кыйынчылыкка туш болот.
Айрым бейтаптар дем алууга жардам берген аппараттарды колдонушу керек.
"Деми кыстыккан бейтаптарга вирустан сакайып кетүү үчүн узак мөөнөт талап кылынат. Мындай учурда өпкө шишигенсип калат. Демек, убакыт керек",-дейт дарыгер Сара Жарвис.
Дарыгерлер мындай учурда бейтап 2-8 аптанын ичинде гана айыгат деп билдирди.
Дүйнөлүк саламаттыкты сактоо уюму вируска кабылган ар бир жыйырма кишинин бирөө жандандыруу бөлүмүнө жаткырылып жатканын билдирди.
Кайра жандандыруу бөлүмүнө жаткырылгандар дагы узак мөөнөттөн кийин гана өзүнө келишет. Жандандыруу бонча медицина факультетинин башчысы Алисон Питтард, жандандыруу бөлүмүндө жаткандар 12-18 айдан кийин гана толугу менен сакайып кетерин айтат.
Узак мөөнөткө ооруканада жаткандар булчуңдарын жоготот. Керебетте көп жаткан айрым бейтаптар басканды кайрадан башынан үйрөнүшү керек, дейт дарыгерлер.
Жандандыруу бөлүмүндөгү кыйынчылыктан улам, айрым бейтаптар психологиялык дагы жардамга муктаж болот.
Кытай жана Италиянын дарыгерлери бир нече апта бою деми кыстыгып, керебеттен турбай жаткандар вирустан сакайып кеткенден кийин деле өзүн бир нече ай бою алсыз сезип жатканын айтышкан.
Так маалымат алуу абдан татаал.
Johns Hopkins  университетинин 20-апрелге карата маалыматына ылайык, эки миллион үч жүз миңден ашуун киши вируска кабылып, 620 миңден ашуун киши вирустан сакайды. Кыргызстанда болсо 20-апрелге карата 568 учур катталып, 201 киши ооруканадан чыгарылды, жети адам көз жумду.
Дүйнөдөгү мамлекеттер ар башка усулдарды колдонуп жаткандыктан, так маалыматты айтуу кыйын. Айрым мамлекеттер вирустун жеңил түрүнө кабылгандарды статистикага кошкон жок, башкалары маалымат менен бөлүшкөн жок.
Бирок эксперттер вируска кабылгандардын 99-99.5 пайызы сакайып кетет деп жоромолдошууда.
Covid-19 вирусунун кайрадан жугушу жана адамдын иммунитетинин бул вируска туруштук берүүсү жөнүндө ар түрдүү жоромолдор айтылып жатат. Азырынча бул багытта далилдер абдан аз.
Вирустан сакайып кеткен бейтаптын иммунитети ага туруштук бериши керек. Айрым эксперттерге ылайык, вирусту экинчи жолу жуктуруп алды делген бейтаптар башынан эле вирустан айыгып кеткиче ооруканадан чыгарылган болушу мүмкүн же вирусту аныктоочу тест туура эмес көрсөткөн.
Учурда бул суроо абдан маанилүү болуп жатат. Өзгөчө вакцинанын үстүнөн иштеп жаткандарга вирусту экинчи жолу жуктурду делгендердин анализи керек. (AT)
Жэймс Галлагерlby Twitterбаракчасы
</doc>
<doc docid='bbc_world-52409262' lang='kir' type='mono' source_url='https://www.bbc.co.uk/kyrgyz/world-52409262' term='COVID'>
Орусия: коронавирустун жаңы учурлары Москвада көп катталууда
Акыркы суткада Орусияда коронавирустун 5849 жаңы учуру аныкталды. Өлкө боюнча жалпысы болуп вирус жуктургандар 68 622 киишге жетти.
Акыркы суткада Орусияда коронавирустун 5849 жаңы учуру аныкталды. Өлкө боюнча жалпысы болуп вирус жуктургандар 68 622 киишге жетти.
Жаңы аныкталгандардын 2957 учуру Москвага тиешелүү. Орусия баш калаасында коронавирустун 36 897 учуру катталды. Акыркы суткада  60 киши көз жумуп, өлкө боюнча өлүм-житим 615 кишиге жетти.
Вирусту жуктуруу темпи төмөндөп барып, кайра көбөйө баштады. Шаршембиде 5236 жаңы учур катталып, анын жарымы (2 548) Москвадан табылган. Бейшембиде 4774 жаңы учурдун 1959у Москвадан аныкталган.
Москванын вице-мэри Анастасия Ракова жергиликтүү маалымат каражаттарына берген интервьюсунда,   Covid-19 менен күрөшүү үчүн шаардык саламаттыкты сактоо тармагынын 40 пайыз ресурстары тартылганын кабарлаган.
Анын айтымында, шаарда оор абалдагы бейтаптар саны көбөйүп жатат. Айрымдарынын өпкөсү катуу сезгенген. Ошондуктан ооруканаларда кошумча орундарды даярдап жатышат.
Орус бийлиги буга чейин 9-майдагы Жеңиш парадын башка күнгө жылдырган эле. (AbA)
</doc>
<doc docid='bbc_magazine-52131739' lang='kir' type='mono' source_url='https://www.bbc.co.uk/kyrgyz/magazine-52131739' term='COVID'>
Эмне үчүн дарыгерлер коронавирустун оор формасына кабылууда?
Кыргызстандын расмийлери өлкөдө коронавирусун жуктурган медицина кызматкерлеринин саны 32ге жеткенин билдирди.
Кыргызстандын расмийлери өлкөдө коронавирусун жуктурган медицина кызматкерлеринин саны 32ге жеткенин билдирди.
Алардын жыйырмасы Ош облусунда, жетөө Жалал-Абад облусунда, Бишкекте -4,   Баткен облусунда - 1.
"Бүгүнкү күндө COVID-19 инфекциясын жуктуруп алган дарыгерлерге кенемте төлөп берүү маселеси каралып жатат. Кенемтенин суммасын комиссия аныктайт - бул бир жолку компенсация, ал эми өлүм учуру катталса, башка кенемте каралат", - деп билдирген эле саламаттык сактоо министри С.Абдикаримов.
Соңку расмий маалматта "Өзгөчө кырдаалдар маалында өздөрүнүн кесиптик милдеттерин аткарып жатып ооруга чалдыккан дарыгерлерге жана медицина мекемелеринин кызматкерлерине 200 миң сом төлөнөт. Ошондой эле эгерде каза болуп калса, алардын үй-бүлөсүнө 1 млн сом акчалай компенсация берүү жагы чечилди",-деп айтылат.
Кыргызстанда COVID-19 инфекциясын жуктуруп алган жалпы 270 учур катталды. Алардын ичинен:
Дарыгерлер жана медайымдар жана башка оорукана кызматкерлери беткап, коргоочу кийимдерине карабай, эң тобокелчил топко кирет. Аларда илдет дагы оор формада өтүп жатканы айтылды.
Адистердин пикиринде, бул алардын айланасындагы вирустун концентрациясына байланыштуу.
Вирус организмге түшкөндөн кийин клеткаларды жабыркатып, репродукциялана баштайт жана өз алдынча үлгүсүн жаратат. Ал үлгүлөр бир нече күн боюу адамдын организминде топтолуп, бейтаптын абалын оордоштурат.
Вирустун концентрациясы канчалык көп болгон сайын, ага байланышкан илдеттин формасы дагы оор болот.
Медкызматкерлер күн сайын вирустук инфекциянын концентрациясы жогору болгон жерде иштейт. Алар вирусту гана жуктуруп албастан, илдеттин оор формасына кабылышат.
"Менде вирус канчалык көп болсо, анын чөйрөмдөгүлөргө жугузуу мүмкүнчүлүгү дагы ошончо жогору болот",-деп түшүндүрөт инфекциялык оорулар боюнча адис, профессор Уэнди Барклай.
Медиктер бейтап менен өтө жакын аралыкта иштегендиктен көп дозадагы вирусту өзүнө жуктуруп алышы мүмкүн.
Дүйнөлүк саламаттыкты сактоо уюмунун маалыматына караганда, Уханда бейтапка операция жасалган маалда 14 медкызматкерге вирус жуктурган. Бейтапка пландуу операция жасалып, андан коронавирустун белгилери байкалган эмес экен.
"Көп сандагы вирус жуктуруп алган болсо, саламаттыгы жакшы кишилер үчүн дагы күрөшүү кыйынга турат. Организмге канчалык көп вирус түшсө,  аны менен иммунитеттин күрөшү дагы ошончолук оор абалда жүрөт",-дейт профессор Барклай. - Эгерде жаныбарларга ар кандай дозадагы вирустарды сайып эксперимент кылып көрсөк, вирус көп болгондорунун абалы оордошот".
Covid-19 вирусу кишинин өйдөңкү дем алуу органдарына түшүп, дем алуу жана жөтөл аркылуу тарайт.
"Биз дем алып же сүйлөп жаткан маалда абага тамчылар чачырайт",-деди  Уэнди Барклай Би-Би-Синин Newsnight программасына берген интервьюсунда. Бул тамчылардын бөлүкчөсү сыртта калып калат. Ошондуктан колду жуугула, аралыкты сактагыла деген талаптар айтылууда.
Канча өлчөмдө ошол абадан дем алып же тамчыны кармап алгандан киши ооруга чалдыгары азырынча белгисиз.
"Кеңири иликтенген грипп вирусунда организм үчүн үч эле бөлүкчө инфекциянын башталышына жетиштүү.  Sars-CoV-2 (Covid-19) дозасы азырынча белгисиз болуп турат. Бирок картина ошондой эле болуп калышы мүмкүн",-деп түшүндүрдү эксперт.
Азыркы маалда дайыма вирустук чөйрөдө жүрүп жаткан медкызматкерлердин тобокелчилиги канчалык экенин так өлчөө кыйын.
Дүйнөлүк саламаттыкты сактоо уюумунун гана бир катар маалыматтары бар. Маселен, 2003-жылдагы SARS маалында дүйнөдөгү вирус жуктургандардын 21% медкызматкерлерге туура келген.
Азыр деле ошондой эле көрүнүш орун алууда. Айталы, Италияда 6200 ашуун медкызматкер ооруну жуктуруп алган. Ал эми өлкөдөгү жалпы илдетке кабылгандар саны 120 миң ашуун.
Испанияда вирус жуктургандардын 12 пайызын мед кызматкерлер түзсө, марттын башында Кытайда болжолу 3300 дарыгер илдетке кабылган. Ошондо 4-12 пайызга чейин.
Эгерде инфекциянын жайылышын көзөмөлдөө чаралары ишке ашпаса, ооруканалар вирустун очогу болуп калышы мүмкүн. (AbA)
</doc>
<doc docid='bbc_52543051' lang='kir' type='mono' source_url='https://www.bbc.co.uk/kyrgyz/52543051' term='COVID'>
Тажикстандагы кыргыздарга коронавирустан коргонууга жардам керек
Тажикстандагы этникалык кыргыздар коронавирустан коргонуу үчүн жардам сурап кыргыз бийлигине кайрылышты. Кыргызстандын өкмөтү буга жооп бере элек. Тажикстандын Жерге-Тал районунда жети адамдан коронавирус табылып, бирөө каза болгону айтылууда.
Тажикстандагы этникалык кыргыздар коронавирустан коргонуу үчүн жардам сурап кыргыз бийлигине кайрылышты. Кыргызстандын өкмөтү буга жооп бере элек. Тажикстандын Жерге-Тал районунда жети адамдан коронавирус табылып, бирөө каза болгону айтылууда.
Тажикстандын Жерге-Тал районундагы этникалык кыргыздардын карантин убагында акыбалынан Бишкектин тургуну, түбү жергеталдык Аким Кожоев кабар алып жатат. Ал бул райондогу соңку эпимедиология кырдаал жөнүндө тууган-уруктарынан алган маалыматты Би-Би-Сиге билдирди.
"Жерге-Талда коронавирус менен жети киши ооруптур. Бир киши каза болду төрт күн мурда. Кечээтен баштап райондун борбору карантинге алынды. Башка айылдарга өзүңөрдү сактагыла деп эскертүү болуптур. Эми сактангыдай деле каражат жок аякта, антисептик каражаттар жок. Менин угушума караганда кээ бир аптекаларда спирт, парацетамол да калбаптыр".
Жергеталдык кыргыздарга биринчи кезекте коронавирустан коргонуу үчүн медициналык каражаттар, дары-дармек зарыл болуп жатат. Тийиштүү кайрылуу кыргыз өкмөтүнө берилген.
Бул райондо негизинен кыргыздар жашайтт, алар дыйканчылык менен оокат кылат. Бирок ун, май жана башка азыктар көбүнчө сырттан барат. Эгерде карантин убагы создугуп кетсе, жергиликтүү элге кыйын болот.
"Биздин элге азык-түлүк Дүйшөмбүдөн, анча-мынча Оштон барчу. Азыр эгин эгип атышат. Эгер күзгө чейин, кышка чейин ушундай болсо, ачарчылык башталат",-дейт Аким.
Дагы бир жүрөк өйүгөн маселе - Кыргызстанда карантин башталып, чек аралар бекигенден кийин эки жүз чамал жергеталдык кыргыздар үйүнө кете албай кыйналып жатат. Алардын ичинде жалгыз бойлор эле эмес, Жерге-Талда үй-бүлө, бала чакасы калгандар да көп. Тажикстандын Кыргызстандагы элчилигине жардам сурап кайрылган менен аларды алып кетүү жөнүндө оң жооп болгон эмес.
Тажикстанда COVID-19 бир суткада 63 кишиден табылып, баардыгы 293 болду. Ооруканада көзөмөлдө жаткандар 3200 адам. Оорудан каза болгондор бешөө.
Тажикстандын президенти Эмомали Рахмондун өзүнө да коронавирус жугуп, Германияга дарыланууга кетти деген маалыматты шейшембиде президенттин кеңешчиси Абдужабор Рахмонзода эмиграциядагы тажик оппозициясы тараткан ушак деп төгүндөдү. Анын сөзүн тажик маалымат агенттиги "Ховар" жарыялады. Ал эми Германиядан 3-майда келген учак Тажикстанга гуманитардык жардам жеткирип келген экен.
Тажикстанда коронавирус 30-апрелде биринчи жолу табылды, ага чейин алар өлкөнү вирустан таза деп моюн бербей атышкан. 1-майда Дүйшөмбүгө Дүйнөлүк саламаттык сактоо уюмунун миссиясы келди. Өкмөт өз кезегинде эл аралык уюмдардан, кызматташ өлкөлөрдөн практикалык жардам сурап баштады. (КС)
</doc>
<doc docid='bbc_world-52226582' lang='kir' type='mono' source_url='https://www.bbc.co.uk/kyrgyz/world-52226582' term='COVID'>
Уханда карантин чаралары алынды. Дүйнө мурдагы жашоо ыргагына качан түшөт?
Коронавирустун очогу болгон Ухань мурдакы жашоосуна кайтты. Бийлик бардык чектөөлөрдү алып жатат. Шаардагы соода борборлору ишин баштады.
Коронавирустун очогу болгон Ухань мурдакы жашоосуна кайтты. Бийлик бардык чектөөлөрдү алып жатат. Шаардагы соода борборлору ишин баштады.
Австрия чектөөлөрдү бошоңдоткон биринчи Европа өлкөсү болуп калышы мүмкүн. Кийинки аптадан баштап дүкөндөр ачыла баштайт деп күтүлүүдө.
Франция, Бельгия, Финляндия жана Испания изоляциядан чыгуунун планын иштеп чыгууга аракеттенүүдө. Бирок эксперттер вирустун экинчи толкуну болушу мүмкүн экенин эскертүүдө.
Мунун баары качан бүтөт? Элдин баары эле көчөдө ээн-эркин басып, жумушка, дүкөнгө, базарга барууну каалап турат. New York Times басылмасы суроону башкача коюп жатат: "Изоляциядан качан чыгуу керек экенин биз кантип билебиз?".
Кыргызстандагы карантин чаралары 15-апрелге чейин уланат. Британиядагы чаралар 14-апрелге чейин уланууга тийиш. Бирок коронавирустун тароо динамикасын эсепке алганда, чараларды дагы узартышы мүмкүн.
Ухандагы чектөөлөр толук эки айдан кийин алынды. Демек, бардык жерде ушундай болушу мүмкүнбү?
Covid-19 очогу болгон Ухань шаары 23-январдан тарта катаал чектөөлөргө туш болду. Тургундар үйдөн чыкпоого милдеттендирилип, кыймыл дээрлик токтогон. Аба, темир жол каттамдары толук жабылган. Шарга кирип-чыгууга тыюу салынып, аскерлер менен курчалган эле.
Толук эки айдан кийин, 25-мартта гана Хубэй провинциясынын борборунда карантин чаралары бошоңдоду.
Жыл башынан бери 7-апрелде Кытайда коронавирустан өлүм-житим катталган жок. Ушул күнкү расмий сандарда 32 жаңы учур аныкталганы, баарысы сырттан келгени айтылды. Хубэйде бир дагы учур катталган эмес.
Ушундан улам башка өлкөлөр дагы кадимки жашоо ыргагына эки айдан кийин анан кайтуусу керекпи деген суроо туулат.
Сөзсүз эле мындай эмес. Биринчиден, батыш эксперттери Кытайдын расмий маалыматтарынын тактыгынан күмөн санайт. Ухандын бийлиги деле коркунучтуу вирусту көпкө чейин жашырууга аракет кылган.
Флорида университетинин эпидемиологу Айра Лонгини "чектөөлөр алынары менен вирус кайра жайылышы мүмкүн" деп эскертти.
Изоляциядан чыгуу боюнча жалпыга түшүнүктүү стратегияны Америкадагы ишкерлер институту сунуштады.
1-кадам: Вирустун жайылышын токтотуу. Азыр көп өлкөлөр дал ушул баскычта турат. Вирусту таратпоо айласы менен кыймылды чектеп, мектептерди жаап, кишилердин карым-катнашына чектөөлөрдү койду.
Андан кийин тесттерди көп өткөрүп, вирус жуккандарды аныктап чыгуу маанилүү. Ошону менен анын тарашын чектөө. Изилдөөчүлөр аптасына кеминде 750 миң тест жөнүндө кеп кылууда. Ал эми вирустун жеткен чегине барган учурда миллион тест талап кылынат. Саламаттыкты сактоо тармагынын мүмкүнчүлүктөрүн кеңейтүү. Дарыгерлерди коргоочу кийимдер менен камсыздоо. Бейтапты дароо изоляцияга алып, анын абалын 14 күн көзөмөлдөө керек. Бул үчүн өлкөнүн мүмкүнчүлүгү болушу керек. Анткени миңдеген бейтаптарды ушунтип көзөмөлдөөгө туура келип калат.
Кийинки баскычка кантип өтөт?
Экинчи кадам, акырындап кезек менен жабылган мекемелерди ачуу. Бул этапта мектепти ачып, бизнес өз ишин баштаса болот. Кишилер болсо аралыкты сактоо менен көчөгө чыга алат. Бирок эл чогулган иш чараларга тыюу салынат. Анткени вирустун экинчи толкунун алдын алуу зарыл. 60 жаштан өйдөңкү курактагыларды, ошондой эле тобокел топко киргендерди карым-катнаштан оолак кармоо керек.
Бул баскычта жаңы учурлар каттала баштаса, штат дароо реакция кылганга даяр турат.
Ал эми үчүнчү кадамга вакцина даяр болгондо гана өтүүгө болот.
Чынында эле бул өтө узак жол. Эксперттер чектөө чаралары 18 ай - вакцинаны иштеп чыкканга чейин сакталышы зарыл экенине көңүл буруп жатышат. Бирок кишилер жумушсуз олтуруп ушунча убакытка чыдамы жетеби деген суроо бар.
Азыркы көрүлүп жаткан чаралар канчалык заманбап жана ийгиликтүү болбосун, пандемияны толук токтото албайт. Вирус жашап жаткандыктан, анын чегин басып өткөндө да чыга бериши мүмкүн.
Америкалык Atlantic басылмасы үч сценарий боюнча божомолун жазды.
Биринчи, бардык өлкөлөр бир учурда  коронавирусту токтотот (бирок мындай болушу күмөндүү).
Экинчи, калктын белгилүү бир бөлүгүндө иммунитет пайда болгончо күтүп туруу. Ошондо вирус жаңы "кожоюнун" таппай калат (мындай болгондо, өлүм-житим көп болушу мүмкүн).
Үчүнчүсү, вирус менен катаал күрөштү вакцина табылганча уланта берүү. Акыркы вариант оптималдуу көрүнөт. Бирок ал узак жана татаал жол. (AbA)
</doc>
<doc docid='bbc_world-52353109' lang='kir' type='mono' source_url='https://www.bbc.co.uk/kyrgyz/world-52353109' term='COVID'>
"Коронавирус жок!": Түндүк Осетиядагы митинг
Орусиянын бир катар аймактарында карантин чаралары катаалдаштырылып жатканда, Түндүк Осетиянын тургундары өзүн изоляциялоо режимине каршы чыкты.
Орусиянын бир катар аймактарында карантин чаралары катаалдаштырылып жатканда, Түндүк Осетиянын тургундары өзүн изоляциялоо режимине каршы чыкты.
Владикавказдын борборунда дүйшөмбүдө бир нече киши митингге чогулган. Алар өкмөт үйүнүн алдына келип, республиканын жетекчисинин отставкасын талап кылды. Бирок аларды бул жерден милициянын атайын бөлүктөрү тосуп алды. Республиканын бийлиги коронавирус кооптуулугу тууралуу түшүндүрүүгө аракет кылды.
Мунун алдында акциянын демилгечиси болгон Вадим Чельдиевдин кармалганы айтылган эле. Митингчилер аны бошотууну талап кылды.
Акция демилгечиси опера ырчысы Вадим Чельдиев коронавирус жок деп эсептейт. Чельдиев өзүн "СССР жараны" катары эсептеп, орус мыйзамдарын тааныбай турганын айтып келүүдө.
Түндүк Осетияда ага каршы кылмыш иши козголгон. Чельдиев Санкт-Петербургда жашайт. Анын коомдук сайттагы акыркы билдирүүсү 17-апрелде кечке маал жарыяланган экен. Айрым басылмалар анын камакка алганын жазып чыгышты. Түндүк Осетиянын ИИМ жетекчилиги Би-Би-Си Орус кызматынын телефонуна жооп берген эмес.
Эки апта мурун Владикавказдын бир нече тургуну Республикалык клиникалык ооруканага келип, вирус жуктуруп алган кишилерди көрсөтүүнү талап кылган. Бул тасма коомдук сайттар аркылуу тарап, Чельдиевдин телеграм-каналына коюлган. Ал бир нече күн ичинде Түндүк Осетиядагы  популярдуу фигура болуп калды.
2019-жылы опера ырчысы  пенсиялык реформага каршы болуп, Түндүк Осетиянын Эмгек сиңирген артисти наамынан баш тарткан эле.
Чельдиев буга чейинки Би-Би-Си менен маегинде Covid-19 вирусу бар экенине ишенбей турганын, экономиканы уратуу максатында маалымат таратылып жатышы мүмкүндүгүн айткан.
Коронавируска чейин "СССР жарандарынын коому" Осетияда өтө деле  популярдуу эмес болчу. Осетиндик "ОсНова" маалымат порталынын саясий редактору Руслан Тотровдун пикиринде,  конспирологдор жана "СССР жарандары" пандемия шартында "бири-бирин өтө ийгиликтүү таап алды".
Журналисттин айтымында, Түндүк Осетияда миңдеген кишилер коронавирус "элге чип коюп, башкаруу үчүн ойлоп табылган" деген имиштерге ишенип алган. Түндүк Осетиянын Ички иштер министрлиги "чагымга алдырбоого" чакырды. (AbA)
</doc>
<doc docid='bbc_world-51456035' lang='kir' type='mono' source_url='https://www.bbc.co.uk/kyrgyz/world-51456035' term='COVID'>
Коронавирус: вакцина качан даяр болот?
Covid-19 аттуу жаңы коронавирус кеңири жайылып жатканда, вакцинаны чыгарган фармацевтикалык компаниялар миллиарддаган доллар табышы мүмкүн деген пикир бар.
Covid-19 аттуу жаңы коронавирус кеңири жайылып жатканда, вакцинаны чыгарган фармацевтикалык компаниялар миллиарддаган доллар табышы мүмкүн деген пикир бар.
Бирок бул пикир чындыкка дал келбейт. Глобалдык вакцина базары быйыл 60 миллиард долларга чейин өсөт. Бул статистика фармацевтикалык компаниялардын кирешеси өсөт дегенди билдирбейт.
"Илдеттин жайылышын алдын алуу үчүн вакцина чыгаруу абдан оор. Ага көп каражат жана убакыт жумшалат. Ошондуктан фармацевтикалык компаниялар миллиарддаган доллар киреше алат деген ой жалган",-дейт АКШда жайгашкан Loncar Investments биотехнология компаниясынын башчысы Брад Лонкар.
Глобалдык вакцина тармагында Pfizer, Merck, GlaxoSmithKline (GSK), Sanofi жана Johnson & Johnson сыяктуу гигант компаниялар үстөмдүк кылат.
Өткөн жылы 54 миллиард долларга тете вакцина сатылган. Statista аналитикалык борбордун маалыматына ылайык, бул сан 2014-жылдан бери эки эсеге өстү. Буга эбола, гепатит, чочко ылаңы сыяктуу илдеттердин кеңири жайылышы себеп болду.
"Вакцина тармагында иш кылган компаниялардын мындай учурда резервдери бар деп ойлогондор көп. Бирок жаңы коронавирус тарап жатканда, эң чоң төрт компаниянын бири дагы вакцинанын үстүнөн иштеп жатканын жарыялаган жок",-дейт окумуштуу Эллен Хоэн.
Ири компаниялардан тышкары Covid-19 коронавирусу менен күрөшө турган вакцинанын үстүнөн чакан фирмалар иштеп жатат. Учурда бул вирустан улам миңден ашуун киши каза тапты.
АКШда жайгашкан Gilead биотехнология компаниясы коронавируска каршы Remdesivir дарысын сынап жатканын жарыялады. Gilead ВИЧ илдетине каршы дары чыгарганы менен белгилүү. Ал тапта, AbbVie компаниясы ВИЧ илдетине каршы эки дарыны аралаштырып чыгарган Kaletra аттуу вакцинасын Кытайдагы бейтаптарга берип, сынап жатат. Бирок бул компаниялар мурда чыгарылган дарыларды колдонууда.
Covid-19 коронавирусунун жайылышын токтотуу үчүн донорлор каражат сунуштап жатканы дары-дармек чыгарган компанияларга вакцинанын үстүнөн иштөөгө түрткү болуп жатат.
Вакцина табылган күнү дагы жаңы дары лабораториялык сыноодон өтүшү керек жана миңдеген бейтапка берилип, текшерилиши зарыл. Маселен 2002-2003-жылдары Кытайда "дем алуу органдарынын синдрому" же SARS вирусу жайылганда, вакцина табылгыча эле инфекция жоголуп кеткен. SARS вирусу 800 кишинин өмүрүн алса дагы, илдетке каршы вакцина азыркыга чейин даяр боло элек.
Эболага каршы вакцинаны Merck компаниясы чыгарып, ал 2015-жылы Африканын батышына жеткирилген. Ал учурда вакцинанын лицензиясы жок болчу, себеби кеңири лабораториялык сыноолордон өткөн эмес. Ага карабастан Гвинея сыяктуу мамлекеттер вакцинаны колдонгон. АКШ өткөн жылы гана бул вакцинага лицензия берди.
2019-жылы Johnson & Johnson компаниясы дагы эболага каршы вакцина чыгарып, аны Конго Демократиялык Республикасына жеткирди.
"Мен фармацевтикалык компаниялардын жактоочусу эмесмин. Бирок эболага каршы вакцинаны иштеп чыккан компаниялар чыгымга учурашты",-деди 2014-2015-жылы эболага каршы иш алып барган Роналд Клайн.
Буга лицензия алуунун жолу татаал болгону себеп. Лабораториялык сыноолордон өткөндөн кийин деле компаниялар бир нече жыл күтүшү керек.
Маселен, 2009-2010-жылы чочко ылаңы кеңири жайылган учурда GlaxoSmithKline компаниясы чыгарган Pandemrix вакцинасы алты миллион кишиге берилген. Бирок кийин дары нарколепсия же уйку илдетине алып барары аныкталып, дары сатыкка чыккан эмес. Нарколепсияга кабылгандар күнүнө бир нече жолу уктайт.
Дал ушундай көйгөйлөрдөн улам Covid-19 коронавирусуна каршы вакцинанын үстүнөн иштейм деген чоң компаниялар жок.
"Вакцинаны иштеп чыгуу абдан татаал жана чыгымы көп. Ошондуктан фармацевтикалык компаниялар жылуу бөлмөсүн даярдап, кел, вакцинаны жасап ал деп айтышпайт",-деди Aspen институтунун директору, доктор Антони Фауци.
Ал Covid-19 коронавирусуна каршы вакцина дагы бир жылдан кийин гана пайда болоруна ишенет. Бирок ал үчүн чоң фармацевтикалык компаниялар дагы өз салымын кошуусу керек.
Дүйнөлүк саламаттыкты сактоо уюму болсо вакцина 18 айдын ичинде даяр болот деп ишендирүүдө.
Фармацевтикалык компаниялар вакцина чыгарууга киришкенде, вирустун жайылышы басаңдап калган мисалдар дагы көп. Мындай учурда компания чоң чыгымга туш болот. Серепчилердин айтымында, чоң фармацевтикалык компаниялар мындай узак мөөнөткө жасалчу инвестицияларга даяр эмес. (AT)
</doc>
<doc docid='bbc_world-51610580' lang='kir' type='mono' source_url='https://www.bbc.co.uk/kyrgyz/world-51610580' term='COVID'>
Кыргыз жаранынан Covid-19 табылды, өлкөдөгү соңку абал
Кыргызстандын тышкы иштер министринин орун басары Нурлан Абдрахманов Жапониядагы кыргызстандык жаран коронавирус жуктурганын ырастады. Ал "Даймонд Принцесс" саякат кемесинде иштеген техникалык кызматкер болчу.
Кыргызстандын тышкы иштер министринин орун басары Нурлан Абдрахманов Жапониядагы кыргызстандык жаран коронавирус жуктурганын ырастады. Ал "Даймонд Принцесс" саякат кемесинде иштеген техникалык кызматкер болчу.
Расмий маалыматка караганда, кыргыз жараны жапон ооруканаларынын биринде дарыланууда жана абалы жакшы.
Нурлан Абдрахманов кыргызстандыкта вирус аныкталганын Жапония 26-февралда түнү билдирди деди:
"Алар кыргызстандык жаран толугу менен жакшы болгуча бошотпой турганын белгилешти. Эки күндөн бери биз аны Жапониядан алып чыгуу маселесин да талкуулап жаттык. Жапон тарап ал жакшы болгуча өздөрү деле коё бербейт".
"Даймонд Принцесс" кемесинин жетекчилери вируска шектелгендердин тизмесин 16-февралда чыгарган, анда бир кыргызстандык бар болчу.
Нурлан Абдрахмановдун айтымында, кыргызстандык жаран болжолдуу 17-февралда Йокогамадагы ооруканага чыгарылып, көзөмөлдө болуп жаткан.
Буга чейин аны менен бир каютадагы жүргүнчүдөн вирус табылган.
"Даймонд Принцесс" кемесинде 620дан ашык кишиге вирус жукканы тастыкталган. Жапониялык 80 жаштан ашкан эки жүргүнчү көз жумду.
Круиздик кемеде жалпы 3700 адам болгон.
"Даймонд Принцесс" кемеси 5-февралда Гонконгдо түшкөн бир кишиден вирус табылгандан кийин карантинге алынган.
Карантин мөөнөтү бүткөндөн кийин 19-февралда вирус жуктурбаган жүргүнчүлөр кемеден чыгып кетти.
Бул лайнер Кытайдан сырткары Covid-19 менен ооруган адамдар эң көп топтолгон жер болуп калды.
Кээ бир өлкөлөр кемедеги карантинге ишенбей, кайтып келген жарандарын өздөрү дагы он төрт күн карантинде кармап жатты.
Кытайдан сырткары вирус көп катталган мамлекеттер - Жапония, Түштүк Корея, Италия жана Иран. Кыргызстан бул өлкөлөрдөн келгендерди текшерип киргизип жатат.
Тышкы иштер министрлигинин маалыматына ылайык, Түштүк Кореяда эки миң 300дөн ашуун, Италияда 352, Кытайда 271, Иранда 67 жана Жапонияда 64 кыргызстандык бар.
Ушу тапта Кытай менен чек ара бекеттери жабык жана аба каттамы токтоп турат. Иран менен аба каттамды токтотуу же токтотпоо маселеси каралып жатканын өкмөт өкүлдөрү билдиришти.
Бир нече күн мурда WhatsApp аркылуу тараган билдирүүдө жумгалдыктар Кытайдан келген жарандарды кууп чыгышканын айткан.
Кыргызстандагы "Чайна роуд" компаниясынын төрт кызматкери  жергиликтүүлөрдүн талабынан кийин Бишкекте медициналык текшерүүгө жаткырылды.
"Кытайлар коомчулукка эч кандай таасир бербейт. Алардын баарын борборго алып келдик. "Чайна роудда" иштеген жумушчулар экен. Азыр обсервацияда, башкача айканда алар экинчи жолу обсервацияга жаткырылды", - деди саламаттыкты сактоо министри Космосбек Чолпонбаев.
Министр Кыргызстанда вирус табылганы тууралуу тараган ар кындай маалыматтар жалган деп белгиледи.
Ушу тапта өлкөдө сырттан келген ондогон адам үйүндө медицина кызматкерлеринин көзөмөлүндө. Ал эми 150 чамалуу адамга медициналык жайда байкоо салынууда.
Дартты кантип аныктап, дарылайт?
Кыргызстанда жаңы коронавирустун алдын алуу боюнча өкмөт башчы жетектеген атайын штаб иштеп жатат. Штаб өлкөдөгү бардык медициналык жайларда изоляция бөлмөсү бар, коргонуучу кийимдер жана атайын маскалардын запасы жетиштүү дейт.
Андан сырткары бардык чек ара бекеттери дезинфекцияланууда.
Санэпидемиялык көзөмөл департаментинин бөлүм башчысы Динагүл Оторбаеванын айтымында, дартты аныктоого тесттер, лабораториялар жана адистер даяр.
Ал ошондой эле жергиликтүү дарыгерлердин коронавирусту дарылоого дарамети жетет дейт.
"Оор өпкө оорусу буга чейин деле катталып келген. Sars вирусун жуктургандардын 40 пайызы өлгөн. Covid-19 вирусун жуктургандардын үч пайызы гана каза болду. Мурункуларга караганда жеңил өтөт, адамдар айыгып жатат. Бул коронавирусту дүйнөдө антибиотик менен дарылап, симптомдоруна жараша дары-дармек берип жатышат", - деди Оторбаева.
Ага карабай, Дүйнөлүк саламаттыкты сактоо уюму улам жаңы эскертүүлөрдү берип жатат.
</doc>
<doc docid='bbc_kyrgyzstan-51959493' lang='kir' type='mono' source_url='https://www.bbc.co.uk/kyrgyz/kyrgyzstan-51959493' term='COVID'>
Covid-19 жуктурган үч жарандын абалы жакшы
Covid-19 вирусун жуктурган үч жарандын абалы жакшы. Алар менен кошо Жалал-Абад шаарындагы бейтапкананын жугуштуу оорулар бөлмүнө алынган башка үч жаран да жатат. Бул тууралуу Би-Би-Сиге өкмөттүн облустагы өкүлүнүн биринчи орун басары Мамасалы Акматов билдирди.
Covid-19 вирусун жуктурган үч жарандын абалы жакшы. Алар менен кошо Жалал-Абад шаарындагы бейтапкананын жугуштуу оорулар бөлмүнө алынган башка үч жаран да жатат. Бул тууралуу Би-Би-Сиге өкмөттүн облустагы өкүлүнүн биринчи орун басары Мамасалы Акматов билдирди.
"Вирус табылган жарандар сүйлөшүп, дурус абалда. Ар бири бирден бөлмөдө жатат. Алар менен кошо жаткырылган башка үч киши да жакшы. Аларды болжолдуу беш медицина кызматкери карап жатат", - деди Би-Би-Сиге Мамасалы Акматов.
Ал тапта алар менен бир учакта келип, карантинге алынган айрым жарандардын анализдеринин жыйынтыгы чыкты. Чүй облусунун эки, Баткен облусунун сегиз , Нарындын бир тургунунан Covid-19 тастыкталган жок.
17-мартта карантинге алынган жарандардын бири анализ алынбаганын, температурасын гана өлчөп жатышканын Би-Би-Сиге билдирди.
Республикалык штабдан бүгүн билдиришкендей, 12-мартта Сауд  Арабиядан келген учакта 135 эмес, 144 киши болгон. 144 адамдын экөөсү Өзбекстанга чыгып кеткен.
Соңку абал боюнча өкмөт бүгүн Жогорку Кеңеште маалымат берип, анда премьер-министр Мухаммедкалый Абылгазиев вирусту жуктургандар күтүүсүз чыгып калган жок деди.
"Алар келген үчүнчү категориядагы мамлекет. Биринчи категориядагылар дароо обсервацияга жатат. Экинчи категориядагылар үйдө карантинде болушат. Үчүнчү категориядагы - бул үйдө, бирок биздин көзөмөлдө болот дегендер", - деп түшүндүрдү Абылгазиев.
Анын айтымында 144 жарандын баарын такташты.
"Салтка жараша ыйык жерден келгендер менен учурашабыз. Ошолордун баарын тактап жатабыз", - деди өкмөт башчы.
Саламаттык сактоо министрлиги 19-мартта вирус жуктурган башка учур катталбаганын билдирди.
Мухаммедкалый Абылгазиев дарыгерлер оор шартта иштеп жатканын билдирди. Жалал-Абадда бейтаптар менен кошо карантинде калган медиктер үй-бүлөсү менен жолукпайт.
Эпизотикалык фонддон 30 млн сом бөлүнүп, дарыгерлерге кошумча акча бөлүп берип жатышат.
Сыртка чыгып кеткен кыргызстандыктар көп өлкөлөрдө каттамдар  токтогондуктан келе албай жатканы кабарланууда. Республикалык штаб маалымдагандай, 19-22-мартта Алмата аркылуу 160 кыргызстандык турист келет.
Жогорку Кеңеште өкмөт башчы күнүнө Кыргызстанда 70 миң чамалуу медициналык беткап чыга баштаганын кабарлады. Анын айтымында, вирус дүйнөгө жаңы тарап жатканда Кыргысзтанда 3,5 млн беткап болгон.
Премьер-миинистр Мухаммедкалый Абылгазиевдин айтымында, Кытай дары жана анализ үчүн тесттер менен жардам берүүгө даяр.
"Кытайдын импортунан бажы салымдарынан Кыргызстан 2,5 млрд сом зыян тартты. Жыл аягында ЕАЭБден алынчу бажы салыктардын жыйындысынан түшчү үлүш азаят", - деди Абылгазиев.
Премьер-министр бул илдет экономикага да оор түйшүк алып келгенин, бизнес боюнча ЕАЭБдеги өнөктөштөр менен Кыргызстандын позициясы бирдей экенин кошумчалады.
Ал азык-түлүктүн баасы боюнча маселе болушу мүмкүн, бирок тартыш болушу мүмкүн эмес деди.
</doc>
<doc docid='bbc_kyrgyzstan-51588290' lang='kir' type='mono' source_url='https://www.bbc.co.uk/kyrgyz/kyrgyzstan-51588290' term='COVID'>
Коронавируска шектелген кыргызстандык ооруканада
Коронавируска шектелип, "Даймонд Принцесс" саякат кемесинде карантинге алынган кыргызстандык жаран Жапонияда ооруканада. ТИМ аны менен Кыргызстандын Токиодогу элчилиги тыгыз байланышта экенин билдирди.
Коронавируска шектелип, "Даймонд Принцесс" саякат кемесинде карантинге алынган кыргызстандык жаран Жапонияда ооруканада. ТИМ аны менен Кыргызстандын Токиодогу элчилиги тыгыз байланышта экенин билдирди.
Тышкы иштер министрлигинин берген маалыматына ылайык, вируска шектелген кыргызстандык Йокогамадагы мамлекеттик ооруканага жаткырылган. Анда вирус жок, көзөмөлгө алынып жатат дейт тышкы иштер министринин орун басары Нурлан Абдрахманов.
"Бардык жерде карантин мөөнөтү он төрт күн. Ошондуктан ал ооруканага 14 күн жатат деп божомолдоп жатабыз. Биздин элчилик күнү-түнү байланышта. Ал ким экенин, үй-бүлөсүн билебиз. Бирок өзүнүн өтүнүчүнө ылайык жакындарына айткан жокпуз", - деди Абдрахманов.
Ал кыргызстандыктын саламаттыгы жана психологиялык абалы жакшы деди.
ТИМдин маалыматына ылайык, кыргыз жараны каютадагы коңшусунан вирус табылгандыктан көзөмөлдө болуп жатат.
Ал кемеде техникалык кызматкер болуп иштейт. "Даймонд Принцесс" кемесинин жетекчилери вируска шектелгендердин тизмесин 16-февралда чыгарган, анда бир кыргызстандык бар болчу.
Тышкы иштер министринин орун басары Нурлан Абдрахманов кыргызстандык жаран болжолдуу 17-февралда ооруканага чыгарылды дейт.
Круиздик лайнер 5-февралда Гонконгдо түшкөн бир кишиден вирус табылгандан кийин карантинге алынган.
Карантин мөөнөтү бүткөндөн кийин, шаршембиде же 19-февралда вирус жуктурбаган жүргүнчүлөр кемеден бошотулду.
"Даймонд Принцесс" кемесинде 620дан ашык кишиге вирус жукканы тастыкталган. Жапониялык 80 жаштан ашкан эки жүргүнчү көз жумду.
Круиздик кемеде жалпы 3700 адам болгон.
Ал тапта Кыргызстанда вируска шектелгендер жок. 28-январдан 21-февралга чейин Кытайдан үчүнчү өлкөлөр аркылуу 1200дөн ашык киши келген. Ушу тапта Кытайдан келген 164 адамга медициналык жайларда байкоо салынууда. Ал эми калгандары үйлөрүндө дарыгерлердин көзөмөлүндө.
Кыргызстандын саламаттыкты сактоо министри Космосбек Чолпонбаев вирустун алдын алуу боюнча дале күчөтүлгөн тартипте иштеп жатабыз деди.
"Өлкө боюнча 22 санитардык - карантиндик түйүндөр ички жана тышкы чек араларда иш алып барууда. Ал жерлерде биздин кесипкөй вирусологдор, эпидемиологдор, инфекционисттер жана башка дарыгерлер иштеп жатат", - деди Чолпонбаев.
Вирустун кесепетинен Кыргызстанда медициналык маскалар жана айрым товарлар кымбаттады.
Саламаттыкты сактоо министринин айтымында, медициналык жайларда 21-февралга 3300дөн ашык коргонуучу кийим жана 44 миңден ашык дем алуучу жабдыгы менен атайын маскалар бар.
Расмийлердин айтымында, Кытай менен чек ара жабык бойдон калууда. Качан ачылары белгисиз.
Кытай менен байланыштырган жалгыз аба каттамы - Үрүмчү-Бишкек дагы убактылуу токтоп турат.
"Кытайдан Кыргызстанга 28-январдан бүгүнкүгө чейин 876 кыргыз жараны өттү. Алардын көпчүлүгү студенттер. 363 кытай жараны келди, алар бизде иштеп жүргөндөр. Алардын басымдуусу China Road фирмасында иштегендер", - дейт Чек ара кызматынын жетекчисинин орун басары Абдикарим Алимбаев.
Ал тапта Кытай 70 миң бейтапка байкоо салып, Covid-19 вирусу боюнча атайын изилдөөсүн жарыялады.
Ага ылайык, коронавируска кабылгандардын 80 пайызы инфекцияны жеңил көтөргөн, 13.8 пайызы оор абалда, 4.7 пайызы абдан оор абалда . Бирок Covid-19 вирусу өзгөчө карыяларга коркунуч жаратат. Вируска кабылган 80 жаштан жогору кишилердин 14.8 пайызы көз жумган.
Ошондой эле изилдөөдө Covid-19 дарыгерлерге олуттуу коркунуч алып келээри айтылат.
Вирусту жуктургандардын саны 7600дөн ашты, каза болгондор 2200дөн көп. Алардын басымдуусу Кытайда.
</doc>
<doc docid='bbc_kyrgyzstan-51986146' lang='kir' type='mono' source_url='https://www.bbc.co.uk/kyrgyz/kyrgyzstan-51986146' term='COVID'>
COVID-19: Кыргызстан боюнча өзгөчө кырдаал киргизилүүдө
Кыргызстандын биринчи вице-премьер-министр Кубатбек Боронов 22-марттан баштап киргизилгени жаткан өзгөчө кырдаалдын жол-жобосун түшүндүрдү.
Кыргызстандын биринчи вице-премьер-министр Кубатбек Боронов 22-марттан баштап киргизилгени жаткан өзгөчө кырдаалдын жол-жобосун түшүндүрдү.
Кыргызстандын биринчи вице-премьер-министр Кубатбек Боронов 22-марттан баштап киргизилгени жаткан өзгөчө кырдаалдын жол-жобосун түшүндүрдү.
Facebook посттун аягы, , автор: BBC News Кыргыз
"Бардык аймактарга өзгөчө кырдаал киргизилип жатат. Тактап айтканда, бул өзгөчө абал эмес  - өзгөчө кырдаал болуп саналат. Бул жерде атайын эпидемиялык иш-чаралар жүргүзүлөт. Бирок элдин жүрүм-турумуна, кыймылына чектөөлөр өзгөчө абалга караганда жеңил болот. Экономикалык иш-чаралар, башка маселелер күнүмдүк турмушта улантыла берет. Зарылдыгы жок башка жакка чыгууга, эл көп чогулган жерге барууга тыюу салынат",-деди К.Боронов.
Бүгүн Бишкекте болгон Коопсуздук кеңешинин жыйыны бүтүн өлкө боюнча 22-марттан тарта өзгөчө кырдаал жарыялоону премьер-министрге сунуш кылды. Кыргызстанда коронавирустун он эки учуру катталып, Сузак районунда, Ноокат районунда жана Баткен районунун үч аймагында өзгөчө кырдаал жарыяланган.
Кыргызстандын саламаттыкты сактоо министрлиги инфекция жуккан дагы жаңы учурлар аныкталганын билдирди. Алардын баары Сауд Арабиясына кичи ажылык зыяратка барып келген.
Министрдин орун басары Толо Исаковдун маалыматы боюнча, "коронавирус жуктурган дагы 6 жаӊы учур катталып", жалпы саны он эки кишиге жетти.
"Коронавирус жугузуп алгандардардын бешөө Сузак районунда, бирөө Баткен облусунун тургуну. Учурда алар ооруканага жаткырылып, булар менен байланышта болгондор аныкталууда",-деди басма сөз жыйынында саламаттык сактоо министринин орун басары Төлө Исаков.
Баткен районунун үч айыл аймагына өзгөчө кырдаал режими жарыяланды.
"Баткен облусунда коронавирусун жуктурган алгачкы учур катталды. Ал жаран Баткен районунун Самаркандек айылынын тургуну. Буга байланыштуу, Баткен районунун үч айыл аймагына өзгөчө кырдаал режими жарыяланды. Район акими Каланбек Маркаев тарабынан Самаркандек, Ак-Сай, Ак-Татыр айылдарына өзгөчө кырдаал тартибин киргизди. Акимдин буйругуна ылайык, бул айыл аймактарга блок посттор коюлуп баштады",-деп кабарлады өкмөттүн Баткен облусундагы ыйгарым укуктуу өкүлү.
Буга чейин вирус Сауд Арабиясына кичи ажылык зыяратка барып келген Ноокат жана Сузак районунун тургундарынан табылган.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети (Балтимор, АКШ), Жергиликтүү бийлик
Соңку жаңыланышы 2020-ж., 21-март 20:00 GMT+6
Коронавируска каршы күрөшүү боюнча республикалык штабдын 20-мартка карата маалыматы боюнча, өлкө аймагында 410 адам обсервацияда, 1251 адам жашаган жеринде дарыгерлердин көзөмөлүндө; 1309 адам 14 күндүк карантинден чыгышты. Саламаттык сактоо министрлиги жатак орундардын санын 2290го чейин көбөйттү, алардын жети жүзү өлкөнүн түштүк аймагында.
Коронавируска чалдыккан 12 адамдын жарымы аялдар, жарымы эркек кишилер деп айтылды. Алардын жаш курагы 45тен 75 жашка чейин.
"Улгайгандардын айрымдарында кант диабети сыяктуу кошумча дарттары бар. Бул жарандардын бардыгы изоляцияга алынып, тийиштүү тартипте дарыланып жатат",-деп айтылат расмий маалыматта.
Үч күн мурун Кыргызстанда биринчи жолу коронавирус катталган. Расмийлер коронавирус Сауд Арабиясына барып келген үч жарандан аныкталганын ырастаган эле. Кечээ дагы жаңы үч учур катталып, Сузак жана Ноокат райондоруна өзгөчө кырдаал режими киргизилип, айрым айылдарга кирип-чыгууга чектөөлөр кирип, жолго тосмолор коюлган.
Ош шаарында коомдук транспорко чектөөлөр кирип, азык-түлүк базарларынан башка базарлар убактылуу жабылууда. Кишилердин маасалык чогулуусуна тыюу салынды. Ысык-Көл облусуна кирген жолго дагы посттор коюлуп, унаа жолдон каттаган кишилерди текшерет.
Ал ортодо Жарандык авиация агенттиги Орусияда жана Дубай, Дели шаарларынан учуп келе албай калган кыргызстандыктарды кайтаруу аракеттерин көрүп жатканын кабарлады.
"Республикалык штаб тарабынан Бишкек жана Ошко чартердик каттамдардын графигин уюштуруу боюнча чечим кабыл алынган, учууларды "Аэрофлот", "Урал аба каттамдары", "Fly Dubai" ж.б. ишке ашырат",-деди аталган агенттик.
"12 каттам учуп келет, 22-мартка - 8, 23-мартка 5 же 6 каттам мерчемделди. Аталган рейстер менен үч күндө чет өлкөлөрдөн 3000ге жакын КР жаранын алып чыгып кетебиз. Эгерде дагы калып калгандар болсо, биз кошумча каттамдарды уюштурабыз", - деп билдирди Жарандык авиация агенттигинин директору Курманбек Акышев
Эске сала кетсек, коронавируска байланыштуу көп өлкөлөр эл аралык каттамдарын токтотуп,бир катар өлкөдөн жарандар келе албай калып, өкмөткө даттанышкан эле. Орусияда үч жүз ашуун киши, Египет жана Бириккен Араб Эмираттарынан 150 чамалуу кыргыз жараны уча албай калганы айтылган эле. (AbA)
</doc>
<doc docid='bbc_world-52321818' lang='kir' type='mono' source_url='https://www.bbc.co.uk/kyrgyz/world-52321818' term='COVID'>
Коронавирус Кытайдын экономикасын эңшерди, кезек башка өлкөлөрдө
Коронавирус Кытайды терең кризиске батырды. Дүйнөнүн экинчи ири экономикасы жаңы тарыхындагы олуттуу кыйынчылыкты башынан өткөрүүдө.
Коронавирус Кытайды терең кризиске батырды. Дүйнөнүн экинчи ири экономикасы жаңы тарыхындагы олуттуу кыйынчылыкты башынан өткөрүүдө.
Covid-19 глобалдык пандемиясы бүтүн дүйнөгө кыйынчылыктарды алып келди.
Вирустун очогу болгон Кытай соккуну биринчилерден болуп алып, карантинде олтурду. Биринчилерден болуп экономикалык жоготууларын эсептөөдө.
Расмий маалыматтарга караганда, өлкөнүн экономикасы биринчи  кварталда 6,8 пайызга төмөндөгөн. Жарым кылымдан бери 15 пайызга чейин өсүү үстүндө келген экономика үчүн бул оңой эмес.
Кытай мындайды 1970-жылдардагы Мао Цзэдундун "маданий ыңкылабынан" бери көрө элек болчу. Бул жоготуулар бүтүн дүйнө жүзүнө таасирин тийгизет.
Кытайдын Улуттук статистика бюросунун өкүлү Мао Шенхоң кытайлыктарды дүрбөлөңгө түшпөөгө чакырды.
"Биринчи кварталдагы экономикалык өсүүнү терең анализдөө керек. Аны бир гана өткөн жылдардагы экономикалык көрсөткүчтөр менен салыштырса болбойт. Себеби, коронавирус пандемиясы капысынан пайда болуп, экономикага терс таасир этти. Ошондуктан дүрбөлөңгө түшпөй, биринчи кварталды обьективдүү карайлы",-делди ал.
Кытайдын азыр дүйнөлүк экономикадагы үлүшү 17 пайызды түзөт. 2002-2003-жылдардагы SARS  эпидемиясы маалында анын үлүшү 4 пайыз эле. Ооба, пандемиянын масштабын да салыштырып болбойт. Ал учурда вирусту 26 өлкөдөн 8 миң киши жуктуруп алган. Болжолу ар бир онунчу учурда жоготуулар болгон. Азыркы вирустан каза тапкандар саны эле 150 миңге жетти. Вирусту жуктургандар 2 млн. ашты.
Кытайдагы кыйынчылык өнүккөн өлкөлөрдө чоң маселе жаралып жатканын көрсөтүп турат. Ал эми өнүгүп келе жаткан өлкөлөрдүн абалы өтө оор болот. Мындай мамлекеттер көбүнчө сырттан келген капиталдын агымына көз каранды. Эпидемия маалында анын келиши күмөн.
Финансистердин дүйнөлүк бирикмеси Institute of International Finance (IFF) эсебинде, январдын орто ченинде Кытайда эпидемиянын масштабы ачык көрүнө баштаганда өнүккөн базарлардан агылып чыгып кеткен каражат  100 млрд долларды түзгөн.
Ага карабастан Кытайдын экономикасындагы каржылык либерализациядан улам чет жерден келген капиталдын агымы токтогон жок. Ошондой болгон күнү да Кытайдын экономикасы оор абалды. Мындай жагдайда батыштан капиталга муктаж болгон өнүгүп келе жаткан өлкөлөрдүн абалы кандай болот?
Бул мамлекеттерден акча чыгарылса, жергиликтүү акча бирдиги девальвацияга туш болуп, жакырчылык өкүм сүрөт. Бул өлкөлөр тышкы карыздарын дагы төлөй албай кыйналат. Коронавирус менен күрөшүү үчүн казынадан көп акча жумшалып, бизнестер иштебей жаткандыктан салык аркылуу чогултулган каражат азаят. Демек, өнүгүп келе жаткан өлкөлөрдүн казынасы бош калат. Ал эм экспортко кетчү чийки зат сыяктуу товарлар арзандайт.
Мындай көрүнүш Кытайдын экономикасына жагымдуу. Бээжин дүйнөдөгү чийик заттын эң чоң импортеру. Ага кабарастан биринчи кварталда чыккан Кытай экономикасы боюнча анализ, каатчылыктын экинчи толкунун эcке албайт, башкача айтканда тышкы таасирди. Өндүрүш төмөндөгөндүктөн, "дүйнөнүн заводу" атка конгон Кытайдын товарларына талап кескин түшөт.
Кытай өнүккөн өлкөлөрдүн көбүнүн өндүрүшү үчүн тетиктерди жасап берет. Эгерде Батышта  айфонго жана автоунаага болгон талап төмөндөсө, Кытайдагы тетик чыгарган ишканалар дагы артка кетет. Албетте, бул экономикага түз таасирин тийгизет. Мындай абалдын тыянагын биз жайдын ортосуна барып анан биле алабыз.
Вируска чейин эле Кытайдын экономикасы бир топ алсырап турган. Өткөн жылы ал болгону 6,1% өскөн. Ички түзүмдөрүнөн сырткары, экономикалык активдүүлүккө АКШ менен соода согушу жана Гонконгдогу каршылык акциялары таасирин тийгизди.
Аналитиктердин болжолунда, бул жылы Кытайдын экономикасы болгону 2,5% өсүшү мүмкүн.  1990-жылы Бээжиндеги Тяньаньмэнь аянтындагы жүрүштү күч менен баскандан кийинки  кырдаалда дагы өлкөнүн ички дүң өндүрүмү 4 пайызга чейин өскөн эле. (AbA)
</doc>
<doc docid='bbc_world-52291671' lang='kir' type='mono' source_url='https://www.bbc.co.uk/kyrgyz/world-52291671' term='COVID'>
Covid-19: Трагедияга айланган туулган күн кечеси
Бир нече апта мурун Бразилиянын Сан Пауло шаарында туулган күндү майрамдоо үчүн чогулгандардын он үчүнөн Covid-19 вирусу аныкталып, үчөө  каза тапты.
Бир нече апта мурун Бразилиянын Сан Пауло шаарында туулган күндү майрамдоо үчүн чогулгандардын он үчүнөн Covid-19 вирусу аныкталып, үчөө  каза тапты.
Үй-бүлөлүк отурушка келген 28 киши келген экен.
Үй-бүлөлүк отуруш катары башталган туулган күн, каргашалуу окуя менен жыйынтыкталды. Туулган күнгө чогулган бир туугандар арасында коронавирус жайылды.
Вирустан үч биртууган көз жумуп, он адам вирустан айыкты.
Отуруш 13-мартта Сан Пауло шаарында өткөн. Ал күнү Бразилиянын Саламаттыкты сактоо министрлиги өлкөдө 98 киши вируска кабылганын тактаган. 21 миллион калкы бар Сан Паулодо 60 кишиге вирус жукканы белгилүү болгон.
Андан бери өлкөдө 24 миңден ашуун кишиге вирус жукту, 1300дөн ашуун жаран көз жумду.
59 жаштагы Вера Лусия Перейра коронавирус дүйнөгө жайылып жатканын жана вирус Бразилияга жеткенин билген. Ал туулган күнүндө конок чакырбай коюну дагы ойлогон.
"Башында конок чакырбай эле коелу деп ойлодук. Бирок өлкөдө вируска кабылгандардын саны аз болчу. Ошондуктан бир туугандар чогула берели деген чечимге келдик эле",-дейт ал.
Ал учурда Бразилия бийлиги карантин чараларын киргизе элек эле.
Вера Лусиянын отурушу короодо өткөн. Ага 28 үй-бүлө мүчөсү жана жакын достор катышкан.
Отурушка келген Вера Лусиянын күйөөсү Пауло Верейра, бир туугандары жана жакын достору көңүл ачып, каалоо-тилектерин айтып кетишкен эле.
Ушундан бир нече күн өткөндөн кийин конокко келгендердин жарымында Covid-19 вирусунун симптомдору пайда боло баштады - дене табы көтөрүлүп, жөтөлүп, дем ала албай кыйналышкан.
Отурушка чогулгандардын көбү вирустун жеңил формасына кабылган. Алар дарыгерге дагы кайрылган эмес экен.
Ага карабастан Вера Лусиянын күйөөсү, агасы жана сиңдиси вирустун оор түрүн жуктуруп, апрель айынын башында көз жумушту.
Вера Лусиянын сиңдиси Мариянын кызы Рафаэла Би-Би-Сиге маек куруп, апасы коронавирустан улам көз жумганын дарыгерлер тастыктаганын айтты.
"Вирус канчалык агрессивдүү экенине мисал болдук окшойт. Апам ооруканага жаткан, керектүү жабдыктар, дары-дармектер дагы бар эле. Ага карабастан апамдын өмүрүн сактай албай коюшту",-дейт Рафаэла.
Мария диабет илдетинен жабыркап жүргөн. Вирусту жуктуруп алганына бир нече күн өткөндөн кийин, анын абалы тез начарлап жандардыруу бөлүмүнө которулган.
Эми Вера Лусиянын агасы Кловис менен күйөөсү Пауло эмне себептен каза болгонун аныктоо үчүн аутопсия жүрүп жатат.
"Дарыгерлер алар дагы Covid-19 вирусунан көз жумганына 99 пайыз ишенип турганын айтышууда",-дейт Вера Лусия.
Вера Лусиянын өзү жана уулу дагы вируска кабылып, сакайып кетишти.
"Өзүмдү жакшы сезип калдым. Бир аз жөтөлүп жатам. Үй-бүлөбүзгө абдан оор болду. Бир нече күндөн бери азап-тозокто жашап жатабыз",-дейт ал.
Башында үй-бүлө коронавируска кабылганына ишенген эмес.
"Бразилияда вирусту жуктургандар саны абдан аз эле. Ошондуктан вирус алыста болуп жаткан окуядан эле сезилген",-дейт үй-бүлө мүчөлөрүнүн бири.
Азыркыга чейин вируска ким биринчи кабылганы белгисиз бойдон.
"Вирусту ким биринчи жуктурганын билген күнү деле, ал эчтекени өзгөртпөйт",-деп кошумчалады ал.
Мария көз жумгандан кийин, Вера Лусиянын агасы 62 жаштагы Кловисти абалы начарлады.
"Конокко барганыбызга үч күн өткөндөн кийин атам жөтөлүп калды. Башы ооруп, дене табы көтөрүлдү. Ошондой эле тамактын даамын жана жыт сезбей калганын айткан эле",-деди Кловистин уулу Артур.
Карындашы Марияга салыштырганда, Кловистин өнөкөт оорусу жок болчу. Артур 23-мартта атасын ооруканага алып барган. Дарыгерлер аны кайра үйгө жөнөтүшкөн экен.
"Дарыгерлер бул коронавирус болушу мүмкүн экенине көңүл дагы бурган жок",-дейт Артур.
Кловистин артынан Вера Лусиянын күйөөсү Пауло ооруканага жатып калды. Анын дагы өнөкөт оорулары жок эле. Ал күн сайын спорт менен алектенип, ден-соолугуна көңүл бурчу.
Пауло ооруканага дем алуусу кыстыгып барган. Дарыгерлер абалын туруктуу деп айтышкан. Бирок эки күндөн кийин ал кайра жандандыруу бөлүмүнө жатып калган экен.
Кловис менен Пауло бири-бирине жакын эле. Көп ишти чогуу жасап, башынан көп кыйынчылыктарды чогуу өткөрүшкөн.
Мария 1-апрелде көз жумду. Кловис болсо эмдиги күнү кете берди. Пауло 3-апрелде кечинде кайтып болду. Изоляцияда жаткан үй-бүлө мүчөлөрү биртуугандарын жерге берүүдө бир топ кыйынчылыктарга туш болушту.
Бразилиянын Улуттук саламаттык агенттигинин кеңешин угуп, Мария менен Пауло жабылган табытта жерге берилди. Кловис болсо кремация кылганга керээз калтыргандыктан, отко өрттөлдү. Кремацияга 10 гана киши катышты. Мария менен Пауло жерге берилип жатканда дагы аз сандагы кишилер катышты.
13-мартта болгон туулган күнгө конокко келгендер учурда изоляцияда кармалууда. Вируска кабылгандар сакайып кеткенине карабастан, алар өздөрүн карантинде кармап жатышат.
Ошондой эле үй-бүлө дүйнөгө кайрылып, үйдөн чыкпай отурууга, дарыгерлердин кеңешине көңүл бурууга чакырууда. (AT)
</doc>
<doc docid='bbc_world-52365055' lang='kir' type='mono' source_url='https://www.bbc.co.uk/kyrgyz/world-52365055' term='COVID'>
Коронавирус Түркияда: камакка алуу, узун кезек жана саясий драма
Түркияда бир эле күндө Covid-19 вирусу менен катталгандар саны Кытайдагы жалпы статистиканы озуп кетти. Бирок эпидемиянын масштабына карабастан, түрк бийлиги жалпы карантин чараларын киргизбей, экономикалык жоготуудан коркуп турат.
Түркияда бир эле күндө Covid-19 вирусу менен катталгандар саны Кытайдагы жалпы статистиканы озуп кетти. Бирок эпидемиянын масштабына карабастан, түрк бийлиги жалпы карантин чараларын киргизбей, экономикалык жоготуудан коркуп турат.
Вирустун айланасында саясий драма болду: Стамбул менен Анкаранын мэри шаарга коменданттык саат киргизилгенин жаңылыктардан уккан. ИИМ алардын аракетин иликтөөгө алууда. Ал эми президент Режеп Тайип Эрдоган коомчулуктун көзүнө көп чалдыкпай калды.
Укук коргоочулар цензура күчөгөнүн, сын макалалар үчүн журналисттер камакка алынып, депутаттар коомдук сайттарга көзөмөл киргизүүнү демилгелеп жатканын айтууда.
Пандемия коркунучун түрктөр февралдын этегинде Иранда дүрт алганда эле сезе баштады. Көп өтпөй Иран менен чек арасын жапты. Бирок 11-мартта Түркияда биринчи учур катталганда саламаттыкты сактоо министри  Фахреттин Кожо коркунучту баалаган эмес.
"Коронавирус Түркияда көрүлгөн чараларды жарып өтүүгө күчү жетпейт",-деген Кожо. Көп өтпөй эле министр оптимисттик ойлорун жыйыштырып, 23-мартта элге кайрылуу менен чыкты жана эпидемия  бүт өлкөгө жайылып жатканын моюнуна алды.
10-апрелде дем алыш күндөргө чектөө чараларын 31 шаарга киргизишти. Анын ичинде Стамбул менен Анкара дагы бар.
Бул күтүүсүз чаралар дүрбөлөң жана өлкөдөгү саясий драманы жаратты. Карантин чаралары тууралуу өкмөт эки саат калганда гана жарыялады. Мэрлерге болсо бул тууралуу эскертүү беришкен эмес.
Стамбулдун мэри Экрем Имамоглу бул жаңылык дүрбөлөң жаратканын айтты.
Көчөлөрдөгү узун кезектер, мушташ менен коштолгон дүрбөлөң тартылган коомдук сайттардагы тасмалардан кийин ички иштер министри  Сулейман Сойлу отставкага кетерин айтты. Эрдоган министрди Стамбулдан Анкарага чакырып, жеке сүйлөшүүдөн кийин отставкасын кабыл алган жок.
Карантин жарыяланган күнү эле европалык мегаполистердин ичинен калкынын саны эң көп саналган Стамбулда 270 миңдей киши дароо дүкөнгө чогулган. Бул расмий сандар гана. Чынында мындан дагы көп киши чогулган болушу мүмкүн. Дүрбөлөң Түркиядагы теңсиздикти көрсөттү дейт эксперттер. Шаардын байлар жашаган райондорунда көптөрдүн азык-түлүк запасы камдуу болуп чыкты. Ал эми күнүмдүгүн таап жеген жакыр райондогулар массалык түрдө дүкөнгө агылган.
Теңсиздик жана экономикалык кризис жергиликтүү жана борбордук бийликтин атаандаштыгы менен коштолууда.
Стамбулда социалдык кызматтар иштеп жатат. Маселен, бекер тамак берген ашканалар ачылып, шаар бийлиги жана кайрымдуулук уюмдары колу жукаларга жардам көрсөтүүдө. Бирок мындай "өзүм билемдик" президентке жаккан эмес.
Өткөн апта соңунда Анкара менен Стамбулдун мэрлери ИИМ аларга карата иликтөө жүргүзүп жатканын айтып чыкты. Маселе коронавирус менен күрөшүү үчүн чогултулган акчага байланыштуу жүрүүдө. Алардын айтымында, бул чогултулган каражаттардын банк эсеби жабылып, Эрдоган өзүнчө өнөктүк баштаган.
Президент аларды "мамлекет ичинде мамлекет түзүүгө аракеттенүүдө" деп айыптаган. Эки мэр тең оппозициялык партиянын мүчөсү. Алар адистердин кеңешине таянып, президентти эки шаарга толук карантин киргизүүгө чакырып жатышат.
Мэрлер эле эмес, өкмөт коомдук сайттарга сын-пикир жазгандарга дагы кескин реакция жасап жатат. Акыркы айда эле полиция "чагымчыл билдирүү жазган" үч жарым миңден ашуун учурду таап чыккан. Буга байланыштуу 616 кылмыш иши козголгон. Анын ичинде 229 киши кармалган. Арасында журналисттер дагы бар. (AbA)
</doc>
<doc docid='bbc_magazine-52211722' lang='kir' type='mono' source_url='https://www.bbc.co.uk/kyrgyz/magazine-52211722' term='COVID'>
Германияда коронавирус көп катталганы менен өлүм-житим аз. Буга эмне себеп?
Коронавирусту жуктургандар саны боюнча Германия бешинчи орунда. Бул өлкөдө 107 миң кишиден  Covid-19 аныкталып, эки миңге чукул киши көз жумду.
Коронавирусту жуктургандар саны боюнча Германия бешинчи орунда. Бул өлкөдө 107 миң кишиден  Covid-19 аныкталып, эки миңге чукул киши көз жумду.
135 миң киши вируска кабылган Италияда каза тапкандар саны 17 миңге чукулдады. Ал эми Испанияда 140 миң кишиге жугуп, 14 миң бейтап кайтыш болуп кетти.
Германия сыркоо кишилердин өмүрүн кантип сактап калууда?
Өлкөдө алгачкы жолу коронавирустан каза тапкан учур 9-мартта белгилүү болгон. Хайнсбергде 78 жаштагы эркек киши, Эссенде 89 жаштагы аял көз жумган эле.
Бул эки шаар тең жаңы коронавирустун 484 учуру катталган аймакта жайгашкан болчу. Ошол маалда өлкө боюнча 1112 кишиден вирус аныкталган.
Мындан жарым ай мурун, 27-январда Баварияда 33 жаштагы Webasto компаниясынын кызматкеринен вирус аныкталган. Аталган компания унаа тетиктерин жеткирүү менен алектенет. Бейтап вирусту Шанхайдагы кесиптешинен жуктуруп алганы белгилүү болгон. Кеисптеши Уханда жашаган туугандарына барып келген экен. Бул Германиядагы биринчи учур эле.
Эртеси, 28-январь күнү Webasto компаниясынын үч кызматкеринен вирус аныкталат. Ошентип уланып олтуруп, кийин бул компанияда иштеген башка шаардагы эки кишиден, бирөөсүнүн аялынан табылган. 11-февралга барып, компаниянын бир нече кызматкери менен алардын үй-бүлө мүчөлөрүнөн вирус чыкты.
Жыл башында вирус Кытайдын чегинен чыга элек мезгилде эле германиялык окумуштуулар вирусту аныктоочу тест түзүүнүн үстүнөн иштешкен. Январдын орто ченинде Берлиндеги Вирусология институту биринчи тестти түздү. Окумуштуулар тобун  институттун директору Кристиан Дростен жетектеген. Ал 2003-жылы SARS анализин алуу боюнча дагы иш алып барган.
Доктор Дростен күн сайын жарым сааттык подкаст алып барып, Covid-19 вирусу тууралуу айтып берет. Ал миллиондогон угарманды өзүнө тартты.
Өзүнүн уктурууларынын биринде Дростен "Германия жарандарын коргоо үчүн чараларды эрте киргизгендиктен" иш жакшы баратканын белгилеген. Ошол эле маалда илдеттин жаңы толкуну кырдаалды начарлатып жибериши мүмкүн экенин дагы эскертти.
Дростен канцлер Ангела Меркелдин коронавирус маселеси боюнча кеңешчиси катары дагы кызмат аткарууда. Анын пикиринде, Германияда башынан эле дарыгерлердин бейтаптарды мыкты диагностикага алганы жакшы жардам болду.
Ийгилик катары ушуну атаса болот. Биринчи учур катталган аймакта вируска кабылгандарды аныктап, анын жайылышын тездик менен алдын алышты. Алгачкы бейтап белгилүү болгон аймакта лабораториялык иликтөөлөр жүрүп, бейтапты бат аныктоо жана аны изолияциялоо колго алынды.
"Диагностика жай жүрүүдө жана айрым аймактарга жетпей жатат деген даттанууларга карабай, башка өлкөлөргө караганда биздеги мүмкүнчүлүктөр чоң. Балким, башка жерлерге салыштырганда, биздеги диагностика эң мыкты деп айтуу болот",-деп эсептейт Дорстен.
Күн сайын Германияда 50 миң киши коронавируска тесттен өтөт. Мындай көрсөткүчү менен бул өлкө Европанын эң алдында. Мына ушул өлүм-житимдин аз катталганына бир жооп.
Мындан сырткары Германия коронавируска карата кишинин антителосун аныктаган тесттерди жүргүзүүдө. Мындай текшерүүлөр аркылуу киши вирусту качан жуктуруп алганын түшүнсө болот.
Маселен, Британия күнүгө 12 миң тест өткөрүүдө. Бирок өкмөт суткасына 100 миңге жеткирүү зарылдыгын айтууда.
Профессор Дростен диагностика тууралуу даттануулар жөнүндө айтканда, жаңылган эмес экен. Би-Би-Си Германиянын ар кайсыл аймагындагы медкызматкерлер менен байланышканда, алар тест "оңду-солду таратылбай" турганын айтты.
Ысымын жашыруун калтырууну каалаган дарыгерлердин бири клиникада иштеп, коронавируска шектелген кишилерден тест алат.
"Эгерде дем алуу кыйындап, температура, жөтөл байкалса, ооруканага келбей телефон чалуу керек экенин баары билет. Бул атайын номерде олтурган дарыгер бейтап менен сүйлөшүп, үйүнө баруу же "Тез жардам" чакыруу керектигин аныктайт. Тест оорунун белгилери байкалган учурда гана берилет. Тест клиниканын имаратында эмес, бейтап белгиленген жерге келип, унаадан түшпөй олтурган шартта эле алынат",-деп айтып берди дарыгер.
Дарыгерлердин дагы бири Би-Би-Сиге ырастагандай, бейтап ким менен карым-катнашта болгонун, анын дарегин дагы ала келиши керек.
Нордерштедт шаарында иштеген медкызматкерлердин бири айткандай:
"Немистер өтө тартиптүү эл. Аларга эмне сунуш болсо, аны так аткарышат. Колду жууш керек деп айтылдыбы, алар күнүгө 400 жолу жууйт. Дезинфекция кылуу керек дедиби, аны дагы аткарат".
Германияда 35 жаштан кийин кишилер ар бир эки-үч жылда сөзсүз медтекшерүүдөн өтүп турат. Ошондуктан дарыгерлерде кимде кандай өнөкөт оорулар бар экени тууралуу маалымат жетиштүү. Мындай маалыматтар Covid-19 вирусун жуктуруп алган шартта оперативдүү чара көрүүгө жардам берет.
Германияда деле башка өлкөлөр сыяктуу дарыгерлер үчүн коргоочу каражаттар жетишсиз болуп жатканы айтылды.
"Алар чектелүү гана санда бар. Беткап жана коргоочу костюмдарды кызматкерлер кол коюп анан алышат,-деди мед кызматкерлердин бири. - Медкызматкерлерди дагы улам текшерип жатышат. Биз өзүбүз дагы тез-тез текшерилип жатабыз. Азыркы маалга чейин эч кимге вирус жуктурган жок".
"Бул вирустун корунучу ооруканага чейин жеткени. Болбосо карылар үйүнө жайылганы. Биз калктын аярлуу катмарын мыкты коргоп, аларга жетишине жол бербешибиз керек. Маселен, карылар үйүндөгү кызматкерлердин баары 4-7 күн сайын текшерүүдөн өтүп турат",-деди Бонн университетинин алдындагы Вирусология жана ВИЧти изилдөө институтунун жетекчиси  Хендрик Штреек.
Азыркы маалдагы Германиядагы оптимисттик статистикалык маалыматтарга карабастан, өлкөдөгү оорунун жогорку чеги али келе элек дейт дарыгерлер. Ошондуктан ооруканалар даярдык көрүп, айдын аягына карай кырдаал чыңалат деп күтүлүүдө. . (AbA)
</doc>
<doc docid='bbc_world-51541940' lang='kir' type='mono' source_url='https://www.bbc.co.uk/kyrgyz/world-51541940' term='COVID'>
Коронавирус Кытайга каршы маанайды курчуттубу?
Самми Яң Берлиндеги ооруканага келгенде, аны киргизбей коюшкан. Башка бейтаптар эшиктен эч тоскоолдуксуз кире берген, бирок кытайлык Яң айымга эшикти ачпай коюшкан. Ошондо ал чоң көйгөй жаралганын сезгенин айтат.
Самми Яң Берлиндеги ооруканага келгенде, аны киргизбей коюшкан. Башка бейтаптар эшиктен эч тоскоолдуксуз кире берген, бирок кытайлык Яң айымга эшикти ачпай коюшкан. Ошондо ал чоң көйгөй жаралганын сезгенин айтат.
Бир нече убакыттан кийин дарыгер аны кабыл алып, бул "сизге байланыштуу жеке маселе эмес, аны жүрөккө жакын кабыл албаңыз" деп айткан экен.
Яң айым Берлиндеги ооруканада жаңы коронавирустан улам кытайлык бейтаптарды кабыл албай жатканын Би-Би-Сиге айтып берди. Ал Кытайга бир нече жылдан бери бара элек болчу, Германияда искусство тармагында иш кылат. Дарыгер бул айымда вирус жок экенин билиши керек эле.
Covid-19 вирусу дүйнөгө тарап жатканда кытайлыктар жана өңү азиялык адамдарга каршы маанай күчөп жатканы байкалууда. Кытай жана кытайлыктарга каршы маанай же синофобия бир нече кылымдан бери келе жаткан көрүнүш. Коронавирус түзгөн коркунуч дүйнөнүн Кытай менен татаал мамилесин ашкерелегендей.
Жаңы коронавирустан улам түзүлгөн синофобия дүйнөнүн булуң бурчунда ар түрдүү формада көрсөтүлүүдө. Кытайлардын саны көп болгон Европа, АКШ жана Австралия сыяктуу мамлекеттерде кытайлыктар "балит же маданиятсыз" деген стереотиптер кеңири тарап жатат. Айрым өлкөлөрдө кытайлыктарды "вирус" деп аташууда.
"This is not a time for discrimination, this is a time for support."

I was dismayed to hear of a racially motivated...
Facebook посттун аягы, , автор: Pierre Yang MLC
Жаңы коронавирус деңиз жана эт азыктары сатылган базарда тараган деген жаңылыктардан улам, "Кытайлыктар кыймылдагандын баарын жейт" деген сөз дагы көп айтылууда. Жада калса жаңы вирусту Кытай атайын чыгарып, бул аркылуу Бээжин башка элдерди кырып салгысы келет деген көз караш дагы калыптанды.
Сингапур жана Малайзия мамлекеттеринде Кытай жарандарын өлкөгө киргизбөө үчүн атайын петиция пайда болуп, ага жүз миңдеген адамдар кол койду. Жапонияда болсо кытайлыктарга "био террорчу" деген ат коюшту.
"Кытай Батыш мамлекеттеринен бир топ алыс, бул өлкөлөрдө синофобия Кытайды жакшы билбегендиктен пайда болгон. Ал эми Азия жана Түштүк Азияда кытайлыктарды мыкты билгени үчүн синофобия күч алууда",-дейт Гонконг университетинин окумуштуусу, профессор Дональд Лоу.
Азияда Кытай маанилүү оюнчулардын бири. Тарыхта Кытай менен жер талашкан, тарыхый тирешүү болгон же көптөгөн мигранттарды кабыл алган мамлекеттер арбын. Шинжаң аймагындагы уйгур, кыргыз, казак жана башка азчылыктар үчүн ачылган тарбия лагерлеринен улам Бээжин мусулмандарды дагы жок кылгысы келет деген пикир пайда болду.
Аймактагы өлкөлөр Кытайдын миллиондогон инвестицияларын жылуу кабыл алган. Бирок ошол эле учурда жергиликтүү калк Кытайдын экономикалык таасиринен кооптонуп турат. Кытайлык инвестициялар менен бирге жумушчулар, туристтер жана студенттер дагы дүйнөгө тарады.
Бээжин дүйнөгө өзүн башка мамлекеттер барбаган өлкөлөргө инвестиция салган, жоопкерчиликтүү мамлекет катары көрсөтүүдө. Кытайдын лидери Си Цзиньпин өлкөнү кубаттуу жана өзүнө ишенген мамлекет экенин бир нече жолу белгилеген. Андан тышкары АКШ-Кытай соода согушунан кийин Бээжин өз таламын талаша аларын көрсөттү.
Албетте, дүйнөнүн ар бурчунда Кытайга каршы маанай күчөп жатат деген катачылык болот. Маселен, Түштүк Америка, Африка жана Чыгыш Европада Кытай жана кытайлыктарга карата позитивдүү маанай калыптанганын Pew изилдөө борбору аныктаган.
Соңку жылдары, Кытайга каршы маанай АКШ тараптан дагы келип жатканы талашсыз. Президент Трамптын администрациясы синофобияны жайылтып жатат, дейт профессор Барри Саутман.
"Учурда Кытай АКШнын гегемониясына коркунуч жаратууда. Ошондуктан Кытай бийлигинин ар бир кадамын Вашингтон сындап келет. Бул маанайды дүйнөнүн ар бурчунда жайгашкан башка мамлекеттерде дагы кабыл алууда. АКШнын саясаты көп кылымдан бери келе жаткан синофобияны кеңири жайылтууда",-дейт окумуштуу Барри Саутман.
Кытай дүйнөдө синофобия күч алып жатканын түшүнөт жана ага каршы чара көрүүдө. Соңку апталарда, Кытайдын мамлекеттик маалымат агенттиктери англис тилдүү абройлуу басылмалардын макалаларын сындап, журналисттер "расизм менен дискриминацияны" жайылтып жатат деген доомат коюуда.
Бээжин дүйнөдөгү медиа булактары Кытай вирус менен күрөшүүдө жетиштүү чара көрбөй жатат деген жаңылыктарды "адилетсиз" деп баалап, аны Кытайга каршы "дискриминация" деп аташууда.
"Кытай жерге кулаганда, аны тээп калууга аракеттенишүүдө" деп айтты CGTN каналынын алып баруучусу Лиу Ксин. Кытайдын расмийлери болсо, өзгөчө АКШ вируска жамынып Кытайга каршы маанай жаратып жатканын белгилешти.
Ага карабастан синофобия күч алып жатканы калетсиз. Самми Берлинде жашап жатып, биринчи жолу "коопсуздугуна тынчсызданып" жатканын жашырбайт. Ал азырынча көчөгө көп чыкпай турууну чечти.
"Мени вирус деп аташкандар менен айтышкым келбейт. Алар жаңылыктарды окуганды гана билет, маселени терең изилдебейт. Ошондуктан алардын көз карашын өзгөртүүгө мүмкүн эмес. Бул өлкөдө көп жылдан бери жашап келе жатканымды айтсам дагы, алар бир гана кытайлыкты көрүшөт",-дейт Самми. (AT)
</doc>
<doc docid='bbc_world-52306864' lang='kir' type='mono' source_url='https://www.bbc.co.uk/kyrgyz/world-52306864' term='COVID'>
Орусияда коронавирус армияга жетти
Орусияда бир сутка ичинде 6198 жаңы учур катталып, коронавирус инфекциясын жуктуруп алгандар саны 87 147 кишиге жетти.
Орусияда бир сутка ичинде 6198 жаңы учур катталып, коронавирус инфекциясын жуктуруп алгандар саны 87 147 кишиге жетти.
Коронавирус инфекциясын жуктургандар саны боюнча Орусия оорунун очогу болгон Кытайды озуп өттү. Кытайда 82 830 киши (Жон Хопкинс университетинин маалыматы боюнча 83 912 киши) вирусту жуктуруп алган.
Орусияда соңку суткада 50 бейтап көз жумуп, жалпы өлүм-житим 794 киши. 19-26-апрель ортосунда  Covid-19 диагнозу коюлгандар 88,9% өстү.
Орусиянын Коргоо министрлиги куралдуу күчтөрдөгү вирус жуктуруп алгандар саны боюнча маалымат берди. Бул маалыматтарга ылайык, коронавирус 874 аскер кызматкеринен табылган. Төрт киши оор абалда деп айтылды. Ошондой эле коронавирус аскер окуу жайларындагы 779 курсанттан аныкталган.
Вирусту жайылтпоонун чарасынан улам орусиялыктар май майрамдарын үйдө тосот. Бул тууралуу жекшембиде орус расмийлери билдирүү жасады. Кремль 9-майда өтө турган Жеңиш парадын башка датага жылдыруу чечимин кабыл алган.
Майдын ортосуна барып кырдаалдан чыгып, июнь айы жеңил болот, деген жергиликтүү басылмаларга берген маегинде орус президентинин басма сөз катчысы Дмитрий Песков. (AbA)
</doc>
<doc docid='bbc_world-52473911' lang='kir' type='mono' source_url='https://www.bbc.co.uk/kyrgyz/world-52473911' term='COVID'>
Дүйнөдө эмгекке жарамдуу калктын жарымы жумушсуз калабы?
БУУнун Эл аралык эмгек уюмуна ылайык, коронавирус түзгөн экономикалык кырдаалдан улам дүйнөдө эмгекке жарамдуу калктын жарымы жумушсуз калат. Ошондо бир жарым миллиард киши маянасынан айрылат.
БУУнун Эл аралык эмгек уюмуна ылайык, коронавирус түзгөн экономикалык кырдаалдан улам дүйнөдө эмгекке жарамдуу калктын жарымы жумушсуз калат. Ошондо бир жарым миллиард киши маянасынан айрылат.
Негизинен эмгек келишими жок жумушка киргендер, тейлөө тармагы менен азык-түлүк чыгарган компанияларда иштегендер коркунучта. Пандемия башталганда эле бул тармакта иштегендер орточо эсеп менен 60 пайыз маянасынан айрылган.
"Миллиондогондор жумушсуз калса, алар азык-түлүк ала албай, келечеги коркунучта болот. Учурда дүйнөдө миллиондогон компаниялар жабылуу алдында турат. Аларга эң негизгиси арзан насыя алууга мүмкүнчүлүк берүү керек. Бул багытта жардам бербесек, алар жабылат",-деди Эл аралык эмгек уюмунун башчысы Гай Райдер.
Европа Биримдиги пандемиядан кийин Биримдиктин аймагындагы кыймылды жандантуу планын түзүп жатат. Азыр ички чек аралар жабылып, мурункудай эркин жүрө албай калышты. Туризм тармагы Европа мамлекеттеринин экономикасына болжолу менен 10 пайыздай салым кошот. Ошондуктан Европа Биримдик ичиндеги жана чет жактан келген туристтердин агымын жандантуу маанилүү кадамдардын бири.
Франция май айында туризмге болгон чектөөлөрдү жеңилдетүүнү көздөп турат. Беткап кийген кишилер 100 чакырым аралыкка чейин саякаттоого уруксат алышат. Ошондуктан Париж шаарындагы темир жол бекеттеринде тургундарга 500 миң беткап таратылды.
Германия дагы тургундарга беткап таратып, 14-июнга чейин чет өлкөгө чыгууга тыюу салды. Биримдикке кирген башка мамлекеттер сыяктуу эле Германия дагы айрым чек ара өтмөктөрүн жаап, 240 миңге чукул жарандарын чет өлкөлөрдөн мекенине кайтарган эле.
Андан тышкары Германия Польшадан чек ара аркылуу өтүп келген жумушчуларга карантин чараларын жеңилдетти. Бул жумушчулар күн сайын чек араны кесип өтүп, Германияда иштейт. Бирок Польша дагы деле карантин чараларын жеңилдете элек. Башка мамлекеттерден кирген кишилер 14 күн бою милдеттүү түрдө карантинде жатат. Бул саясат Польшадагы Германия менен чектеш шаарлардагы нааразылык акцияларына себеп болду.
Европага чет өлкөдөн келген туристтерге кандай шарт түзүлөрү белгисиз. Франция менен Испания июнь айына чейин эс алуу жайлары жабык бойдон кала берет деп билдирген.
Коронавирус жуктуруп алгандар саны боюнча АКШнын жагдайы дале оор. Covid-19 вирусунан каза тапкан америкалыктар саны Вьетнам согушундагы жоготуулардан дагы ашып кетти.
Жонс Хопкинс университетинин маалыматы боюнча, АКШда коронавирустан өлгөндөр саны 60 миңден ашты. Вьетнамдагы 20 жылга созулган согушта АКШ армиясындагы дайынсыз кеткендер, туткунда каза тапкандар жана курман болгондор 58 миң чамалуу болгон.
2020-жылдын биринчи кварталында АКШнын ички дүң өндүрүмү 4,8 пайызга кыскарды. Эксперттер өлкөнүн экономикасы алты ай бою төмөндөйт деп болжошууда. Марттын аягында эле 26 миллион киши жумушсуз калганын айтып, өкмөттөн жөлөк пул сураган. Экономисттер статистика толугу менен анализденгенден кийин АКШнын абалы мындан дагы оор экени тастыкталат деп айтышууда.
Президент Дональд Трамп болсо 1950-жылдары кабыл алынган мыйзамды колдонуп, эт комбинаттарынын ишин токтотпоого буйрук берди. 1950-жылдары Корей согушу учурунда калкты үзгүлтүксүз азык-түлүк менен камсыз кылуу үчүн  эт комбинаттары коргонуу ишканалар менен теңелген. Бул мыйзам президентке өзгөчө ыйгарым укуктарды берип, азык-түлүк коопсуздугун камсыз кылууга мүмкүнчүлүк түзөт.
Буга чейин бир нече  эт комбинатында 30 миң жумушчуга коронавирус жугуп, жыйырма кызматкер каза тапкан. Мындан улам өлкөдө эттин баасы кескин кымбаттаган.
Ал аңгыча, АКШнын президенти Трамп Кытай анын шайлоодо жеңилип калуусуна "болгон аракетин жумшап" жатканын билдирди. Эки өлкө бир нече апта бою коронавирус боюнча кайым айтышып келет.
"Рейтер" агенттигине берген маегинде президент Трамп алдыдагы шайлоо анын Covid-19 вирусу менен күрөштөгү чараларына карата референдум болорун айтты.
Кытайда болсо коронавируска байланыштуу абал турукташты. Бүгүн  өлкөдө Covid-19 вирусун жуктурган 22 жаңы учур катталды, бирок 21 бейтап вирусту чет мамлекетте жуктурган.
Вьетнам менен Түштүк Кореяда вируска кабылган жаңы учурлар катталган жок. Вьетнамдын бийлиги 13 күн катары менен жаңы учур каттала электигин маалымдады. Бул өлкөдө бир жума мурун карантин чаралары жеңилдетилген. (AT)
</doc>
<doc docid='bbc_world-51972241' lang='kir' type='mono' source_url='https://www.bbc.co.uk/kyrgyz/world-51972241' term='COVID'>
Коронавирус: Иран жарандарын Covid-19 вирусуна олуттуу мамиле кылууга чакырды
Ирандын өкмөтү коронавирустан 1135 киши көз жумганын жар салды. Соңку 24 саат ичинде 147 адам вирустан улам каза тапты.
Ирандын өкмөтү коронавирустан 1135 киши көз жумганын жар салды. Соңку 24 саат ичинде 147 адам вирустан улам каза тапты.
Өлкөдө 17361 киши вируска кабылган. Иран вируска кабылгандар саны боюнча Кытай менен Италиядан кийинки эле орунда турат.
Ирандын саламаттыкты сактоо министри айрым жарандар Covid-19 вирусуна олуттуу мамиле кылбай жатканын билдирди.
"Коронавирус тууралуу маалымат кеңири тарады. Ошондуктан айрым жарандардын вируска олутту мамиле кылбаганы мени таң калтырат. Жоопкерчиликтүү бололу. Антпесек вирустун жайлышын токтото албайбыз. Мындай абалда крисиз эки айдан ашуун мөөнөткө созулат",-деди Ирандын Саламаттыкты сактоо министринин орун басары Алиреза Раиси.
Ирандын жогорку лидери Хаманеи олуттуу себеп болбосо көчөгө чыкпагыла деп айтканына карабастан, Тегеран шаарынын базарларында эл жык толгон. Нооруз алдында көптөр белек жана азык-түлүк алууга шашып жатат.
Ал аңгыча президент Хасан Рухани өкмөттүн коронавируска каршы иш чараларын колдоду. Иранда коронавирус төрт апта мурун катталган, андан бери өкмөт жетиштүү чара көргөн жок деген сын-пикир айтылган эле. Мисалы, вирус кеңири жайылган Кум шаары ушул жумада гана карантинге алынды. Ыйык деп саналган Кум шаары Ирандагы вирустун чордонуна айланды.
Ирандын бийлиги дүйшөмбү күнү шаарды карантинге алуу чечимин кабыл алынгандан кийин айрым молдолор бул кадамга каршы чыгып, демонстрациялар дагы болду.
"Мечит, ыйык жайларды жаап салуу абдан татаал. Бирок бул кадамга аргасыз бардык. Бул биздин милдет",-деди президент Рухани.
Ирандын бийлиги коронавирустун так санын жарыялап жатканын айтууда. Ага карабастан саламаттыкты сактоо эксперттери Тегеран чыныгы статистиканы жашырып жатат деген пикирде. Дүйнөлүк саламаттыкты сактоо уюмунун эксперти Рик Бреннан расмий жарыяланган сан "чыныгы статистиканын бештен бирин" гана түзөрүн билдирди. Дарыгер өлкөдө тесттерди көбөйтүү зарыл экенин айтты.
Дүйнөлүк саламаттыкты сактоо уюмунун Жакынкы Чыгыш боюнча башчысы Аъмед ал-Мандхари болсо региондогу мамлекеттерди маалымат менен бөлүшүүгө үндөдү.
"Айрым өлкөлөр жарандарына пандемия боюнча так, ачык маалымат берип жатат. Жарандар бул информацияны колдонуп, керектүү чараларды көрөт. Тилкке каршы, айрым мамлекеттер Дүйнөлүк саламаттыкты сактоо уюмуна так маалымат бербей жатат. Ачык жана так маалымат берген өлкөлөр коронавирустун жайылышын токтотууга жакындап калганын белгилеп өткүм келет",-деди ал.
Мандхари Жакынкы Чыгышта 18 миңден ашуун киши вирусту жуктуруп, 1100дөн ашуун киши көз жумганын билдирди. Региондо коронавируска катталгандардын жана көз жумгандардын көбү Иранга таандык.
</doc>
<doc docid='bbc_world-52306865' lang='kir' type='mono' source_url='https://www.bbc.co.uk/kyrgyz/world-52306865' term='COVID'>
Тажикстанда коронавирус катталган эмес, бирок пандемиянын таасири жетти
Дүйнөлүк саламаттыкты сактоо уюму жаңы коронавирусту пандемия деп жарыялагандан бери бир айга чукул убакыт өттү. Коңшу өлкөлөрдөн айырмаланып Тажикстанда Covid-19 вирусунун бир дагы учуру катталган эмес. Бирок пандемиянын кесепети сезиле баштады.
Дүйнөлүк саламаттыкты сактоо уюму жаңы коронавирусту пандемия деп жарыялагандан бери бир айга чукул убакыт өттү. Коңшу өлкөлөрдөн айырмаланып Тажикстанда Covid-19 вирусунун бир дагы учуру катталган эмес. Бирок пандемиянын кесепети сезиле баштады.
43 жаштагы Шахло (анын өтүнүчү менен ысымы өзгөртүлдү) Covid-19 тууралуу алгач телевизордон көргөн. Анда вирус өтө эле алыста болуп жаткандай сезилип, өзүнүн жашоосуна таасирин тийгизет деп ойлобоптур.
Жети жыл мурун Дүйшөмбүдөн Москвага жумуш издеп келген тажик мигранты түрдүү жумуштарда иштеди. Бир ай мурун гана дүкөнгө сатуучу болуп жумушка орношкон эле. Шахло Москвада уулу менен чогуу жашайт. Ал эми кызы менен небереси Дүйшөмбүдө турат.
"Күйөөм жарандык согуш учурунда каза тапкан. Балдарды жалгыз бой тарбияладым.  Кызым өтө жаш курагында турумушка чыгып, кийин ажырашып кетти. Ошондон кийин ага жардам берип, неберемди бутка тургузайын деп чечтим дагы Москвага сапар тарттым",- деп айтып берди Шахло.
Келгенден бери жаны тынбай иштеп жүргөн Шахло бир ай мурун жумушсуз олтуруп калды. Карантин чараларынан улам ал иштеген дүкөн жабылган. Дүкөн убактылуу жабылганы менен аны жумуштан кетирип жиберишти. Бардык мекеме, ишканалар жабык болгон үчүн жумуш табууга мүмкүн болбой турат.
Шахло алты мекендеши менен чогуу эки бөлмөлүү батирде турат. Карантинге алынган Москвада жумуш издөө оңой эмес.
"Буга чейин эле убактылуу каттоого турган эмес элем. Бул жерде калуу үчүн мага патентти узартууга туура келет. Эми эмне кыларымды билбейм. Батирдин акчасын кантип төгөм, мени эле карап олтурган кызым менен неберемдин абалы кадай болот?",-дейт тажикстандык мигрант аял.
Оңдой берди болуп Шахлонун уулу чабарман (курьер) болуп ишке орношуп алды. Бирок анын маянасы Москва менен Дүйшөмбүдөгү төрт кишини бакканга жетпейт. Шахло кайра Дүйшөмбүгө кайтып барганы менен пайда жок деп эсептейт. Мекенинде жумуш табуу мындан да кыйын болот.
Шахлонун кызы миңдеген Тажикстандын тургундары сыяктуу эле мигранттардын акчасына көз каранды болуп жашагандардын бири.
Орусия аймагында миллион чамалуу тажик жарандары эмгектенет. Алар которгон акчалар 2019-жылы өлкөнүн ички дүң өндүрүмүнүн үчтөн бирине чамалаган. Жалпы суммасы 2,576 миллиард  долларды түзгөн эле.
Саясат таануучу Павриз Муллажановдун пикиринде, эгерде мигранттардан келген каражат кыскарып кетчү болсо, тажик бийлиги чакан жана орто бизнеске басым жасоого аракеттенет. Ошондон улам дагы карантин чараларын жарыялабай турат. Анткени карантин жарыяланса, мындай ишканалардан салык түшпөй калышы мүмкүн.
Дүйнөлүк саламаттыкты сактоо уюмунун сунушуна карабастан, өкмөт карантин жарыялаган жок. Ишканалар, мамлекеттик мекемелер, мектеп, окуу жайлар мурдакыдай эле ишин улантууда. Муну өкмөт өлкөдө коронавирус катталбаганы менен түшүндүрүүдө.
Эксперттер утопиялык сценарий ишке ашып, Тажикстан чек араларын толук жаап, вирустан кача алган күндө деле дүйнөлүк экономикалык кризистен четте калбай турганын айтууда. Тажикстан - постсоветтик мейкиндиктеги жакыр өлкөлөрдүн бири.
Азия өнүктүрүү банкы вирус аймактагы өлкөлөрдүн баарынын экономикасына чоң сокку болорун билдирди.
Банктын Тажикстандагы туруктуу өкүлү Прадип Сривастав белгилегендей, соода үзгүлтүккө учурап, кирише кыскарып, инвестициялык долбоорлор жайлап, саламаттыкты сактоого көп акча чыгымдалып, мигранттар которгон каражаттар буулуп, улуттук валюта дагы алсырай түшкөнү байкалды.
Тажикстандын каржы министрлиги түзүлгөн кырдаалдан улам, экинчи баскычтагы чыгашаларды кыскартуу тууралуу айтты. Бирок бул чараларды кеңири түшүндүргөн жок.
23 жыл мурун жарандык согушту башынан кечирген өлкөнүн жалпы абалына экономикалык каатчылык кандай таасирин тийгизерин айтуу кыйын. Тажик бийлиги калк арасындагы коронавируска байланыштуу дүрбөлөңдү басууга аракет кылууда.
Тажикстандын интернет желесинде өлкөдө Covid-19 жугузуп алгандар болушу мүмкүн деген ушак кептер катуу талкуу жаратууда. Саламаттыкты сактоо министрлиги эки жолу билдирүү менен чыгууга аргасыз болду. Жаббар-Расул районунда эки киши өнөкөт оорусунан улам көз жумганын айтып, вирустан өлдү деген кеп-сөздү жокко чыгарды. Ал эми алар менен байланышта болгон дарыгердин карантинге алынганын, этияттык чаралары үчүн деп түшүндүрдү.
Оорукананын мурдагы башкы дарыгери Дилмурод Рахматуллоев "Азия-Плюс" басылмасына учурда 400 киши карантинде жатканын айтып берген. Бирок Би-Би-Синин бул боюнча суроосуна Саламаттыкты сактоо министрлиги жооп берген жок.
Мындай кабарлар тажикстандыктарды катуу кабатыр кылууда. Тажикстанга коңшу өлкөлөр өзгөчө абал киргизип, жарандарын зарылчылык болбосо, үйдөн чыкпоого чакырды. Дүйшөмбүнүн көчөлөрүндөгү агым мурдакыдай эле. Ошентсе деле айрым жарандар өз алдынча эле этияттык чаралары үчүн көчөгө чыкпоого аракет кылып жатыптыр.
Үйгө тамак-аш буюртма кылгандар көйбөгөн. Базарда лимон менен сарымсактын баасы көтөрүлүп кетти. Анткени көптөр вирусту алдын алууга жардам берет деп эсептейт. Жалпысынан Дүйшөмбүнүн жашоосу көп деле өзгөргөн жок.
Чектөөлөр киригизилген жападан жалгыз жай - борбордук стадион болду. Футболдук беттештерди күйөрмандары жок өткөрүүнү чечишкен.
Дүйшөмбүдө социалдык аралыкты кармоо жана беткап менен жүрүүнү эл аралык уюумдун кызматкерлери гана аткарып жатат. Өлкөдөгү эки миллион окуучу жана студенттер окуусун улантууда.
USAID өкүлү Жошуа Карнс Covid-19 боюнча басма сөз жыйынында тажик бийлиги маалыматты жашырып жатат дегенге эч кандай негиз жок деп айтты.
"Маалыматтарды берүүдө Тажикстандын ачык экенине эч кандай күмөнүм жок. Балким, азырынча коронавирус жуккан учурларды аныктай элек. Менимче, Тажикстан тест алууну күчөтүшү керек",-деди Карнс.
Коронавирус катталган жок деген Саламаттыкты сактоо министрлигинин расмий маалыматын Дүйнөлүк саламаттыкты сактоо уюмунун өкүлү Галина Перфильева дагы ырастады. Ал министрликтин көрүп жаткан чараларын алкаган.
Тажикистан формалдуу түрдө чек араларын жапкан жана эл аралык аба каттамдарын токтоткон. Ошентсе деле чек ара жабыла элек мезгилде күн сайын жүздөгөн кишилер сырттан кирип чыгып турган деген пикирлер дагы айтылып жатат.
</doc>
<doc docid='bbc_world-52291674' lang='kir' type='mono' source_url='https://www.bbc.co.uk/kyrgyz/world-52291674' term='COVID'>
Индонезия: карантинди бузгандарды коркуткан "арбактар"
Индонезия айылдарынын биринде коронавирус эпидемиясына байланыштуу кишилерди көчөгө чыкпай кармоо кыйынга турду. Ошондуктан атайын ыктыярчылардын жардамына таянып, "көрүмчү" же "арбактын" кейпинде тургундарды коркутуп башташкан.
Индонезия айылдарынын биринде коронавирус эпидемиясына байланыштуу кишилерди көчөгө чыкпай кармоо кыйынга турду. Ошондуктан атайын ыктыярчылардын жардамына таянып, "көрүмчү" же "арбактын" кейпинде тургундарды коркутуп башташкан.
Ооба, мунун баары тургундар кечинде үйдөн чыкпай олтурсун деген максатта. Ява аралындагы Кепух айылынын жергиликтүү бийлиги мындай чараны марттын соңунда киргизди. Индонезиялык фольклордо "көрүмчү-поконг - өлгөндөн кийин оо дүйнөгө жетпей калган  маркумдарды арбагы" катары сүрөттөлгөн.
Индонезияда коронавируска чалдыккан кишилер саны 4500гө жетип, 400 бейтап каза тапкан. Бирок сандар мындан дагы көп болушу мүмкүн деген кооптонуу бар.
Рейтер агенттигинин журналисттери бул "арбактар" кандай иштеп жатканын билүү үчүн аталган айылга барып келген. Башында бийликтин бул аракети тескери натыйжа берип, кишилер кайра "арбакты" көрүү үчүн көчөгө көп чыга баштаган экен. Кийин "арбак" кейпин кийиген ыктыярчылар ар кайсыл жерден күтүүсүз пайда боло баштаганда, жергиликтүү тургундар жымырылып олтуруп калды.
Жергиликтүү тургундардын бири Карно Супадмо кечки намаздан кийин эч ким үйдөн чыкпай калды дейт. Мечиттин кароолчусу Анжардын айтымында, бул чын эле натыйжасын берди. Муну менен вирус өтө кооптуу экенин дагы элге кыйыр түрдө түшүндүрүп жатышат дейт ал.
Идеяны полицияга жардам берип жаткан жаштар уюмдары сунуштаган. "Анткени "арбак-поконг" баарынын үшүн алат",- деп айтып берген Рейтерге жаштар уюмунун лидери  Анжар Панканингтяс.
Индонезия президенти Жоко Видодо өлкө боюнча карантин жарыялай элек. Эгерде изоляциянын катаал чаралары көрүлбөсө, саламаттыкты сактоо тармагы ооруларды тейлей албай калышы мүмкүн деген чочулоо бар.
Индияда болсо, кишилерге Covid-19 коркунучун эскертип туруу максатында полиция вирустун формасындагы баш кийим кийип баштады. (AbA)

</doc>
<doc docid='bbc_world-51736422' lang='kir' type='mono' source_url='https://www.bbc.co.uk/kyrgyz/world-51736422' term='COVID'>
Коронавирустан Италияда мектептер жабылууда. Дүйнөдө парацетамол тартыш болобу?
Италиянын бийлиги бардык мектептер менен жогорку окуу жайлар марттын орто ченине чейин жабылганын ырастады. Жаңы коронавирус Италияда 107 кишинин өмүрүн алды.
Италиянын бийлиги бардык мектептер менен жогорку окуу жайлар марттын орто ченине чейин жабылганын ырастады. Жаңы коронавирус Италияда 107 кишинин өмүрүн алды.
Европадагы өлкөлөрдүн ичинен Италияда дем алуу органдарын сезгенткен Covid-19 вирусун жуктургандары саны эң көп катталды - 2706 киши.
Премьер-министр Жузеппе Конте дагы кошумча чараларды жарыялайт деп күтүлүүдө. Бийлик Миландан анчалык алыс эмес Бергамо шаарындагы карантин зонасын кеңейтүүнү караштырууда. Жаңы чектөөлөр өлкөнүн бардык аймактарына киригизилип, 30 күнгө чейин уланышы мүмкүн. Ошондой эле жарандарга кол алышып көрүшүү, кучакташуу, көчөдө өбүшүп учурашууга тыюу салышат. Андан сырткары коомдук жайларда дагы кишилер бири-бирине жакын жүрбөшү керек. Бир метр аралыкты карманышы керек.
Жыйындарды, спорттук иш-чараларды дагы убактылуу токтотуп, футбол беттештерин күйөрмандары жок өткөрүүнү пландап жатат.
Өкмөт өкүлдөрү 75 жаштан өйдө курактагы, ошондой эле оорукчан кишилерге үйдөн чыкпай олтурууну өтүндү.
Коронавирустун жайылышы базалык медкаражаттардын таңкыстыгына алып келиши мүмкүн. Мындай жагдай дүйнөдөгү эң ири дары-дармек экспортеру болгон Индиянын кадамына байланыштуу. Индия дары-дармек экспортун чектей турганын айтты.
Индия тарабынан киргизилген чектөөлөр дүйнөлүк базардагы 26 женерикке байланыштуу (түрдүү препараттардын курамына кирген активдүү каражаттар) жана алардын негизинде жасалган даяр дары-дармектерге дагы тиешеси бар. Тагыраагы парацетамол - дүйнөдөгү кеңири колдонулган дары.
Тизмеге бир нече түрдөгү антибиотиктер дагы кирди: тинидазол жана эритромицин, гормон прогестерон жана В12 витамини.
Индиянын дары-дармек өндүрүшү 70 пайыз Кытайдан өндүрүлгөн компоненттерден көз каранды. Учурда Кытайда коронавируска байланыштуу бир катар фармацевтикалык заводдор ишин токтотту.
Индия бийлиги даяр запастар менен үч айга чейин мурункудай эле көлөмдө дары-дармекти сатыкка чыгарып турарын, ошон үчүн дүрбөлөң түшүүгө себеп жок экенин айтты.
Оксфорд университетинин экономисттери экспорттун чектелиши дары-дармектердин кымбатташына алып келиши мүмкүн деп эскертти.
Дүйнөлүк банк Covid-19 коронавирусунун жайылышын алдын алуу үчүн бир катар өлкөлөрдү колдоого алат. Бөлүнгөн каражаттын биринчи траншы 12 млрд долларды түзөт.
Банктын билдирүүсүндө бул каражаттар алгачкы медициналык-санитардык жардам көрсөтүүлөрдүн натыйжалуулугун артырууга,  дарыгерлерди окутууга жана жакыр бүлөлөрдүн толук кандуу дарыланышына жумшалмакчы.
Адатта Дүйнөлүк банктын каражаттары насыя катары берилип келген. Бирок бул жолу өтө жакыр өлкөлөр жардамды грант түрүндө алат. Дүйнөлүк банкка 189 мамлекет мүчө.
"Аль-Арабия" телеканалы кабарлагандай, Ирандын өнөр-жай министри Реза Рахмани коронавирус жуктуруп алган. Буга чейин дагы жогорку кызматтагы бир нече ирандык аткаминерлер вирус жуктуруп алганы кабарланган. Алардын ичинде вице-президент, саламаттыкты сактоо министринин орун басары жана бир нече парламентарийлер бар.
Иран - илдеттин очогуна айланган дүйнөдөгү үч өлкөнүн бири жана Кытай менен Түштүк Кореядан кийинки эле орунда турат. Шаршембиде өлкө бийлиги акыркы суткаларда дагы 586 кишиден вирус табылганын жана 15 бейтап каза тапканын айтты. Жалпы өлгөндөр саны 92ге жетти.
Мурда ооруну жуктурган 522 киши толук айыгып чыкты деди Саламаттыкты сактоо министрлиги.
Коомдук жайларда гигиеналык тартипти сактоо эрежесин одоно бузган эки ирандык эл алдында маскараланып, андан кийин түрмөгө камалып кетиши ыктымал. Элге тарап кеткен видеодо эки адам Кум менен Машхаддагы диний ыйык жайлардын ичиндеги торчону жалап жатышканы тартылган.
Кумдагы киши болсо "мен коронавирустан коркпойм" деп жасаган. Анын айтымында, "зыярат кылып жаткан жерге Аллах вирусту жөнөтпөй турганын" көрсөткүсү келген экен.
Машхадда торчону жалап жаткан киши бүт инфекцияны өзү алып кетерин, башка зыяратчылар коркпой-үркпөй сыйынып кетсин деп сүйлөгөн.
Парламент мүчөсү Хасан Новрузинин айтымында, эреже бузгандар эки айга камалып, жонунан 74 балак чабылышы мүмкүн.
2020-жылы Токиодо өтө турган жайкы олимпиада оюндарынын уюштуруу комитети шейшембиде билдирүү таратты. "Олимпиада отун" алып өткөн эстафета учурунда спортчулардын жана көрүүчүлөрдүн ден-соолугун сактоо үчүн кошумча чаралар киргизилет. Эстафетанын негизги бөлүгүндө күйөрмандар саны кыскартылат.
Ар бир префектура өз аймагынан өтө турган "Олимпиада отуна" арналган салтанаттуу иш-чараларды пландаган эле. Эми аны кайра карап чыгышат. (AbA)
</doc>
<doc docid='bbc_world-51702022' lang='kir' type='mono' source_url='https://www.bbc.co.uk/kyrgyz/world-51702022' term='COVID'>
Чоң шаардагы коронавирус: илдеттин тарашын кантип алдын алса болот?
Коронавирус Антарктидадан башка бардык континенттен табылды. Вирус Кытайдын чегинен сырткары аймакка тездик менен жайылууда.
Коронавирус Антарктидадан башка бардык континенттен табылды. Вирус Кытайдын чегинен сырткары аймакка тездик менен жайылууда.
Калк жыш отурукташкан ири шаарларда илдеттин жайылышы реалдуу коркунучка айланды. Шаар жашоосун коопсуз кылган айрым мисалдар менен бөлүшөлү.
Коомдук транспорт - вирустун тарап кетишинин эң кооптуу жолдорунун бири.
Вирустар аба аркылуу - чүчкүрүп-бышкырган учурдагы шилекейдин эң эле майда бөлүкчөсү аркылуу жугат.
Бир нече иликтөөлөр көрсөткөндөй, грипп жайылып жаткан мезгилде коомдук транспортту көп колдонгондор алты эсе көп ооруган. Мына ошондуктан көп өлкөнүн бийлиги: Түштүк Кореядан Иранга чейин коомдук транпортту  - поезд, автобус жана аялдамаларды атайын каражаттар менен тазалоодо.
Киши көп чогулган жерлер, айталы, спорттук, маданий иш-чаралар дагы вирусту таратуу коркунучун жаратат. Көп өлкөлөр коронавируска байланыштуу мындай иш-чарлардан баш тартты.  Covid-19 коронавирусуна байланыштуу Шанхайда өтө турган "Формула-1" жылдырылды.
Азиянын чемпиондор лигасынын алты беттеши токтотулду. Беттештин жабыдалы боюнча төрт ирандык комнданын оюну белгисиз мөөнөткө токтотулду.
Европада италиялык командалар катыша турган регби жана футбол беттештери жылдырылды.
Эң олуттуу кадам Токиодо өтө турган "Олимпиада-2020" жылып кетиши мүмкүн. Оюндар 24-июлда башталышы керек эле.
Азырынча олимпиада отунун марафону жылды. Дүйнөлүк олимпиада комитети эгерде коронавирус пандемияга алайнса, оюндар дагы токтотулушу мүмкүн экенин айтты.
Коронавирус бир катар диний жөрөлгөлөргө дагы таасирин тийгизди. Сауд Арабиясы Мекке жана Мединага ажылык зыяраттарын убактылуу токтотту.
Коронавируска байланыштуу дүйнө боюнча өкмөттөргө башталгыч класстардын окуу жадбыланы өзгөртүү сунушталууда.
Жапония, Таиланд, Иран жана Иракта мектеп жана университеттер убактылуу жабылды. Британия менен АКШ өкмөтү мектептерди жабуу сунушун берген жок.
Коронавирус кеңири жайылга өлкөлөрдөн баласы менен келген ата-энелерге эки аптага чейин үйдөн чыкпоо сунушу берилип жатат. Балдарын мектепке жибербөө тууралуу көрсөтмө беришти.
Коронавирус өзгөчө  технологиясы өнүккөн өлкөлөрдөгү компаниялардын ишине таасирин тийгизүүдө.
Сан-Диего жана Сан-Францискодо өзгөчө кырдаал абалы киргизилип, офис кызматкерлерин бир катар кеңештер берилди. Маселен, офиске келген кишилер менен кол берип учурашпоо эрежеси кирди.
АКШнын ооруларды алдын алуу жана көзөмөлдөө борбору эгерде дене табы көтөрүлүп, инфекциянын белгилери байкалган болсо, жумушчулардын ишти үзгүлтүккө учуратканы үчүн жазалабай, колдоо көрсөтүүнү сунуш кылды.
Кишилер эң жөнөкөй эрежелерди туура колдонушу зарыл: колду туура жууп тууруу коронавирустун алдын алуунун эң натыйжалуу жолу деди дарыгерлер.
Азырынча жаңы коронавируска каршы вакцина жок. Ооруканаларды негизги максаты - инфекцияны күчөтпөө үчүн күрөш.
Медициналык мекемелер бейтаптарды бөлүп коюуну, обочолотууну сунуштап, дарыгерлерди атайын корголгон кийимдер менен жүрүүгө милдеттендирди.
АКШ менен Британиянын бийлиги эгерде илдеттин масштабы өсө турган болсо, ооруканаларда орун калбай калат деп чочулап жатат.
Бирок эксперттер эгерде коронавирус дүйнө боюнча жайыла турган болсо, мындай чаралар натыйжа бербей калат деп эсептейт.
Анын үстүнө мындай чараны бардык эле жерде ишке ашыруу мүмкүн эмес.
"Кытай сыяктуу бүтүндөй шаарларды жаап коюш айрым гана өлкөлөрдүн колунан келиши мүмкүн",-деп жазды "Твиттер" баракчасына Хопкинс ден-соолук борборунун директору Том Инглсби. (AbA)
</doc>
<doc docid='bbc_world-52267492' lang='kir' type='mono' source_url='https://www.bbc.co.uk/kyrgyz/world-52267492' term='COVID'>
Билл Гейтс: коронавирус вакцинасы бир жарым жылда даяр болот
Америкалык миллиардер жана филантроп Билл Гейтс Би-Би-Сиге берген интервьюсунда,  коронавируска каршы вакцина бир жарым жылда даяр болушу мүмкүн деп айтты. Аны массалык түрдө чыгаруу үчүн адаттагы процедураларды жумшартууга туура келет дейт ал.
Америкалык миллиардер жана филантроп Билл Гейтс Би-Би-Сиге берген интервьюсунда,  коронавируска каршы вакцина бир жарым жылда даяр болушу мүмкүн деп айтты. Аны массалык түрдө чыгаруу үчүн адаттагы процедураларды жумшартууга туура келет дейт ал.
Марттын орто ченинде Би-Би-Синин медицина боюнча кабарчысы Жеймс Галлахер Covid-19 вирусуна каршы вакцинанын бир нече варианттары иштелип чыгып, сыноо үчүн жаныбарларга колдонулуп баштаганын билдирген эле. Эгерде тесттер ийгиликтүү болсо, аны адамга сынап көрүү ушул жылы эле өткөрүлөт.
Окумуштуулардын аракетин дүйнөдө коронавирустун бир нече түрү бар экени бир топ татаалдаштыруусу мүмкүн. Ошол эле маалда британдык алдыңкы окумуштуулардын бири Жереми Фаррар "айрым кишилердин анализдери экинчи жолу Covid-19 вирусуна кабылганын көрсөтүп жатканы - бул дагы  вакцинанын иштеп чыгууну таталдаштырган фактор болуп калат" деп айтты.
Анын айтымында, Түштүк Кореяда 100 чамалуу бейтапта ушундай болгон. Бул кишилер экинчи ирет дагы жуктуруп алганбы же вирус канда активдүү бойдон кала береби? Окумуштуулар азырынча буга жооп таба элек.
Microsoft компаниясынын негиздөөчүсү кайрымдуулук фонду аркылуу Covid-19 вирусуна каршы вакцина иштеп чыгууну каржылап жаткандардын бири. Билл Гейтс глобалдык пандемия тууралуу мурда эле эскерткенин айтат.
"Мен жана медицина тармагындагы эксперттер пандемия адамзат качандыр бир туш болгон ири катастрофа болуп калышы мүмкүн экенин мурда эле эскертип келгенбиз,-деди Гейтс Би-Би-Си менен маегинде. - 2015-жылы эле коркунуч тууралуу Жаңы Англиядагы билдирүүмдө айтып өткөм".
"Эпидемиядан сактануу үчүн жетиштүү каражат бөлө алган жокпуз. Ооба, эпидемияга каршы коалиция түзүп  (CEPI), жаңы вакцина иштеп чыгууга мүмкүн болду. Бирок биз болгону жумуштун 5 эле пайызга жакынын аткара алдык".
Гейтстин айтымында, көп өлкөлөр буга маани да бербей коюшту жана "эч ким буга даярдык көргөн жок".
Марттын ортосунда АКШда коронавируска каршы вакцина сыноодон өтүп жатканы тууралуу кабарланган. Бирок эксперттер сыноо ийгиликтүү болгон күндө да, жалпыга жеткиликтүү болуп даярдалышына бир жарым жыл кетет деп эскерткен эле. (AbA)
</doc>
<doc docid='bbc_world-52437968' lang='kir' type='mono' source_url='https://www.bbc.co.uk/kyrgyz/world-52437968' term='COVID'>
Коронавирус артынан кургакчылык, ачарчылык...
2020-жылы планетада бир катар табигый кырсыктар дагы күтүлөт. Табигый катаклизм жакыр өлкөлөргө оор көйгөй алып келет жана АКШ менен Европа дагы олуттуу маселеге туштугат деп эскертүүдө эл аралык уюмдар жана метеорологдор.
2020-жылы планетада бир катар табигый кырсыктар дагы күтүлөт. Табигый катаклизм жакыр өлкөлөргө оор көйгөй алып келет жана АКШ менен Европа дагы олуттуу маселеге туштугат деп эскертүүдө эл аралык уюмдар жана метеорологдор.
Дүйнөлүк океандар мурда болуп көрбөгөндөй жылыйт. Европа менен Америкада кургакчылык болот. БУУнун маалыматы боюнча жакыр өлкөлөр ири  гуманитардык кризиске кабылат.
Азыр ресурстардын көбү Covid-19 менен күрөшкө сарпталып жатат. Дарыгерлер менен куткаруучулардын колу бош эмес, ал эми бюджетте ашыкча каражат жок. Фермерлер, бизнес жана транспорт кыймылы карантиндин жасалма эстен тандыруу абалына түштү. Кудай анын бетин ары кылсын, бирок ушундай шартта кандайдыр бир табигый кырсык жүз берчү болсо, кырдаал колдон чыгып кетиши мүмкүн.
Климат боюнча дүйнөдөгү эң ири базалардын бири - америкалык National Centers for Environmental Information (NCEI) маалыматында, 2020-жылдын март  айында планета катуу жылыды. Албетте, бул дүйнө жүзү боюнча карантин өкүм сүрүп, өндүрүш менен транспорт токтогон шартта дагы болуп олтурат.
"Экономикалык активдүүлүктүн  төмөндөшү менен аба мурдакыдай булганбай калды. Бирок көмүр кычкыл газы бир сааттын ичинде жок болуп кетпейт. Пандемия климаттын өзгөрүшүнө тийгизген биздин таасирлерди бир аз гана жумшартты",-дейт Бристоль университетинин профессору Даниэла Шмидт.
Бул жолу март айында дүйнөлүк океан мурдагы орточо көрсөткүчтөн 0,8 градус жылуу болгон. Океан канчалык жылуу болсо, куюн (ураган) дагы көп катталат. Ири экономикалардын ичинен куюндун соккусу көбүрөөк АКШга тийет. Жарым жылга созулган куюн сезону бул өлкөдө июнь айында башталат.
Инди океанынын батыш бөлүгүндөгү температуранын жылышы жай айынын кургакчыл болушун шарттап, Австралия токойлорундагы өрттү пайда кылат. Атлантиканын түндүгү жылыганда, Амазонканын токойлору өрттөнөт.
Өткөн жылы Европа болуп көрбөгөндөй ысыды. Муну Copernicus Climate Change Service (C3S) маалыматтары ырастайт. Мындай аба ырайы бир нече ирет катталды. Быйыл Европанын борбордук бөлүгүндө - Женева жана Гренобль аймактарында 40 күн жамгыр жааган эмес. Акыркы жолу ушундай аба ырайы XIX кылымдын соңунда болгон экен. Ушул аптада гана кудай жалгап, жамгыр жаады.
Украина менен Румыниядагы суу сактагычтар эң төмөнкү чегине түшкөн. Франциянын айыл чарба жерлеринин көбү кургап калды деп фермерлер тынчсызданууда.
Германияда дагы ушундай эле абал. Бирок алар дүрбөлөң түшкөн жок. Өткөн эки жыл кургакчыл болду деди айыл чарба министри Юлия Клёкнер.
"Көптөр ачык аба ырайына кубанып турушат. Бирок фермерлерде тынчсыздануу бар. Алар өткөн эки жылдагы кургачылыкты унута элек. Кургакчылыктан улам алар кирешелеринен кол жууп калган",-деди министр.
Буудайды көп өндүргөн Орусия менен Казакстан Европадагы ири атаандаштары жабыркап жатканын көрүп, данды сыртка чыгарууну чектеди. Алар бай өлкөлөрдө талап күчөп, экспорт өсүп, ички базарларда таңкыстык жаралат деп чочулашкан.
Кургак аба ырайы Американын дагы бир катар өлкөлөрүндө байкалды. Азырынча чыгымдар тууралуу айтууга эрте. Алдыдагы эки-үч апта дан эгиндеринин, тоюттун кандай болорун көрсөтөт. Өткөн жылы түшүм көп өлкөлөрдө өтө жакшы болуп, дүйнөлүк запас рекорддук деңгээлде жыйналган. Ошону менен көңүлдү жубатып турса болот беле? Айттырбай келген коронавирус пандемиясы кырдаалга жаңы түс берди. Пандемия дүйнөлүк азык-түлүк базарындагы логистиканы бузду. Кампаларда жана порттордо жумушчу күчү аз болуп, жүк тарткан унаалардын көбү токтоду.
Германиялык фермерлер жумушчу күчүнө муктаж болуп турат.
Бай өлкөлөрдү коронавирус пандемиясы чоң чыгымдарга алып келди. Мунун өзү алардын жакыр өлкөлөргө жардам берүүдөн баш тартуусуна шылтоо болуп калышы мүмкүн. Пандемияга чейин эле БУУнун Дүйнөлүк азык-түлүк программасынын аткаруучу директору Дэвид Бизли 2020-жылы ири гуманитардык кризис болорун дүйнө лидерлерине эскерткен эле.
Быйыл ондогон жакыр өлкөлөр масштабдуу ачарчылыкка кириптер болушу мүмкүн. Он миңдеген, жүз миңдеген кишилер өлүшү мүмкүн. Ошондуктан муну болтурбоо үчүн жардамдарды кырскартпай, көбөйтүү керек, дейт Бизли.
БУУнун эң соңку маалыматы боюнча дүйнөдө 1 млрд киши жетиштүү тамактанбайт. Бул деген планетанын ар бир сегизинчи тургуну өлбөстүн күнүн көрүп жатат дегендик. Коронавирус кризисинен улам алардын саны быйыл 130 млн кишиге көбөйүшү мүмкүн.  Бизли эскерткендей, 265 миллион киши ачкачылыкка кабылат.
Ал жетектеген БУУнун Дүйнөлүк азык-түлүк программасы - эң ири гуманитардык уюм. Бул аркылуу күнүгө 100 млн киши жан сактайт. Эгерде бул жардамдарды токтотуп койсо, күн сайын  ачарчылыктан  300  миң киши көз жумат.
"Биз бир гана глобалдык пандемия менен эмес, глобалдык гуманитардык катастрофа менен дагы бет келдик",-деди Бизли.
Ал ортодо кыштын жылуу болушунан чегиртке көбөйүп, бир катар өлкөлөрдүн тынчын алды. Дүйнө коронавирус менен алышып жатканда, чегирткелер Жакынкы Чыгыш, Африка, Азиянын 23 өлкөсүндө жайылды. Өзгөчө Африкада эгин эми жерден көтөрүлгөн учурда чегиртке басты. (AbA)
</doc>
<doc docid='bbc_world-52038676' lang='kir' type='mono' source_url='https://www.bbc.co.uk/kyrgyz/world-52038676' term='COVID'>
Улуу Британиянын премьер-министри Борис Жонсондон коронавирус табылды
Улуу Британиянын премьер-министр Борис Жонсон өзүнөн коронавирус табылганын кабарлады. Соңку суткаларда ал жөтөлүп, температурасы көтөрүлүп, андан оорунун жеңил симптомдору байкалган. Ошол себептүү ал өзүнүн Даунинг-стрит 10 дарегиндеги резиденциясында бөлүнүп иштеп, видео байланыш менен өкмөттү башкарууну улантып жатат.
Улуу Британиянын премьер-министр Борис Жонсон өзүнөн коронавирус табылганын кабарлады. Соңку суткаларда ал жөтөлүп, температурасы көтөрүлүп, андан оорунун жеңил симптомдору байкалган. Ошол себептүү ал өзүнүн Даунинг-стрит 10 дарегиндеги резиденциясында бөлүнүп иштеп, видео байланыш менен өкмөттү башкарууну улантып жатат.
"Мен үйдөн иштеп жатам, өзүмчө изоляцияда отурам, бул азыркы кырдаалда бирден бир туура чечим",-деп жазды премьер Твиттерге. - "Бирок эч кам санабагыла, азыркы заманбап технологиянын керемети менен мен өзүмдүн командам менен байланыштамын жана коронавирус менен күрөштү улантуудамын. Мен бул күрөшкө катышып жаткандардын баарына, анын ичинде, албетте, биздин саламаттык сактоонун күжүрмөн кызматкерлерине ыраазымын. Мен сыяктуу үйүнөн иштеп, инфекциянын жайылышына жол бербей жаткандарга чоң рахмат. Биз ушинтип жеңебиз".
Борис Жонсон эл астында акыркы жолу бейшембиде кечинде чыгып, өзүнүн резиденциясынын алдынан саламаттык сактоо кызматкерлерин колдоо боюнча улуттук акциянын жүрүшүндө дарыгерлерге кол чапкан эле.
Премьер-министрдин канцеляриясынан билдиришкендей, Жонсон Англиянын башкы санитардык врачы Крис Уиттинин кеңеши боюнча коронавируска анализ тапшырган.
Андан мурда Борис Жонсондун өкүлү премьер-министр өзүнүн кээ бир милдеттерин тышкы иштер министри Доминик Раабка тапшырса болорун айткан болчу. Андан кийин Даунинг-стриттен азыркы учурда Рааб премьердин эч кандай функцияларын аткарбайт деп билдиришти.
Жонсон өзүнүн жубайы Керри Симондс менен болбой, изоляцияга кете турганы азырынча айтылган жок, Керри февраль айында өзүнүн кош бойлуу экенин билдирген эле.
Улуу Британияда коронавирустун 11600 учуру катталды, андан каза болгондор саны 578 адам.
Аптанын башында 71 жаштагы канзаада Чарльз дагы коронавирусту жуктуруп алганы белгилүү болду. Анын өкүлү билдиргендей, канзаададан оорунун жеңил симптомдору табылган, ошол себептүү анын абалы жакшы. (КС)
</doc>
<doc docid='bbc_world-52267490' lang='kir' type='mono' source_url='https://www.bbc.co.uk/kyrgyz/world-52267490' term='COVID'>
Европадагы оор кырдаалга Британия кабылышы мүмкүн, Кыргызстан жана дүйнө
Британия коронавирустан катуу жабыркаган европалык өлкөлөрдүн бири болуп калышы мүмкүн. Бул тууралуу британ өкмөтүнүн башкы кеңешчиси, өзгөчө кырдаалдар боюнча илимий-кеңеш берүүчү топко (SAGE) кирген  сэр Жереми Фаррар билдирди.
Британия коронавирустан катуу жабыркаган европалык өлкөлөрдүн бири болуп калышы мүмкүн. Бул тууралуу британ өкмөтүнүн башкы кеңешчиси, өзгөчө кырдаалдар боюнча илимий-кеңеш берүүчү топко (SAGE) кирген  сэр Жереми Фаррар билдирди.
Британия ооруканаларында Covid-19 вирусунан каза тапкандар саны жалпы 10 миңге жетти. Дем алыш күнү Англияда  - 657,  Шотландия - 24, Уэльс -18, Түндүк Ирландия -11 киши каза тапкан.
Премьер-министр Борис Жонсон ооруканадан чыкты. Бирок дарыгерлердин кеңеши менен азырынча жумушка чыкпай, ден соолугун чыңдайт деп айтылды.
Дүйнөлүк саламаттыкты сактоо уюмунун маалыматына караганда, Covid-19 жуктуруп алгандар саны дүйнөдө 1,7 млн ашты. Алардын 112 миңи каза тапкан. Жаңы катталган учурлардын көбү мурдакыдай эле Европада - 880 миңден ашуун.
Британ бийлиги жарандарын зарылчылык болбосо, сыртка чыкпай турууга үндөп жатат. Жекшембиде Жереми Фаррар  Би-Би-Сиге берген интервьюсунда,  Британия вирустан катуу жабыр тарткан Европа өлкөсүнүн бири болуп калышы мүмкүн экенин айтты.
Жон Хопкинс университетинин маалыматына караганда, Европа өлкөлөрүнүн ичинен эң чоң жоготуу Италияда - 19 миң. Анын артынан эле Испания, Франция жана Британия.
Бул материал Жон Хопкинс университетинин басылып чыккан маалыматына негизделген жана анда ар бир өлкө боюнча соңку маалымат камтылбай калышы ыктымал.
Толук көрүү үчүн басыңыз
Булак: Жон Хопкинс университети, Жергиликтүү бийлик
Соңку жаңыланышы 2020-ж., 22-апрель 12:00 GMT+6
Германияда болсо жоготуулар 3 миңден төмөн. Жереми Фаррар өтө масштабуу өткөрүлгөн тесттен улам Германияда жоготуулар аз болуп жатканын белгиледи.
Анын айтымында, маасалык тест алууга мүмкүн болгон өлкөлөрдө Covid-19 вирусуна күмөндөлгөн кишилерди дароо изолияцияга алып жатышат. Ошону менен вирустун андан кийинки тароосун токтотушууда. Бул учурда оорукуналар мыкты даярдыкка келүүгө шарт түзүлүүдө.
Британ бийлиги апрелдин соңуна чейин күн сайын 100 миң тест алуу тууралуу билдирген эле. Бирок бул чекке жетүүгө азырынча мүмкүн болбой жатат.
Фаррар белгилегендей, вирустун жайылышынын экинчи жана үчүнчү толкунунан качууга мүмкүн эмес. Азыркы түзүлгөн кырдаалдан чыгуунун жалгыз жолу -  вакцинаны иштеп чыгууда эле калды деген ал.
Мындай вакцина күзгө барып даяр болуп калышы мүмкүн. Ошол эле маалда керектүү санда камсыздоо жана миллиондогон кишилерди эмдөө оңой болбойт, деди Фаррар.
Эгерде карантин чаралары сакталбаса, саламаттыкты сактоо тармагы бейтаптар менен күрөшө албай калышы мүмкүн.
"Карантин инфекциянын тароо ылдамдыгын жайлатты",-дейт Би-Би-Синин илимий редактору Дэвид Шукман. Оорунун жеткен чеги бир апта, баликм эки аптадан кийин болушу мүмкүн. Бирок жоготуулар санын эң төмөнкү чекке түшүрүү үчүн канча убакыт сарпталарын азырынча эч ким айта алабайт. Мунун баары кишилер өзүн кандай алып жүргөнүнө байланыштуу.
АКШда коронавирустан көз жумгандар 20 миңден ашты. Оорунун очогу болуп жаткан Нью-Йорк штатында кырдаал турукташа баштаганы айтылууда. Ишембиде бардык америкалык штаттарга өзгөчө абал киргизилди. Пандемияга байланыштуу катаал чаралар кеминде 30-апрелге чейин уланат.
Өндүрүштүн убактылуу токтотулганы  жана өлкөдөгү экономикалык кырдаалдан улам соңку апталарда 16 млн. америкалык жумушсуз калган.
Жабыркаган компанияларга жардам көрсөтүү чаралары конгрессте талкууланып жатат.  Демократтар чакан бизнести колдоо жана ооруканаларга, жергиликтүү бийликке колдоо иретинде кошумча 250 миллиард  доллар бөлүп берүүнү сунуштады. Бирок бул сунушту республикачылардын таасирдүү лидерлери колдобой жатат.
Жекшембиде Испанияда коронавирустан 619 киши каза тапты.
Жаңы аныкталган учурлар бир суткада беш миңге көбөйгөн. Испаниянын туризм министри  Рейес Марото социалдык аралыкты сактоо чарасы карантинден кийин дагы улана берерин айтты.
El Pais басылмасына берген маегинде Рейес: "Вакцина табылганга чейин эч нерсе мурдакыдай болбойт",-деди.
Расмий маалыматтарга караганда, Кыргызстанда коронавирус жуккандар 419 кишиге жетти. Алардын ичинен бешөө каза таап, 67 киши айыгып чыккан.
Коронавирус каршы күрөшүү үчүн түзүлгөн республикалык штабдын маалыматына караганда, вирус эң көп жайылган аймактарга  кошумча дарыгерлер жөнөтүлдү. Вирусту медицина кызматкерлери жуктуруп алган учурлар 79га жеткени айтылды. (AbA)
</doc>
<doc docid='bbc_magazine-52149109' lang='kir' type='mono' source_url='https://www.bbc.co.uk/kyrgyz/magazine-52149109' term='COVID'>
Карантин бизнес менен экономиканы бууду. Чын эле ушундайбы?
Дүйнөнүн көп өлкөлөрү коронавирус менен күрөшүүдө экономикалык чыгымдарына карабастан, карантин чараларын киргизди. Башкалары бизнести "жасалма эстен тандырууга" шашылбай, "оорудан дагы дарысы кооптуу болбойбу" деп тынчсызданып турат.
Дүйнөнүн көп өлкөлөрү коронавирус менен күрөшүүдө экономикалык чыгымдарына карабастан, карантин чараларын киргизди. Башкалары бизнести "жасалма эстен тандырууга" шашылбай, "оорудан дагы дарысы кооптуу болбойбу" деп тынчсызданып турат.
Катаал чараларга макул болуп,  үйүндө олтурганы менен вакцинаны күтүп, качанга чейин камалып олтура берүүгө болот деген нааразылыктар айтыла баштады.
Кимдики туура? Биринчи кезекте кишилерди сактоо керекпи же бизнестиби?
Бул суроого жооп издеген америкалык окумуштуулар 100 жыл мурдакы окуяга кайрылышты. Анда дагы азыркы кырдаал сыяктуу көрүнүштөр болгон.
Карантин жаңылык эмес, мындай чараларды дүйнө жүз жыл мурун дагы көргөн. Планетаны испан тумоосу аралап, 50 миллион кишинин өмүрүн алган. Жер шарынын ар бир  үчүнчү жашоочусу ооруга чалдыккан. Тумоо жуктурган ар бир онунчу киши жарык дүйнө менен кош айтышкан.
Азыркыдай эле 1918-жылы дагы тумоодон сактануунун жолу катары -  өзүн изоляциялоо, беткап жана дүкөн, заводдорду жабуу болгон. Ошондо деле кайсыл бир өлкө карантин киргизип, башкалары жөн эле күтүп турган. Жыйынтыгында экономиканы эмес, элди сактагандар утушта болду.
Башында баары эле кыйынчылыкка кептелишти. Бирок тумоодон кийинки кадимки жашоого кайтканда, карантин киргизип, гигенаны сактап, чектөө киргизген өлкөлөр бат ордуна келген.
"Белгилүү болгондой карантинде өлүм-житимдин санын гана азайтпастан, пандемиянын экономикага тийгизген кесепетин дагы жумшарткан",-дейт испан тумоосу боюнча изилдөө жүгүзгөн окумуштуулар. 100 жыл мурунку тумоодон АКШда жарым миллион чамалуу киши өлгөн.
Ажалга тике карап өлүш керекпи же чөгөлөп болсо дагы аман калуу маанилүүбү?
Ошондогу пандемия дагы чыгыштан батышты көздөй толкун-толкун болуп агылган. Биринчи толкун - жаздагысы өтө оор болгон. Ал эми кышкысы бүлгүн салып кеткен.
АКШнын батышындагы Сиэтл жана Лос-Анжелес соккуну акыркылардан болуп кабыл алды. Чыгыш жээктердеги чоң шаарлардан айырмаланып, алар катаал чараларды киргизүүгө жетишкен. Азыр биз күбө болуп жаткандагыдай чаралар. Албетте, ал учурда интернет соодасы, калкты санарип аркылуу көзөмөлдөө деген жок экенин айта кетели.
Мектеп, соода жайлары, театр жана чиркөөлөр жабылган. Жерге берүү зыйнаты сыяктуу эл чогулган иш-чараларга дагы тыюу салышкан. Аралыкты сактоо жана өзүн изоляциялоо чараларын киргизишкен.
Ушул сыяктуу испан тумоосунун сабактары Батыш саясатчыларына ишеним берүүдө. Айрымдар үчүн карантин азырынча финалы жазыла элек драма сыяктуу.
"Элди, экономиканы сактап калуу тапшырмасы бири-бирине карама-каршыкелбейт. Эпидемияны ооздуктаган чараларга баруу менен кишилердин өмүрүн сактап, кийин экономикалык активдүүлүктү калыбына келтирүүнү тездетебиз",-деди американын расмийлери.
Айрымдар карантин чараларына ашыккан жок. Башында АКШ президенти дагы буга каршы болгон. Азыр эми Дональд Трамп пикиринен кайтып, чектөөлөрдү колдоп жатат.
Баары эле мындайга макул эмес. Бразилиянын президенти Жаир Болсонару Дүнөлүк саламаттыкты сактоо уюмунун сунуштарына кескин каршы чыгууда.
Ирандын президенти Хасан Роухани вирусту ирандыктарды коркутуу максатында ойлоп табылган "душмандардын кутуму" атады. Ал элди жумушка чыгууга үндөгөн.
Ал эми белорус лидери Александр Лукашенко эч кандай чектөөлөрдү киргизген жок. "Тизелеп жашагандан көрө, тик туруп өлгөн артык" деп, өз эли үчүн  антивирус коктейлин сунуштады: арак, баня, спорт жана талаа жумуштары.
Азыркы падемиянын таасирин эмитен айтуу эрте. 1918-жылдагы испан тумоосу АКШдагы өндүрүштүн орточо алганда 18 пайызын кыскарткан. Эгерде карантин чаралары болбосо, кырдаал мындан дагы жаман болмок дейт изилдөөчүлөр.
"Пандемия экономика үчүн зыяндуу. Бирок азыркы заманбап чаралар анын масштабын азайтып, алдыдагы экономикалык кризисти жумшартат",-деп жазат изилдөөчүлөр. Алар Covid-19 менен испан тумоосунун ортосундагы чоң айрмачылыктарга карабай, окшоштуктар көп экенине көңүл бурууда.
"Карантин чараларын кечиктирбей кабыл алган Тайвань жана Сингапур инфекциянын тарашын гана ооздуктабастан, экономикалык жоготууларды дагы жайгара алды. Ошондуктан пандемия маалындагы карантин чараларын экономикага олуттуу сокку катары карабаш керек",-деген жыйынтыкка келет изилдөөчүлөр. (AbA)
</doc>
<doc docid='bbc_kyrgyzstan-47382602' lang='kir' type='mono' source_url='https://www.bbc.co.uk/kyrgyz/kyrgyzstan-47382602' term='COVID'>
Күн жакшы тийген бийик, кургак жерде вирус бат өлөбү?
Азыр бара-бара күн ысыган сайын коронавирустун күчү басаңдайт деген божомол пикирлер илимий чөйрөдө айтылып жатат. Бирок ошол эле убакта күн ысык мамлекеттерде деле коронавирус токтобой жатканы белгилүү. Би-Би-Си Кыргызстандагы вирусология боюнча чоң адис, профессор, ветеринария илимдеринин доктору, Кыргыз Агрардык университетинин ректору Рысбек Нургазиевден коронавирустун жайылышындагы сезондук, климаттык факторлордун таасирин, жергиликтүү өзгөчөлүктөрүн сурады.
Азыр бара-бара күн ысыган сайын коронавирустун күчү басаңдайт деген божомол пикирлер илимий чөйрөдө айтылып жатат. Бирок ошол эле убакта күн ысык мамлекеттерде деле коронавирус токтобой жатканы белгилүү. Би-Би-Си Кыргызстандагы вирусология боюнча чоң адис, профессор, ветеринария илимдеринин доктору, Кыргыз Агрардык университетинин ректору Рысбек Нургазиевден коронавирустун жайылышындагы сезондук, климаттык факторлордун таасирин, жергиликтүү өзгөчөлүктөрүн сурады.
Р. Нургазиев: Чочко тумоосу болгондо күн ысык мамлекеттерде деле тарап кеткен. Ошол эле Мексикада, Индияда, Бангладеште ошондой болгон. Ысык мамлекеттердин да ар кандай климаттык өзгөчөлүктөрү бар да. Мисалы, ысык болгон менен нымдуулугу жогору мамлекеттер бар, мисалы Таиланд, Индия, Мексика ж.б.
Бул жерде көп фактор бар. Биринчиден бизде Кыргызстанда жана бүт дүйнөдө жүрүп жаткан санитардык карантиндик чаралар бир жардам берет. Экинчиси, Бишкек шаары деңиз деңгээлинен 800 метр бийик турат. Ысык-Көл, Нарын жакта миң метрден жогору кетет. Улам жогорулаган сайын ультра-фиолеттик нурдун күчү да жогору болот. Ультра-фиолеттик нурлар вируска абдан чоң таасирин тийгизет. Бат эле, эки-үч сааттын ичинде эле өлтүрөт. Мисалы, картондо эки-үч күн, пластикте беш күн сакталат деп айтып жатпайбызбы. Эгер пластик деле күндө турган болсо, эки-үч саатта жок болот.
Биздин өлкөдө аба ысык жана кургак келет. Ысык жана кургак климат вирустарга катуу таасирин тийгизет. Ошондуктан бизде күн жылыган сайын мурунку грипп оорусу сыяктуу эле басаңдайт деп ойлоп жатабыз.
Кээ бир ысык мамлекеттерде кондиционерсиз жашай алышпайт. Ал эми кондиционердин ичинде нымдуу абада вирустар үч-төрт саатка чейин сакталып калат экен. Эгерде вирус бир адамге эле жукса, ошол бөлмөдөгү башка адамдарга тарап кетет.
Ал эми бизде күн абдан жакшы тиет, ошондуктан апрелдин аягында, майдын башында басаңдайт деген прогноз бар.
Ошол эле учурда биздеги бир өтө олуттуу маселени айтып коюшубуз керек. Мына кышында Бишкектин үстүн бүт кара туман каптап туруп жатат. Андан ультра-фиолет нурлар өтө албайт. Окумуштуулар азыр коронавирус сезондук гриппке айланып калышы мүмкүн деп атышат. Шаарды кара ыш басып, нурлар өтө албай калганда вирустар катуу ылдамдык менен тарашы мүмкүн. Ошону эске алышыбыз керек.
Эгерде сезондук гриппке айланып кете турган болсо, вирус айлана-чөйрөдө көпкө чейин сакталыш калышы мүмкүн. Биз ошону да эске алышыбыз керек.
Би-Би-Си:  Деӊиз деӊгээлинен канчалык жогору жашасан ошончолук вирустун күчү алсырайт деп дагы тыянак чыгарса болобу?
Р. Нургазиев: Эгерде ал жерде күн жакшы тийсе. Мисал үчүн Бишкекте 30 градус болсо, ал эми Ысык-Көлдө 30 градус болсо деле айырмасы жогору болот. Себеп дегенде көл зонасы өйдө турат, 1600 метр. Ошол үчүн айтабыз да көлгө барганда дайыма кийинип жүргүлө, күйүп каласыӊ деп.  Ошон үчүн тескери таасирин абдан жакшы тийгизет вирустарга.
Би-Би-Си: Мына мурдагы совет өлкөлөрдө жашаган элге жасалган эмдөөлөрдүн жардамы тийиши мүмкүнбү деген дагы суроолор болуп атат. Же болбосо  жанагы гриппке каршы адамдар улам вакцина алып атпайбы. Коронавирустун жаӊы түрүнөн коргонууга ошолордун жардамы тиеби?
Р. Нургазиев: Бул жерден эки маселени карашыбыз керек.  Биринчи грипптен баштайын.  Бул негизи дем алуу органдары жабыркаткан оору,  мындайча айтканда орусчасын ОРВ деп коет. Бул көпчүлүк вирустарда, жалгыз эле коронавируста эмес.  Ошол үчүн Кытайдагы изилдөөлөр боюнча коронавирус менен ооругандардын  көпчүлүгү эки инфекция менен өткөн деп атышат. Ошол грипп, анан коронавирус менен. Ошолордун арасынан мурун гриппке каршы вакцинация алгандарда жеӊил формада өтүптүр. Бул маалымат илимий-чөйрөдө жакшы эле тарап атат. Себеби дегенде  эки вирус киргенде, гриппке каршы мурун вакцинация алгандарда организм бир эле вирус менен күрөшүп калат, коронавирус менен. Ошол үчүн аларда жеӊил өтүп атат. Ал эми  гриппке каршы вакцинация албагандарда  эки вирус киргенде катуу ооруп жатышат да. Бул ушул жагынан жардам бере алат да.
Бирок гриппке каршы вакцинация албагандарда жалгыз эле коронавирус  кире турган болсо, жардам бере албайт. Бул бир жагы. Экинчи жагы, жанакы туберкулезго каршы БЦЖ менен вакцинация алгандар боюнча. БЦЖ алгандан кийин ал организмде түбөлүктүү иммунитет пайда болот. Ошон үчүн бул БЦЖ алгандардын организминде дайыма иммундук системасы кайсы бир инфекция келсе, ага каршы даяр болуп турат. БЦЖ иммундук системаны дайыма  ойготуп турат. Иммундук система даяр турган үчүн батыраак  реакция берип, организмдин коронавируска каршы күрөшүнө кичине жардам берет. Муну дагы азыр илимий чөйрөдө дагы талкуулашып атат.
Би-Би-Си: Иммунитети күчтүү адамдарга коронавирус коркунучтуу эмес, жеӊил өтөт деп атышпайбы. Үйүндө жатып эле дарыланып, сакайып кеткенин айткандар да болуп жатат. Үйдө жатып дарыланып, таза сакайып кеткенге чын эле болобу?
Р. Нургазиев: Мисалы үчүн Россияда деле айтып жатпайбы, жеке эле коронавирус эмес, грипп болобу, ооругандардын 40 пайызында клиникалык белгилери жок өтөт. Билинбеген формада өтөт. Эгерде ошол  клиникалык белгилери болгондо дагы, үйүндө эч ким жок болсо, өтө кыйналбаса, 14-15 күн үйүндө олтуруп дарыланса да болот. Ошон үчүн Россияна канча миӊдеген кишилер үйүндө олтуруп эле, врачтар менен байланышта болуп, дарыланып жатышат. Ал үчүн алар эч ким менен контактта болбош керек.
Эгерде организм күчтүү болсо, бирок антейин десек, кээде Россиянын статистикасын алсак, спорт менен  машыккан адамдар деле ооруп калып атат. Ошондуктан бул ар бир адамдын өзүнүн физиологиялык акыбалына жараша да болот. Бирок негизинен эгерде оорусу билинип калса, эгерде ал менен эч ким контакт болбосо, эч кыйналбаса, үйдө олтуруп деле дарыланса болот.
Би-Би-Си: Польшалык окумуштуулар үйүндө мышык же ит баккан адамдарда коронавируска иммунитет чыдамдуу болот деп жатышат. Бул көз караштан алганда, мындай артыкчылык эзелтен тоо арасында мал багып жүргөн кыргыздарга да тийиштүү да?
Р. Нургазиев:  Мышыктарда өзүнчө коронавирустар бар, аларга көпчүлүк учурда вакцинация жасалып турат. Ал эми илимий көз караштан алганда, ошол эле ит да, мышык да дем алып жаткан аба менен адам дагы дем алат. Бирок мышык менен иттердеги вирустар адамга жукпайт. Эгер жуга турган болсо, бири-бирине тарап кетмек. Бирок ошол эле убакта алар коронавирустан да коргобойт. Ит менен мышыктардын кандайдыр бир вирустары адамга кириши мүмкүн, бирок иммундук система өзү каршы реакция кылып, организмди коргоп, башка келген бактерия, вирустарга да даяр турат. Ошол көз караштан түшүндүрүлүшү мүмкүн.
Би-Би-Си: Коронавирус жарганаттан жукту деп айтылды, башка жерде жашыруун биолабораториядан чыкты дегендер да болуп жатат. Окумуштуу чөйрөдө кайсыл версиясын чындыкка жакын деп кабыл алышууда?
Р. Нургазиев: 2003-жылы Кытайда өпкөнү сезгенткен пневмания (SARS) болгондо дагы анын козгогучу коронавирус болгон. Кытайдын жана башка мамлекеттердин окумуштуулары ошол вирусту бөлүп алышып, анын геномун изилдешкен. Ал эми 2019-жылы чыккан Covid 19 вирустун 2003-жылдагы вирустан айырмасы 20%, калган 80% бүт туура келет.
Ырас, илим жетишкен мамлекеттерде синтетикалык вирусту чыгарганга көп мүмкүнчүлүк бар. Бирок азыркы учурдагы вирусологиялык, иммунологиялык чоң борборлор вирустун геномун чечмелегенден кийин жарганаттардын вирусуна 90-97% чак келет экен. Ошон үчүн аны табигый түрдө тараган деген негизги корутунду чыгып жатат илимий чөйрөдө. Мен да буга кошулам. Жарганаттарда бул вирус көптөн бери жүргөн жана андан адамга жуккан болушу мүмкүн.
</doc>
<doc docid='bbc_world-52306866' lang='kir' type='mono' source_url='https://www.bbc.co.uk/kyrgyz/world-52306866' term='COVID'>
Эпидемия маалындагы добуш берүү: Түштүк Корея парламенттик шайлоо өткөрдү
Түштүк Кореядагы парламенттик шайлоону башкаруучу Бириккен демократиялык партия утуп чыкты. Өлкө президенти Мун Чжэ Индин партиясы 300 орундун 163 мандатына ээ болду.
Түштүк Кореядагы парламенттик шайлоону башкаруучу Бириккен демократиялык партия утуп чыкты. Өлкө президенти Мун Чжэ Индин партиясы 300 орундун 163 мандатына ээ болду.
Божомолдор боюнча аны колдогон дагы бир партия парламенттен 17 орун алат. Ошону менен өкмөттүн парламенттеги добушу 180 болушу мүмкүн.
Түштүк кореялык электорат дүйнөдөн биринчилерден болуп коронавирус пандемиясы маалында добуш берүүгө катышты.
Добуш берүү жайларында социалдык аралыкты бекем сакташып, беткап менен келишти. Алды менен алардын температурасын текшерип, кийин колдорун дезинфекция кылып, анан добуш берүү жайына киргизип жатышты. Ушундай процедуралардан кийин гана бюллетень берилип, желим кол кап кийип анан добуш беришкен.
Улуттук кеңешке 35 партиянын талапкерлери ат салышып, күрөш эки ири партиянын ортосунда жүрдү - башкаруудагы Бириккен демократиялык партия жана оппозициядагы консервативдүү партия.
Адатта өлкөдөгү парламенттик шайлоо алдыдагы президенттик шайлоону аныктайт. Президенттик шайлоо 2022-жылы өтмөкчү.
Катышуу 66 пайызды түзгөнүнө караганда, шайлоочулар вирус жуктуруп алуудан кооптонбогону көрүнүп турат.

Түштүк Корея тарыхында шайлоону жылдырган учурлар болгон эмес. Ал тургай 1952-жылы Корей согушу маалында дагы президенттик шайлоо өткөн.
Добуш берүү үчүн керектүү шарттарды түзүүгө 550 миң кишиден турган бүтүндөй  армия тартылып, 14 миң добуш беруү жайынын баарын дезинфекциялашып, аралыкты сактоо үчүн атайын белгилерди коюп чыгышты.
Өлкөдө эпидемиянын эң жогорку чеги февралда болуп, күн сайын Covid-19 вирусун 900гө чейинки жаңы учурлары катталды. Азыр болсо өлкө кырдаалды көзөмөлүнө алып, күнүгө жаңы учурлар 50дөн аша элек. Covid-19 вирусунан улам көп өлкөлөрдөгү шайлоолор белгисиз мөөнөткө жылган эле. (AbA)

</doc>
<doc docid='bbc_world-51961389' lang='kir' type='mono' source_url='https://www.bbc.co.uk/kyrgyz/world-51961389' term='COVID'>
Италиянын чакан шаарында коронавирусту кантип токтотушту?
Италиянын түндүгүндөгү чакан шаарда эксперименттин жардамы менен короновирустун жайылышын токтотушту.
Италиянын түндүгүндөгү чакан шаарда эксперименттин жардамы менен короновирустун жайылышын токтотушту.
Венециядан анчалык алыс эмес жердеги Во Эуганео коммунасы COVID-19 очогуна айланып калганда, тургундарды дароо тесттен өткөрө башташкан.
3400 киши жашаган шаардын тургундарынын баарын тесттен өткөрүштү. Эгерде кимден вирустун белгилери байкалса, аны карантинге жөнөтүшкөн. Аны менен байланышта болгондорду дагы тез арада аныктап, карантинге алышты.
Он күндөн кийин шаар тургундарынын баарын кайрадан тесттен өткөрүп, жыйынтыгында жаңы жайылган учур токтогону белгилүү болот. Экспериментке катышкан Imperial College London университетинин профессору Андреа Кресанти италиялык жана британдык басылмаларга берген маегинде, ооругандар саны 90 пайызга азайганын айтып берген.
22-февралда Италиядагы коронавирустун биринчи курмандыгы катталган Во Эуганеодо шаардын саламаттыкты сактоо органдары инфекциянын тарашын толугу менен токтото алды.
"Тест өтө маанилүү болчу жана көп кишинин өмүрүн сактап калды",-деди шаардын мэри Жулиано Мартини.
ПрофессорАндреа Кресантинин айтымында, Во Эуганиодо вирустун белгилери байкалбаган кишилерди дагы тесттен өткөрүшкөн. Анализдер чакан шаардын тургундарынын үч пайызына вирус жукканын көрсөттү. Баарын изоляцига алышкан.
"Экинчи жолу кайра текшергенде дээрлик 90 пайызында эч кандай вирус жок болуп чыкты",-деди эксперт.
Кайталап тесттен өткөргөндө мурда байкалбай калган алты кишини аныктап, карантинге алышкан. Бул жагдай өтө маанилүү.
"Эгерде буларды билбей калганда, инфекция андан ары кулачын жайып кете бермек",-дейт Андреа Кресанти британдык Financial Times басылмасындагы интервьюсунда.
Бирок өлкө боюнча жарандардын баарын тесттен өткөрүү мүмкүн эмес. Ал эми вирус табылган кишилер менен карым-катнашта болгондорду сөзсүз тестирлөөдөн өткөрүү зарыл, деп эсептейт Андреа Кресанти.
Мындай практиканы бүтүндөй  Венето чөлкөмүнө колдонууга камылга көрүп жатышат. Ал жерде күнүнө 11 миң анализ алууга туура келет.
Италияда коронавирус өтө тездик менен жайылып, 36 миңдей тургун жуктуруп алган. Көз жумгандар үч миңден ашты.
Дүйнөлүк саламаттыкты сактоо уюму бардык өлкөлөргө кайрылып,  кол жетишинче калкты коронавируска каршы тесттен өткөрүүгө чакырды. Буга Түштүк Корея менен Тайванды мисал тартты.
"Биздин негизги сунушубуз: Тест, тест  жана тест",-деди ДСУ жетекчиси Тедрос Аданом Гебреисус.
</doc>
<doc docid='bbc_kyrgyzstan-52061620' lang='kir' type='mono' source_url='https://www.bbc.co.uk/kyrgyz/kyrgyzstan-52061620' term='COVID'>
Чукул абалда өкмөттүн маалыматтык саясаты аксадыбы?
Кыргызстанда журналисттер коомчулугу өлкөдөгү эпидемиялогиялык кырдаал тууралуу жана башка маселелер боюнча да маалымат алуу оорлогонун айтышууда.
Кыргызстанда журналисттер коомчулугу өлкөдөгү эпидемиялогиялык кырдаал тууралуу жана башка маселелер боюнча да маалымат алуу оорлогонун айтышууда.
Ушу тапта журналисттердин дээрлик баары үйдөн иштеп жатышат.
Аларды эки нерсе нааразы кылууда -  маалымат жеткирүү ишмердүүлүгүнө карабай журналисттердин эркин жүрүүсү чектелгени жана бийликтин маалыматтык саясаты.
Журналисттердин ишмердүүлүгү кескин чектелди
Почта кызматынын токтогонуна жана базарлардын жабылганына байланыштуу гезиттер такыр эле чыкпай калды.
Көп нускалуу "Супер Инфо" гезитинин директору Шаиста Шатманова мындай учур тарыхыбызда биринчи жолу болуп жатат дейт.
Шатманова журналисттер каалаган суроосуна өкмөт мүчөлөрүнөн жооп ала албай жатканын да белгиледи.
"Саламаттык сактоо миинистрлиги, Ички иштер министрлиги жана өкмөттүн башка кызматтары маалыматты онлайн берүүгө өттү. Мурдагыдай маңдайында туруп, суроону түз бергенге мүмкүнчүлүк жок. Журналисттердин баары бир канал аркылуу суроолорун берип жатышат. Өкмөт мүчөлөрү ыңгайсызбы, жагымсызбы, айтор, айрым суроолорго жооп бербей аттап кетип жатат. Бул журналисттердин турмушундагы биринчи жагымсыз жагдай. Экинчиси - көптөн бери айтылып келатканына карабай дегеле чечилбеген маселе. Өкмөт орус тилиндеги пресс релиздерди, жоопторду биринчи чыгарат. Бул орус тилдүү жана кыргыз тилдүү сайттардын иштөө ылдамдыгына таасир этет", - деди Шатманова.
Ал кошумчалагандай, өкмөттүн азыркы "Телеграммдагы" каналынан көптөгөн нааразылыктарга чейин маалыматтардын басымдуусу орусча келип жаткан.
"Кактус медиа" басылмасынын кабарчысы Марат Уралиев мамлекеттик органдар журналисттердин кайрылуусуна жооп бербей жатканын айтууда:
"Телефон чалсаң албайт. "Вотсаптан" суроо берсең окуйт дагы, жооп бербейт. Журналисттерге аккредитация бербей жатышат. Элге туура, толук маалымат жетип жатабы деп караш керек да . Фейк маалыматтар көп болуп жатат".
Улуттук коопсуздук боюнча мамлекеттик комитет вирус боюнча жалган маалымат тараткандардын артынан түштү.
TAGS коммуникациялык бюросунун директору Софья Балакина бийликтин маалыматтык саясаты качан болбосуун ачык жана чынчыл болуш керектин белгилейт. Ал кризистик учурда мунун мааниси дагы артат деди.
Буга чейин өкмөт өкүлдөрү коронавирусту аныктаганга лабораториялар, тесттер, реагенттер жетиштүү деп ишендирип келишкен.
Бирок алардын эч бири чынында даяр эмес экени Коопсуздук кеңешинин акыркы жыйынында билинди.
Анда президент лабораториялар менен реагенттерди камсыздаган эмессиңер деп саламаттык сактоо министри менен социалдык секторду караган вице-премьер министрди катуу сындады. Бүгүн экөө кызматынан алынды.
Түп районунун Маяк айылында вирус аныкталган киши менен байланышта болгондорду обсервацияга алуу учурунда чыр чыкты. Жергиликтүүлөр милиция кызматкерлердин келип эле аларды кармап кетишине каршы экенин айтышууда.
Айрым байкоочулар мындай жагдайлардын пайда болушу өкмөттүн маалыматтык саясатындагы чабалдык дешүүдө.
"Бийликтин штабы маалыматты өзүнө ыңгайлуу тилде, өзүнө ыңгайлуу чөйрөдө таратып, элетте элге так маалымат жетип жатабы же жокпу анчейин деле иши болбогондой элес калтырды. Түшүмүн эми алып баштайбыз", - деп жазды "Фейсбуктагы" баракчасына "Эл сөздүк" сайтынын түзүүчүсү Чоробек Сааданбек.
Софья Балакина өкмөт журналисттер аркылуу эл менен маалыматтык тирешүүгө кирип алды дейт.
"Өкмөт маалымат менен  максималдуу камсыз кылып жатат деп да айта албайбыз. Ал журналисттерди тандап маалымат берип жатат. Мамлекеттик каналдарды гана колдонууда. Бул жана "Телеграммдагы" канал элдин баарына жетпейт. Жеке компанияларды да камтыш керек. Эгер маалымат боштугу жаралса адамдар аны кайдан болбосун издейт жана жалган маалыматтарды ала баштайт. Мисалы, аймактарга маалымат кандай жетип жатканын билгим келет. Ал жактагылар кырдаалды толук билеби? Азыр вирусту канча киши жуктурганын, канчасы жатканын сандар менен айтуудан башка маалымат жок ", - деген Балакина бийлик жандарманын ролуна өткөнүн билдирди.
Балакина Кыргызстан эгемен болгон 30 жылдан бери канча кризистерди башынан өткөргөнүнө карабай, маалыматтык саясатын аныктоодо сабак алган жок деп эсептейт.
Калк менен байланыш боюнча адис Балакина элге маалыматтын жетпегенинен келип чыккан кесепетти жоюу оор болорун эскертти.
Кыргызстанда коронавирус аныкталып, айрым райондорго өзгөчө абал киргенден бери өкмөт "Телеграмм" байланыш программасы аркылуу маалымат берип жатат. Өкмөт мүчөлөрү бир күндө бир нече ирет чыгып соңку абал тууралуу билдирүү жасоодо.
Алар өз билдирүүлөрүндө журналисттерди да чектегенге мажбур болушканын айтып жагдайды азыркы шарт менен түшүндүрүп келатышат.
"Айрымдары эмнеге бизди чектейт, конституциялык укугубузду бузат деп жатышат. Мындай өзгөчө абал учурунда элдин укуктары кыскартылып, айрым мамлекеттик органдарга кошумча укук берилет. Өзгөчө абал тууралуу мыйзамда да бул жазылган. Ошондуктан чаралар жалпы мамлекеттин кызыкчылыгы үчүн жасалып жатканын түшүнүшүбүз керек", - деген эле биринчи вице-премьер министр Кубатбек Боронов.
Башка өлкөлөрдүн вирус боюнча маалымат берүү ишмердиги
Кырдаал Кыргызстанда гана курч эмес.
Covid-19 вирусунун жайылышынан дүйнөдө карантинде калган шаарлар көп. Аларда маалымат берүү кандай жүрүүдө?
Москвада 26 регион изоляцияда, бирок бул карантин эмес. Мисалы, жумушка бара аласыз. Ал жакта журналисттер каалаган жерине барып маалымат чогултуп иштей алат.
Москвалык журналист Андрей Сошников вирустун жайылышы боюнча бийлик кеңири маалымат берип жатканын, ошол эле учурда кемчиликтер бар экенин айтты.
"Бийлик ачык маалымат режимине кирип, вируска каршы күрөшүү боюнча журналисттер менен кенен пикир алмашууда. Ушундай диагноз менен бейтаптар жаткан атайын оорукананын башкы дарыгери Денис Проценко Би-Би-Сиге интервью берип, "Фейсбуктагы" каналы аркылуу мекемесинде болуп жаткандарды жазууда. Москванын мэри "Телеграммда" канал ачып, ыкчам штабдын маалыматы таратылууда, ага ушу тапта 200 миңден ашык киши жазылды. Бирок биз ооругандардын саны чындыгында канча экенин билбейбиз. Расмий маалыматтарга ылайык, бир жарым миңден ашык. Көпкө чейин Новосибирсктеги жашыруун бир гана мекеме вирусту аныктап келди. Алардан маалымат алуу дээрлик мүмкүн болбоду. Ошондуктан биз расмий сандардан бир аз шектенебиз", - деди Би-Би-Синин Москвадагы кабарчысы Сошников.
Казакстанда да карантинге байланыштуу журналисттер үйдөн иштеп, өкмөт маалыматты онлайн таратууда.
Астанада иштеген журналист Алия Раимбекова маалымат алууда кыйынчылык жок экенин айтууда.
"Казакстанда 13-мартта коронавирус тастыкталганы жарыялангандан кийин эки күн өткөндө өзгөчө абал режими киргизилди. Маалыматтык жыйындардын баары онлайнга өттү. Журналисттер суроолорду узатып жатышат. Аларга эч кандай тоскоолдук  жок десем болот. Өзгөчө абал киргизилгенине карабай кабарчылар сыртта иштеп жатат. Алар сүрөт же видео тартыш керек болсо полицияга редакциялык тапшырмасын көрсөтө алат, аны электрондук түрдө да кабыл алышууда", - деди Би-Би-Сиге Раимбекова.
Кыргызстанда жогоруда аталган аймактарда 15-апрелге чейин өзгөчө абал режими киргизилген. Ушу тапта дарыкана, ооруканадан сырткары башка жерлерге баруу үчүн басып жүрүүгө болбойт. Шаарларды тейлөөчү айрым мекеменин кызматкерлерине, дарыгерлерге уруксат берилген. Ага журналисттер кирген эмес.
Биринчи вице-премьер министр Кубатбек Боронов кырдаал жакшырбаса режимдин мөөнөтү узартылышы мүмкүн экенин айтты.
</doc>
<doc docid='bbc_world-51398938' lang='kir' type='mono' source_url='https://www.bbc.co.uk/kyrgyz/world-51398938' term='SARS'>
Коронавирус тууралуу биринчи болуп айтып чыккан дарыгер көз жумду
Кытайдын маалымат каражаттары Ли Вэнлиандын көз жумганы тууралуу маалыматты ырастады. Дарыгер 2019-nCov коронавирусунун жайылышы тууралуу биринчилерден болуп айтып чыккан эле. Кийин өзү дагы вирусту жуктуруп алган.
Кытайдын маалымат каражаттары Ли Вэнлиандын көз жумганы тууралуу маалыматты ырастады. Дарыгер 2019-nCov коронавирусунун жайылышы тууралуу биринчилерден болуп айтып чыккан эле. Кийин өзү дагы вирусту жуктуруп алган.
Анын өлүмү тууралуу кабарлар чыгаары менен кытайлык ММКлар кайра өчүрүп салышты. Бул маалыматтын тарашын көзөмөлдөө үчүн жасалганы белгилүү болду. Көп өтпөй маалыматты "Женьминь Жибао" мамлекеттик басылмасы ырастады. Алгачкы кабарларда дарыгер "көз жумганы" айтылып, кийин "оор абалда ооруканада" деген сөз менен алмашкан эле.
Доктор Ли жаңы коронавирустун жайылышы жана өзүнүн илдети тууралуу айтып бере баштагандан тарта өтө чоң популярдуулукка жеткен. Weibo, "Твиттер" аркылуу ага колдоо көрсөтүп, тилектештик билдиргендер саны кескин көбөйгөн. Айрымдар аны баатыр деп атай баштаган.
Ошондуктан анын өлүмү тууралуу маалыматты бийлик көзөмөлдөөнү чечкен.
Ли Вэнлиань Ухандагы ооруканалардын биринде офтальмолог болуп иштеген. Ал 2019-жылы декабрда мурда белгисиз болгон илдетти байкаган. Анын козгогучтары SARS коронавирусуна окшоп кетерин айткан.
30-декабрда бул тууралуу кесиптештерине эскертет. Төрт күндөн кийин аны коопсуздук кызматына чакырып, "коомду дүрбөтүү максатында жалган маалымат таратуу аракетин көргөнүн" моюнга алып жазып берүүгө мажбурлашкан.
Ошол маалда полиция "жалган маалымат таратып, элди дүрбөткөн" сегиз киши суракта экенин билдиргени бар.
Январдын соңуна барып, вирус бүт өлкөгө жайылып, Ли Вэнлиань өзү дагы вирусту жуктуруп алганын  Weibo,  "Твиттер" аркылуу айтып чыккан. Бийлик дарыгерден кечирим сураган эле.
Ли Вэнлиань 34 жашта. Коронавирустан каза тапкандардын көбү 60 жаштан өйдө курактагы кишилер. Айрым дарыгерлер бул курактагыларды кооптуу топтогулар катары дагы бөлүп көрсөтүүдө. Доктор Линин башка илдети болгонбу, же жокпу, белгисиз бойдон калды.
Кытай жаңы вирустун жайылышын токтотуу үчүн өтө катаал чараларга барууда. Бейшембиде кытай бийлиги Бээжинде үйлөнүү үлпөтүн, туулган күн өткөрүү үчүн ресторанга чогулууга тыюу салды. Бир нече шаар камалоо абалында жашап жатат. Шаарга кирип-чыгууга чектөө киргизилген.
Соңку маалыматтар боюнча вирус 28018 кишиден табылып, 565 киши көз жумду. Кытайдан сырткары аймакта 191 кишиден вирус табылган. Алардын 33 учуру Жапонияда катталган. Европа өлкөлөрүнөн эң көп катталган Германия - 12 киши. Ал эми АКШда 11 киши жуктурган. (AbA)
</doc>
<doc docid='bbc_world-51235070' lang='kir' type='mono' source_url='https://www.bbc.co.uk/kyrgyz/world-51235070' term='SARS'>
Коронавирустар кантип пайда болот жана эмнеси менен кооптуу?
Дем алуу органдарын сезгенткен Кытайдан табылган жаңы коронавирустан 81 киши каза таап, 3 миң киши жуктуруп алганы белгилүү болду.
Дем алуу органдарын сезгенткен Кытайдан табылган жаңы коронавирустан 81 киши каза таап, 3 миң киши жуктуруп алганы белгилүү болду.
Кытайда пайда болуп, кеңири тарап жаткан вирустун түрүн дарыгерлер мыкты билет. Коронавирус 38 түрү камтылган вирустардын үй-бүлөсүнө кирет. Алардын алтоо (жаңы вирус менен жетөө) кишини оорутат.
Коронавирустар буга чейин дагы кооптуу абалды жараткан. Маселен, 2003-жылы "Дем алуу органдарынын синдрому" же SARS, 2012-жылы "Жакынкы Чыгыш респиратордук синдрому" же MERS кеңири жайылып, жүздөгөндөрдүн өмүрүн алган.
Би-Би-Си бул вирус эмне себептен капысынан пайда болорун жана алар эмнеге кооптуу экенин түшүндүрүп берет.
SARS, MERS эми 2019-nCoV вирусу жаныбардан адамга жукту деген түшүнүк калыптанган. Жаныбарлар адамга кооптуу болгон вирустарды алып жүрөт. Бирок алар сейрек учурда адамга жугат.
"Негизи жаныбарлар алып жүргөн вирустар адамга жукпайт. Бирок кишинин иммунитети алсыз болуп жана башка факторлор кошулуп калса, вирус өтө сейрек учурда жаныбардан адамга жугушу ыктымал",-дейт Уорик университетинин окумуштуусу Эндрю Истон.
Вирус адамга жуккандан кийинки мутация жараяны коркунучтуу.
"Вирус жаңы жана ылайыксыз организмде жашап кетүү үчүн өзгөрүшү керек",-дейт окумуштуу.
Ошондуктан коронавирус адамга жукканда, анын мутацияланганы өтө кооптуу абалды түзүшү ыктымал. Коронавирустун баары кооптуу деп айтууга да болбойт. Адам коронавирустун агрессивдүү эмес түрү менен көп эле кездешет.
Мутацияланган коронавирус эмнеге кооптуу?
"Коронавирус бир түрдөн экинчиге өткөндө, жаңы организмде жашап кетүүгө умтулат. Ошондой учурда вирус абдан күчтүү болот",-дейт Эндрю Истон.
Вирус жаныбардан адамга жукканда, кишинин иммунитети аны менен күрөшө албай калат. Себеби иммунитет мурда мындай вирус менен күрөшүп көргөн эмес.
Дал ушундай абалга сасык тумоонун жаңы түрүнө туш болгон адам дагы кептелет.
Коронавирус 1918-1919-жылдары кеңири тарап, 50 миллионго чукул киши каза тапкан. Бул вирус канаттуулардан жукканы айтылат. Кытайда чыккан инфекция дал ушундай жагдайды жаратат деп айтууга эч кандай далил же негиз жок. Бир гана дарыгерлер алдын ала чараларды көрүүгө умтулууда.
Вирус жаныбардан адамга жаңы жуккан кезде, ал тез жайылып кете албайт. Бирок жаңы организмге көнгөндөн кийин вирус тез жайылып, кооптуу жагдайды түзүшү ыктымал.
"Вирустар, анын ичинде коронавирус өтө тез мутацияланат",-дейт окумуштуу Эндрю Истон.
Ошондуктан вирус аз мөөнөттүн ичинде кеңири жайылышы мүмкүн.
"Иммунитети алсыз адамга вирус жукса, жаңы инфекция мурунку ооруларды козгойт. Ал эми иммунитети күчтүү адам вирус жукпай деле калышы мүмкүн. Айрым вирустар тез жайылат, башкалары жай. Азыркы учурда жаңы коронавирус канчалык тез же жай жайылары аныктала элек",-дейт окумуштуу.
Вирустардын жайылышын токтотууга дары-дармек жардам бербей калышы ыктымал. Ага карабастан "вируска каршы күрөшкөн каражаттар абдан көп", дейт  Эндрю Истон.
Вирусту жайылтпоонун оңой жолдору бар. Маселен, үйгө киргенде колду самындап жуу, көчөдө медициналык маска тагынуу.
"Гигиенанын негизги эрежелерин кармануу абдан маанилүү. Учурда инфекцияга каршы вакцина жок болгондуктан, вирус менен күрөшүүдө гигиена абдан маанилүү ролду ойнойт", -дейт британиялык окумуштуу.
Андан тышкары вирусту жуктургандарга тез жардам берүү дагы маанилүү.
"Вирусту жуктургандарды тез аныктап, аларга жардам көрсөтүү дагы вирустун жайылышын алдын алат",-деди Эндрю Истон.
SARS менен MERS коронавирустар жайылганда, мындай инфекциялардын тарап кетишин токтотуу үчүн атайын механизмдер иштелип чыгарылган. Ошондуктан дүйнө жүзүндөгү дарыгерлер кооптуу вирус чыкканда кандай чараларды ишке ашыруу керек экенин так билишет.
Дарыгерлер бул механизмдер азыр пайда болгон же келечекте чыккан кооптуу вирустардын жайылышын токтото алат деп ишендирүүдө.
</doc>
<doc docid='bbc_world-51456029' lang='kir' type='mono' source_url='https://www.bbc.co.uk/kyrgyz/world-51456029' term='SARS'>
Коронавирус жаш балдарга жукпайбы?
Кытайда 5-февралда төрөлгөнүнө отуз гана саат болгон ымыркай жаңы коронавирусту жуктуруп алганы жаңылыктардын баш сабында турду. Учурда вирус отуз мамлекетке тарап, кырк миңден ашуун киши инфекцияга кабылды, 900 адам көз жумду. Бирок, көз жумгандар менен оору жуктургандардын дээрлик көпчүлүгү Кытайдын аймагында.
Кытайда 5-февралда төрөлгөнүнө отуз гана саат болгон ымыркай жаңы коронавирусту жуктуруп алганы жаңылыктардын баш сабында турду. Учурда вирус отуз мамлекетке тарап, кырк миңден ашуун киши инфекцияга кабылды, 900 адам көз жумду. Бирок, көз жумгандар менен оору жуктургандардын дээрлик көпчүлүгү Кытайдын аймагында.
Коронавируска кабылгандар арасында жаш балдардын саны абдан аз. Жакында эле Американын медицина ассоциациясынын журналы изилдөөсүн жарыялады. Эксперттер Ухань шаарындагы оорукананын бейтаптарын анализге алып, вируска негизинен 40-59 жаштагылар кабылганы аныкталган. Коронавирусту жуктурган кырк миңден ашуун кишинин 10 гана пайызы 39 жаштан ылдый.
Окумуштуулар бул суроого жооп табуу үчүн ар түрдүү теорияларды айтышууда. Азырынча изилдөөчүлөр бир пикирге келе элек.
"Бизге түшүнүксүз себептерден улам жаш балдарга инфекцияны жукпайт же анын жеңил формасына гана кабылат",-деп айтты вирусология боюнча профессор Ийан Жоунз.
Ошондо жаш балдар коронавируска кабылган күнү дагы, аны жеңил көтөрөт. Көп учурда оорукана же дарыгерге дагы кайрылбайт.
Профессор Жоунздун пикирин колдогондордун бири Лондон коллеж университетинин саламаттыкты сактоо боюнча эксперти Натали МакДермотт.
"Тестиер жана өспүрүмдөрдүн иммундук системасы ар түрдүү вирус менен күрөшүүгө даяр. Алар вирусту жуктурган күнү дагы, симптомдорду көрсөтпөй эле, инфекцияны жеңил көтөрүшү ыктымал",-дейт ал.
Бул таң калычтуу деле көрүнүш эмес. Маселен, 2003-жылы Кытайда "Дем алуу органдарынын синдрому" же SARS вирусунун жайылганы 800 кишинин өмүрүн алган. Ошондо дагы вируска кабылган жаш балдардын саны он гана пайызды түзгөн.
МакДермотт Кытай жаңы жылы учурунда жаш балдар көчөгө чыкпай, чоң кишилердей коркунучка кабылган жок деген пикирде. Себеби мектеп, бала бакчалар жабык эле. Кытайдын көп бөлүгүндө окуу жайлар жана бала бакчалар бир ай бою жабык турду.
Ошондуктан окумуштуунун айтымында, вирус жайыла берсе, балдардын дагы вирусту жуктуруу ыктымалдуулугу өсөт.  Ага карабастан, азырынча андай коркунуч жок.
2003-жылы тараган SARS вирусу көрсөткөндөй, 12 жаштан ылдый вирусту жуктурган балдар ооруканага барбай эле сакайып кеткен.
Медицина боюнча эксперттер тестиер менен өспүрүмдөр кызамык сыяктуу коронавирусту жеңил көтөрөт деген пикирде.
"Жаш балдардын иммундук системасы коронавируска туруштук бере алышы мүмкүн. Ошол эле учурда жаш балдар вирусту жеңил көтөргөндүктөн дарыгерлер вирусту жуктурган жаштарды байкабай деле калышы ыктымал",-дейт Кардиф университетинин изилдөөчүсү Андрю Фриман.
Чынында жаш балдар айрым вирустарды чоң кишилерге караганда жеңил көтөрөт.
Чоң кишилердин кант диабети же жүрө оорусу сыяктуу мурда кабылган илдеттери дагы болушу ыктымал. Ошондуктан иммундук системасы жаңы вируска алсыз болуп калат.
"Өпкөнү сезгенткен пневмония оорусу (коронавирусту жуктургандар пневмонияга кабылууда) негизинен иммунитети алсыз кишилерге таасир этет. Мындай көрүнүш респиратордук инфекцияларда кеңири байкалат",-дейт профессор Жоунз.
Кытайдын Ухань шаарындагы вируска кабылгандардын көбү мурда кайсыл бир инфекцияны жуктуруп, дарылангандар.
Профессор Ийан Жоунз жаш балдар вирустук инфекцияларды тез жайылткан учурлар көп болорун мойнуна алат. Бирок коронавируска келгенде мындай жагдай жок. Учурда вируска кабылган жаш балдардын саны абдан аз.
Буга жаш балдардын күчтүү иммундук системасы жана вирус тарап жатканда тестиер менен өспүрүмдөрдүн үйдөн чыкпай отурганы себеп болушу ыктымал.
</doc>
<doc docid='bbc_51610629' lang='kir' type='mono' source_url='https://www.bbc.co.uk/kyrgyz/51610629' term='SARS'>
Коронавирус пандемияга айландыбы же жокпу? Канчалык кооптуу?
Дем алыш күндөрү дүйнөдө коронавирус жуктурган кишилер саны кескин көбөйдү.
Дем алыш күндөрү дүйнөдө коронавирус жуктурган кишилер саны кескин көбөйдү.
Расмий түрдө SARS-CoV-2 аталышын алган вирус Кытайдын чегинен чыгып, дүйнөнүн башка өлкөлөрүндө 1200 учур катталып, 20 киши көз жумган. Кытайда коронавирус 77 миң кишиден чыгып, 2600 киши каза тапты.
Дем алуу органдарын жабыркаткан вирус өткөн аптада Түштүк Кореяда, Иран жана Италияда катталып, үч күндө беш киши көз жумду. Орусияда үч кишиден чыкты. Улуу Британияда 13 киши дарыланууда.
Бахрейн бийлиги мектеп автобусунун айдоочусунан коронавирус табылганын билдирди. Бийлик мектепти жабууга аргасыз болгон. Кытайда жыл сайын өтө турган парламенттин жыйыны артка жылдырылган. Кытай бийлиги жапайы жаныбарлардын этин колдонууга тыюу салды. Белгилүү болгондой жаңы коронавирус эпидемиясы Ухандагы жапайы жаныбарлар сатылган базардан чыккан.
Дүйшөмбүдө Кытайда вирустун 409 жаңы учуру катталды (негизинен Уханда). Иран дем алыш күнү вирустун 61 учуру белгилүү болгонун айтты. Ооруну жуктургандар негизинен Кум шаарынан. Парламент депутаты вирус жуккан учурларды жашырган, элүү киши көз жумду деп бийликти айыптады. Бирок Саламаттыкты сактоо министрлиги мындай билдирүүнү кескин четке какты.
Италиянын Ломбардия жана Венето провинциясынын бир нече райондоруна карантин кирди. 50 миң кишиге эки апта шаарды таштап чыгууга тыюу салынды.
Дарыгерлер коронавирус пандемиянын масштабына чыкты деп коңгуроо кагууда. Бул эмнени билдирет?
Кытайда коронавируска кабылгандарга жардам берүү үчүн он күндүн ичинде оорукана курулду.
Facebook посттун аягы, , автор: BBC News Кыргыз
Бул грек сөзү. Кыргызча таржымалдаганда "пан" - "бүт баары" деген маанини берет. Ал эми "демос" сөзү "кишилер" дегенди туюндурат.
Адистер бир эле учурда дүйнөнүн булуң-бурчуна илдет тараган абалды ушунтип аташат.
Бул сөздөн коркуунун кажети жок. Ал болгону оорунун жайылышынын масштабын көрсөтөт жана инфекциялык ооруларга гана колдонот.
Тактап айтканда, эпидемия - бир эле өлкөдө оорунун активдүү тарашы. Пандемия - континенттеги бардык өлкөлөргө жайыла баштаган учур. Жаңы коронавирус 30 өлкөнүн аймагына жетти. Бирок Дүйнөлүк саламаттыкты сактоо уюму "пандемия" деген терминди колдоно элек. Уюмдун өкүлү Тарик Ясаревич ДСУда мындай термин жок деп айтты.
Covid-19 жаңы коронавирусу тууралуу эмне белгилүү жана ал канчалык коркунучтуу?
Facebook посттун аягы, 2, автор: BBC News Кыргыз
Пандемия масштабына жеткен ооруларды адамзат башынан далай ирет өткөрдү. Тарыхтагы ири эпидемиялардын бири 1918-жылы болгон. Бул "испан тумоосунун" пандемиясы эле. Ал Европада башталып, Биринчи дүйнөлүк согуштан кийинки миграцияга туш келген. XX кылымыдын башында бул илдетти дүйнөдө 500 млн киши жуктуруп, элүүдөн жүз миллионго чейин каза тапкан.
XXI кылымда бизди SARS (2003), куш тумоосу, MERS, (2012), Эбола (2014-2015), Зика (2016) сыяктуу вирустар дагы бир топ чочулатты. Эске сала кетели, "пандемия" сөзү илдеттен каза тапкандардын эмес, оорунун жайылуу масштабын гана түшүндүрөт.
Жаңы коронавирустун вакцинасы иштелип чыга элек. Адистер бул вирустан каза тапкандар саны сезондук грипптен көз жумгандар санынан ашкан жок деп белгилеп жатышат.
Азыркы кырдаалда вирустун эң кооптуу жери - аны жуктурган кишилер бир топко чейин эч нерсе сезбей жүрө бергени. Мына ушундай себептен улам карантин 14 күнгө чейин созулууда.
Колду туура жууп туруу вирустун бардык түрлөрүн алдын алуунун жолу. Дарыгерлер вирусту изилдеп, дарысын тапканга чейин анын жайылышын убактылуу токтотуп туруу маанилүү экенин айтып жатышат. (AbA)
Вирустан коргонуу үчүн колду кантип туура жууш керек?
Facebook посттун аягы, 3, автор: BBC News Кыргыз
</doc>
<doc docid='bbc_world-51398944' lang='kir' type='mono' source_url='https://www.bbc.co.uk/kyrgyz/world-51398944' term='SARS'>
Коронавирус: Каза тапкандар көрсөткүчү жогорулап жатат
Эпидемиянын очогу болгон Кытайдын Хубэй провинциясында расмий маалыматтар боюнча каза тапкандар саны 780 кишиге жетти. Коронавирустан каза тапкандардын жалпы саны 800дөн ашты. Көз жумгандардын экөөсү гана башка өлкөдөн, калганы Кытайдын аймагында.
Эпидемиянын очогу болгон Кытайдын Хубэй провинциясында расмий маалыматтар боюнча каза тапкандар саны 780 кишиге жетти. Коронавирустан каза тапкандардын жалпы саны 800дөн ашты. Көз жумгандардын экөөсү гана башка өлкөдөн, калганы Кытайдын аймагында.
2003-жылы дүрт эткен SARS эпидемиясы ондогон өлкөлөргө жайылып, 774 кишинин өмүрүн алган.
Жаңы коронавирусту жуктургандар саны 34 800 кишиге жетти. Алардын дээрлик көпчүлүгү Кытайдын аймагында. Январда Дүйнөлүк саламаттыкты сактоо уюму коронавируска байланыштуу эл аралык өзгөчө кырдаал абалын жарыялады.
Жаңы 2019-nCov вирусу биринчилерден болуп Ухань шаарынан чыккан. Азыр шаар өтө катаал карантин абалында күн кечирүүдө.
Дүйнөлүк саламаттыкты сактоо уюумунун жетекчиси Тедрос Адхан Гебрейесус эпидемия негизинен Хубэй провинциясына жайылганын билдирди. Соңку төрт күндүн ичинде Хубэйдеги илдет жуктургандардын айрымдарынын абалы турукташып жатканы байкалды деди ал. Бирок эпидемия өзүнүн жетер чегине жетти деп айтуу эрте.
Ишемби күнү Кытай бийлиги Хубэй провинциясындагы мектептер кеминде март айына чейин жабык турат деп эскертти.
Жапониянын Йокогама портунда турган "Даймонд Принцесс" кемесинен дагы алты кишиден   коронавирус инфекциясы табылды деди өлкөнүн саламаттыкты сактоо министрлиги.
Жапонияда вирус жуктургандар саны 96 кишиге жетти. Алардын жетимиши дал ушул жүргүнчү кемесинде.  Кемеде жалпысы болуп үч миң жети жүз жүргүнчү бар жана команданын мүчөлөрү бар.
Ал ортодо Гонконгдо дагы "Ворлд Дрим" кемеси кармалып турат. Кемедегилерден инфекция табылгандан кийин алардын сыртка чыгуусуна тыюу салынып, карантин абалы киргизилген.
Гонконг континенталдык Кытайдан келгендердин баарына эки апталык карантин киргизди. Эгерде карантин эрежесин бузган болсо, айып пул жана абакка кесүү жазасы каралган. Гонконгдо 26 кишиден вирус табылды. (AbA)
</doc>
<doc docid='bbc_world-51382717' lang='kir' type='mono' source_url='https://www.bbc.co.uk/kyrgyz/world-51382717' term='SARS'>
Глобалдык каатчылыктын карааны: Коронавирус дүйнөлүк экономиканы эңшереби?
Коронавирус дүйнөлүк экономикалык каатчылыктын белгилерин алып келди.  Кытайлык фабрикалардын жумушу токтоп, карантин болуп жатканда, Батыш экономисттери дүйнө кезектеги рецессияга кабылбайбы деп чочулап турат.
Коронавирус дүйнөлүк экономикалык каатчылыктын белгилерин алып келди.  Кытайлык фабрикалардын жумушу токтоп, карантин болуп жатканда, Батыш экономисттери дүйнө кезектеги рецессияга кабылбайбы деп чочулап турат.
Кытайдан вирустан жүздөгөн кишилер көз жумду жана акырындык менен дүйнөгө тарап жатат. Эгерде вирус глобалдык пандемияга айланып кетсе, дүйнөлүк экономикага коркунуч жаратат.  2008-2009-жылдардагы каатчылыктан дагы оор болуп калышы мүмкүн.
Дүйнөнүн эң алдыңкы экономикасын түзгөн өлкөлөр - АКШ, Евробиримдик, Кытайдын  башына кайрадан кара булут айланды. Алды менен брексит, андан кийин соода согушу, эми болсо коронавирус.
2002-2003-жылдары SARS коронавирусу чыкканда дагы болжолу ушундай абалды баштан кечиргенбиз. Анда Кытайдан чыккан вирус дүйнөнүн 25 өлкөсүнө тарап, 800 киши көз жумган. Айрым эсептөөлөр боюнча дүйнөлүк экономика мындан 40 млрд. доллар жоготкон.
Ал кезде Кытайдын ички дүң өндүрүмүнүн көлөмү жылына 1,7 трлн доллардан ашкан эмес. Азыр болсо Кытай экономикасы андан тогуз эсе ашып түштү - 15 трлн доллар. Ал эми дүйнөлүк ИДП үлүшү  4 пайыздан 17 пайызга чейин өстү.
Акыркы дүйнөлүк деңгээлдеги каржы каатчылыгы эң ири экономиканы түзгөн АКШдан башталган. "Америка чүчкүрсө, дүйнө жүзү тумоолоп калат" деген сөз эми Кытайга карата айтыла турган болду окшойт. Бул  медициналык көз караштан эмес, экономикалык жактан алганда дагы ушундай болуп жатат.
SARS вирусу Кытайды кварталдык өсүштүн эки пайыздык пунктунан ажыраткан. Бирок кийинки кварталда баары өз ордуна келген. Бул жолу экономисттер орточо алганда, бир пайыздык пункт жайлап калышы мүмкүн деп болжоп турат. Бул пайыз болсо таптакыр башка сумма. Негизги айырмачылыгы: 2002-жылдан бери Кытай бир топ эле өзгөрдү. Айталы, ал азыр дүйнөлүк соода, өндүрүш жана каржы тармагын байланыштырган чийиндин ичинде.
SARS тарыхынан улам бир аз көңүл жубатса болот. Анда дагы башында коронавирус дүйнөнү дүрбөлөңгө салган. Аналитиктер көңүл түшүргөн божомолдорду том-том кылып жазып салышкан эле. Бирок вирус кыска аралыкта токтоп, анын таасири сезилерлик деле болгон эмес.
Азыр эми кырдаал жайгарылган күндө дагы, чыгымдар болбой койбойт.
Өлкөнүн экономикасы вирусу чыкканга чейин эле алсырап жаткан. Өткөн жылы 6,1% гана өстү. Ички түзүмдүк себептеринен сырткары, экономикалык активдүүлүккө АКШ менен соода согушу, Гонконгдогу каршылык акциялары дагы таасирин тийгизди.
Вирустан улам өлкө камалоо абалына өткөндүктөн, биринчилерден болуп транспорт, жеке соода, ресторан жана мейманкана бизнестери чыгымга учурады. Алар үчүн эң кирешелүү учур кытайдын Жаңы жылы эле.
Өндүрүш дагы соккунун алдында турат: жумушчулардын көбү карантинде болгон үчүн көптөгөн ишканалар жабылып, транспорттук каттамдын үзгүлтүккө учурашы товар жекирүүнү кыйындатты.
Кытайдагы Toyota жана Volkswagen заводдору конвейерин токтотуп, "Старбакс" жана "Макдоналдс" жабылып калды.
Өзгөчө Азияга. Кытай - керектелүүчү жана өндүрүштө колдонула турган товарлар менен камсыздаган дүйнөдөгү негизги өлкө. Болжолу ташылган товарлардын ар бир бешинчиси жана аймактагы өлкөлөргө жеткирилген товарлардын 40 пайызы Кытайга тиешелүү.
Вьетнам, Түштүк Корея, Камбоджа, Сингапур жана Жапония кытайлык Жаңы жылдагы туристтердин агымынан кур калды.
Өндүрүштүн токтоп калышы жер астынан казып чыгарылуучу чийки заттын негизги камсыздоочусу Австралия менен Бразилия үчүн дагы жоготуу болот.
Европа менен АКШга коркунуч кыйыр түрдө тийет. Азырынча алар негизинен кытайлык туристтерди жана айрым товарларды жоготот.
Технология үчүн колдонулган жабдыктарга талап кала бергени  - Батыш экономикасын  үчүн пайдалуу. Албетте, кытайлык жабыктарды колдонгон өндүрүш Батыштан альтернатива издейт. Бул кошумча чыгашаларга алып келип, кирешени азайтат. Мындай жагдай өндүрүштү олуттуу үзгүлтүккө учуратат деп айтууга болбойт. Мындай абал вируска байланышкан кырдаал узак убакытка созулуп кетсе гана күтүлүшү мүмкүн.
Орто жана чакан бизнеси ири компанияларга караганда көбүрөөк жабыр тартат. Чоң компаниялардын каражаты жана тажрыйбасы бар. Ошондуктан аларга бир нече аптага созулган үзгүлтүктү жашап кетүү оор эмес.
Каатчылыктын карааны инвесторлорду дагы чочулатып жатат. Алар экономикага кыйынчылык кабылган учурда арзандап кете турган активдерин сатууда: акция, мунай, металл ж.б.
Анын ордуна ишенимдүү эсептелген өлкөлөрдөн облигация жана алтын сатып алууда.
Мунай  жылдык минимумдан ылдый түштү. Анткени Кытай дүйнөдөгү мунайдын эң ири импортеру жана суткасына 14 млн баррель сатып алат. Анын керектөөсү 20 пайызга кыскарды деп эсептеген Bloomberg.
Өндүрүштө колдонулган металлдар: жез, никель, алюминий орточо алганда 7 пайызга төмөндөдү. АКШ менен Кытай ортосундагы соода согушу маалында дагы мынчалык түшкөн эмес эле.
Вирус чыккан учурдан баштап Кытайдын баалуу кагаздар базары жабык турду. 3-февралда ачылганы менен 8 пайызга кулады, юандын курсу төмөндөдү. Өнүккөн өлкөлөрдө облигациялардын баасы өсүп, инвесторлор тобокелчил активдерди сатып, ишенимдүү эсептелгендерин кайра сатып алууда.
Капиталды чукул жана масштабдуу чыгарып кетүү адатта девальвация менен коштолот. Импортко болгон баалардын өсүшү жана инвестициянын кыскарышы. Ошентип экономика жайлап калат дагы, жакшы болгондо өнүккөн өлкөлөрдөгү өсүү темпи токтоп, жаман болгондо жакырлана баштайт.
Азыркы абал вируска байланыштуу кырдаалдын канчага созулаарына байланыштуу. Эгерде кытайлык вирус пандемияга өсүп жетсе, анда бүт дүйнө мурдакы каатчылык учурундагы сыноодон өткөн ыкмага кайрылууга аргасыз болот: акча басып чыгаруу. (AbA)
</doc>
<doc docid='bbc_world-51354384' lang='kir' type='mono' source_url='https://www.bbc.co.uk/kyrgyz/world-51354384' term='SARS'>
Эпидемиянын масштабы: Коронавируска чалдыккандардын так көрсөткүчү кандай?
Окумуштуулар 2019-nCoV жаңы коронавирус эпидемиясынын масштабы расмий айтылган маалыматтардан бир нече эсе көп болушу мүмкүн экенин эскертти.
Окумуштуулар 2019-nCoV жаңы коронавирус эпидемиясынын масштабы расмий айтылган маалыматтардан бир нече эсе көп болушу мүмкүн экенин эскертти.
Гонконг университетинин адистери чыныгы сандар расмий булакта айтылгандан бир нече эсе көп деп болжоп жатат. Алардын маалыматы боюнча, 25-январда эле Уханда вирусту жуктуруп алгандар 75 миңден ашкан болушу мүмкүн. Бирок ошол маалда расмий маалыматтар дүйнө боюнча эки миң кишиге вирус жукканын айтып турган.
Lancet медициналык журналына жарыяланган изилдөөнүн авторлору коронавирус эпидемиясы тез жайылууда деп эсептейт.
Алардын маалыматы боюнча, 2019-nCoV вирусун алып жүргөн киши орточо 2-3 кишиге жуктура алат. Дүйнөлүк саламаттыкты сактоо уюмунун расмий сандары мындай: 4-февралга карата дүйнө боюнча 18 миң киши ооруну жуктуруп алган. Алардын дээрлик 99 пайызы Кытайдын аймагында.
Расмий маалыматта вирустан 426 киши көз жумганы айтылып, 644 киши айыгып кеткени көрсөтүлөт.
Ички аба жана темир жол каттамдарын анализдеп көрүп, гонконгдук окумуштуулар мындай тыянакка келет: иш жүзүндө 25-январга карата коронавирус жуктуруп алган Ухандагы бейтаптар инфекцияны башка шаарларга - биринчи кезекте Чунсин, Бээжин, Шанхай, Гуанчжоу жана Шэньчжэнге таратышы мүмкүн эле.
"Эгерде ал жакта дагы вирус ушундай тездик менен жайылган болсо, Кытайдын бир нече ири шаарларында бир-эки аптанын ичинде эпидемия жайылган болот",-деп эскертет изилдөөнүн авторлору.
Соңку маалыматтарга караганда, ооруну жуктургандар саны күн санап өсүп жатат. Бул көрсөткүч изилдөөчүлөрдүн маалыматтарын кыйыр түрдө ырастайт. Ишембиде вирус жуктурган 2128 жаңы учур катталса, жекшембиде - 2604, дүйшөмбүдө - 2838 учурга жетти.
Ушундай эле божомолду өткөн аптада америкалык Bianco Research изилдөө борбору берген.
30-январда Дүйнөлүк саламаттыкты сактоо уюму коронавируска байланыштуу эл аралык масштабдагы өзгөчө кырдаал жарыялаган. Бирок ошону менен бирге эле уюм эл аралык каттамдар менен соода-сатыкка чектөө киргизүүгө жүйөөлүү себептер жок экенин эскерткен эле. Уюмдун билдирүүсүндө коронавирустун жайылышын алдын алуу үчүн кайсыл гана өлкө болбосун вирусту жуктурган кишини бат аныктап, аны менен байланыштарды дароо табуу керектиги айтылат.
Жогорудагы иликтөөдө авторлор алардын эсептөөсү менен расмий сандардын дал келбегенин бир нече фактор менен түшүндүрөт.
Биринчи, узак убакытка созулган инкубациялык мезгил (эки аптага чейин). Вирус жуктуруп алган киши эч кандай оорунун белгилерин сезбей жүрө берет. Бирок ал вирустун алып жүрүүчүсү болуп эсептелет жана башкаларга жуктуруп коюшу мүмкүн.
Андан тышкары, бейтап дарыгерге кайрылгандан кийин дагы анда коронавирустун жаңы штаммы бар экенин аныктоо керек. Бул дагы лабораториялык изилдөөлөрдү талап кылып, бир нече күндү алат.
Жыйынтыгында Бээжин, Шанхай сыяктуу жана башка ири шаарлар вирусту таратуунун жаңы очогу болуп калашы мүмкүн деп эскертет окумуштуулар.
Экинчи жагынан, эгерде вирусту жуктургандар саны туура көрсөтүлгөн болсо, 2019-nCoV өтө эле апыртылып көрсөтүлүүдө жана реалдуу өлүм-житим вирусту жуктуруп алгандардын бир пайызга жетпегенин түзөт.
Салыштыруу үчүн: 2003-жылы SARS вирусу жайылган учурда көз жумгандар саны 9 пайызды түзгөн. Ал эми 2012-жылдагы MERS вирусу орточо эсеп менен алганда, бейтаптардын ар бир үчүнчүсүнүн өмүрүн алган. (AbA)

</doc>
<doc docid='bbc_world-51765278' lang='kir' type='mono' source_url='https://www.bbc.co.uk/kyrgyz/world-51765278' term='SARS'>
"Манас": эл аралык каттамдарын убактылуу токтотту
Кыргызстандын "Манас" эл аралык аэропорту коронавирус пандемиясына байланыштуу бир катар каттамдарды убактылуу токтотконун билдирди.
Кыргызстандын "Манас" эл аралык аэропорту коронавирус пандемиясына байланыштуу бир катар каттамдарды убактылуу токтотконун билдирди.
Аэропорттун сайтында кайсыл каттамдар токтотулганы боюнча маалыматтар берилип, тизмеси жарыяланды.
Анда: "Түштүк Кытай авиалиниялары" (China Southern Airlines, Кытай), "Флай Дубай", "Эйр Арабия" (Air Arabia), "Эйр Астана", "Өзбекстан аба жолдору" (Uzbekistan Airways),   "Авиа Траффик Компани", "Эйр Астана" сыяктуу бир нече авикомпания бар.
"Ош" эл аралык аэропорту 10-марттан 1-апрелге чейин "Эль-Кувейт - Ош - Эль-Кувейт" каттамын  (Jazeera Airways авиакомпаниясы) токтотту.
Дүйнөлүк авиакомпаниялар коронавирустан улам масштабдуу кризиске кабылуу коркунучунда. Буга чейинки кризистен араң бутуна турган өндүрүштү  миллиарддаган чыгымдар жана акыркы он жылдагы эң оор жыл күтүп турат.
Кыйынчылыктын биринчи эпкини регионалдык британдык Flybe компаниясына тийди. Көптөн бери банкрот болуу коркунучунда турган компанияга коронавирус акыркы сокку болду. Британдык Flybe бир нече майда региондорду тейлеп келген эле. Анын ишин токтоткону бир гана 2400 кызматкерди жумушсуз калтырбастан, ошол алыскы региондордун экономикасына дагы залакасын тийгизет.
Башкалар азыр болгон күчү менен кармалып турат. Эки апта мурун Эл аралык аба транспорту ассоциациясы (IATA) авиакомпаниялардагы капиталдын айланышы  коронавирустан улам 30 млрд долларга кыскарганын айткан. 5-мартка карата бул сандар 63 млрд долларга жети.
Эгерде мындай кырдаал узакка созула турган болсо, жоготуулар 113 млрд долларга чейин жетиши мүмкүн деген кооптонуу бар.
2000-жылдардагы АКШда болгон теракт, андан кийинки SARS вирусу, дүйнөлүк каржы каатчылыгынан соң 2010-жылдарга барып авиакомпаниялар үчүн он жылдык ренессанс болгон эле. Аба каттамдарына талап жогорулаган, өзгөчө Кытай тараптан, компаниялар кирешелүү иштей баштаган. Кыйынчылыктын баары артта калгандай сезилген. 2019-жылдагы соода согушу, брексит жана бир катар геосаясий маселелерди эсепке албаганда, баары бир кирешелүү жыл болду. 2020-жылы мындай болот деп эч ким күткөн эмес.
Жаңы жыл алдында IATA дүйнөлүк авиация орточо кирише 4 пайызга өсөт деп күтүп жаткан. Эки айдан кийин киреше эмес, араң чыгымдарын актаганга өтүштү.
British Airways, KLM, Lufthansa, United жана башка эл аралык каттамдар маршруттук түйүндөрүн кыскартып, инвестиция жана ижараларын тоңдурду. "Аэрофлот" бир катар багыттар боюнча, анын ичинде Гонконгго каттамдарын токтотту. Ryanair, EasyJet жана Wizz Air ушундай эле чараларды кабыл алды. (AbA)
</doc>
<doc docid='bbc_150728_south_korea_mers_virus' lang='kir' type='mono' source_url='http://www.bbc.com/kyrgyz/world/2015/07/150728_south_korea_mers_virus' term='MERS'>
Түштүк Корея: MERS вирусун жеңдик
Түштүк Кореяда жакынкы чыгыш респиратордук синдромдун коронавирусуна (MERS) чалдыккан 36 адам каза болду.
Түштүк Кореяда жакынкы чыгыш респиратордук синдромдун коронавирусуна (MERS) чалдыккан 36 адам каза болду.
Премьер-министр расмий билдирүү таратып, Түштүк Корея MERS вирусун жеңгенин, адамдар кадимки жашоосуна кайта баштаганын билдирүүдө.
Аталган вирус өлкөнүн экономикасына зор сокку урду, чет өлкөдөн келген туристтердин саны 40 пайызга кыскарганы айтылууда.
Би-Би-Синин Сеулдагы кабарчысынын айтымында, бийликтегилер башында кетирген катачылыктарын сезип, эми MERS вирусунун жайылышына бөгөт коюу үчүн иш усулдарын өзгөртө баштады.
16-июнда Европада MERS оорусунан адам өлгөн биринчи факт Германияда катталды. Аталган өлкөдө коронавирустан 65 жаштагы эркек каза болгон.
Түштүк Кореяда MERS вирусу алгачкы жолу Сауд Арабиядан келген ишкерде байкалган. Бул өлкөдө (Сауд Арабияда) үч жыл мурда аталган вирус катталганы айтылган эле.
</doc>
<doc docid='bbc_world-41911531' lang='kir' type='mono' source_url='http://www.bbc.co.uk/kyrgyz/world-41911531' term='MERS'>
Сауд Арабиядагы ызы-чуу: ханзада Мухаммед эмнени көздөдү?
Сауд Арабиясында дүрбөлөңдүү окуялар орун алды. Тактынын мураскери болгон ханзада Мухаммед бин Салман жетектеген комитет 11 ханзаданы камакка алды, анын ичинде көпчүлүгү мурунку жана азыркы министрлер.
Сауд Арабиясында дүрбөлөңдүү окуялар орун алды. Тактынын мураскери болгон ханзада Мухаммед бин Салман жетектеген комитет 11 ханзаданы камакка алды, анын ичинде көпчүлүгү мурунку жана азыркы министрлер.
Тактап айтканда, өлкөнүн Коррупцияга каршы күрөшүү комитетинин көрсөтмөсү менен ханзадалар камакка алынган. Мамлекеттик маалымат агентиктери кабарлагандай, комитеттин камакка алууга ордер берүүгө жана өлкөдөн чыгууга тыюу салууга укугу бар.
Аталган комиеттин башына Мухаммед бин Салман келген. Ал тактынын мураскери жана өлкөдөгү эң таасирдүү адам.
Сауд Арабиясынын падышасы Салман ибн Абдул-Азиз аль Сауди жакында 83 жашка чыгат. Ал инсультту башынан өткөрүп, операция болду. Айрым байкоочулар аны альцгеймер жана деменция илдетине чалдыгып калгандай деп айтып жатышат.
Кандай болгон күндө дагы падыша тактынын мураскерин дайындады. Болгондо дагы өзүнүн муунунан эмес, жаштардын арасынан тандап алды.
2009-жылы ханзада Мухаммед атасы Эр-Риядда губернатор болуп турганда анын кеңешчиси кызматына дайындалат. Бул анын чоң саясаттагы алгачкы чыйыры болду.
Анын саясый карьерасындагы эң чоң секирик 2015-жылы апрелде болду. Падыша Абдал көз жумгандан кийин Мухаммед Коргоо министри (ошол учурдагы дүйнөдөгү эң жаш министр эле) жана падышалык сотко башкы  катчы болгон.
Ханзаданын ысымы дүйнөлүк мединаны көңүлүн бурган учуру 2016-жылы апрелде экономикалык реформалар боюнча өзүнүн амбициялуу концепциясын сунуштаганда болду.
Ал сунуштаган концепцияда өлкөнүн мунай кирешелерине болгон көз карандылыктан арылтуу тууралуу багыттар камтылган. «Көрөгөчтүк -2030» планын ишке ашыруу менен өлкө 2020-жылга чейин «мунайсыз эле» жашап кете алат деген ханзада. Эл аралык валюта кору бул планды өтө эле амбициялуу деп мүнөздөп, аны ишке ашыруу кыйын болорун белгилеген.
Өткөн ишембиде падыша Салман эч кандай түшүндүрмөсү жок эле Улуттук гвардиянын жетекчиси  ханзада Мутаиб бин Абдулланы жана Аскер-деңиз флотунун кол башчысы, адмирал Абдул бин Султанды кызматынан бошотту.
Эртеси күнү эле аларга "коррупционер" деген айып тагылып, камакка алынган.
Расмий маалыматтарда кимдер камалганы жана кандай айыптар тагылганы тууралуу маалыматтар жок. Саудиялык "Аль-Арабия" телеканалынын маалыматында, 2009-жылдагы Жиддада болгон суу ташкындоо жана 2012-жылдагы MERS вирусу боюнча иликтөөлөр кайра жандандырылган.
Башка булактар камакка алынгандар тууралуу маалымат берүүдө. Камакка алынгандар арасында мурдагы Каржы министри жана ARAMCO компаниясынын директорлор кеңешинин мүчөсү Ибрагим аль Ассаф жана ханзада Турк бин Абдалдын ысымдары аталды.
Өзгөчө талкуу жаратканы ханзада Аль Валид бин Талалдын камакка алынышы болду. Ал дүйнөдөгү эң бай адам жана саудиялык маанилүү инвестициялык компаниялардын бири болгон  Kingdom Holding жетекчиси.
Ханзада Аль Валид бин Талалга таандык компания инвестиция салган Twitter, Apple, Citigroup жана мейманканалар түйүнү болгон Four Seasons сыяктуу ири ишканалар бар.
Бин Талал аялдарды жумушка ала баштаган аракети менен белгилүү. Forbes анын каржылык абалын 17 миллиард доллар деп баалаган.
Би-би-синин Араб кызматынын редактору Эдгар Желладдын айтымында, камакка алынган ханзадалардын көпчүлүгү маркум падыша Абдалдын бутагынан тарагандар.
Бирок бул так белгилүү эмес. Эгерде аналитиктердин айткандары туура чыгып калса, анда бийлик үчүн жаңы кландык кармаш жүрүп жатат дегенди билдирет.
Падыша Абдалдын тушунда эле ич ара кландык тирешүү бар эле.
Ханзада Мухаммед бин Наиф "абдалиттердин" көмүскөдөгү лидери. Ал мурда мураскерлердин бири катары аталып келген. Бирок жай айында  21 жаштагы ханзада Мухаммед бин Салман мураскер аталды. Бин Наиф Ички иштер министри кызматынан дагы кол жууду.
Бул жолку камакка алуу жана орун алмаштыруулар саудиялык бийликте чоң өзгөрүүлөр жүрүп жатат деп ишенимдүү айтууга негиз берет. Бирок ал канчалык ийгиликтүү ишке ашат деген суроо бар.
Өлкөдө жакында мураскер такка келет деп күтүп жатышат. Көптөр муну 23-сентябрда болот деп күтүшкөн эле. Социалдык тармактар аркылуу ар кандай каңшаар кептерди таратышкан.
Ак сарай төңкөрүшү болушу мүмкүнбү? Саудиялык королдуктун тарыхында мындай учурлар болгон. Азыркы кырдаалда ханзада Мухаммед бин Салманды сүрүп салгысы келген күчтөр болсо, алар диний жана аскердик чөйрөдөн чыгышы мүмкүн дейт аналитиктер. (AbA)
</doc>
<doc docid='bbc_150618_mers' lang='kir' type='mono' source_url='http://www.bbc.com/kyrgyz/world/2015/06/150618_mers' term='MERS'>
MERS вирусу Түштүк Кореяда дагы үч адамды жалмады
Түштүк Кореяда жакынкы чыгыш респиратордук синдромдун коронавирусуна (MERS) чалдыккан дагы үч адам каза болду. Жалпысынан бул оорунун айынан көз жумгандардын саны 23 адамга жетти.
Түштүк Кореяда жакынкы чыгыш респиратордук синдромдун коронавирусуна (MERS) чалдыккан дагы үч адам каза болду. Жалпысынан бул оорунун айынан көз жумгандардын саны 23 адамга жетти.
Жалпысынан жугуштуу илдетке чалдыккандар 165 адам деп айтылууда.
Шаршембиде Роспотребнадзор Уссурийск шаарындагы жакында эле Түштүк Кореядан келген бир аялда вирус бар деп шектенип, бирок ал туура эмес болуп чыкты.
16-июнда Европада MERS оорусунан адам өлгөн биринчи факт Германияда катталды. Аталган өлкөдө коронавирустан 65 жаштагы эркек каза болду.
Коронавирус менен адам ооруган биринчи учурлар Сауд Арабстанда да 2012-жылы июнда катталган.
Бирок азыркы учурда аталган вирустун жайылган көрүнүшү Түштүк Кореяда гана болуп жатат. Бул илдеттин вакцинасы азыркыга чейин чыга элек.
</doc>
<doc docid='bbc_150608_south_korea_mers_virus' lang='kir' type='mono' source_url='http://www.bbc.com/kyrgyz/world/2015/06/150608_south_korea_mers_virus' term='MERS'>
Түштүк Корея: 87 киши MERS вирусун жуктурду
Түштүк Кореянын саламаттык сактоо министрлиги бир суткада MERS вирусун жуктуруп алган дагы 23 киши каттоого алынганын билдирди. Ушуну менен өлкө боюнча 87 киши аталган вирусту жуктуруп, бул Жакынкы Чыгыштагы эң масштабдуу көрүнүш катары бааланууда.
Түштүк Кореянын саламаттык сактоо министрлиги бир суткада MERS вирусун жуктуруп алган дагы 23 киши каттоого алынганын билдирди. Ушуну менен өлкө боюнча 87 киши аталган вирусту жуктуруп, бул Жакынкы Чыгыштагы эң масштабдуу көрүнүш катары бааланууда.
Иммундук системасы начар карыган алты кишинин аталган дарттан каза болгону айтылууда.
Вирусту жуктуруунун алдын алуу максатында жалпысынан 2300 адам карантинге тургузулуп, 1900 мектеп жабылды.
Түштүк Кореяда MERS вирусу алгачкы жолу Сауд Арабиядан келген ишкерде катталган. Бул өлкөдө үч жыл мурда аталган вирус катталган айтылган эле.
Сеулдун мэри Пак Вонсун элди убагында вирустун жайылуу коркунучу тууралуу эскертпегени үчүн борбордук бийликти айтыптап жатат. Саламаттык сактоо министрлиги болсо "мындай айыптоо болгону коомчулук арасында ишенбөөчүлүктү жаратат" деп билдирүүдө.
</doc>
