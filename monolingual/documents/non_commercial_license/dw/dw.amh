<doc docid='dw_53375029' lang='amh' type='mono' source='https://www.dw.com/am/am/ወርርሽኙ-በተማሪዎች-ላይ-ያሳደረው-ተጽዕኖ/a-53375029' term='COVID'>
በኢትዮጵያ የ Covid 19 ተህዋሲ መገኘቱ ይፋ ከሆነ ወዲህ የማህበራዊና ምጣኔ ሀብታዊ ዘርፎችን እያስተጓጎለ  ይገኛል ። በዛሬው የወጣቶች ዝግጅታችን ወርርሽኙ በተማሪዎችና በመማር ማስተማሩ ሂደት ላይ እያሳደረ የሚገኘውን ተጽኖ ያስቃኘናል ። ዝግጅቱን አሰናድቶ የሚያቀርብልን የሀዋሳው ወኪላችን ሸዋንግዛው ወጋየሁ ነው አብረን እንከታተል ።
በጥቂት ወራቶች ውስጥ ዓለምን ያዳረሰው የኮቪድ 19 ተህዋሲ አብዛኛውን ነዋሪ ዛሬም ድረስ ከቤት እንዲውል አድርጎታል፡፡ ወረርሽኙ ከባለፈው የመጋቢት ወር መግቢያ አንስቶ መከሰቱ በተረጋገጠባት ኢትዮጲያም ሠራተኞችን ከቤት አውሏል ፣ የትምህርት ተቋማትንም እንዳዘጋ ይገኛል፡፡
በተለይ የአገሪቱ መንግሥት በትምህርት ገበታ ላይ የነበሩ ተማሪዎችን ከበሽታው ለመጠበቅ በቤት ውስጥ እንዲያሳልፉ የሚያስችለውን ሥራ ተግባራዊ እያደረገ ይገኛል፡፡
በእርግጥ ከትምህርታቸው ተለይተው የሚገኙ ተማሪዎች ውሳኔው ለጤና ሲባል የተደረገ በመሆኑ ተገቢ ነው የሚል እምነት እንዳላቸው ይናገራሉ፡፡ ይሁንእንጂ ለአብዛኞቹ ተማሪዎች በኮረና ጦስ ከቤት የመዋሉ ጉዳይ ፈተና የሆነባቸው ይመስላል፡፡ ያነጋገርኳቸው ተማሪዎች እራስን ለመጠበቅ በቤት ውስጥ ማሳለፉ ተመራጭ ቢሆንም የመሰላቸት ሥሜት እንደፈጠረባቸው ወይም በእነሱ አገላለጽ እንደደበራቸው ይናገራሉ፡፡
አሁን ባለው ሁኔታ በደቡብ ክልል ብቻ ከ6 ሚሊዮን በላይ ተማሪዎች በኮረና ሳቢያ ከትምህርታቸው ተለይተው እንደሚገኙ መረጃዎች ይጠቁማሉ፡፡ ጉዳዩ ያሳሰበው የደቡብ ክልል ትምህርት ቢሮ በወረርሽኙ ሳቢያ ከትምህርት ገበታቸው የራቁ ተማሪዎችን ለመድረስ ያስችለኛል ያለውን ኘሮጀክት ይፋ አድርጓል፡፡ የቢሮው ምክትል ሃላፊ አቶ ደረሰ ጋቲሶ በክልሉ ከ7ተኛ እስከ12ተኛ ክፍል  ለሚገኙ ተማሪዎች ቢሮው በራዲዮ አማካኝነት ለማጠናከሪያ የሚያግዙ ትምህርታዊ ሥርጭቶችን እያቀረበ እንደሚገኝ ይናገራሉ፡፡
በክልሉ ትምህርት ቢሮ የሚሠራጨው የራዲዮ ትምህርታዊ ዝግጅት ብዙዎች ተማሪዎች ቤት በመቀመጣቸው ምክንያት ከትምህርት እንዳይርቁ ያግዛል የሚል እምነት እንዳላቸው ይናገራሉ፡፡ ይሁን እንጂ የተለያዩ ተማሪዎች በትምህርታዊ የራዲዮ ዝግጅቱ ዙሪያ ያላቸው አተያይ የዛኑ ያህል ለየቅል ሆኖ ይስተዋላል፡፡ የራዲዮ ሥርጭቱን እንደምትከታተል የምትናገረው ነሂማ ዝግጅቱ ጥሩ ነው የሚል እምነት እንዳላት ብትገልጽም ቸርነት ግን እንደመደበኛ የክፍል ውስጥ ገለጻ ብዙም ግልጽ ሆኖ እንዳላገኘው ይናገራል፡፡
በክልሉ እየቀረበ የሚገኘው ትምህርታዊ የራዲዮ ዝግጅት ተማሪዎች አሁን ያሉበትን ሁኔታ ታሳቢ በማድረግ የተጀመረ ሥለመሆኑ የክልሉ ትምህርት ቢሮ ምክትል ሃላፊው አቶ ደረሰ ያስረዳሉ፡፡ ዝግጅቱ ተማሪዎች በወረርሽኙ ምክንያት ቤት በመዋላቸው ያጡትን ለማካካስ እንጂ ተቋርጦ የሚገኘውን መደበኛ ትምህርት ለመተካት ያለመ አለመሆኑንም ይጠቁማል፡፡ ይሁን እንጂ የራዲዮ ዝግጅቱ ተማሪዎች ከመቆዘም እንዲወጡና ዝግጅቶቹን  በማድመጥ ከወላጆቻቸው ጋር እንዲወያዩባቸው እድል የሚፈጥር ነው ይላሉ፡፡
በእርግጥ የራዲዮ ትምህርት ዝግጅት በወረርሽኙ ሳቢያ በመደበኛ ትምህርት ላይ ያገጠመውን መስተጓጎል ለማካካስ ይረዳል የሚለው የቡዙዎች እምነት ነው፡፡ ይሁን እንጂ አሁን ያለው የራዲዮ የሥርጭት ሽፋን በሁሉም ሥፍራ ተደራሽ አለመሆን በተማሪዎች መካከል የዕውቀት ልዩነት እንዲኖር ሊያደረግ ይችላል የሚል ሥጋት እንዳላቸው ይናገራሉ፡፡ የክልሉ ትምህርት ቢሮ ምክትል ሃላፊ አቶ ደረሰ ግን ቢሮው በራዲዮ ሥርጭት ሽፋን ምክንያት ሊፈጠር የሚችለውን ልዩነት ለማጥበብ የሚረዳ አሠራር ማዘጋጀቱን ይናገራሉ፡፡
</doc>
<doc docid='dw_53242044' lang='amh' type='mono' source='https://www.dw.com/am/am/የዩጋንዳ-መንግሥት-የፀጥታ-ኃይሎች-በጋዜጠኞች-ላይ-ያደረሱትን-ጥቃት-ይመርምር/a-53242044' term='COVID'>
የጋዜጠኞች ጥቃት በዩጋንዳ የዩጋንዳ መንግስት የፀጥታ ኃይሎች በጋዜጠኞች ላይ ያደረሱትን ጥቃት እንዲመረምር የጋዜጠኞች መብት ጥበቃ ኮሚቴ ገለፀ።ኮሚቴው ጋዜጠኞች የኮሮና ወረርሽኝን በተመለከተ ያለምንም ጣልቃገብነት እንዲዘግቡ ጠይቋል። በዩጋንዳ የኮሮና ወረርሽኝን ለመከላከል የሀገሪቱ መንግስት የተለያዩ ገደቦችን ከጣለ ሳምንታት ተቆጥረዋል። ቢሆንም ጋዜጠኞች ስራቸውን በነፃነትና በጥንቃቄ እንዲሰሩ እንዲሁም ስለበሽታው ለህዝቡ መረጃ እንዲያደርሱ ለማድረግ፤ እገዳው እነሱን እንደማይመለከት የሀገሪቱ ፕሬዝዳንት ዩዌሪ ሞሶቬኒ ገልፀው ነበር። ያም ሆኖ ካለፈው መጋቢት ወር አጋማሽ ጀምሮ በዩጋንዳ የፀጥታ ኃይሎች የCVIDID-19 ስርጭትን ለመግታት የተጣለውን እገዳ ለማስፈፀም በሚደረግ ቁጥጥር ቢያንስ ስድስት ጋዜጠኞች ጥቃት ድርሶባቸዋል ሲል የዩጋንዳ የጋዜጠኞች መብት ጥበቃ ኮሚቴ ገልጿል።የኮሚቴዉ ከስሃራ በታች ያሉ ሀገራት ተወካይ ሞቶኪ ሙሞ እንደሚሉት ጋዜቸኞች ያለምንም ጥፋት እስራትና ድብደባ እየደረሰባቸው ነው። «በዩጋንዳ በቅርቡ እያየነው ያለው ጥቃት ቁጥር በጣም የሚያስደነግጥ ነው።የፖሊስ መኮንኖች፣ወታደራዊ አዛዦችና የአካባቢዉ ባለስልጣናት ጋዜጠኞችን ያንገላታሉ ጥቃት ያደርሳሉ ያስራሉ።ጋዜጠኞች የሚታሰሩት የኮቪድ-19ን ለመከላከል ተብለው የውጡ የእንቅስቃሴ ገደቦችን ለማስፈፀም በሚል ነው። አንዳንድ ጊዜም ስራቸውን ስለሰሩ ብቻ ጋዜጠኞች እንዲወጡ ይደረጋሉ።» ያለፈው መጋቢት ወር የዩጋንዳ ሬዲዮ ኔትወርክ የቢሮ ሃላፊ ጁሊየስ ኦኩንግን ፎቶ ያነሱ በነበረበት ወቅት የፖሊስ መኮንኖች ክብራቸውን በሚነካ መልኩ በጥፊ እንደመቷቸውና ከባድ ድብደባ እንደተፈፀሙባቸው የኮሚቴዉ ዘገባ ያሳያል።በሚያዚያ ወርም ዴይሊ ሞኒተር ለተባለው የግል ጋዜጣ በሪፖርተርነት የሚሰራ ፔሬዚ ሩምናዚ የተባለ ጋዜጠኛም በፀጥታ ሀይሎች ተመሳሳይ ድብደባ ደርሶበታል።በዚህ ሁኔታ ጥቃት ደርሶባቸው ሆስፒታል የገቡ መኖራቸዉቸዉንም ሃላፊዋ አስረድተዋል። «በጣም ቅርብ በሆነው ዘገባችን ከመጋቢት አጋማሽ እስከ ሚያዚያ መጨረሻ ባለው ጊዜ ውስጥ ስድስት በፀጥታ ሀይሎች ድብደባና ማስፈራሪያ የደረሰባቸውን ጋዜጠኞችን አነጋግረናል።ከነዚህ ውስጥ አራቱ ከፍተና ጉዳት ደርሶባቸዉ ሆስፒታል ገብተዉ ነበር።ከነዚህ ውስጥ ሁለቱ ለበርካታ ቀናት ሆስፒታል ቆይተዋል።» ኮሚቴው በጋዜቸኞቹ ላይ የደረሰውን ጥቃት በየደረጃው ላሉ የመንግስት ባለስልጣናት ቢያሳዉቅም እስካሁን «እናጣራለን» ከማለት ውጭ የተወሰደ ርምጃ አለመኖሩንም አመልክቷል። «የሀገሪቱ ወታደራዊ ቃል አቀባይ ጉዳዩ እየተጣራ መሆኑንና ትኩረት እንደተሰጠው ነግረውናል።ነገር ግን ጋዜጠኞች ለአካባቢው ባለስልጣናት ማመልከት አለባቸዉ።ችግሩ የደረሰባቸዉን ለአካባቢዉ ባለስልጣናት ለመናገርና ፍትህ ለመፈለግ ሲሞክሩ ሁኔታው ያስፈራቸዋል።» ስለሆነም የሀገሪቱ መንግስት በጋዜጠኞች ላይ እየደረሰ ያለውን ጥቃት በአስቸኳይ እንዲመረምርና ጥቃት ያደረሱ የፀጥታ ሀይሎችንም ለህግ እንዲያቀርብ ኮሚቴው ጠይቋል ።የመገናኛ ብዙሃንም COVID-19ን በሚመለከት ያለ ምንም ጣልቃገብነት የመዘገብ መብታቸው እንዲከበር ሲፒጄ አሳስቧል።
ጸሐይ ጫኔ
ታምራት ዲንሳ
</doc>
<doc docid='dw_53243093' lang='amh' type='mono' source='https://www.dw.com/am/am/በአፍሪቃ-የኮሮና-ምርመራ-ተግዳሮትየእንቅስቃሴ-ገደብና-የሀይል-ጥቃት/a-53243093' term='COVID'>
በአፍሪቃ የኮሮና ምርመራ ተግዳሮት፤የእንቅስቃሴ ገደብና የሀይል ጥቃት የኮሮና ተዋህሲ ምርመራና ተግዳሮት በአፍሪቃ፤ እንዲሁም ኮቪድ-19ን ለመከላከል የተጣሉ ገደቦችን በማስፈፀም ሰበብ በአንዳንድ ሀገራት የፀጥታ ሀይሎች በዜጎች ላይ የሚደርሱትን ጥቃት የዛሬው የትኩረት በአፍሪቃ ዝግጅት የሚያነሳቸዉ ጉዳዮች ናቸው። አዘጋጇ ፀሀይ ጫኔ ነች። «ለሁሉም ሀገራት ቀላል መልዕክት አለን ምርመራ ምርመር ምርመራ» ነበር ያሉት ።የዓለም አቀፉ የጤና ድርጅት ሃላፊ ዶክተር ቴድሮስ አድሃኖም። ይህ መልዕክት በእርግጥ ቀላል ሊሆን ይችላል። የአፍሪቃ ሀገራት ግን ካላቸው ደካማ የጤና ስርዓትና የገንዘብ አቅም አኳያ መልዕክቱን ቀላል ሆኖ አላገኙትም። የኮሮና ተዋህሲ ከሰሃራ በታች ባሉ የአፍሪካ ሀገራት ከመከሰቱ በፊት በቻይና በአውሮፓ በሰፊው ተስፋፍቶ ነበር።ይህ ዕድል ለአፍሪቃ ሀገራት ዝግጅት ለማድረግ ጊዜ የሚሰጥ ቢሆንም የአህጉሪቱ የገንዘብ አቅም የሚያላዉስ አልሆነም። እንደ የአፍሪቃ የበሽታዎች መቆጣጠሪያና መከላከያ ማዕከል አህጉሪቱ ለጊዜው ከ15 ሚሊየን በላይ የምርመራ ከረጢቶች ያስፈልጓታል ፡፡ያም ሆኖ ማዕከሉ በመጭዎቹ ሳምንታት አንድ ሚሊዮን የምርመራ ከረጢቶችን ብቻ ነው ሊያቀርብ የሚችለው። «በአፍሪቃ የኮሮና ተዋህሲ ምርመራ ላይ ትልቅ ክፍተት አለ።»የሚሉት የሲዲሲ ዳይሬክተር ጆን ኒከንጋሶንግ ፤በአህጉሪቱ በበሽታው የተያዙ ሰዎችን በመለየትና በመከታተል ወረርሽኙን ለመዋጋት ምርመራ ቁልፍ ጉዳይ ነው። ከአፍሪቃ የበሽታዎች መቆጣጠሪያና መከላከያ ማዕከል ግብረ ሀይል ዶክተር አደም ኢጃግኑም «ሰዎችን ከሞት ለመታደግ ምርመራ አስፈላጊ ነው» ሲሉ የዳይሬክተሩን ሀሳብ ያጠናክራሉ። «በመጀመሪያዎቹ ሁለት ወራት በኮቪድ -19 በርካታ ሰዎች ሲሞቱ እያየን ነው።ሆስፒታሎችም በበሽተኞች እየተሞሉ ነው። ያሰባስብናቸውን መረጃዎች የሚያሳዩት በአብዛኛው የሚሞቱት ሰዎች በዝቅተኛ የኑሮ ደረጃ ያሉ ናቸው። ለምን ተብሎ ቢጠየቅ አይታወቅም መልስ የለኝም።ማድረግ ያለብን ግን ለበርካታ ሰዎች ምርመራ ማድረግ ነው።» ያም ሆኖ በአህጉሪቱ እስካሁን የተመረመረው ሰው ቁጥር ያን ያህል አይደለም። ኬንያ ከአስር ሺህ በላይ ፤ቡርኪናፋሶ ከሶስት ሺህ በላይ ካሜሩን ከአንድ ሺህ በላይ ሰዎችን ብቻ ነው ምርመራ ማድረግ የቻሉት።በአፍሪቃ ብዙ ህዝብ የሚኖርባቸዉ ኢትዮጵያና ናይጄሪያ ደግሞ በቅደም ተከተል ከ5,000 እና ከ6,000 በላይ ለሆኑ ሰዎች ምርመራ ማድረግ ችለዋል። ደቡብ አፍሪቃ ሶስት ሺህ በላይ ሰዎች በቫይረሱ በመያዛቸዉ ከፍተኛ ቁጥር ያለባት ሀገር ስትሆን በአንፃሩ ሀገሪቱ ጠንካራ የምርመራ ስልት በመከተል ከ126 ሺህ በላይ ለሆኑ ሰዎች ምርመራ አድርጋለች። የአፍሪካ የበሽታዎች መከላከያና መቆጣጠሪያ ማዕከል 1 ሚሊዮን የምርመራ ከረጢቶችን ያገኘው ከጀርመን ሲሆን ይህንን የጀርመን ፈለግ በመከተልም ሌሎች ዓለምአቀፍ አጋሮች ተመሳሳይ ድጋፍ ያደርጋሉ የሚል ተስፋ አለ። ነገር ግን የኮቢድ-19ን ስርጭት ለመከላከል ከፍተኛ ወጪ ካወጡ ሀገራት በሚፈለገው ፍጥነት ዕርዳታ ይገኛል ተብሎ አይታሰብም። በዲሞክራቲክ ኮንጎ የጤና ኢንሹራንስ ባለሙያ የሆኑት ማግሎሪ ቤል እንደሚሉት በአፍሪቃ ምርመራ አሁንም ትልቁ ተግዳሮት ነው።ሲዲሲ ያዘጋጀው አንድ ሚሊዮን የምርመራ ከረጢትም ቢሆን ከሚፈለገው ቁጥር አኳያ ሲታይ በጣም ትንሽ መሆኑን ገልፀዋል።ነገር ግን ይላሉ ቢል ማዕከሉ የሚያደርገው እንቅስቃሴ ከውጤታማነቱ ይልቅ ተምሳሌትነቱ ከፍተኛ በመሆኑ ሊመሰገን ይገባል፡፡
በሌላ በኩል አፍሪቃ በአሁኑ ወቅት የምርመራ መሳሪያ ዕጥረትን ለመቅረፍ ለጋሾችን ከመጠበቅ ይልቅ ሀገራት በየራሳቸው መንገድ መፍትሄ ቢፈልጉና የሀገር ውስጥ አቅምን ቢጠቀሙ የተሻለ መሆኑን ዶክተር አደም ኢጃግኑ ያስረዳሉ። «እንደምናየው ሀገሮች እገዳ ጥለው ተዘጋግተዋል።ነገር ግን ይህን እገዳ የጣሉ ሀገሮችም ለብዙ ሰዎች ምርመራ እያደረጉ ነው። አሁንም ቢሆን ምርምራው መቀጠል አለበት።ለዚህም የሀገር ውስጥ አቅምንና ገበያን መጠቀም አለብን።ያን ኮቪድ-19ን ለመዋጋት እንደ መሳሪያ መጠቀም እንችላለን።» ለዚህም ይመስላል የአፍሪቃ ሀገራት በአሁኑ ወቅት በየራሳቸው መንገድ ችግሩን ለመወጣት ሲጥሩ እየታዬ ነው።በኬንያ የሀገሪቱ ፕሬዝዳንት ኡሁሩ ኬንያታ የሀገሬው ኩባንያዎች የአፍና የአፍንጫ መሸፈኛ ጭንብሎችን እንዲያመርቱ እያበረታቱ ነው።በአባታቸው ስም የተሰየመው የጀሞ ኬንያታ ዩንቨርሲቲ ተማሪዎችም ወጭ ቆጣቢ የሆኑ የመተንፈሻ መሳሪያዎችን ለሀገሬው ህክምና ተቋማት በመስራት ላይ ናቸው።ሌላዋ አፍሪቃዊት ሀገር ጋና በዋና ከተማዋ አክራና ኩማሲ በተባለች ከተማ ሁለት የምርመራ ማዕከሎች ብቻ ያሏት ሲሆን፤ የነዳጅ እጥረትና የመጓጓዣ አገልግሎት ችግርን ለመቅረፍ ራቅወዳሉ የጤና ማዕከሎች ናሙናዎችን ለማጓጓዝ ድሮኖችን እየተጠቀመች ነው። ከአንድ ሺ በላይ ሰዎች በኮሮና ተዋህሲ የተያዙባት ካሜሮን የፕሬዝዳንቷ ፖል ቢያ የበሽታዉን ስርጭትን ለመቀነስ በግላቸው 3.3 ሚሊዮን የአሜሪካን ዶላር እርዳታ ለግሰዋል።ምንም እንኳ ከስጦታው ይልቅ ስለበሽታው ለህዝቡ ቀድመው ቢያሳውቁ የተሻለ ነበር የሚል ትችት ቢሰነዘርባቸውም። በናይጄሪያ ፣ በአሊኮ ዳንጎቴ ፋውንዴሽን የሚመራ የ 50 ታዋቂ የንግድ ድርጅቶችን ያካተተ ጥምረት የተመሰረተ ሲሆን ኮቪድ-19ን ለመከላከል ከ400 ሺህ በላይ ምርመራ ከረጢቶችን ለመግዛት አምራች ድርጅቶችን ማዘዛቸውን የፋውንዴሽኑ ዋና ዳይሬክተር ዞይራ ዮሶፉ ገልፀዋል። የቀድሞው የናይጄሪያ የህክምና ማህበር ፕሬዝዳንት ዶክተር ኦስማ ኢናቡሌሌ በናይጄሪያ ወረርሽኙን ለመግታትና ተቋማትን ለማሻሻል መንግስትና የግል ለጋሾች ጥረት እያደረጉ ይገኛሉ ይላሉ። «ከዚህ በፊት የነበሩን አራት የምርመራ ማዕከላት ብቻ ነበሩ።አራቱ የህዝብ አንዱ ደግሞ የግል ነበር።አሁን የምርመራ ማዕከላት ተስፋፍተው ወደ ዘጠኝ ደርሰዋል።የምርመራ ማዕከላት ስል የምርመራ ውጤቶችን የምናረጋግጥበት ማዕከል ማለቴ ነዉ።» በናይጄሪያ 7 የለይቶ ማቆያ ማዕከላት ዋና ዋና በተባሉ ከተሞች በመገንባትላይ ሲሆን የናይጄሪያ አክሰስ ባንክ 57 ሚሊዮን የአሜሪካን ዶላር ድጋፍ ለማድረግ ቃል መግባቱንም መረጃዎች ያሳያሉ። እንደ ዶ ክተር ኦስማ ኢናቡቡሌሌ ደካማ የጤና ስርዓት ላላቸው የአፍሪቃ ሀገራት የኮሮና ወረርሽኝ ጥሩ የማንቂያ ደወል ሆኗል።የጋራ ጥረት ማድረግንም አስተምሯል። «የኮሮና ወረርሽኝ ሁሉንም አካላት ማስተሳሰር ችሏል።ማንኛውም አካል የጤና መገልገያዎችን ማቅረብና መጠቀም ይችላል። ይህ በጎ ተፅዕኖ ነዉ።» ስለሆነም እያንዳንዱ ግለሰብና ድርጅት አቅሙ በፈቀደ መጠን የሚችለውን በማድረግና ያሉንን ሀብቶችን ማዋሃድ እንደ ዶክተር ኦስማ ወረርሽኙን ለመከላከል አይነተኛ መፍትሄ ነው። እንደ ዓለም ዓቀፉ የጤና ድርጅት የኮቪድ-19ን ስርጭት ለመከላከል ከጥንቃቄ ባሻገር ወሳኙ ነገር ምርመራ ነው። ምክንያቱም በተዋህሲው የተያዙ ሰዎችን የህክምና ክትትል ለማድረግና ከእነሱ ጋር የቅርብ ግንኙነት ያላቸዉን ሰዎች ለመለየት ያስችላልና ፡፡ነገር ግን የአፍሪቃ ሀገራት ካላቸው የገንዘብ አቅም አንጻር የምርመራ ከረጢቶችን በቀላሉ ለማቅረብ ችግር ገጥሟቸዋል።ይህንን ችግር ለመፍታት የአፍሪካ ህብረት የህክምና መሳሪያዎችን ለማሟላት ከመንግስታት ፣ከዓለም አቀፍ አበዳሪዎችና ከባለሀብቶች 400 ሚሊዮን የአሜሪካን ዶላር ለመሰብሰብ የግል የገንዘብ እርዳታ ማሰባሰቢያ ቋት ይፋ አድርጓል። ኮቪድ-19ና የአፍሪካ የፀጥታ ሀይሎች የሀይል ርምጃ በሌላ በኩል በሰብዓዊ መብት ጥሰት የሚታሙት የአፍሪቃ መንግስታት የኮቪድ -19ን በሽታን ለመከላከል የተጣሉ ገደቦችን ለማስፈፀም በሚል በአህጉሪቱ የፀጥታ ሀይሎች ጥቃት እየፈፀሙ መሆኑን የሰብዓዊ መብት ድርጅቶች እየገለፁ ነው። ይህ ርምጃ የወረርሽኙን ስርጭት ለመግታት መንግስታት ያወጡትን በቤት ዉስጥ የመቆየትና ማህበራዊ ርቀትን መጠበቅ የመሳሰሉ ገደቦች ተግባራዊ እንዳይሆኑ ያደርጋል የሚል ስጋት አሳድሯል።. የፀጥታ አካላት ሰዎችን ከአደባባይ ለማራቅ የሀይል ርምጃ ከተጠቀሙ ሀገራት መካከል ናይጄሪያ ፣ ደቡብ አፍሪካ ፣ ኡጋንዳና ኬንያ ይጠቀሳሉ። ድርጊቱ ሰዎች ምግብ እና መድኃኒት የመሳሰሉ አስፈላጊ ነገሮች ወጥተው ለመግዛት ያላቸውን ፈቃድ ጭምር የሚቃረን ነው ተብሏል። በዚህ የተነሳ በናይጄሪያ ጥበቃ ያደርጋሉ የተባሉ ፖሊሶችን ማህበረሰቡ ጥቃት ያደርሱብናል ብሎ መፍራት መጀመሩን የሀገሪቱ የሰብዓዊ መብት ኮሚሽን ገልጿል። በአፍሪቃ በህዝብ ብዛቷ በምትታወቀው ናይጄሪያ «የጅምላ እስርና ግድያ የተለመደ ነው ።»የሚለው ኮሚሽኑ ይህ ድርጊት በአሁኑ ወቅት እየጨመረ በመምጣቱ ርምጃዎቹ እንዲቆሙ የሀገሪቱን መንግስት በማሳሰብ ላይ ይገኛል። እንደ ናይጄሪያ የሰብአዊ መብት ኮሚሽን የ COVID-19 ስርጭትን ለመከላከል በመንግስት የተጣለውን ገደብ ለማስፈፀም በተደረገው ቁጥጥር በፀጥታ ሀይሎች ቢያንስ አስራ ስምንት ሰዎች ተገድለዋል ፡፡እንደ ድርጅቱ ዘገባ በሀገሪቱ እስካሁን በኮሮና ተዋህሲ ከሞቱት ሰዎች ቁጥር በፀጥታ ሀይሎች የተገደሉት ይበልጣል። የኮሚሽኑ ዋና ስራ አስፈፃሚ ቶኒ ኦጁኩ እንደሚሉት በናይጄሪያ በፀጥታ ሀይሎች እየተፈፀሙ ያሉ የሰብአዊ መብት ጥሰቶችን አጣርቶ ለሚመለከታቸው አካላት እያቀረበ ነው። «ኮሚሽኑ 105 ያህል የሰብአዊ መብት ጥሰቶችን አጣርቷል።ከነዚህም ጉዳዮች መካከል 18ቱ ያለፍርድ የተደረጉ ግድያዎች ናቸው።ሌሎቹ ደግሞ ያልተመጣጠነ ሀይል መጠቀምና ሙስና ናቸው።» ካሉ በኃላ «እነዚህን የሰብዓዊ መብት ጥሰቶች አግባብ ላላቸው ተቋማት ተላልፈዋል ። እኛም ይህንን መከታተል እንቀጥላለን» ብለዋል። የስቪል ማህበረሰብ ድርጅቶችም የሀገሪቱ የፀጥታ ሀይሎች ኃይልን አላግባብ በመጠቀም የሰብዓዊ መብቶች ህጎች እና ግዴታዎችን ጥሰዋል ሲሉ ተችተዋል። ከአቡጃ የስቪል ማህበረሰብ አዋል ሙሳ ራፍሳንጃኒ በዜጎች ላይ የተፈጸመውን ጭካኔ ያወግዛሉ ። «ናይጄሪያውያንን በቤት ውስጥ እንዲ ቀመጡ በሚል ሰበብ መግደልና ሰብአዊ መብቶቻቸውን መጣስ አሳፋሪም አስደንጋጭም ነው ብለን እናስባለን። የኮሮና ተዋህሲ ናይጄሪያውያንን አልገደለም።ነገር ግን የፀጥታ ሀይሎች እየገደሏቸው ነው።» ራፍሳንጃኒ እንደህ ያለ ጥቃትና ግድያ ሰዎች ወረርሽኙን ከመከላከል ይልቅ ለቁጣና ለአመፅ እንዲነሳሱ ሊያደርጋቸው ይችላል የሚል ስጋት አላቸው። ያም ሆኖ የሀገሪቱ መንግስት ጥቃቱን አስተባብሏል።ከናይጄሪያ ፖሊስ ዋና ኢንስፔክተር መሐመድ አደም የምናሰማራቸው ፖሊሶች የፖሊስ ሥነ ምግባርን የጠበቁ ናቸው ሲሉ ይከራከራሉ። “የምናሰማራቸው ፖሊሶች የፖሊስ ሥነ ምግባርን በጥብቅ የሚከተሉ እና የናይጄሪያ ዜጎች መብትን የሚያከብሩ መሆናቸውን እናረጋግጣለን ፡፡ የእንቅስቃሴ ገደቡን ለማስፈፀም በሚደረገው ሂደት በፀጥታ ሀይሎች ጥቃትና መጥፎ ርምጃ ተወሰደብኝ የሚል ቅሬታ ያላቸው ዜጎች ፤ በየትኛውም አካባቢ ለሚገኙ የፖሊስ የህዝብ ግንኙነት ኃላፊዎች የማመልከት መብት አላቸው ፡፡» እሳቸው ይህንን ይበሉ እንጅ የፀጥታ ሀይሎች በሰላማዊ ዜጎች ላይ የሚያደርሱትን ጥቃት በመኮነን አምነስቲ ኢንተርናሽናልና ሂዉማን ራይትስ ወችን የመሳሰሉ ዓለም አቀፍ የሰብዓዊ መብት ተከራካሪዎች ድርጅቶች ከዚህ ቀደምም መግለጫ ሲያወጡ ቆይተዋል። የኮሮና ወረርሽኝን ለመከላከል የእንቅስቃሴ ገደብ ከጣሉ የአፍሪቃ ሀገራት መካከል አንዷ በሆነችው ደቡብ አፍሪቃም ተመሳሳይ ችግር ይታያል። በሀገሪቱ ገደብ ከተጣለ ከጎርጎሪያኑ ያለፈው መጋቢት 26 ቀን ወዲህ የፀጥታ ሀይሎች በዜጎች ላይ የሚያደርሱት ጥቃት በማኅበራዊ መገናኛ ዘዴዎች ሲሰራጭ ይታያል። ነገር ግን የአሌክሳንድሪያ ከተማ ነዋሪው የኮሊን ኮዛ አሟሟት ብዙ ደቡብ አፍሪቃውያንን ያስቆጣ ነበር።የዶቼ ቬለ ዘጋቢ ቱሶ ኩማሎ እንደዘገበው ኮዛ የተገደለው በፀጥታ ሀይሎች ድብደባ ነው። ምክንያቱ ደግሞ በቤቱ ውስጥ ቢራ በመጠጣቱና የተወሰነ ቢራ በማቀዝቀዣው በመገኜቱ ነበር።የሟቹ ባለቤት ኖምሳ ሞንታሻ እንደሚሉት የባለቤታቸው ህይወት ያለፈው ከድብደባው ከሶስት ስዓታት በኃላ ነበር።የባለቤታቸውን አሟሟት እንዲህ ያስታውሳሉ።
«ምንም ሳይንቀሳቀስ ወለሉ ላይ ተኛ ። በድንገት ደግሞ መንቀሳቀስ ጀመረ። ከዚያ ዓይኖቹን ከፍቶ እጄን ጥብቅ አድርጎ ያዘኝ ። ያ የመጨረሻ እስትንፋሱ ነበር» በሌላ በኩል ከቤታቸው ጀርባ ነፋስ ለመቀበል ወጥተዉ የተገኙ የአንድ ቤተሰብ አባላት ድብደባ ተፈጽሞባቸዋል። ከተጎጂዎች መካከል አንዱ የሆነችውና ስሟ እንዲጠቀስ ያልፈለገች ግለሰብ የደረሰባትን ችግር እንዲህ ገልፃለች። “አንዲት ሴት ፖሊስ ጭንቅላቴን መታችኝ ፣ እኔም መሬት ላይ ወደቅኩ ፡፡ ሌላዉ ወንድ የስራ ባልደረባዋ ደግሞ እዚያው ወደኩበት መሬት ላይ መጎተት ጀመረ።» በርካታ ደቡብ አፍሪቃውያንም እነዚህ የጥቃት ድርጊቶች በገለልተኛ ወገን እንዲጣራና ርምጃ እንዲወሰድ መንግስታቸውን በመጠየቅ ላይ ይገኛሉ።የሀገሪቱ የመከላከያ ሚንስትር ናሲቪዋ ማፒሳ ናኩላ የፖሊሶቹን ድርጊቱ ያወገዙ ሲሆን ጉዳዩ ምርመራ እየተካሄደበት መሆኑንም ተናግረዋል ። በደቡብ አፍሪቃ የእንቅስቃሴ ገደብ ከተጣለ ወዲህ በፀጥታ ሀይሎች ስምንት ሰዎች ተገድለዋል። 200 የሚሆኑ የፖሊስ የጭካኔ ድርጊቶችም ተመዝግበዋል ፡፡ በዚህ የተነሳ በደቡብ አፍሪካውያንና በፀጥታ ሀይሎች መካከል ልክ እንደአፓርታይድ ዘመኑ ጥልቅ አለመተማመን እየሰፈነ መሆኑን ዘገባዎች ያሳያሉ። ፀሐይ ጫኔ
</doc>
<doc docid='dw_53175951' lang='amh' type='mono' source='https://www.dw.com/am/am/ሱዳን-ውስጥ-እስካሁን-የተሳሳተ-መረጃ-ሲሰጡ-ቆይተው-ኣሁን-ሰዎች-ሞተውብናል/a-53175951' term='COVID'>
ጤና ይስጥልኝ የዝግጅታችን ተከታታዮች፤ የዛሬውን የአድማጮች ማህደር ዝግጅት የምንጀምረው፤ አለማየሁ መላከ ( መላኩ) የተባሉት የዝግጅታችን ተከታታይ እና ተሳታፊ በላኩልን ግጥም ይሆናል። ግጥም ሙዚቃ ቀጣዩን መልዕክት የላኩልን ጥቁር አሚን ናቸው ከደሴ እሳቸውም ከከበረ ሰላምታ በኋላ በመቀጠል ያለኝ አስተያየት ዓለምን በአጭር ጊዜ እያሽመደመደ ስላለው የኮሮና ኮቪድ 19 ኝ ይመለከታል ይላሉ። ይሕ የኮሮና ቫይረስ በቻይናዋ ውሐን ከተማ ከተከሰተ ጀምሮ ከሩቅ እንከላከለዋለን እያሉ ሲፎክሩ የነበሩትን ሀያላን ሐገሮች አሜሪካንን ጭምር እየፈተነ ያለ አደገኛ ተህዋሲ እንደሆነ ማንኛውም ሰው የሚረዳው ሐቅ ነው። ታድያ ሲሞካሹ የነበሩት ሀገራት ዛሬ መውጫ ቀዳዳ ያጡለትን ችግር የኛ ሐገር ዜጋ በኢትዮጵያ መግባቱ እየታወቀ ነገሩን አቅልሎ በማየት ማሕበረሰቡ የተዘናጋበት ሁኔታ ሊገባኝ አልቻለም። ተሕዋሲው ተሰራጭቶ እንደአሜሪካ በበሽተኛና በሞት እሰከምንጥለቀለቅ ድረስ ከሆነ የምንጠብቀው ያሳዝናል ሰው በቤትሕ ተቀመጥ ሲባል ልክ በቤትሕ እንዳትቀመጥ ውጣ የተባለ ይመስል ሁሉም በየከተማው ወጥቶ ርቀቱን ሳይጠብቅ ተዛዝሎ ወሬውን ሲሰልቅ ይውላል ያመሻል። አስቸኳይ ጊዜ አዋጅም ቢታወጅ ችግሩ ተባባሰ እንጅ አልቀነሠም። ማሕበረሰቡ መፍራት ያለበት በሽታውን እንጅ ሕጉን አልነበረም።  እኔ በምኖርበት ደሴ ከተማና ዙሪያዋ ጭምር በጫት ንግድ የተሠማሩ አካላትና የቃሚው ማሕበረሰብ ወረርሽኙን ያባብሱታል እንጅ ጫት ሻጩም ገዥውም ፖሊሱም የአካባቢ ሚሊሻውም ጭምር በዚሕ የጫት ሱስ የተለከፉ በመሆናቸው በየስርቻው ይቃማል ይጨሳል። ታድያ ሕግ አስከባሪውም ጭምር የሱስ ተገዥ በሆነበት ሀገር እንዴት ነው ከተጋረጠብን ችግር የምንላቀቀው በሌሊት በአይሱዙ የጭነት መኪና ከአንዱ ወረዳ ወደሌላኛው ወረዳ  እንደልብ እየተዘዋወረ ምግብ አደላ ነው ወይስ ዕፅ? ታድያ ይሕን ችግር የሚገታው ማነው ? ሌላው የአምልኮ ቦታወች መቸ ሰው በብዛት ተሰባስቦ ማምለኩን ተወና ክልከላው አቢያተ ክርስቲያንን አያካትትም ከሆነ አላቅም እናም እባካችሁ ሳይቃጠል በቅጠል ነውና ቢታሰብበት መልካም ነው እላለሁ የናንተው  ጥቁር አሚን ከ ደሴ ✍ ከጫት ጋር በተያያዘ አንድ በድምፅ የደረሰንም አስተያየት አለ።  ሰለሞን ማሞ ደግሞ ከወረባቦ አንድ ግጥም ልከዋል። ርዕሱ አዋጁ ምን ይላል ይሰኛል። ቀጣዩ የፁሁፍ መልዕክት ደግሞ የደረሰን ከሱዳን በቴሌግራም ነው፤  ጸሀፊውበኣገራችን ሙቀት ስላለ ቫይረሱ ሙቀት ኣይችልም እያሉ ሱዳን ውስጥ እስካሁን የተሳሳተ መረጃ ሲሰጡ ቆይተው ኣሁን ሰዎች ሞተውብናል ከ 30 በላይ በበሽታው ተይዘዋል ለ21 ቀን ከቅዳሜ ጀምሮ ከቤት እንዳትወጡ ተብለናል። በጣም ያሳዝናል ብዙ ኢትዮጵያውያን በሚኖሩባት ካርቱም ኣሁንም ስጋት ውስጥ ገብተናል።  በማለት ፀሀፊው ዶይቸ ቬለ በበቂ ሁኔታ ሱዳን ላይ እየሆነ ስላለው ነገር አልዘገበም ሲሉ ይወቅሳሉ።የተከበሩ የዝግጅታችን ተከታታይ ጥቆማዎንና አስተያየትዎን ተቀበልናል።እናመሰግናለን።
ሌሎች ተከታታዮቻችንም ተመሳሳይ መረጃ ልከውልን ነበር። ሁላችሁንም እናመሰግናለን። አድማጮች ቴሌግራም ላይ በዶይቸ ቬለ ስም አርማውን ጨምሮ የተከፈቱ ገፆች እንዳሉ በደረሰን ጥቆማ መሠረት ለሚመለከተው አካል አመልክተናል። ርምጃ እስከሚወሰድ ድረስ በምታገኟቸው መረጃዎች ግራ እንዳትጋቡ እናሳስባለን። ትክክለኛው የቴሌግራም ገፃችን 29 ሺ የሚደርሱ ተከታዮች ያሉት ነው። በስህተት ሌላ ቦታ ገብታችሁ ከሆነ አባላቱን በትክክል ተመልከቱ። ከዚህ ውጪ  @dwamharicbot የሚባል ገፅ አለን ።ይህ ገፅም  አድማጮች አስተያየት መስጠት የምትችሉበት ነው።  እባካችሁ ትኩረት እንስጥ!! የሚሉት አስተያየት ሰጪ ደግሞ ስማቸውን አልገለፁም፤ የኮሮና ቫይረስን ለመከላከል እንደ ሰብዓዊ ፍጡር ያሉንን መብቶች ሁሉ እያጣን ነው! የነፃነት፥ የፍትህ፥ የትምህርት፥ የመስራት…..… መብቶቻችን ተገድበዋል።  ይህ እየሆነ ያለው ቫይረሱ በፈጠረው አስገዳጅ ሁኔታ ክቡር የሆነውን የሰውን ልጅ ህይወት ለመታደግ ሲባል ነው። መንግስት የቫይረሱን ስርጭት ለመግታት ባለው አቅም እየጣረ ነው። ከባባድ እርምጃዎች እየወሰደ ነው። የእኛን በህይወት የመኖር መብት ለመጠበቅ መንግስት በተቻለ መጠን እየሰራ ነው። እኛ ግን ጤንነቱ ወይም ህይወቱ የራሳችን መሆኑን የረሳን ይመስለኛል። በነፍሳችን እየቀለድን ነው። የድርሻችንን ሳንወጣ እጃችንን አጣጥፈን ተአምር እየጠበቅን ነው፥ እጃችንን መንግስት ላይ እየቀሰርን ነው። የራሳችንን ህይወትና ጤንነት የመጠበቅ ግዴታ ያለብን እኛ ነን። እስኪ እራሳችንን እንጠይቅ ህይወታችንና ጤናችንን ለመጠበቅ ራሳችን ምን እርምጃ ወስደናል? ምን ያህል እየጣርን ነው? ከመንግሥት ጥረት አንፃር የእኛ የባለመብቶች ሚና እና አስተዋፅኦ የቱ ጋር ነው?  እባካችሁ ለተከሰተው አስገዳጅ ሁኔታ እና እየተወሰደ ላለው እርምጃ ትርጉም እንስጥ። እናገናዝብ። ከሌሎች ሰቆቃ እንማር። በዓለም ላይ የምናየው እልቂት ፊልም አይደለም፤ መራራ እውነታ ነው! ሃላፊነት ይሰማን! ግዴታችንን እንወጣ!  ብለዋል አስተያየት ሰጪው »»»»»» Demelash የተባሉ አስተያየት ሰጪ ደግሞ በዓለም አንገብጋቢ  ስለሆነው የኮሮና  COVID 19 ወረርሽኝ ኢትዮጵያ  ውስጥ በአንዳንድ  ጤና ጣቢያ ስላለው ዝግጅት ለመናገር  ለመጠየቅ እና ለማስተባበር ያክል  ነው. ይላሉ... የጤና  ባለሙያ  እንደሆኑ የገለፁልን ደመላሽ ቀጥለውም እኛጋ ምንም  መሳሪያዎች፣ የአፍ እና አፍንጫ መሸፈኛ ማስኮች የሉም። የቅድመ  መከላከል  ስራ እንዳለ ሆኖ  ከላይ እና ከታች ያሉ የጤና ኃላፊዎች ጠንካራ ስራ መስራት ይጠበቅባቸዋል። በተለይ ማስተባበር አለባቸው።  ምክንያቱም ባለሙያው ከተበከለ ሌላውን ማን ያክመዋል?  የዘውትር የቴሌግራም ተከታታያችሁ ነኝ ከአማራ ክልል። ሁል ጊዜ መጠንቀቅ እና የጤና ባለሙያዎችን  ምክር መስማቱ ጥሩ ነው። ብለዋል። »»»»» አሁን ደግሞ የተወሰኑ በድምፅ የደረሱንን አስተያየቶች እናሰማችሁ ድምፅ  በመጨረሻም አንድ የአፋልጉኝ መልዕክት አለን ደብዳቤ እንግዲህ አድማጮች ለዛሬ ተራ የደረሳሳቸው መልዕክቶቻችሁ የስካሁኑ ነበሩ ። ፃፉልን ወይም ደውሉልን። መልዕክታችሁን ሳምንት ይዘን እንቀርባለን። መልካም በዓል እያልኩ ከወዲሁ የምሰናበታችሁ ልደት አበበ ነኝ። ጤና ይስጥልኝ።
</doc>
<doc docid='dw_52960980' lang='amh' type='mono' source='https://www.dw.com/am/am/ሌሴቶና-ዚምባቤ-የዝዉዉር-እገዳ-አፀደቁ/a-52960980' term='COVID'>
ደቡብ አፍሪቃዉያኑ ሃገራት ሌሴቶ እና ዚምባቤ ከዛሬ ጀምሮ ለ 21 ቀናት የሚፀና የዝዉዉር እገዳ  ደንግገዋል። ሌሴቶና ዞምባቤ በአኅጉሩ ጥቂት በተኅዋሲ የተያዘ ሰዉ የሚገኝባቸዉ ሃገራት ናቸዉ። እንድያም ሆኖ የሁለቱም ሃገራት አዋሳኝ የሆነችዉ ደቡብ አፍሪቃ በአህጉሪቱ ከፍተኛ ቁጥር የኮሮና ተኅዋሲ ሕመምተኛ የተመዘገበባባት ሃገር ናት። በደቡብ አፍሪቃ እስካሁን በኮሮና ተኅዋሲ ሁለት ሰዎች ሞተዋል። 1280 ሰዎች ደግሞ በኮሮና ተይዘዋል። በሌሴቶ እና በዚምባቤ  መንግሥት የደነገገዉን ሕግ ለማስከበር ፖሊሶች እና የፀጥታ አስስከባሪዎች በተሽከርካሪ እየተዘዋወሩ በመቆጣጠር ላይ ይገኛሉ።
ይህ በእንዲህ እንዳለ የናይጀርያ መንግሥት የኮሮና ተኅዋሲ ስርጭትን ለመግታት፤ በሃገሪቱ የሚሊዮኖች መኖርያ በሆነዉ ሌጎስን እና በዋና መዲና አቡጃን ከተማ የዝዉዉር እገዳን አሳረፈ። የናይጀርያ ፕሬዚዳንት በቴሌቭዝን በሰጡት መግለጫ የዝዉዉር እገዳዉ ከዛሬ ጀምሮ ለሚቀጥሉት 14 ቀናት ይፀናል። ፕሬዚደንቱ እንዳሉት በሌጎስ እና አቡጃ ከተሞች የሚገኙ ነዋሪዎች ሁሉ ከቤታቸዉ መዉጣት የለባቸዉም። እስካሁን ይፋ እንደሆነዉ፤በናይጀርያ  አንድ ሰዉ በ covid 19 በሽታ ሞትዋል።  በአጠቃላይ 111 በኮሮና ተኅዋሲ የተያዙ ሰዎች የሕክምና ክትትል እየተደረገላቸዉ ነዉ።
አዜብ ታደሰ
ነጋሽ መሐመድ
</doc>
<doc docid='dw_52811815' lang='amh' type='mono' source='https://www.dw.com/am/am/በኮሮና-ተዋህሲ-እጅግ-የተጠቃችዉ-ኢጣልያ/a-52811815' term='COVID'>
በኢጣልያ እስካሁን  ከ 2100 በላይ ሰዉ ሞትዋል፤ ከ 20 ሺህ የሚበልጥ ሕዝብ ደግሞ በተኅዋሲዉ ተለክፎአል። የዓለም የጤና ድርጅት ባወጣዉ መረጃ መሰረት  COVID-19- በተባለዉ ተኅዋሲ ከቻይና ለጥቆ ኢጣልያ እጅግ በርካታ ሰዉ የሞተባት ሃገር ናት። በሎምባርዲ ግዛት የሚገኝ ሕክምና ጣብያ አልበቃ ብሎ በኮሮና ተኅዋሲ የተያዙ ሰዎች በድንኳን ዉስጥ ሕክምና ክትትል እየተደረገላቸዉ ነዉ። እንድያም ሆኖ በተኅዋሲዉ የታመሙትን ሰዎች ለመርዳት ያለዉ አቅም ሃገሪቱን እየተፈታተነ እንደሆነ ተነግሮአል። በሮም የሚገኘዉን ወኪላችንን ስለኢጣልያ ወቅታዊ ሁኔታ ጠይቀነዋል። የድምጽ ማድመጫ ማዕቀፉን በመጫን ይከታተሉ!
ተክለዝጊ ገብረየሱስ
አዜብ ታደሰ
</doc>
<doc docid='dw_52800192' lang='amh' type='mono' source='https://www.dw.com/am/am/ኮሮና-ኢጣልያና-ኢራንን-እየተፈታተነ-ነዉ/a-52800192' term='COVID'>
በኢራን በኮሮና ተኅዋሲ ተለክፎ የሚሞተዉ ሰዉ ቁጥር ክፉኛ መጨመሩን የሃገሪቱ የጤና ሚኒስቴር አስታወቀ። ሚኒስቴር መስርያቤቱ ዛሬ ይፋ እንዳደረገዉ፤ በ 24 ሰዓታት ዉስጥ የሟቾች ቁጥር ከ 724 ወደ 853 አሻቅቦአል። በሃገሪቱ ሳራስ -CoV-2 በተባለዉ ተኅዋሲ የተለከፈዉ ሰዉ ቁጥር ወደ 15 ሺህ መድረሱም ተያይዞ ተዘግቦአል። በኮሮና ተኅዋሲ ስርጭት በርካታ ዜጎች ያለቁባት ኢጣልያ በበኩልዋ «አደገኛ ሳምንት» ስትል ተኅዋሲዉ አሁንም እየተፈታተናት እንደሆነ አሳዉቃለች። በኢጣልያ እስካሁን ከ 1800 በላይ ሰዉ ሞትዋል፤ ከ 20 ሺህ የሚበልጥ ሕዝብ ደግሞ በተኅዋሱw ተለክፎአል። የዓለም የጤና ድርጅት ባወጣዉ መረጃ መሰረት COVID-19- በተባለዉ ተኅዋሲ ከቻይና ለጥቆ ኢጣልያ እጅግ በርካታ ሰዉ የሞተባት ሃገር ናት። ኢራን እና ኢጣልያ የተኅዋሲዉን ስርጭት ለመግታት የሚያደርጉትን ትግል ቀጥለዋል። እንድያም ሆኖ በሁለቱም ሃገራት በተኅዋሲዉ የታመሙትን ሰዎች ለመርዳት ያለዉ አቅም ሃገራቱን እየተፈታተነ እንደሆነ ነዉ እየተነገረዉ ።
አዜብ ታደሰ
ሸዋዬ ለገሠ
</doc>
<doc docid='dw_52915829' lang='amh' type='mono' source='https://www.dw.com/am/am/ሰለ-ኮሮና-ቫይረስ-የሚነሱ-ጥያቄዎችና-ሳይንሳዊ-መልሶቻቸው/a-52915829' term='SARS'>
ኮቪድ-19 ኮሮና ቫየረሰ በቻይና ከተከሰተ ከጎርጎሪያኑ ታሀሳስ መጨረሻ ጀምሮ ቫየረሱ ከየት መጣ? ገዳይነቱስ ምን ያህል ነዉ? በግዑዝ ነገሮች ላይስ ምን ያህል ጊዜ ይቆያል?የሚሉትና ሌሎቸ አነዚህን የመሳሰሉ ጥያቄዎች ለወራት በብዙዎች ዘንድ ተደጋግመው የተነሱ   ጉዳዮች ናቸዉ ፡፡ከዚህ ቀደም ተከስቶ የነበረዉና ኖቨል ኮሮና ቫይረስን ባስከተለዉ  ሳረስ/ SARS-CoV-2/ ላይም ከኮሮና ቫይረስ ጋር ያለዉ ዝምድና ምንድን ነዉ? በሚል አሁንም ድረስ  የሚነሳ ጥያቄም አለ ፡፡ ጥያቄዎቹ በፌስቡክ ፤በቲዊተርና ጎግልን በመሳሰሉ የመረጃ ቋቶች ተደጋግመው የተነሱ ሲሆን፤ ተመራማሪዎችም በተቻለ መጠንና ፍጥነት  መርምሮችን በማድረግ አነዚህና ሌሎች ጥያቄዎችን ለመመለስ እየሞከሩ ነው  ፡፡ እስካሁን የተደረሱባቸዉን ግኝቶች እነሆ ፡፡ ኮቪድ 19 ክሳርስ  ጋር ተመሳሳይ ነውን ? በጎርጎሪያኑ ዘመን አቆጣጠር በ2003 ተከስቶ የነበረው የሳርስ ቫይረስ ፤  ኮቪድ 19ኝን ከሚያመጡት ቫይረሶች ጋር እጅግ ተቀራራቢ ቢሆኑም በሽታዎቹ ግን የተለያዩ ናቸዉ፡፡የሳርስ በሽታ የመዛመት አቅሙ አነስተኛ የነበረ ቢሆንም የመግደል አቅሙ ግን 9 .6 በመቶና  እጅግ ከፍተኛ የሚባል ነበር፡፡ ኮቪድ -19 በአንፃሩ የመሰራጨት አቅሙ እጅግ ከፍተኛ ሲሆን የመግደል አቅሙ 2 በመቶ ሆኖ  ከእለት ወደ ዕለት እየጨመረ የመጣ በሽታ ነው፡፡ሁለቱም ግን ከእንስሳት  ወደ ሰው የተላለፉ ናቸዉ፡፡
ሌላዉ ቫይረሱ ከእንሥሳት የመጣ ነዉን? ቫይረሱ ከእንሥሳት የመጣ ነዉን?የሚለዉ ሌላዉ ጥያቄ ሲሆን በእርግጥ የኮሮና ቫይረስ ከአንስሳት በተለይም ከሌሊት ወፎች ወደ ሰው የተላለፈ በሽታ ነው ተበሎ በንድፈ-ሀሳብ ደረጃ በሰፊዉ ይታመናል፡፡ነገር ግን ቫይረሱ በእንስሳቱ ውስጥ በነበረበት ጊዜ የሰው ልጆችን ለማጥቃትና በሰዉነት ውስጥ ለመባዛት የሚያስቸለዉን ተከታታይና ከፍተኛ የዘር-መል ሂደቶችን ማለፉን ተመራማሪዎች ይገልጻሉ፡፡ ነገር ግን ቫይረሱ ሰዎችን ከማጥቃቱ በፊት ከአንስሳት ወደ  አንስሳት ስለመተላለፉ አስካሁን ድረስ ሳይንሳዊ በሆነ ንድፈ-ሀሳብ  አልተረጋገጠም፡፡ ኔቸር  የተባለዉ መጽሄት ባለፈው የካቲት ወር መጀመሪያ ባወጣዉ እትም  ኖቭል ኮሮና ቫይረስ  በዘረ-መል ደረጃ 96 በመቶ  ከሌሊት ወፍ ኮሮና ቫይረስ  ጋር ተመሳሳይነት  አንዳለዉ የሚያሳይ ጥናት ይዞ ወጥቶ ነበር ፡፡ አንዳንድ የሴራ  ንድፈ ሀሳብ አራማጆች  በበኩላቸው  ቫይረሱ ሰው ሰራሽ የላብራቶሪ ውጤት ነው ብለው ይከራከራሉ ፡፡ያም ሆኖ በማዕከላዊ ቻይና  የሁቤይ  ግዛት  መዲና  በሆነችው ዉሃን ከተማ ሳርስ ኮቪ 2  ለመጀመሪያ ጊዜ ከእንስሳት ወደ ሰው መተላለፉን የሚያሳይ ጠንካራ ማስረጃ አለ ፡፡ የኮቪድ 19 በሽታ ምልክት ለማሳየት ምን ያህል ጊዜ ይወስዳል? የአንድ በሽታ የመራቢያ ጊዜ በ እንገሊዘኛ አጠራሩ ኢንኪዩቤሽን ፔሬድ (incubation period)  በሽታ አምጪ ተዋህሲያን  ወደ ሰውነት ከገቡበት  አንስቶ የበሽታው ምልክት እስከሚታይበት ድረስ ያለው ጊዜ ነው፡፡ ምልክቶቹ በምን ያህል ቀን ሊታይበት ይችላል የሚለው  በግለሰቡ የበሽታ መከላከል አቅም  የሚወሰን ቢሆንም  አንድ ሰው የበሽታው አማጭ ቫይረስ ወደ ሰውነቱ ከገባበት ከመጀመሪያው እለት አንስቶ እስከ አስራ አራተኛው ቀን ድረስ የበሽታውን ምልክቶች ሊያሳይ ይችላል፡፡ በአብዛኛው ግን እነዚህ ምልክቶች አንድ ሰው በቫይረሱ በተያዘ በአምስተኛው ቀን አከባቢ ሊታዩ እንደሚችሉም የኮቪድ 19ን  የመራቢያ ጊዜ በተመለከተ የተደረጉ  ጥናቶች ያሳያሉ፡፡ የኮቪድ-19 ምልክቶች ምንምን ናቸው? በቫይረሱ የተያዘ ሰው በመጀመሪያ ትኩሳት ደረቅ ሳል  የድካም ስሜት  ከዚያም የጉሮሮ መድረቅ፣ መቁሰል፣ መከርከርና ለመተንፈሰ መቸገር  /የትንፋሽ መቆራረጥ/ ያስከትላል፡፡ከዚሀ በተጨማሪ በአንዳንድ ታማሚዎች ላይ  የመገጣጠሚያ ሀመም፤ የአፍንጫ መታፈን፤ የተቅማጥና የማቀለሽለሽ ምልክት ሊታዩባቸው ይችላል፡፡ እነዚህ የበሽታ ምልክቶች ሲጀምሩ ቀለል ባለ መለክ ጀምረው ቀስ በቀስ ግን እየጨመሩ የሚሄዱ ናቸው፡፡ አንዳንድ ሰዎች ደግሞ በበሽታው ተይዘውም ምንም ዓይነት ምልክትም ይሁን ህመም ላይታይባቸው ይችላል፡፡ነገር ግን ወደ ሌላ ሰው ሊያሰራጩ ይችላሉ፡፡በኮቪድ 19 ከተያዙ ከስድስት ሰዎች በአንዱ  በከፍተኛ ሁኔታ መታመም እና የመተንፈስ ችግር ሊያጋጥም ይችላል ፡፡በተለይ እድሜያቸው የገፉ እና ከዚህ ቀደም ሌሎች በሽታዎች ያሉባቸዉ ከሆነ፡፡ የቫይረሱ የመግደል እቅም ምን ያህል ነው ? የኮሮና ቫየረስ ይገድላል ወይ? የሚለዉ ጠያቄ ተደጋግሞ የሚነሳ ጠያቄ ነዉ ፡፡ነገር ግን መልሱ  "አወ" ወይም "አይደለም" በሚል በቀላሉ የሚመለስ አይደለም ልክ የጉንፋንና የመኪና አደጋን ሞት በትክክል መተነበይ አንደማይችለው ሁሉ  መናገር የሚቻለው ለሞት ሊያበቁ ይችሉ ይሆናል ተብለው የሚጠቀሱ ምናልባታዊ መረጃዎችን ነዉ. ያም ቢሆን የኮቪድ-19 ጉዳይ ቀላል አይደለም፡፡  አናም የቁጥሮችን እና የቃላት አጠቃቀምን ትርጉም ያለው ለማድረግና ኮሮናን በተመለከት ያለውን ግራ መጋባት ለማስወገድ አሃዛዊ ትንታኔ ማድረግን ይጠይቃል፡፡ ክለንደኑ የንጽህና እና ትሮፒካል  ህከመና ትምህርት ቤት የሂሳብ ሊቀ  የሆኑት አዳም ኩቻርስኪ የቫይረሱ የሞት  መጠን ከ 0.5 እስከ 2% እንደሆነ ያሰላሉ ፡፡ ያ ማለት በቫይረሱ ከተጠቁ  አንድ መቶ ሰዎች መካከል አንድ ወይም ሁለት ሰዎች ይሞታሉ ማለት ነው፡፡ ቫይረሱ በአየር ውስጥ ወይም በሌሎች ቁሶች ላይ ለምን ያህል ጊዜ ሊቆይ ይችላል?
የኮሮና ቫየርስ የመተንፈሻ አካላትን የሚያጠቃ በሽታ በመሆኑ ቫይረሱ በዋነኝነት የሚተላለፈው በቫየረሱ የተጠቃ ሰው በሚስልበተ ወይም በሚያስነጥስበት ጊዜ ወደ አየር በሚለቀቁ ጠብታዎች ነው፡፡ አንደ የጀርመን የፌደራል የስጋት ምዘና ተቋም  (ቢኤፍ አር)  የመጀመሪያዎቹ የላቦራቶሪ ሙከራዎች እንደሚያመለክቱት  ከኮቪደ-19 በፊት ተከስቶ በነበረው በኖብል ሳረስ ኮቪ-2/ SARS-CoV-2/ በጣም በተበከለ  በአየር  ለሦስት ሰዓታት ያህል  በመዳብነከ ቁሶቸ እስከ አራት ሰአታት በካርቶን እስከ 24 ሰዓታት እና በማይዝግ ብረት እና በፕላስቲክ ደገሞ ከሁለት ወይም ሶስት ቀናት የቆያል ፡፡ ግን መልካሙ ዜና ቫይረሱ ከሰዎች ሰውነት ከወጣ በሕይወት ለመኖር ቀጠተኛ የሆነ አስቻይ ሁኔታ እንዲኖር ይፈልጋል፡፡ ያ ከሌለ ቫይረሱ እራሱን ማባዛትና ማቆየት ስለማይችል  በጠቂት ጊዜ ይሞታል ፡፡በሌላ በኩል  በቁሶች ላይ የተወሰን ጊዜ በህይወት የመቆየት እድል ቢኖረዉ እንኳ በዚሀ ሁኔታ ሰዎችን የማጥቃት  እድሉ ደካማ መሆኑን ተመራማሪዎች ይገልፃሉ፡፡ በተጨማሪም ከላይ የተጠቀሰው  የቫይረሱ በህይወት የመቆየት እድል  በተመቻቸ የቤተ-ሙከራ ሁኔታ የተጠና ሲሆን የሙቀትና የቀዘቃዜ ለውጥ እንዲሁም የፀሐይ ብርሀንን የመሳሰሉ ውጫዊ ምክንያቶች ቫይረሱ በቁሶች ላይ ተረጋገቶ እንዳይቀመጥ ተፅኖ ሊያሳድሩ ይችላሉ ፡፡   ራስን ከቫይረሱ እንዴት መጠበቅ ይቻላል? ኮቪድ 19  ኢትዮጵያን ጨምሮ በመላው ዓለም በሚገኙ 187 የተሰራጨ ሲሆን በዚህም ሳቢያ እስካሁን 4 መቶ  ሺህ የሚጠጉ  ሰዎች በቫይረሱ ተይዘዋል፡፡ ከ 17 ሺህ በላይ ሰዎች ደግሞ ለሀልፈተ ህይዎት ተዳረገዋል ።በመሆኑም ራሰን ከዚህ ወረርሽኝ ለመጠበቅ የበሽታዉ መልክቶች ካባቸዉ ሰዎች መራቅ፣  ቢሚያስነጥሱና በሚያሰሉበት ወቀት ተገቢዉን ጥንቃቄ ማደረግ ፣ እጅን እዘዉትሮ መታጠብ ፣ ከሌሎች ሰዎች አካላዊ ርቀትን መጠበቅና እና ክማሕህበራዊ ግንኙነቶች ለጊዜው መራቅ ያስፈልጋል። እነዚህንና የመሳሰሉትን ጥንቃቄዎች  በማድረግ  እራስን ለመጠበቅ ብቻ ሳይሆን የቫይረሱን ስርጭትም ለመግታት የሚረዳ ነው።ያ ካልሆነ ግን የቫይረሱ ሰርጭት ጠንካራ የጤና ሰረአት የዘርጉትን ጀርመንን የመሳሰሉ ሀገሮች ሳይቀር የሚያሽመደምድ መሆኑን ባለሙያዎች እያስጠንቀቁ ነዉ። ለዚሀም የመሰላል በጀርመን የፌደራል የበሽታ ቁጥጥር እና መከላከል ኤጀንሲ ሮበርት ኮህ የተባለዉ ተቋም  ፕሬዝዳንት  ሎተር ዊለር የጥንቃቄ እርምጃዎቹ ያለመታከት መተግበር  አለባቸው ሲሉ አፅናኦት የሰጡት፡፡ ያካለሆን ግን ፣ በመጪዎቹ በሁለት ወይም በሦስት ወራት ውስጥ  በጀርመን ሀገር ብቻ 10 ሚሊዮን ተጨማሪ የቫይረሱ ተጠቂዎች ሊኖሩ ይችላሉ በማለት አስጠንቅቀዋል፡፡
አስካሁን ክትባት ወይም መድሃኒት አልተገኘምን?  በመሰረቱ ውጤታማ እና ደህንነቱ የተጠበቀ ክትባት ለማዘጋጀት በተለምዶ ዓመታትን ይወስዳል። ያም ሆኖ  በአለም ዙሪያ በኮሮና ቫይረስ ክትባት ላይ ያተኮሩ 47 በሂደት ላይ ያሉ ምርምሮች መኖራቸዉን የጀርመኑ የመድሃኒት አምራች ኩባንያዎች ማህበር መረጃ ያሳያል ፡፡ ከነዚህም ውስጥ አነዱና ዋነኛው የጀርመኑ ኪዩር ቫክ የተሰኘዉ ኩባንያ ሲሆን፣የጀርመኑ የተላላፊ በሽታዎች ምርምር ማዕከልም (DZIF)  ቫይረሱን መቋቋም የሚያሰችል ክትባት ለማግኘት ምርምር በማድረግ ላይ ያለ ተቋም ነው ፡፡ የተቋሙ ተመራማሪዎች ቀደም ሲል የተዘጋጁና ጥቅም ላይ የዋሉ  ክትባቶችን እንደመነሻ በመጠቀም  የኮሮቫይረስን ክትባት ለማገኘት እየሰሩ ነው ። ምንም እንኳን  ሊቃውንቱ በከፍተኛ  ደረጃ  እየሠሩ ቢሆንም በዚህ አመት ገበያ ላይ የሚውል መደበኛ ክትባት መጀመር አዳጋች የመሰላል፡፡ መክንያቱም ከትባቱን ለማረጋገጥ የሚረዱ  ወሳኝ የሚባሉትን ክሊኒካዊ የምርምር ሂደቶች ለማለፍ ረዘም ያለ ጊዜ ይጠይቃልና፡፡ ነገር ግን ክዚህ ምርምር ጎን ለጎን  "ፓሲቭ ኢሚዩናየዜሽን"የተባለ በጊዜያዊነት ቫየረሱን ለመቋቋም የሚያስችል ከትባት በመፍጠር ላይ ናችው፡፡ከትባቱ ከዚሀ ቀደም ከበሽታዉ ካገገሙ ሰዎች  ደም ውስጥ የተገኘውን ለየት ያለ ተሐዋሲውን የመቋቋም  የተፈጥሮ ነጥረ-ነገር  በመጠቀም በክትባት መልክ የሚሰጥና ቫይረሱን ለመዋጋት የሚያስችል  ነው።
ይህ ክትባት ፤ የታማሚው ሰውነት በራሱ የበሽታ መከላከያ ስላላመረተ የሚሰጥ ድጋፍ  ሲሆን  የራሱ የሆነ ጥቅም እና ጉዳት አለው።  ጥቅሙ ቫይረሱን ለመዋጋትና በሽታውን ለመከላከል ማስቻሉ ሲሆን ጉዳቱ ደግሞ እርዳታው  ዘላቂ አለመሆኑና ለአጭር ጊዜ ብቻ የሚያገለግል መሆኑ ነው። ኮቪድ 19ኝን የሚፈውስ መድሃኒትና የሚከላከል ክትባት ለማግኘት የሚደረገው ምርምር  በዚህ መልኩ የቀጠል ሲሆን  ለጊዜዉ ያለዉ በቸኛ መፍትሄ ግን ራሰን ከቫይረሱ መጠበቅ ብቻ ነዉ። ኮቪድ 19 በሽታ በቫይረስ አማካይነት የሚከሰት በሽታ በመሆኑም ፀረ- ባክቴሪያ መድሃኒቶች  የኮቪድ 19 በሽታ ለመዳን አይረዱም፡የህመም ማሰታገሻዎችም የሚመከሩ አይደሉም። በአሁኑ ወቅት የኮሮና በሽታን ለመከላከል የሚረዳ መደሃኒት ለማገኘት በዓለም ዙሪያ ወደ 70 የሚጠጉ መድኃኒቶች ላይ ሙከራ እየተካሄደ ነው፡፡ክጀርመን የመድኃኒት ቁጥጥር ኮሚሽን ሊቀመንበርና ለሀከመና ባለሙያዉ  ወልፍ-ዲተር ሉድቪሽ ከነዚሀ መካከል ሁለቱ የተሻሉ ናቸው ።  "ሪሜዲቪር እና ሃይድሮክሎሎሮኪን በእርግጠኝነት የምስማማባቸውና በገልፅ በአንደኛ እና በሁለተኛ ደረጃ ላይ የሚቀመጡ ናቸው ፡፡ ምክንያቱም መድሀኒቶቹ የበለጠ ተስማሚና በአሁኑ ጊዜ ከሌሎች መድኃኒቶች ጋር ያላቸው መስተጋብርም አነስተኛ ነው፡፡ ለመድሃኒት ቤቶችም  ምን ያህል ክሎሮኪን ወይም ሃይድሮክሎክሎኪን እንዳላቸው ጥያቄዉ ቀደም በሎ ቀርቧል ።" ሚድቪር ኢቦላን ለማከም ጥቅም ላይ የዋለ መድሀኒት ሲሆን በአሁኑ ወቀት በጀርመን ዱሰልዶርፍ ከተማ በሚገኝ ዩንቭርሲቲ ከሊኒክ  ሁለት በጠና በታመሙ የቫየረሱ ተጠቂዎች ለማከም እየተሞከር ነው፡፡ ከሊኒኩ በዚህ ሙከራ ላይ ስለተገኘው ዉጤት እስካሁን ያለው ነገር የለም፡፡ በሁለተኛ ደረጃ በሙከራ ላይ ያለው መድሃኒት ደገሞ ፣ ክሎሮኪን የተባለዉ የወባ መድሀኒት ነዉ፡፡ "  የወባ መድሃኒት በእኛ ዘንድ በጣም የታወቀ ነው። ይህ ነጥረ-ነገር ለብዙ ዓመታት በፀረ-ቫይረስ ዉህድነቱ  የታወቀ ሲሆን  የሕዋስ ጥናቶች  እነደሚያሳዩት ክሎሮኩዊን እና ሃይድሮክሎሮኪን ሁለቱም የሳርስ ቫይረሶችን ለመዋጋት ችለዋል፡፡ ይህ መድሃኒት በእርግጠኝነት አስደናቂ ነው፡፡ ምክንያቱም  በሌሎች ምልከታዎች የተረጋገጠ ሆኖ በመገኘቱ  በከፍተኛ ደረጃ  በCOVID-19  ለተጠቁ ሰዎች   አማራጭ ሕከምና ሊሆን ይችላል ፡፡" ከእነዚህ ዉህዶች መካከል አንዱ ታማሚዎችን የሚረዳ መሆኑ ከተረጋገጠና የመደሃኒተ ቁጥጥር ባለሰለጣናት  ፈጣን መላሽ ከሰጡ ሉዲቪሽ ኧነደሚሉት በተያዘዉ አመት በአዉሮፓ በቫይረሱ ተጥቀተዉ በሳንባ ምች ለሚሰቃዩ ሰዎች መፍትሄ ሊገኝ ይችላል ፡፡ነገር ግን እስካሁን የተረጋገጠ ነገር የለም፡፡ በብዙ የመደሃኒት አምራች ኩባንያዎችም ሁኔታውን ገንዘብ የማግኛ ዘዴ የማድረግ አዝማሚያ ይታያል፡፡ እንዲህ መሰሎቹ ምርመሮች ግን እጅግ ጥንቃቄ የሚያስፈልጋቸው መሆኑን ወልፍ-ዲተር ሉድቪሽ ያስጠነቅቃሉ፡፡
".በአስቸኳይ የህከምና መድሃኒቶች  ፍላጎትና አማራጮችን ሰበብ በማደረግ በእርግጥ ብዙ ገንዘብ ማግኘት ይችላል፡፡ ስለዚህ ለነፃ ሳይንቲስቶች እና ክሊኒኮች እነዚህን ጥናቶችና ውጤቶቻቸውን በጣም በጥንቃቄ መመርመር እና የመረጃ እሴታቸውን መመዘን እጅግ በጣም አስፈላጊ ነው ፡፡"፡፡ የኮሮና ቫይረስ ክቤተ እንስሳት ወደ ሰው ሊተላለፍ ይችላላን? መለሱ አወ ይተላለፋል የሚልሲሆን ፤ በዚህ የተነሳ የስዊስ ፌዴራል የምግብ ደህንነት እና የእንስሳት ጤና ጥበቃ ጽ / ቤትም (BLV) የቤት እንስሳት ያሏቸዉ ሰዎች ከእንስሳቱ ጋር ንክኪ እንዳይኖራቸው ይመክራል ፡፡ ነገር ግን  ዉሻና ድመትን የመሳሰሉ የቤት እንስሣት  እስካሁን ምንም አይነት የመጠቃት ወይም የህመም ምልክቶች  አልታየባችዉም፡፡ይህ ሁኔታ አደጋውን ለመገመት  ከባድ ቢያደርገዉም ፤ እንስሳቱ  በበሽታው ክተያዙ በንድፈ ሃሳቡ ደረጃ ቫይረሱን ሊያሰራጩ ይችላሉ ፡፡ለምሳሌ ሳርስ የተባለውን በሽታ የሚያሰከትለው የኮሮና ቫይረስ ከእንሥሳት ወደ ሰው የተላለፈ እንደነበር ልብ ይሏል፡፡ ነብሰ ጡር ሴቶችሰ የበለጠ ተጋላጭ ናቸውን?  የኮሮና ወረርኝ  እድሜያቸው የገፋ ሰዎች፤ እነዲሁም በከቪድ 19 ከመያዛቸው በፊት እንደ ከፍተኛ የደም ግፊት፤ የልብ ድካም፤ ስኳር እንዲሁም የአስም እና የሳንባ ካንሰር ያለባቸውን ሰዎች በይበልጥ እያጠቃ ይገኛል፡፡ ዓለም ቀፉ የጤና ድርጅት እና የጀርመን የፌደራል የጤና ትምህርት ማዕከል  መረጃ መሠረት ነብሰጡር ሴቶች በበሽታው ተጋላጭነታቸው ከፍተኛ ነዉ ከሚባሉት  ዝርዝር ውስጥ አልተካተቱም ፡፡ ሆኖም ፣ ነፍሰ ጡር ሴቶች አርግዝናው በሰዉነታቸው ላይ ከሚያሳድረዉ ጫና አንጻር ልዩ ጥንቃቄ አንዲያደርጉ  ይመከራል፡፡ ተመራማሪዎች እስካሁን ባገኙት ጥናት መሰረት ልጆች በኮሮና ቫይረስ ሳቢያ ለከባድ በሽታ የመጋለጥ አድላችው አነስተኛ ነው ፡ በዚህ የተነሳ በኮሮና ቫይረስ የተያዙ ልጆች ብዙውን ጊዜ በሽታው በመካከለኛ ደረጃ ነዉ ሊያጠቃቸው የሚችለው ፡፡ያ ማለት ግን አስካሁን በቫይረሱ የሞቱ የሉም ማለት አይደለም፡የአለም አቀፉ የጤና ድርጅት ዘገባ አነደሚያሳየዉ ፡የበሽታው ስርጭት  በማንኛውም የእድሜ ክልል ሕጻናትን እና ወጣቶችን ሳይቀር እያጠቃ  ነው ፡፡ ከዚህ በተጨማሪ ቫይረሱ አዲስ  በተወለዱ ሕፃናት ላይ መታየቱንም የሚያሳዩ ዘገባዎች አሉ፡፡ሆኖም ግን  ቫይረሱ የተላለፈው በእርግዝና ወቅት ይሁን በወሊድ ጊዜ ወይም ከወሊድ በኋላ የሚለው በውል አይታወቅም ፡፡  ሰለሆነም ወረሽኙ ደረጃው ቢለያይም ሁሉንም የሕበረተሰብ ክፍል የሚያጠቃ በመሆኑ ሁሉም ሰው በሽታውን ለመከላከል የሚያስችሉ ጥንቃቄዎችን ማድረግ አለበት፡፡
ፀሐይ ጫኔ
ኂሩት መለሰ
</doc>
<doc docid='dw_18981313' lang='amh' type='mono' source='https://www.dw.com/am/am/ሞኖሮቪያ-በላይቤሪያ-የኤቦላ-ወረርሽኝ-ስጋት-አከተመ/a-18981313' term='ebola'>
በወቅቱ የወረርሽኙ መስፋፋት ከመድኃኒት አለመገኘት ጋር ተደራርቦ ያሰጋዉ የዓለም የጤና ድርጅት በመላዉ ዓለም የጤና ስጋት መከሰቱን አዉጆ ነበር። በበሽታዉ ከተጠቁት ሃገራት ቀደም ሲል ጊኒ እና ሴራሊዮን ከኤቦላ ተሐዋሲ ስጋት ነፃ መሆናቸዉን ድርጅቱ ባለፈዉ ወር አመልክቷል። ከኤቦላ ነፃ የመሆኛዋን ቀን ስትጠብቅ የቆየችዉ ላይቤሪያ ዛሬ የጠበቀችዉን ይህን የምስራች በዋና ከተማዋ ተቀብላለች። በዓለም የጤና ድርጅት የአስቸኳይና አደጋ ሰብዓዊ አስተዳደር ዳይሬክተር ዶክተር ሪክ ብረኒን የወረርሽኙ ስርጭት በላይቤሪያ ብቻ ሳይሆን በመላዉ ምዕራብ አፍሪቃ ማክተሙን እንዲህ አብስረዋል።
«ክቡራት እና ክቡራን ዛሬ ጥሩና ወሳኝ ቀን ነዉ። የዓለም የጤና ድርጅት በቅርቡ ላይቤሪያ ዉስጥ የተቀሰቀሰዉ ገዳይ የኤቦላ ተሐዋሲ ወረርሽኝ ማክተሙን ይፋ ያደርጋል። ወረርሽኙ ካለፈዉ ኅዳር አጋማሽ ጀምሮ የመቆሙ ክትትል ሲደረግ ቆይቷል። በዚህም ላይ ሶስቱም የምዕራብ አፍሪቃ ሃገራት ጊኒ፤ ሴራሊዮን እና ላይቤሪያ ይህን ፈታኝ ወረርሽኝ ከተቀሰቀሰበት ጊዜ አንስቶ ለመጀመሪያ ጊዜ በጋራ ስርጭቱ እንዲቆም ማድረግ ችለዋል።»
በኤቦላ የተጎዳዉ የምዕራብ አፍሪቃ ክፍል
አያይዘዉም ምንም እንኳን ወረርሽኙ አብቅቷል ቢባልም በበሽታዉ ተይዘዉ ከሞት የተረፉትን የመከታተል የማማከርና ተገቢዉን የህክምና ርዳታ የመስጠቱ እንቅስቃሴ ተጠናክሮ እንደሚቀጥልም አመልክተዋል። ላይቤሪያ ከኦቦላ ነፃ የመሆኗ ማረጋገጫ የተሰማዉ የመጨረሻዉ የኤቦላ ታማሚ ተሐዋሲዉ በዉስጡ እንደሌላ ከተረጋገጠ ከ42ቀናት በኋላ መሆኑ ነዉ። ላይቤሪያ ቀደም ሲል ባለፈዉ ግንቦት ወር ከኤቦላ ነፃ መሆኗን ይፋ አድርጋ ነበር። ሆኖም በተሐዋሲዉ የተያዙ አዳዲስ በሽተኞች ሲገኙ ዳግም ከኤቦላ ለመላቀቅ ያለፉትን ወራት ስትታገል ሰንብታለች። በኤቦላ የሞቱትን ጨምሮ ባጠቃላይ በተሐዋሲዉ 28,600 ሰዎች መያዛቸዉን የዓለም የጤና ድርጅት መዝግቧል።
</doc>
<doc docid='dw_18950113' lang='amh' type='mono' source='https://www.dw.com/am/am/ጤና-እና-አካባቢ-ጥበቃ-በ2015/a-18950113' term='ebola'>
ያም ሆኖ በዚሁ ዓመት ነበር መጀመሪያ ግንቦት ወር መባቻ ላይቤሪያ፤ ከዚያም ሴራሊዮን በመጨረሻም ጊኒ ከኤቦላ ነፃ ለመሆን እየተፍጨርጨሩ የመሆናቸዉ ሰናይ ዜና የተሰማዉ። ቀደም ብላ ላይቤሪያ ከኤቦላ ነፃ መሆኗን ይፋ ብታደርግም ብዙም ሳይቆይ አዲስ በተሐዋሲዉ መያዛቸዉ የተጠረጠረ ሰዎች ለክትትል ተገልለዉ እንዲቀመጡ በመደረጉ ነፃ የመሆን ተስፋዋን አደብዝዞት ቆይቷል። እስካሁን በተደረጉ ክትትሎች መሠረትም በዛሬዉ ዕለት በበሽታዉ ክፉኛ ከተጎዱት ሶስት የምዕራብ አፍሪቃ ሃገራት ጊኒ ከኤቦላ ነፃ የመሆኗ ዜና በዓለም የጤና ድርጅት አማካኝነት ዛሬ ይፋ መደረጉን ሮይተርስ ከኮናክሪ ዘግቧል። ይሁን እና ይህን የምስራች ህዝቡ የተቀበለዉ በተደባለቀ ስሜት መሆኑ ነዉ የተሰማዉ። በርካቶች ወገን ዘመዶቻቸዉን ወላጅ ልጆቻቸዉን አጥተዉበታል። ታመዉ በህይወት ለመትረፍ የታደሉት ደግሞ በወዳጆቻቸዉ የሚደረግላቸዉ አቀባበል አላስደሰታቸዉም፤ ዛሬም ያንን ገዳይ ተሐዋሲ እንደተሸከሙ ተደርገዉ ተፈርተዋል። የ26 ዓመቱ ካማራ ይህ ዓይነቱ መገለል ከገጠማቸዉ አንዱ ነዉ፤
«ከተሻለኝ በኋላ አስቸጋሪ የሆነብኝ ነገር ሰዎች እንደድሮዉ እኔነቴ እንዲቀበሉኝ ማድረጉ ነበር። አብዛኞቹ ይደግፉኝ የነበሩ ሰዎች ችላ አሉኝ።፤ ሌላዉ ቀርቶ አስተምርበት የነበረዉ ትምህርት ቤትም አልተቀበለኝም። በጣም ከባድ ነበር።»
ከኤቦላ ነፃ የተባለችዉ ጊኒ
ካማራ ባለፈዉ ጎርጎሪዮሳዊ ዓመት 2014 መጋቢት ወር ነበር የታመመዉ። ጊኒ ዉስጥ የኤቦላ ወረርሽኝ 6,200 ልጆችን እጓለ ምዉታን አድርጓል። ሀገሪቱ ዛሬ በተመ የዓለም የጤና ድርጅት ከተሐዋሲዉ ነፃ መሆኗ የታወጀዉ በኤቦላ መያዙ የተጠረጠረ ሰዉ አለመኖሩ እና በዚህም ምክንያት ህይወቱ ያለፈ ሰዉ ባለፉት 42 ቀናት አለመከሰቱ ከተረጋገጠ በኋላ ነዉ። ወረርሽኙ ባጠቃላይ የ11,302 ሰዎች ሕይወት ሲቀጠፍ 28,041 የሚሆኑ ደግሞ በተሐዋሲዉ መያዛቸዉም ተመዝግቧል። ጊኒ ከ2,500 በላይ ዜጎቿን በዚህ አጥታለች። ከጊኒ ጎን ለጎን በኤቦላ የተጎዱት ሃገራት ተጎራባቾቿ ላይቤሪያ እና ሴራሊዮን ናቸዉ። ባለፈዉ ኅዳር ወር መባቻ ላይ ነበር ሴራሊዮን ከወረርሽኙ ነፃ መሆኗን ድርጅቱ ያረጋገጠዉ። ሴራሊዮን ከኤቦላ ነፃ ብትባልም 4,000 ገደማ ዜጎቿን ለዚሁ በሽታ ገብራለች። 13 ሺህ የሚሆኑት ከበሽታዉ የዳኑ ዜጎችም በየአካባቢያቸዉ የክፉዉን ቀን ማለፍ በደመቀ ድግስ ለቀናት ሲያከብሩ እንደነበር ተሰምቷል። በዚህ አስቸጋሪ ጊዜ ሴራሊዮን ከጎኗ የቆሙ የክፉቀን ደራሾቿን አልዘነጋችም። የዛሬ አስራ አንድ ቀን በኤቦላ በተጎዳችበት ወቅት የገንዘብ እና የሰዉ ኃይል ድጋፍ ያደረጉላትን ሃገራትና ድርጅቶች እንዲሁም ግለሰቦች ሸልማለች። ከተሸላሚዎቹ መካከልም የጋምቢያ ፕሬዝደንት ያህያ ጃማ የወርቅ ሜዳሊያ የተሰጣቸዉ ሲሆን የጤና ጥበቃ ሚኒስትራቸዉ በፍሪታዉን ቤተመንግሥት ተገኝተዉ በስማቸዉ ተረክበዋል። ኤቦላ ያደቀቃት ሴራሊሆን በክፉ ቀን ለደረሱላት ምስጋና ለማቅረብ 199 የወርቅ፤ ብርና ነሐስ ሽልማቶችን አቅርባለች።
አሁን በተስፋ ከዚህ ጨካኝ ወረርሽኝ ሙሉ ለሙሉ የመገላገሏን ዜና የምትጠብቀዉ ላይቤሪያ ናት። የመጨረሻዎቹ ሁለት የኤቦላ ታማሚዎች ድነዉ ከሃኪም ቤት ወጥተዋል። ያሸመቀ ተሐዋሲ ሳይኖር ቀርቶ እንደታሰበዉ ቀናት ያለኤቦላ ትንኮሳ በሰላም ካለፈዉም በመጪዉ ጎርጎሪዮሳዊ አዲስ ዓመት መባቻ ላይ በዓለም የጤና ድርጅት የምትጠብቀዉን ብስራት ላይቤሪያ ትሰማ ይሆናል። ይቅናቸዉ።
በተሰናባቹ ጎርጎሪዮሳዊ ዓመት 2015 ከተሰማዉ ሌላ ሰናይ የጤና ጉዳይ አንዱ ከእናት ወደልጅ HIV ተሐዋሲ እንዳይተላለፍ ማድረግ የተሳላካቸዉ ሃገራት ቁጥር እየተበራከተ የመሄዱ ዜና ነበር። በዘገባዎች መሠረት ኩባ ባለፈዉ ሰኔ ወር ነዉ በዓለም የጤና ድርጅት የHIV ተሐዋሲ እና የአባለ ዘር በሽታ የሆነዉ ቂጥኝ ከእናት ወደልጅ እንዳይተላለፍ ማድረግ የተሳካላት የመጀመሪያዋ ሀገር የመሆኗን ማረጋገጫ ያገኘችዉ። በተመሳሳይ ዩናይትድ ስቴትስ፤ ካናዳ እና ቺሊን ጨምሮ በአሜሪካን አካባቢ የሚገኙ ሌሎች 16 ሃገራትና ደሴቶችም ይህን ማድረግ ሳይቀናቸዉ እንዳልቀረ የዓለም የጤና ድርጅት ያመለከተዉ ባለፈዉ ኅዳር ወር አጋማሽ ላይ ነዉ።
በኤቦላ የተጎዱ አካባቢዎች በካርታ
የHIV ተሐዋሲ በደማቸዉ ለሚገኝ ወገኖችም ተጨማሪ የህክምና ስልቶች መገኘታቸዉ የተነገረዉ በዚሁ ዓመት ነበር። በተሐዋሲዉ አዲስ የሚያዙ ሰዎችም ቁጥር በ35 በመቶ መቀነሱ፤ ፀረ ኤድስ መድሃኒት የማግኘት እድሉ ያላቸዉ ታማሚዎችም ቁጥር 15,8 ሚሊየን መድረሱ፤ ከኤድስ ጋር የተገናኘ በሽታ ታማሚዎች ቁጥር በ42 በመቶ መቀነሱ ሁሉ የተሰማዉ በሚሰናበተዉ ጎርጎሪዮሳዊ ዓመት ነዉ። በሌላ በኩል ደግሞ ፖሊዮን ለማጥፋት የሚደረገዉ ጥረት በተለይ አፍሪቃ ዉስጥ ለበሽታዉ እንደመጨረሻ ምንጭ በምትታየዉ ናይጀሪያም መጠናከሩ የተነገረዉ በዚሁ ተሰናባች ጎርጎሪዮሳዊ ዓመት ነበር። አፍጋኒስታን እና ፓኪስታን አሁም መድኃኒቱን በሚቃወሙ ወገኖች ምክንያት በፖሊዮ ተጠቂ ሕፃናት የበረከቱባቸዉ ሃገራት መሆናቸዉ ቀጥሏል። የዓለም የጤና ድርጅት በጦርነት የምትታመሰዉ የሶርያ ሕፃናት በሀገራቸዉም ሆነ በስደት በሚገኙባቸዉ ሃገራት የፖሊዮ ክትባት እንዲያገኙ እንደሚጥር አስታዉቋል።
የባህር ላይ ማዕበል በንፋስ ተገፍቶ በየጊዜዉ የሚያጠቃት ፊሊፒንስ ዘንድሮም አልማራትም፤ በቅርቡ እንኳ 750ሺህ ዜጎቿ በዚሁ ስጋት አካባቢያቸዉን አደጋ ሳይደርስ አስቀድመዉ እንዲለቁ ተደርጓል።
በሞቃት ወራት የደን ሰደድ እሳት የሚያጠቃት አዉስትራሊያ በቅርቡ ሜልበርን አቅራቢያ 15 ቤቶች በእሳት መዉደማቸዉ ተሰምቷል። ኢንዶኔዢያ ዉስጥ የደረሰዉ የደን ሰደድ እሳት ደግሞ ከዚህ ቀደም ሱናሚ ማዕበል ካደረሰባት ጉዳት እጥፍ እንዳከሰራት የዓለም ባንክ የተናገረዉም በዚሁ ዓመት ነዉ። ከባድ የሙቀት ማዕበልም ደቡባዊ ፓኪስታንን በዚሁ ተሰናባች ዓመት አሰቃይቷል። የ2000 ሰዎችን ህይወትም ነጥቋል። ኔፓል ደግሞ በተደጋጋሚ የመሬት መንቀጥቀጥ ተመትታለች። በሚያዚያ ወር የደረሰዉ ርዕደ መሬት ከ8000 የሚበልጡትን መግደሉ ተመዝግቧል። አፍጋኒስታን ዉስጥ ደግሞ የ400 ሰዎችን ህይወት ወስዷል። በደቡብ ምሥራቅ እስያ የምትገኘዉ ቦርኒዮ ደሴት ታዋቂዉ የድንጋይ ተራራዋን ሊወጣጡ ወደዚያ የተጓዙ 80 ተራራወጪዎች በደረሰዉ የመሬት መንቀጥቀጥ እዚያዉ አስቀርታለች። የጨቀየ መሬት መናድ ደግሞ ጓቲማላ ዉስጥ 280ዎቹን ገድሏል። በአየር መበከል የምትወቀሰዉ ቻይና በተሰናባቹ 2015ዓ,ም ነዉ በይፋ ዋና ከተማዋ ለመተንፈስ በሚያዳግት ብክለት መታመቋን የተናገረችዉ።
ጎርጎሪዮሳዊዉ 2015ዓ,ም በተፈጥሮ ረገድ ጥፋት ብቻ ሳይሆን አዎንታዊ ክንዉኖች የታዩበት ዓመትም ነበር። ከቀዳሚዉቹ ዓመታት በተሻለ በ2015ዓ,ም ብዙ የተደከመበት የአየር ንብረትን ለዉጥ የሚያስከትለዉ ሙቀት አማቂ ጋዝ ልቀት እንዲቀነስ ላለፉት ዓመታት አሻፈረኝ ብለዉ የተለያዩ ምክንያቶችን ያቀርቡ የነበሩ መንግሥታት ሳይቀሩ የተሰማሙበት በመሆኑም ዉጤት ታይቶበታል። ተግባራዊነትና ዘላቂነቱ አሁንም ከጥያቄ ባይዘልም።
የአየር ንብረት ለዉጥ ተመልካች ጉባኤዉ ቀደም ባሉት ጊዜያት ተብላልተዉና ተቀናብረዉ በቀረቡለት የመፍትሄ ሃሳቦች ላይ ለሁለት ሳምንታት ሲነጋገር ሲደራደር ከርሟል። በቀነ ቀጠሮዉ መሠረት የጉባኤዉ መጠናቀቂ ዕለት ቢደርስም ከእጅ የገባ ይህነዉ የሚባል መግባቢያ አልነበረም። ሌሊቱን አደሩበት ያለዕንቅልፍ እንደገናም ዋሉበት እና ቅዳሜ አመሻሹ ላይ ፈረንሳዮች እፎይ አሉ። የጉባኤ አስተናጋጅና ሊቀመንበርነቱንም የተሸከመችዉ ፈረንሳይ መሪዎች እንግዶቻቸዉን አላሳፈሩም ብዙ ተደክሞበት፤ ብዙም አከራክሮ ቢሆን የሀገሪቱ የዉጭ ጉዳይ ሚኒስትር ሎሮ ፋቢዮ የ196ቱንም ሃገራት ይሁንታ ያገኘዉን የመግባቢያ ረቂቅ ሰነድ አፅድቁልኝ ሲሉ ጠየቁና፤ እነሆ ሲሉ በድካም ለተሰላቹት ተሰብሳቢዎች የሚያነቃ መልዕክት አስተላለፉ።
የአየር ንብረት ለዉጥ ስምምነቲ ደስታ
በየዓመቱ በኅዳር ወር መገባደጃ የሚገባዉ የዚህ ዓመቱ የሰሜኑ ንፍቀ ክበብ የክረምት ወራት እርግጥም የመሬት የሙቀት መጠን መጨመሩን አለያም የአየር ንብረት ለዉጥ ከቃል አልፎ እዉን መሆኑን ያሳየ ክስተት ማስከተሉም ምናልባትም በየሃገራቱ የተገባዉ የሙቀት አማቂና በካይ ጋዞች ቅነሳ ቁርጥ መሆኑን ሳይጠቁማቸዉ እንደማይቀር ነዉ የሚገመተዉ። ለአየር ጠባዩ መለወጥ ደግሞ በግንባር ቀደምትነት የሚወቀሰዉ ኤሊኒኞ የተሰኘዉ በየአስር ዓመቱ የሚከሰተዉ የአየር ንብረት ለዉጥ ነዉ። በስጳኞች ትርጓሜ ልጁ ማለትም ኤሊኒኞ በተለይ የዘንድሮዉ ክስተት ከዚህ ቀደም በነበሩት 100ዓመታት ያልታየ ዓይነት መሆኑን የፈረንሳይ የአየር ንብረት ጠበብት ትናንት ተናግረዋል። የዘርፉ ተመራማሪ ከሆኑት አንዱ ዤሮም ሉኩ እንደሚሉትም እንዲህ ያለዉን የአየር ጠባይ ክስተት በትክክል መመዝገብ የተጀመረዉ በቅርቡ በ20ኛዉ ክፍለ ዘመን በመሆኑ ከዚያ በፊት ስለተከሰቱ ተመሳሳይ አጋጣሚዎች የሚያሳይ መረጃ የለም። ኤሊኒኞ ጎርፍ እና ድርቅ የሙቀት ማዕበልን ቅዝቃዜን በተለያዩ አካባቢዎች በአንድ ጊዜ እንዲከሰቱ እንደሚያደርግ ነዉ የዘርፉ ባለሙያዎች የሚያብራሩት። በዚህ ብቻም አያበቃም የሙቀት መጠኑ እንዲጨምርም ያደርጋል። እንደባለሙያዎቹ ከሆነም ፓስፊክ ዉቅያኖስ ልዩ ልዩ የንፋስ ዓይነቶች መመንጫ ነዉ። ነፋሶቹም ከምሥራቅ ወደምዕራብ የሚነሱ ሲሆን በሚነፍሱበት አቅጣጫ ሞቃቱን ዉኃ ወደተቃራኒዉ በኩል ይገፋሉ። በዚህም ሞቃቱ ዉኃ በፓስፊክ ምዕራብ በሚገኙ የእስያ እና አዉስትራሊያ አካባቢ ይጠራቀማል። ከወዲህ በኩል ማለትም ደቡብ እና ማዕከላዊ አሜሪካ የተገፋዉ የሞቃት ዉኃ አካባቢ ከታች በሚመጣ ቀዝቃዛ ዉኃ ይተካል። ሂደቱ የዘርፉ ባለሙያዎች አፕዌሊንግ የሚሉት ነዉ። ይህ ሂደት ነዉ በፓስፊክ አጋማሽ አካባቢ የአየር ጠባይ ልዩነት ፈጣሪዉ። በምዕራብ በኩል የተጠራቀመዉ ሞቃት ዉኃም በአካባቢዉ ባለዉ ግፊት ይበልጥ ተሟሙቆ በመትነን ዝናብ ያስከትላል። ሂደቱ ተከታትሎ ንፋሱ ሲጠናከረም በአማካኝ ከሁለት እስከ ሰባት ዓመታት ባሉ ልዩነቶች ኤሊኒኞ ይከሰታል፤ በአንድ ወገን ሙቀት በሌላ ወገን ደግሞ ቅዝቃዜ።
በ2015ዓ,ም የተከሰተዉ ኤሊኒኞ ድርቅ ካስከተለባቸዉ አካባቢዎች ኢትዮጵያ በዋናነት ትጠቀሳለች። መረጃዎች እንደሚጠቁሙትም ባለፈዉ እና በተሰናባቹ ጎርጎሪዮሳዊ ዓመቶች ከፍተኛ የሙቀት መጠን በፓስፊክ ዉቅያኖስ ላይ ተመዝግቧል። ይህ ደግሞ ምሥራቅ እና ደቡብ አፍሪቃ፤ የፓስፊክ ደሴቶች፣ ደቡብ ምሥራቅ እሲያ እንዲሁም ማዕከላዊ አሜሪካ በሁሉም ረገድ የከፋ የአየር ጠባይ እንዲገጥማቸዉ ያደርጋል። በዓመቱ መገባደጃ ወራት በተለያዩ አካባቢዎች የታዩት የተፈጥሮ አደጋዎችም በራሳቸዉ ብዙ የሚናገሩ ናቸዉ። የዩናይትድ ስቴትሱ የቴክሳስ ግዛት የገና በዓልን በሚያከብሩበት ምሽት ለ20 ደቂቃዎች ብቻ የነፈሰዉ አዉሎ ንፋስ የ11ሰዎችን ሕይወት ቀጥፎ አካባቢዉን እንዳልነበረ አዉድሞታል። የንፋሱ ኃይል እንደቅዠት የሚታሰባቸዉ የጉዳቱ ሰለባ ያዩትን ለመግለፅ ከእንባ ጋር እየታገሉ ሞከሩ፤
የቴክሳስ ዉድመት
«ይህ ሁሉ ጉዳት በሰላሳ ሴኮንድ ገደማ መድረሱን ለማመን ያዳግተኛል። ግን ደግሞ እድሜ ልክ የፈጀ ነበር የሚመስለዉ። አስተማሪ ነኝ፤ በዚህ አካባቢ ልጆች አሉ፤ ግን ደግሞ መኖሪያ ቤታቸዉ በሙሉ ወድሟል። የእኛም ቤቶች ፈራርሰዋል ማመን ያዳግተኛል። እንዲህ ያለ ነገር አያለሁ ብዬ አስቤም አላዉቅ። አስፈሪ ቅዠት ዓይነት ነዉ።»
በፖሊስ መረጃ መሠረት ዳላስ ዉስጥ 600 ቤቶች ወድመዋል። ዉድመት አድራሹ ንፋስ ጎዳና ላይ ሲሽከከሩ የነበሩ መኪኖችን እንደላባ ነዉ ያከነፋቸዉ፤ በዚህ ዓይነትም አምስት አሽከርካሪዎች ሕይወታቸዉን አጥተዋል። 25ሺህ የሚሆኑ ኗሪዎች ከእሁድ ጀምሮ መብራት አልነበራቸዉም። በነገራችን ላይ በተለያዩ ድሀ የሚባሉ ሃገራት በአንድ ዓመት የሚጠቀሙትን የኤሌክትሪክ ኃይል በገና በዓል ሰሞን አሜሪካኖች በየዛፉ ጣራዉያና በየመንገዱ ለበዓሉ ለማድመቅ ሲሉ በቀናት ዉስጥ የሚጠቀሙበትን በጣም እንደሚበልጥ የበዓሉ ሰሞን የወጣ ጥናት ጠቁሟል።
ሰሞኑን በአሜሪካን የታየዉ የተፈጥሮ ቁጣ በንፋሱ ብቻም አልበቃም፤ ከባድ ዝናብ እና በረዶም እንቅስቃሴዉን ማስተጓጎላቸዉ አሁንም እየተነገረ ነዉ። የከፋዉ የአየር ሁኔታም በዓመት አንዴ ያዉም በክረምት ጭለማ እየመጣ የቀዘቀዘዉን የሰዉ መንፈስ የሚያሞቀዉ የገና በዓል በዚህ እና በሌሎች የተፈጥሮ አደጋዎች በመታጀቡ ደብሮ እንዲያልፍ ግድ ሳይል አልቀረም። የብሪታንያዋ ታሪካዊ ከተማ ዮክም እንዲሁ በጎርፍ ታጥባ ነዉ አዲሱን ዓመት ልትቀበል የተዘጋጀችዉ።
የሚናፈቀዉ በረዶ
ከባድ ዝናብ ግድባቸዉን እንዲጥሱ ያደረጋቸዉ ሁለት የከተማይቱ ወንዞች ዙሪያ ገባዉን ያጥለቀልቁ ሲሆን በተመሳሳይ ቀደም ባሉት ቀናትም ሊድስ እና ማንቸስተር ከተማዎችም በጎርፍ ጉዳት ደርሶባቸዋል። የአየር ትንበያ መረጃዎች አሁን ተጨማሪ የጎርፍ አደጋዎች በብሪታንያ እና ዌልስ ሊከሰቱ እንደሚችሉ ጠቁመዋል። በሰሜኑ ንፍቀ ክበብ የክረምት ወራት የሚታየዉ የሙቀት መጠንም የክረምት ስፖርትን በማስተናገድ ከፍተኛ የዉጭ ምንዛሪ ትዝቅ ለነበረዉ ስዊትዘርላንድ የመርዶ ያህል ሳይሆን አልቀረም። ዘገባዎች እንደሚያመለክቱት ሃገሪቱ ይህን የክረምት ቱሪዝም ማስተናገድ ከጀመረችበት ከ150ዓመት ወዲህ ለመጀመሪያ ጊዜ መሆኑ ነዉ ሙቀቱ ከፍ በማለቱ ምክንያት የአልፕስ ተራሮች በንጣቱ ከሚያስዉባቸዉ በረዶ ተጋልጠዉ ሲታዩ። የበረዶ ሸርተቴ ስፖርት አፍቃሪና አዘዉታሪዎች ብቻ ሳይሆኑ እነሱን የሚያስናግዱት የመዝናኛ ስፍራዎችም በዚሁ ምክንያት ሳይሳቀቁ አልቀሩም። የስዊዝ የአየር ትንበያ ጽሕፈት ቤት ከሳምንታት በፊት ይፋ እንዳደረገዉ 2015ዓ,ም ከበድ ያለ ሙቀት የታየበት ሲሆን ሀገሪቱም በረዥም ዓመታት ታሪኳ ሞቅ ያለ የታኅሳስ ወርን እያሳለፈች ነዉ። ይህ ሁሉ ታዲያ የጉልበተኛዉ ኤሊኒኞ መዘዝ ነዉ ተብሏል።
ሸዋዬ ለገሠ
እሸቴ በቀለ
</doc>
<doc docid='dw_18627853' lang='amh' type='mono' source='https://www.dw.com/am/am/ለኤቦላ-መከላከያዉ-ለምን-ዘገየ/a-18627853' term='ebola'>
የኤቦላ ተሐዋሲ ወረርሽኝ ግን ጊኒን መግቢያዉ ያድርግ እንጂ ሴራሊዮን ላይቤራን አዳርሶ ወደናይጀሪያ እና ሴኔጋል ለአጭር ጊዜም ቢሆን ጎራ አለ። በዚያም አልተገታም ስፔን፣ ዩናይትድ ስቴትስ፣ ማሊ ከዚያም ታላቋ ብሪታንያንያና ጣልያንንም ጎበኘ። ሊጠፋ ነዉ እየተባለ ሲጠበቅ መጀመሪያ በተከሰተባቸዉ ሃገራት አሁን ዳግም ብቅ ብቅ ማለት ጀምሯል።
የህክምና ተመራማሪዎች ጊዜ ወስደዉ የሚያጠኗቸዉ የተለያዩ የህክምና ስልቶች መኖራቸዉ የነበረና ያለ ነዉ። ጥናቱ ግን በገዳይነታቸዉ ስማቸዉ ሲነሳ ለሚያርደዉ የበሽታ ዓይነቶች በቶሎ መፍትሔ መፈለጉ ላይ ጊዜ ይወስዳል፤ ሲወስድም እየታየ ነዉ። የኤች አይቪ ተሐዋሲ ቀስ በቀስ የያዘዉን ግለሰብ አካል እያዳከመና እያዳቀቀ ለሌላ በሽታ አሳልፎ እየሰጠም በሺ ብቻ ሳይገታ የሚሊዮኖችን ሕይወት ያለ ገላጋይ ነጥቋል። ሕዝብ የበዛባት የምትመስለዉ ዓለም ሰዎች በሰበብ አስባቡ እንዲያልፉላት ትሻ ይመስል ለገዳዩ በሽታ አፋጣኝ ምላሽ ለመስጠት ስታዘግም ከሁለት አስርት ዓመታት በላይ አስቆጥራለች። ካንሰር ዛሬም እንቆቅልሽ ሆኖ ግን ደግሞ ለህክምናዉ የሚረዳ መፍትሄ ፍለጋዉ ሳያባራ ቀጥሏል።
ኤቦላ ያዳረሳቸዉ የምዕራብ አፍሪቃ ሃገራት
ከአንድ ዓመት ተመንፈቅ በፊት መጀመሪያ ወደጊኒ የገጠር መንደር ጎራ ማለቱ የተነገረለት የኤቦላ ተሐዋሲ ሰዎቹ ባላቸዉ የአኗኗር ይትበሃል ማለትም በእጅ ላይ መሸፈኛ ፕላስቲክ ወይም ጓንት ሳያደርጉ አስከሬን አጥቦ የመገነዝና የታመመን እየነካኩ የማስታመም ባህል ምክንያት እንደዋዛ መዛመቱ ነዉ የሚነገረዉ። እናም አንድ ሁለት ሳይሆን ሃምሳ መቶዉን በየቀየዉ ገደለ። ከመንደር ወደሀገር ብሎም ወደጎረቤት ሃገራትም ዘለቀና ዘረ አዳምን ይፈጀዉ ገባ። አንድ ወር ሁለት ወር ሶስት እያለ ከራረመ እና የዓለም የጤና ድርጅት አሳሳቢ የጤና እክል መከሰቱን ለዓለም አሳወቀ። በሽታዉ የተደራጀ የጤና መሠረተ ልማት የሌለባቸዉን የሴራሊዮን፣ ጊኒ እና ላይቤሪያ ዜጎችን ብቻ ሳይሆን በኤቦላ ተሐዋሲ የተጎዱትን ወገኖች በህክምና ሙያቸዉ ለመርዳት እዚያ የተገኙትን በጎ ፈቃደኞችም ደፈረ። ከታማሚዎቹ መጤዎች ከጥቂት እድለ ቢሶች በቀር ሁሉም ድነዉ ተነሱ። የምዕራብ አፍሪቃ የኤቦላ ተጠቂ ሃገራት ዜጎችና ሃኪሞቻቸዉ ግን ካልተለመደዉ ምህረት አልባ ወረርሽኝ ጋ የሞት ሽረት ፍልሚያዉን በነሲብ ቀጠሉ።
በሽታዉ ትኩረት ማግኘቱ አንድ ነገር ሆኖ በየመገናኛ ብዙሃኑ ብዙ ተባለለት። የተለያዩ የመድኃኒት ኩባንያዎችም መፍትሄ እንዲያመጡ ተወተወቱ። ጊዜ ወሰደ፤ ይህም ትችትን አስከተለ። ጉዳዩን ከሚከታተሉት መካከል ብሪታንያ ዉስጥ የኤቦላ ወረርሽኝ ምላሽ ሰጪ ተቋምን የሚመሩት ሳይንቲስት ፕሮፌሰር አድሪያን ሂል አራቱ ታላላቅ የመድኃኒት አምራች ኩባንያዎች ለኤቦላ መከላከያ ክትባት ማዘጋጀት ያቃታቸዉ የማይቻል ሆኖ ሳይሆን መድኃኒቱ ቢዘጋጅ ገበያ የለዉም በሚል ስጋት ነዉ በማለት ክፉኛ ተችተዋቸዋል። ምዕራብ አፍሪቃ ዉስጥ ኤቦላ ገና 2000 ሰዎችን እንደገለደለ ግላስኮ ስሚዝ ክላይን፣ ሳኖፊ ሜርክ እና ፊዘር የተባሉት አራት ታዋቂ የመድኃኒት አምራች ኩባንያዎች መከላከያ ክትባቱን አምርተዉ ቢሆን ኖሮ እንዲህ ተስፋፍቶ የበርካቶችን ሕይወት ባላጠፋ፤ ብዙዎችንም ባልያዘ ነበር ሲሉም ፕሮፌሰሩ የወቀሱት ከዓመት በፊት ነበር።
የኤቦላ ተሀዋሲ ክፉኛ ከጎዳቸዉ ሶስት የአፍሪቃ ሃገራት ሊጠፋ የመቃረቡ ዜና ተነግሮ ሳይበርድም ዳግም ከኤቦላ ተሀዋሲ ነጻ በተባሉት ሃገራት መከሰቱ ስጋቱን ከፍ አድርጎታል። ከዚህ ቀደም ኤቦላ ይከሰትባቸዉ ከነበሩት ዴሞክራቲክ ሪፑብሊክ ኮንጎ፤ ሱዳንና ዩጋንዳ ቶሎ መጥፋቱ የተለመደ ነበር አሁን ግን ከዓመት ከስምንት ወር በላይ ሴራሊዮን ላይቤሪያና ጊኒን ፋታ አልሰጥ ማለቱ እንቆቅልሽነቱን ከፍ አድርጎታል።
ሰሞኑን ሴራሊዮን ዉስጥ አንድ ኗሪ ከዋና ከተማ ፍሪታዉን የሙስሊሞችን የፆም ወቅት ፍፃሜ በዓል ለማክበር ዘመዶቹ ወደሚገኙበት የገጠር መንደር ይገባል። ትኩሳት ስለጠናበት ሃኪም ቤት ቢገባም የኤቦላ ጥርጣሬ ሲኖር የህክምና ባለሙያዎቹ የሚያደርጉት የስልክ ጥሪ አልተሰማም ነበር። እናም ሳይገመት ሰዉየዉ በበሽታዉ ሕይወቱ አለፈ። በቀጣይም ሁለት ቤተዘመዶቹ ታመሙ ያኔ በአካባቢዉ ጥርጣሬዉ ከፍ አለ። እንደተገመተዉም ኤቦላ መሆኑ ተረጋገጠ። ቀደም ሲልም 500 ሰዎች ተሐዋሲዉ ሳይነካቸዉ አይቀርም በሚል ጥርጣሬ ክትትል እየተደረገላቸዉ እንደሆነ ተሰምቷል። አንድ ሰዉ በኤቦላ ተሐዋሲ ከተያዘ ከሁለት እስከ 21 ቀናት ድረስ የህመም ምልክቱ ይታይበታል። ክትትሉም ይህን ለማጣራት ነዉ። የኤቦላ ተሐዋሲ እንደአዲስ በማስጋቱም የአሜሪካን የበሽታ መከላከያና መቆጣጠሪያ ማዕከል ዳይሬክተር ዶክተር ቶም ፍሪደን በሴራሊዮን የጤና ስርዓት ላይ ለመመካከር እዚያዉ ይገኛሉ። የተሀዋሲዉ ተዳፍኖ ማገርሸት በጤና አገልግሎቱ ላይ መሠራት የሚገባቸዉ መሻሻሎች መኖራቸዉን ያመለክታል ነዉ የተባለዉ።
ምንም እንኳን የኤቦላ ተሐዋሲ ስጋትነት በምዕራብ አፍሪቃ ገና ባያከትምም ጊኒ ዉስጥ ለሙከራ የቀረበ የመከላከያ ክትባት ሙሉ በሙሉ ስኬታማ ነዉ እየተባለለት ነዉ። በአንድ ሳምንት ጊዜ ዉስጥም ከ7,600 በላይ ሰዉ መከላከያ ክትባቱን ተከትቦ ፍንጭ መታየቱን ላንሰት የተሰኘዉ የህክምና መረጃ መጽሔት ይፋ አድርጎታል። የዓለም የጤና ድርጅትም ባለፈዉ ሳምንት ዓርብ ክትባቱን በጣም ተስፋ ሰጪ ነዉ ሲል አድንቆታል። የዓለም የጤና ድርጅት ምክትል ዳይሬክተር ዶክተር ማሪ ፖል ኪኒ ስለክትባቱና ሙከራዉ እንዲህ ነዉ ያሉት፤
«እስካሁን ያሉት መረጃዎች ክትባቱን ከወሰዱት 2,014 ሰዎች መካከል አንዳቸዉም የኤቦላ ተሐዋሲ የሚያስከትለዉ ህመም አልታየባቸዉም። ስለዚህ ይህን ስልት ተጠቅመን ሙከራዉን በመቀጠል ወጣቶች ሁሉ እንዲከተቡ በማድረግ ኤቦላን ለመግታት የሚታገለዉን ቡድን በመርዳት ጊኒ ዉስጥ የኤቦላ ስርጭትን ወደዜሮ እናወርደዋለን ብለን ተስፋ እናደርጋለን።»
ዶክተር ማሪ ፖል ኪኒ
በርን ዩኒቨርሲቲ የሚገኙ ተመራማሪዎች እንደገለፁት ከሆነ በሙከራ ክትባቱ የታየዉ ዉጤት ተሐዋሲዉ ከአንድ ሰዉ ወደሌላዉ እንዳይዛመት ማድረግ ነዉ። መከላከያ ክትባቱን የወሰዱት ሰዎችም 10 ቀናት ተጠብቀዉ በተደረገዉ ምርመራ ተሐዋሲዉ እንዳልተዛመተ ተረጋግጧል። ክትባቱን ለማምረት ዳተኝነት በመታየቱ ግን የዓለም የጤና ድርጅት ኃላፊነቱን ወስዶ ዶክተሮች፣ ለጋሾችንና ተመራማሪዎችን አስተባብሮ ከዚህ ዉጤት ለመድረስ መቻሉ ነዉ የተነገረዉ። የኖርዌይና የካናዳ መንግሥታትም ለዚህ ከፍተኛ አስተዋፅኦ ማድረጋቸዉ ተመዝግቧል። ሜርክ የተሰኘዉ የመድሃኒት ኩባንያ ያዘጋጀዉ ይኽ የክትባት ሙከራ እዉን እንዲሆንም ድንበር የለሽ የሃኪሞች ቡድን ትልቅ ሚና ተጫዉቷል። ይህ የሃኪሞች ስብስብ ወረርሽኙ ጊኒ፣ ሴራሊዮንና ላይቤሪያን ባስጨነቀበት ወቅት የበጎ ፈቃድ ባልደረቦችን አሰማርቶ የማይረሳ ሙያዊ ኃላፊነቱን ተወጥቷል።
የጀርመን የህክምና ባለሙያዎች ድርሻም ቀላል አልነበረም። አሁንም ሴራሊዮን ዉስጥ የሚገኘዉ ኒኮላስ አሾፍ ሌአፔል ጀርመን የተሰኘዉ ማኅበር ባልደረባ ነዉ። በቪተን ሔርዴከ ዩኒቨርሲቲየህክምና ትምህርት ተማሪዉ አሾፍ በአንድ ወቅት ስለበሽታዉ ብዙ ሲወራ ቆይቶ አሁን ችላ መባሉ ኤቦላ ፈፅሞ የጠፋ እና የሚጎዳዉ የሌላ አስመስሎታል ይላል።
የኤቦላ መከላከያ ክትባት
«በኢቦላ ተሐዋሲ የተጠቁ ሰዎች እንዳሉ እንሰማለን። የሚያሳዝነው ነገር ግን በጀርመን እና በአውሮጳ የሚገኙ የመገናኛ አውታሮቻችን እንደቀድሞው ትኩረት ሰጥተው ዚዘግቡበት አይታይም። ምናልባትም በኢቦላ የተጠቃ ሰው ከእንግዲህ በጀርመን፣ በዩናይትድ ስቴትስ ወይንም ደግሞ በአጠቃላይ በአውሮጳ ስለሌለ ይኾናል፤ ብቻ ያ መኾኑ ያሳዝናል። »
በእርግጥም ስለኤቦላ በሚያወጧቸዉ ዘገባዎች ገፆቻቸዉን ያጣብቡ የነበሩ ጋዜጦችና መጽሔቶችም ክትባቱ ተገኘ የሚለዉን መረጃ ለማዉጣት ከመፋጠናቸዉ ዉጭ ችላ ብለዉት ሰንብተዋል ማለት ይቻላል። ግን ደግሞ የምዕራብ አፍሪቃዎቹን ደሀ ሃገራት የጤና መሠረተ ልማት ደካማነት በማሳየት ዓለም አቀፍ የገንዘብ ርዳታ እንዲሰባሰብ ያደረጉት ቅስቀሳ ትልቅ ቦታ የሚሰጠዉ ነዉ። ያም ሆኖ በኤቦላ የተጎዱትን የጊኒ፣ ሴራሊዮንና ላይቤሪያን የጤና መሠረተ ልማት እና አገልግሎት ደረጃዉን ከፍ ለማድረግ እና ኤኮኖሚያቸዉን ለመደገፍ የተጠየቀዉ ዓለም አቀፍ የገንዘብ ርዳታ ከታሰበዉ ጊዜ ዘግይቷል።
ሸዋዬ ለገሠ
ነጋሽ መሐመድ
</doc>
<doc docid='dw_18627873' lang='amh' type='mono' source='https://www.dw.com/am/am/ለኤቦላ-መከላከያዉ-ለምን-ዘገየ/a-18627873' term='ebola'>

</doc>
<doc docid='dw_18537167' lang='amh' type='mono' source='https://www.dw.com/am/am/የበጎ-ፈቃድ-የኤቦላ-ተዋጊ-ጀግኖች/a-18537167' term='ebola'>
ባለፉት ጥቂት ቀናት ፍሪታዉን ዉስጥ ሁለት ሰዎች አዲስ በኤቦላ ተሐዋሲ መያዛቸዉ መረጋገጡ ሴራሊሆን በተለይም ዋና ከተማዋ ከኤቦላ ነፃ ሆናለች የሚለዉን ግምት ዉድቅ ያደረገ አጋጣሚ ነዉ የሆነዉ። በምዕራብ አፍሪቃ ሃገራት ባለፈዉ ዓመት የተቀሰቀሰዉ የኤቦላ ወረርሽኝ 11 ሺ በላይ ሰዎችን ሕይወት ቀጥፏል። ከእነዚህ መካከል አንድ ሶስተኛዉ ሴራሊዮን ዉስጥ የተከሰተ ነዉ። ላይቤሪያ ባለፈዉ ግንቦት ወር ነዉ ከኤቦላ ነፃ መሆኗ የተረጋገጠዉ። ጎረቤቶቿ ሴራሊዮንና ጊኒ ግን አሁንም ከተሐዋሲዉ ጋ እየታገሉ ነዉ። የሴራሊዮን የኤቦላ ምላሽ ሰጪ ማዕከል ቃል አቀባይ ፍሪታዉን ዉስጥ ተሐዋሲዉ ሲከሰት አካባቢዎችን ዘግቶ ለተወሰነ ጊዜ አግልሎ የማቆየቱ አሠራር ለተወሰኑ ሳምንታት አዲስ የተመዘገበ ታማሚ ባለመኖሩ ተዘግተዉ እንደነበር ይናገራሉ። በቅርቡ የተገኙት ሁለት አዲስ የኤቦላ ታማሚዎች እጅግ በተጨናነቀዉ ማጋዚን በተሰኘዉ የንፅሕና መጠበቂያ ስልቶች ባልተመቻቹበት ጎስቋላ መንደር ኗሪ በመሆናቸዉ ተመልሶ ያንን አስከፊ ጊዜ እንዳያመጣ ስጋታቸዉንም አልሸሸጉም። የታማሚዎች ቁጥር ቀነሰ ቢባልም ግን ወረርሽኙ የኅብረተሰቡን ሕይወት ማናጋቱ አልቀረም።
ሃጃ ካርግቦ
ካለፈዉ ዓመት አንስቶ የኤቦላ ተሐዋሲ ሴራሊዮን ዉስጥ አሁንም መስፋፋቱ አልቀረም። እስካሁንም የ4,000 ሰዎችን ሕይወት አጥፍቷል። ከበሽታዉ ለተረፉትም ራሱ ኑሮዉ ከብዷል። አብዛኞቹ የኤቦላ ሰለባ የሆኑ ገበሬዎች የዐይን ብርሃን በማጣት፤ በጡንቻ ሕመም እንዲሁም በተመሳሳይ የሕመም ምልክቶች እየተሰቃዩ ነዉ። አብዛኞቹ ወዳጅ ዘመዶቻቸዉን በማጣታቸዉ ኑሯቸዉ ተመሰቃቅሷል፤ ብዙዎቹም ቤተሰቦቻቸዉን እንዴት መመገብ እንደሚችሉ ሁሉ መላዉ ጠፍቷቸዋል። በእነዚህ መካከል ደግሞ በአስደናቂ ሁኔታ ከገጠማቸዉ መከራ ወጥተዉ ሌሎችን ለመርዳት የሚጥሩ ሰዎች አሉ። ለምሳሌ ሃጃ ፋትማታ ካርግቦ አንዷ ናት። የ31ዓመቷ ወጣት በኤኮላ ተሐዋሲ ተይዛ ከበሽታዉ ድናለች። አሁን በተራዋ በበጎ ፈቃደኝነት ከቀይ መስቀል ጎን ተሰልፋ የበሽታዉን ሰለባዎች ለመርዳት ትንቀሳቀሳለች።
ሃጃ ካርግቦ እጆቿን በባልዲ ከተቀመጠዉ ዉኃ ወስዳ በሚገባ በመታጠብ ለሁሉም አሳየች። ወዲያዉ ወደፍሪታዉን ዉስጥ የወደሚገኘዉና ሁሉም ወደሚፈራዉ የኤቦላ ታማሚዎች ወደሚበዙበት ጎስቋላ መንገድ ገባች። ፖሊስ በሰማያዊ እና ነጭ ፕላስቲክ አካባቢዉን አጥሯል።
በኤቦላ የተጠረጠረ መንደር
ፖሊስ ከሚለዉ ምልክት ፊት ለፊት አንድ ወታደር ቆሟል። እዚያ አጠገብ በሚገኘዉ ቤት ያሉት ኗሪዎች በተሐዋሲዉ ከተያዙ ሰዎች ጋ በመገናኘታቸዉ ለጊዜ ለ21 ቀናት ተገልለዉ እየተጠበቁ ነዉ። ወደዚያ መግባት የሚፈቀድለት እንደ ሃጃ ያለ የቀይ መስቀል የበጎ ፈቃድ ሠራተኛ ብቻ ነዉ። እሷና ሌሎች ባልደረቦቿ እነዚህ ቤተሰቦች በየቀኑ ይጎበኛሉ። በኤቦላ የተያዘ ሰዉ የሚታይበት የህመም ምልክቶች እንዳሉ ያያሉ ይከታተላሉ። ሰዎቹንም ያረጋጋሉ። ሃጃ ከማንኛቸዉ በበለጠ ይህ ምን ያህል ጠቃሚ እንደሆነ ጠንቅቃ ታዉቃለች።
«በኤቦላ በተያዝኩበት ወቅት ጥሩ ስሜት አልነበረኝም፤ በጣም አለቅስ ነበር። ወደማከሚያዉ ማዕከል ሲወስዱኝ በጣም ፈርቼ ነበር። ጥሩ ነገር አልተሰማኝም ነበር። ነገር ግን የቀይ መስቀል ባልደረቦች ባደረጉልን ድጋፍ የተሻለ ደህና ስሜት ይሰማኝ ጀመር።»
እሷ ገብታ የምትጎበኛቸዉ ሰዎች እጅግ ተቆጥተዋል። ለ21 ቀናት ቤት ዉስጥ ተገልለዉ መቆየታቸዉ ሳያንስ በተሐዋሲዉ ተለክፈ ይሆናል የሚለዉ ጥርጣሩ አበሳጭቷቸዋል። ሃጃ ፈገግ ብላ የታጠረዉን ላስቲክ አልፋ ወደሰዎቹ ተጠግታ ታነጋግራቸዉ ጀመር። የበጎ ፈቃደኞቹ ቡድን መሪ ራማታ ጃሎ በቅርብ ርቀት ታስተዉላታለች። ራሷ ከኤቦላ ተሐዋሲ ድና አሁን ሌሎች ለመርዳትና ለማበረታታት በፈቃደኝነት በምታገለግለዉ ሃጃ ተግባር የኮራች ይመስላል። ከወራት በፊት ወደእሷ ቡድን የገባችዉ የኤቦላ ታማሚ የነበረችዉ ሃጃን በፈገግታ እየተመለከት እንዲህ አለች።
«በየሁለት ቀኑ ወደቤቷ እየሄድኩ እጎበኛት ነበር። ያኔ ስመለከታት፤ በሄድኩኝ ቁጥር ብቻዋን ወይ መሬት ላይ ተንጋላ ወይም ቁጭ ብላ ከማንም ሳትነጋገር አያት ነበር። ጥያቄዎችን መጠየቅ ጀመርኩ፤ ጠየኩ፤ እንደገናም ጠየኩ፤ እናትየዉ ምንም ነገር አትሠራም ደስተኛም አይደለችም ብለዉ እስኪነግሩኝ ድረስ ጠየኩ። ሳሙናና የመሳሰሉ ነገሮችን እንኳ መግዣ የሚሆናት ምንም ገንዘብ አልነበራትም። ከዚያም እሺ ቆይ እናስብበታለን አልኩኝ።»
አሁን ሃጃ ምንም ጊዜ የላትም። ለዛሬ የቀይ መስቀል ስራዋ አብቅቷል። ማንጎዎቹን ከፌስታል ዉስጥ አወጣችና ከቤታቸዉ በራፍ በሚገኝ መደርደሪያ ላይ ዘረጋቻቸዉ። ገንዘብ ለማግኘት ስትል ብቻም አይደለም የምትሸጣቸዉ። የቤታቸዉ ዋነኛዉ አስተዳዳሪ ባሏን የኤቦላ ተሐዋሲ ነጥቋታል። የሰባት ወር የነበረዉን ሁለተኛ ልጇንም እንዲሁ በዚሁ ወረርሽኝ አጥታለች። አሁን አዛዉንት እናቷንና የአምስት ዓመት ብቸኛ ልጇን ለመመገብ በቂ ገንዘብ ማግኘት ይኖርባታል። በሥራ መወጠሯ ሃዘኗን ቀስ በቀስ ሊያስረሳት ይችላል። አንዳንዴም ከሴራሊዮን ራቅ ብላ የተሻለ ሕይወት ለመምራት ታልማለች።
ሸዋዬ ለገሠ
ኂሩት መለሰ
</doc>
<doc docid='dw_18537179' lang='amh' type='mono' source='https://www.dw.com/am/am/የበጎ-ፈቃድ-የኤቦላ-ተዋጊ-ጀግኖች/a-18537179' term='ebola'>

</doc>
<doc docid='dw_18466044' lang='amh' type='mono' source='https://www.dw.com/am/am/በኤቦላ-ያልተደፈረችዉ-ኮትዴቩዋር/a-18466044' term='ebola'>
የዓለም የጤና ድርጅት ወረርሽኙን በመዋጋትና በመከላከል ሂደት ከባድ ግድፈቶች መፈጸማቸዉን አምኗል። በዚህ ሁሉ የወረርሽኝ ቀዉስ መካከል የጊኒና የላይቤሪያ ቀጥተኛ ጎረቤት ኮትዲቩዋር ከኤቦላ ነፃ እንደሆነች ቆይታለች። ይህ እንዴት ሊሆን ቻለ? ሀገሪቱስ ምን ብታደርግ ነዉ ከዚህ ሕይወት ከሚያሳጣ አጣዳፊ ትኩሳት የተረፈችዉ? የኤቦላ ወረርሽኝ ስጋትስ በሕዝቡ የአኗኗር ስልት ላይ ምን ለዉጥ አስከተለ? የዶይቼ ቬለዋ ክላዉዲያ ሃይሰንበርግ የላከችዉ ዘገባ ይህን ይተነትናል።
«በሽታዉ ገዳይ ነዉ ብለዉናል። ለዚህ ነዉ ሁሉም ሰዉ መቀራረብ የተወዉ። ከጎረቤታችን ጋ ቢሆንም ማለት ነዉ። በተሐዋሲዉ ማን እንደተለከፈ ማወቅ አይቻልም፤ በሽታዉም ከየት ሊጋባበት እንደሚችል የሚያዉቅ የለም። ለዚህ ነዉ እንደድሮዉ ሰላምታ መለዋወጥ የተዉነዉ። የእጅ ሰላምታ የለም መተያየት ብቻ ነዉ። ጓደኛሽ በበሽታዉ ይያዝ አይያዝ አታዉቂም፤ ምናልባት ሊያጋባብሽ ይችላል። ይህ እኔን ያስፈራኛል። በየቦታዉ ሞትነዉ፤ እናም እያንዳንዳችን እሞታለን ብለን እንሰጋለን። ለዚህም ነዉ ጥንቃቄ የምናደርገዉ።»
ማዳሜ ክራ ስለኤቦላ ለመጀመሪያ ጊዜ ዜና ከሰሙበት ቀን አንስቶ የማይቀር አስፈላጊ ነገር ከሆነ ብቻ ነዉ ከቤት የሚወጡት። የዋና ከተማ አቢጃን ኗሪ ናቸዉ። ከምግብ ጠረጴዛቸዉ አጠገብ አንድ ፕላስክ የእጅ ማስታጠቢያ ዉኃ እንደሞላ፤ ከጎኑ ሳሙናና እላዩ በተፃፈዉ የህክምና መረጃ መሠረት 99 በመቶ በዐይን የማይታዩ ረቂቅ ተሐዋሲያንን የሚያጠፋ ፈሳሽ ተቀምጠዋል። ቢጫማዉ ፈሳሽ ንጥረነገር በመላዉ ሀገሪቱ በሚገኙ የእጅ መታጠቢያ ስፍራዎች፤ በየባንኮቹ መግቢያ፤ በየመሥሪያ ቤቱና የገበያ አዳራሾች መግቢያ፤ እንዳንዴም በየምግብ ቤቱ ጠረጴዛ ላይ በቲማቲም ድልህና ሰናፍጭ መካከልም ይገኛል። ምንም እንኳ ትህትና የጎደለዉ ቢሆንም ማዳሜ ክራ አምስት ልጆቻቸዉ ለሰላምታ ለሰዎች እንጃቸዉን እንዳይሰነዝሩ አስጠንቅቀዋል። ልደት ተጋብዘዉ ወደጓደኞቻቸዉ ቤት ሲሄዱም ቢቻል ምንም እንዳይበሉም መክረዋል። የሁለት ልጆች እናት የሆኑት ጎረቤታቸዉ ዴዚሬ ኒያምባም ይስማማሉ።
«የመጀመሪያዉ መመሪያ፤ አንድ ሰዉ በተደጋጋሚ እጁን በደንብ መታጠብ ነዉ እና ከቤት ዉጪ የሚሄድ ከሆነም ረቂቅ ተሐዋሲያንን የሚገድለዉን ንጥረነገር መያዝ እና መጠቀም ነዉ። ከዚህ ሌላ የራሱን ምግብና መጠጥ እንዲመገብ፤ ከዚህ በፊት እንደለመድነዉም የራሱንም መመገቢያና መጠጪያዎችም ከሌሎች ጋ እንዳይጋራ የሚለዉን ሁሉ ያካትታል።»
ኤቦላ ኮትዴቩዋር ዉስጥ የሕዝቡን የአኗኗር ይዞታ ለዉጦታል። የተመ የሕፃናት መርጃ ድርጅት UNICEF የዉኃና የንፅሕና አጠባበቅ ዘርፍ ተጠሪ ዳንኤል ሽፓልትሆፍ ግን ለዉጡ ለበጎ ነዉ ይላሉ።
«እርግጥ ነዉ ኤቦላ ጥሩ ጎን አለዉ ብዬ ለመናገር አልደፍርም። ሆኖም ግን ባለፉት ዓመታት የሕብረተሰቡ እጅን በአግባቡ የመታጠብ ጥንቃቄ እንዲጎለብት ማድርጉ እዚህ UNICEF የምንገኘዉን አስደስቶናል። ምክንያቱም ያነዉ በከፍተኛ ደረጃ የሰዎችን ሕይወት ማትረፍ ያስቻለዉ።»
ከ16 ወራት በፊት በጎረቤት ጊኒና ላይቤሪያ ኃይለኛ ትኩሳት በሚያስከትለዉ በኤቦላ ተሐዋሲ ሰዎች የመሞታቸዉ ዜና እንደተሰማ ነበር የኮትዴቩዋር መንግሥት አፋጣኝ ርምጃ የወሰደዉ። ከጤና ዘርፍና ከአካባቢዉ ፖለቲከኞች የተዉጣጡ ልዑካን ወደገጠር የሀገሪቱ ክፍሎች በመሠማራት ስለበሽታዉ ሕዝባቸዉን አስተማሩ፤ አነቁ። ካለፈዉ ነሐሴ ወር አንስቶም በኤቦላ ከተጎዱት ሃገራት አዉሮፕላን በምድራቸዉ እንዳያርፍ አደረጉ፤ ድንበራቸዉንም ዘጉ።
አሁንም በመገናኛ ብዙሃን አስፈላጊ መረጃዎችና ስለበሽታዉ ጥርጣሬ ሲኖር በነፃ የጥሪ የሚቀበሉ ስልክ ቁጥሮ
ች፤ በሽታዉን ለመከላከል ሊወሰዱ የሚገባቸዉ ርምጃዎች በየጊዜዉ ይሰራጫሉ። በአደን የተገኙ የሥጋ ምርቶችም ገበያ ላይ እንዳይዉሉ ታግዷል። በየገበያዉና ምግብ ቤቱ ድንገተኛ ፍተሻዎች በተደጋጋሚ ይካሄዳሉ። አንዳንዶች ስጋን መመገብ ማቆማቸዉን ይናገራሉ፤ አገር አስጎብኚዉ ሞቲ ቱሬ አንዱ ነዉ፤
«የፖሊሶችን ፍተሻ ተመልክቼያለሁ። ማቀዝቀዣ ዉስጥ እንዲሁም ድስቶች ሳይቀሩ ነዉ የአደን ሥጋ ገብቶ እንደሁ ሲፈትሹ የተመለከትኩት። ከዚህ በፊት እንደነበረዉ ኮትዴቩዋር ዉስጥ የዱር እንስሳትን ሥጋ የመመገቡ ልማድ አሁን መቅረቱን ላረጋግጥላችሁ እችላለሁ። ሰዎች አሁን ዓሣ ወይም የበሬ ሥጋን ብቻ ነዉ መብላት የሚመርጡት፤ ምክንያቱም ፍራቻዉ አለ። መሞትን ይፈራሉ።»
ከወራት በፊት ታዋቂዉ የሀገሪቱ የድረገጽ ጸሐፊ ኢስራኤል ዮሮባ ኤቦላን የሚያወግዝ ዘፈን በኢንተርኔት አሰራጨ። ቪዲዮዉ አንድ ወጣት በአቢጃን ጎዳናዎች ላይ ሲሮጥ ያሳያል። በሽታዉ ከያዛችሁ ከባድ ትኩሳት እና መድማትን ያስከትላ እያለም ያዜማል። ተሐዋሲዉ አደገኛ ነዉ፤ ስለዚህ ለራስህ ጥንቃቄ አድርግ ከሌሎችም ጋ ተነጋገርበት። ምክንያቱም ሊገድልህ ይችላል በማለትም ያስጠነቅቃል።
ክላዉዲያ ሃይሰንበርግ / ሸዋዬ ለገሠ
አርያም ተክሌ
</doc>
<doc docid='dw_18461963' lang='amh' type='mono' source='https://www.dw.com/am/am/ኤቦላን-ለመከላከል-የዘገየዉ-ርምጃ-ዋጋ-ማስከፈሉ/a-18461963' term='ebola'>
ድርጅቱ ጉድለቱን ቢቀበልም በበጀት እጥረት የሠራተኞቹ ቁጥር መቀነሱ ለርምጃዉ መዘግየት ከምክንያቶቹ አንዱ መሆኑን እያመለከተ ነዉ።
በምዕራብ አፍሪቃ ዉስጥ ባሉ ሃገራት በጎርጎሪዮሳዊዉ 2013ዓ,ም ታህሳስ ወር ላይ ነበር የመጀመሪያዎቹ የኤቦላ ተሐዋሲ ታማሚዎች የታዩት። ሲጀመር ወረርሽኙ የተቀሰቀሰዉ በጊኒ የገጠር ቀበሌዎችና መንደሮች ነነር። የጊኒዉ የጤና ችግር ብዙም ተነግሮለት ሳይበርድ ወደጎረቤት ላይቤሪያ ብሎም ሴራሊዮን የመዛመቱ ወሬ ተሰማ። የሕክምና አገልግሎት ባልተስፋፋባቸዉ የገጠር መንደሮች የተከሰተዉ ፍቱን መድኃኒት እስካሁን ያልተገኘለት የኤቦላ ወረርሽኝ ወትሮ በማዕከላዊ የአፍሪቃ ሃገራት አካባቢ በተለያዩ ጊዜያት መነሳቱ ነበር የሚታወቀዉ። ኤቦላ ወደምዕራብ አፍሪቃ የተዛመተበት መነሻ ምክንያት በትክክል ባይታወቅም የከፋ ጉዳት ከማድረሱ አስቀድሞ የዓለም የጤና ድርጅት WHO አፋጣኝ ርምጃ ባለመዉሰዱ የሰላ ትችት አስከትሎበታል። አንድ ገለልተኛ የምሁራን ስብስብ ያካሄደዉ ጥናት ድርጅቱ ወረርሽኙን ለመከላከል ዳተኝነት አሳይቷል ሲል ነዉ ከቀናት በፊት የወቀሰዉ። ዘገባዉ ለዓለም ይፋ ይሆናል አይሆንም ሲባል ቆየና ግን ይፋ ሆነ። WHOም ተገቢዉን ርምጃ ለመዉሰድ ረዥም ጊዜ የወሰደበት ምክንያቱን እንዲያብራራም የጥናቱ አቅራቢዎች በይፋ ጠየቁ።
የዓለም የጤና ድርጅት የኤቦላ ወረርሽኝ አፋጣኝ ርምጃና ጥንቃቄ የሚያስፈልገው አደገኛ ወረርሽኝ መሆኑን ለዓለም ይፋ ያደረገዉ በነሐሴ ወር ነዉ። በሽታዉ ጊኒ ዉስጥ ሰዎችን መግደል መጀመሩ በተሰማ ከስድስት ወራት በላይ ጊዜ ወስዶ ማለት ነዉ። ድርጅቶ ቶሎ እርምጃ እንዲወሰድ የኃላፊነት ድርሻዉን ተወጥቶ ቢሆን ኖሮ ወረርሽኙ በአንድ ሀገር ማለትም ጊኒ ዉስጥ በአስርና ሃያ የሚገመቱ ሰዎችን በመግደል ባበቃ፤ ወደሌሎች ጎረቤት ሃገራት ተዛምቶ በጥቅሉ ከ11ሺህ በላይ ሕይወት ባልቀጠፈ ነበር። ከ26 ሺህ የሚልቁትም በኤቦላ ተሐዋሲ ባልተለከፉ ነበር የሚለዉ ቁጭትም ጄኔቫ ላይ ዓመታዊ ጉባዉን በሚያካሂዱዉ የዓለም የጤና ድርጅት ስብሰባ ላይ ከፍተኛ የመነጋገሪያ ርዕሰ ጉዳይ ሆኗል። ከየአቅጣጫዉ ወቀሳዉ የጠናባቸዉ የድርጅቱ ዋና ዳይሬክተር ማርጋሬት ቻን፤ ድርጅቱ መዘናጋቱን አልካዱም። ለዚህ ያበቃዉ ግን ከሁለት ዓመታት በፊት በገጠመዉ የበጀት እጥረት ሰበብ የሰዉ ኃይል መቀነሱ መሆኑ ግልፅ እንዲሆን ለማስረዳት ሞክረዋል። ከእንግዲህም በቂ ዝግጅት ሳይደረግ እንዲህ ያለ ወረርሽኝ ተከስቶ የሰዎችን ሕይወት እንዳያጠፋ ድርጅቱን በተገቢዉ መንገድ ከወዲሁ ማደራጀት እንደሚገባ ለአባል ሃገራትና ተሳታፊዎች አመለከቱ።
«ድርጅቱ ከእንግዲህ እንዲህ ያለ ፈታኝ አጋጣሚን መቋቋምና ማስተካከል የሚችልበት፤ በሰዉ ኃይልም ሆነ በበጀት ወይም በአስተዳደራዊ መዋቅር በቂ ዝግጅት ሳያደርግ ከሁኔታዎች ጋ ሲጋፈጥ ለማየት በፍፁም አልሻም። አልፈልግምም።»
የኤቦላ ወረርሽኝ ያስከ ተለዉን ጉዳትና ችግሩ በተከሰተባቸዉ ሃገራት የተፈጠረዉን የጤና፤ የማኅበራዊ ሕይወትና የኤኮኖሚ ምስቅልቅል በመጥቀስ ዘጋቢዎች ለመፍትሄ ፈጥኖ አልተንቀሳቀሰም የሚል ትችል የቀረበበትን ድርጅት ዋና ዳይሬክተር ከስልጣንዎ በፈቃዳቸዉ ይነሱ ይሆን በማለት ጠየቁ። ቻን ለምላሽ አልዘገዩም« በፍፁም አይደረግም» አሉ። ባይሆን ኃላፊነት እንደሚሰማዉ መሪ ካለፈዉ ስህተት ተምረዉ ለወደፊት ትክክለኛ ስልት መንደፍ አቋማቸዉ መሆኑን ተናገሩ። የእሳቸዉን ምልሽ የተጋሯቸዉ ጥቂት አይደሉም። ዋናዉ ከስህተት መማር ነዉና። በትናንትናዉ ዕለት ለጉባኤዉ ንግግር ያደረጉት የጀርመን መራሂተ መንግሥት አንጌላ ሜርክልም እንዲሁ ያለፈዉ ስህተት መማሪያ እንዲሚሆን ነዉ ያሳሰቡት።
«ምዕራብ አፍሪቃ ዉስጥ የደረሰዉ የኤቦላ ጥፋት እንዲህ ባለዉ የቀዉስ ወቅት አፋጣኝ ዓለም ዓቀፍ ርምጃ የመዉሰድን አስፈላጊነት እያመመንም ቢሆን እንድንረዳዉ አድርጎናል። 26 ሺ ሰዎች በተሐዋሲዉ ተይዘዋል። 11ሺዎች ደግሞ ሞተዋል። በበሽታዉ የተጠቁት ሃገራት ደግሞ በከፍተኛ ምስቅልቅል ዉስጥ መሆናቸዉን ተረድተዋል። ያለን አንድ የስኬት ዜና ላይቤሪያ ከኤቦላ ነፃ መሆኗ ነዉ። በሌሎቹ ችግሩ በጠናባቸዉ ሃገራትም ተመሳሳይ ሁኔታ እንደሚኖር ተስፋ እናደርጋለን። ከበሽታዉ ጋ በምናደርገዉ ዉጊያ የምናሸንፈዉ በተሐዋሲዉ የሚያዝ አዲስ ታማሚ ከሌለ ነዉ። ሆኖም ግን በትክክል አሸናፊዎች የምንሆነዉ ቀጣይ ለሚመጣብን ቀዉስ አስቀድመን ከተዘጋጀን ብቻ ነዉ። ከዚህ ቀዉስ ተምረናል። እናም ሁሉም ሊቀስመዉ የሚገባዉ ትምህርትም አስቀድመን ርምጃ መዉሰድ እንደሚኖርብንና ለዚህም ምን ማድረግ ይገባናል ብለን መጠየቅ ነዉ።»
የዓለም የጤና ድርጅት በተለያዩ የምዕራብ አፍሪቃ ሃገራት የተከሰተዉና በተለይ ግን በሶስቱ ማለትም በጊኒ፣ ሴራሊዮንና ላይቤሪያ ለጠናዉ የኤቦላ ተሐዋሲ መዛመት ምክንያት የሆነዉ የአቅም ማነስ እክሉ እንደሆነ ነዉ ለማሳየት የሞከረዉ። በእርግጥ ድርጅቱ ከ1,000 የሚበልጡ ሠራተኞቹን በተጠቀሱት ሃገራት አሰማርቷል። ፈጥኖ ተገቢዉን ርምጃ በመዉሰዱ ላይ ግን ዘግይቷል አለያም ዳተኝነት አሳይቷል የሚለዉ ትችት የድርጅቱን አስተዳደራዊ መዋቅር በገንዘብም ሆነ በሰዉ ኃይል የማጠናከርን አስፈላጊነት ነዉ ያመላከተዉ።
መራሂተ መንግሥት አንጌላ ሜርክል
የዓለም የጤና ድርጅትከ150 ከሚበልጡ ሃገራት የተዉጣጡ ከ7000 በላይ ሠራተኞች እንዳሉት ይገልጻል። እነዚህንም የድርጅቱ ጽሕፈት ቤቶች በሚገኙባቸዉ በ150 ሃገራትና አካባቢዎች አሰማርቷል። ማሌዢያ የሚገኘዉ የድርጅቱ ዓለም አቀፍ ማዕከል እና ስዊዘርላንድ ጄኔቫ የሚገኘዉን ዋና ጽሕፈት ቤቱን ጨምሮ ማለት ነዉ። በዚያም ላይ የሕክምና ዶክተሮች፤ የጤና ጉዳይ ተመራማሪዎች፤ ጠበብትንና የድንገተኛ ወረርሽኝ በሽታ አጥኚዎች፤ እንዲሁም የሠለጠኑ የጤና ጉዳይ መረጃ ሰብሳቢዎች፤ የኤኮኖሚ ባለሙያዎችና የአስቸኳይ ጊዜ የእርዳታ ሠራተኞችንም ያቀፈ ግዙፍ ተቋም ነዉ። ገንዘብን ጨምሮ አስተዳደራዊ ተግባራትን የሚያከናዉኑ አባላትም አሉት። እንዲያም ሆኖ ከአንድ ዓመት በፊት የተከሰተዉ የኤቦላ ወረርሽኝ በሰዉም ሆነ በሃገራት ኤኮኖሚ ላይ ከፍተኛ ጉዳት ከማስከተሉ አስቀድሞ የመቆጣጠሩን ርምጃ ማፋጠን የተሳነዉ ባለዉ የመዋቅር ድክመት መሆኑ ነዉ አፅንኦት የተሰጠዉ። ጄኔቫ ላይ የተሰባሰቡት የድርጅቱ 180 የሚሆኑ አባል ሃገራትና ጉዳዩን በመከታተል ድክመቱን አጉልተዉ ያወጡት ባለሙያዎችም የድርጅቱ አቋምና አቅም የሚስተካከልበትን ስልት መቀየስ እንደሚያስፈልግ ተማምነዋል። ሜርክልም ይህንኑ በንግግራቸዉ ለመጠቆም ሞክረዋል።
«ለዚህም ዓለም አቀፍ ዕቅድ ያስፈልገናል። የዓለም የጤና ድርጅትም በዚህ ረገድ ማዕከላዊ ሚና ይጫወታል። ከዓለም የጤና ድርጅት ምን እንጠብቃለን? ድርጅቱስ ምን ማድረግ ይኖርበታል? በዚህ ድርጅት ዉስጥ የሚሰሩ አባል ሃገራትስ ድርሻቸዉ ምንድነዉ? በእኔ እይታ በዓለም አቀፍ ደረጃ ጤናን ለሚመለከቱ ጥያቄዎች ምላሽ መስጠት የሚችል ብቸኛዉ ሕጋዊ ተቋም የዓለም የጤና ድርጅት ነዉ። ለዚህም መዋቅሩን ዉጤታማ በሆነ መንገድ ማስተካከል የሚገባዉ።»
ችግሩን መኖሩን ሳያንገራግሩ የተቀበሉት ዳይሬክተሯ ማርጋሬት ቻን በኃላፊነት የሚመሩት ድርጅት በያዝነዉ ጎርጎሪዮሳዊ ዓመት ለአስቸኳይ ጊዜ የጤና ችግሮች አፋጣኝ ምላሽ መስጠት በሚችል መንገድ የመዋቅር ማስተካከያ እንደሚያደርግ ቃል ገብተዋል። በድርጅቱ ጠቅላላ ጉባኤ ለሁለተኛ ጊዜ እስከጎርጎሪዮሳዊዉ 2017 ሰኔ ወር መጨረሻ ድረስ እንዲያገለግሉ ከሶስት ዓመት በፊት በድጋሚ የተመረት ቻን በቂ የበጀት ድጋፍ ከኖራቸዉ፤ የድርጅቱን የአደጋ ጊዜ አፋጣኝ ምላሽ ለመስጠት ይበጃሉ ያሏቸዉን መሠረታዊ የሚሏቸዉ ለዉጦችንም እንዲህ ዘረዘሩ፤
ማርግሬት ቻን
«የሚከተሉትን አምስት ለዉጦች አደርጋለሁ፤ ተጠሪነቱ ለእኔ የሆነ የተቀናጀ የዓለም የጤና ድርጅት ድንገተኛ የጤና መርሃግብር እፈጥራለሁ፤ ከሌሎች ለምላሽ መስጠቱ ተባባሪ ከሆኑ አካላት ጋ የሚተሳሰር በግልፅ የመርሃግብሩን ተግባር የሚመዝን ስርዓትም አበጃለሁ፤ በዓለም አቀፍ ደረጃ ለድንገተኛ የጤና እክል የሚንቀሳቀስ የሰዉ ኃይልም አደራጃለሁ፤ በተጨማሪም ለድንገተኛ ችግር ምላሽ ለመስጠት እንዲችሉ የማዕከልና ለዘመቻዉ የሚሰማሩ ሠራተኞቻችንን አቅም በስልጠና አጠናክራለሁ። ከዚህም ሌላ አፋጣኝ እና ዉጤታማ ምላሽ የሚሰጥ የአሠራር ሂደትንም እየነደፍኩ ነዉ። እናም በአዲስ መልኩ 100 ሚሊዮን ዶላር የመጠባበቂያ የገንዘብ ድጋፍ እንዲደረግልንም ሃሳብ አቅርቤያለሁ። »
ማርግሬት ቻን ከ8ዓመት በፊት ለመጀመሪያ ጊዜ ለድርጅቱ ዳይሬክተርነት ከመመረጣቸዉ አስቀድሞ በWHO ዉስጥ የተላላፊ በሽታዎችና ኢንፍሉዌንዛን የሚከታተለዉ ዘርፍ ምክትል ዳይሬክተርነት አገልግለዋል። እናም የኤቦላ ወረርሽኝ ሳይታሰብ ባስከተለዉ መዘዝ ድርጅቱ መደናገጡን ግን አልካዱም። እንደእሳቸዉ አገላለፅም በድርጅቱ የ70 ዓመታት ታሪክ ከገጠሙት ፈተናዎች ሁሉ ይህ በአስር እጅ እጥፍ የላቀ ነዉ።
የኤቦላ ክትባት ሙከራ
ላለፉት ከ16 ወራት በላይ ዓለም ያሳሰበዉና ያስጨነቀዉ የኤቦላ ተሐዋሲ ወረርሽኝን ስርጭት በተገቢዉ ፍጥነት ለመቆጣጠር ያልተቻለበት ምክንያት ከዓለም የጤና ድርጅት የመዋቅር ዝርዝርክነት በተጨማሪ በሽታዉ የተከሰተባቸዉ ሃገራት ማሕበራዊ የኑሮ ሁኔታም ትልቅ ሚና መጫወቱ አልተካደም።
ቻን አክለዉ ከ180 ሃገራት ለተዉጣጡት ወደ3000 የተገመቱት የጉባኤዉ ተሳታፊዎች በአሁኑ ጊዜ በኤቦላ በተጎዲት ሶስት ሃገራት ዉስጥ አንድ ሺህ የድርጅቱ ሠራተኞች መሰማራታቸዉን ገልጸዋል። ምንም እንኳን ባለፈዉ እሁድ ላይቤሪያ ዉስጥ እስከዛሬ አዲስ በተሐዋሲዉ የተያዘ ሰዉ ባለመኖሩ፤ ከኤቦላ ነፃ የመሆኗ የምስራች ቢነገርም አሁንም ግን ሴራሊዮንና ጊኒ ዉስጥ በኤቦላ የተያዙ አዳዲስ ሰዎች መኖራቸዉ እየተነገረ ነዉ። ካለፈዉ ሳምንት ወዲህ ብቻም በሁለቱ ሃገራት ዘጠኝ ሰዎች በኤቦላ መያዛቸዉ ተረጋግጧል። ላይቤሪያ ግን 42 ቀናት የሚዘልቀዉን ከተሐዋሲዉ ነፃ መሆኗን የማረጋገጫ ቀን አንድም አዲስ ታማሚ ወደሃኪም ቤት ባለመምጣቱ በሰላም አሳልፋለች። ጊኒና ሴራሊዮን ዉስጥ ለአዳዲስ ታማሚዎች መገኘት ምክንያት የሆነዉ ባህላዊዉ የቀብር ስርዓት መሆኑን ዘገባዎች ያመለክታሉ። በዚህ ምክንያትም በቅርቡ እነዚህ ሃገራት ከተሐዋሲዉ ነፃ የመሆናቸዉ ነገር ግን ገና የለየት አይመስልም።
ሸዋዬ ለገሠ
አርያም ተክሌ
</doc>
<doc docid='dw_18461969' lang='amh' type='mono' source='https://www.dw.com/am/am/ኤቦላን-ለመከላከል-የዘገየዉ-ርምጃ-ዋጋ-ማስከፈሉ/a-18461969' term='ebola'>

</doc>
<doc docid='dw_18236253' lang='amh' type='mono' source='https://www.dw.com/am/am/የጀርመን-ወታደሮች-ፀረ-ኤቦላ-ዘመቻ/a-18236253' term='ebola'>
ለዚህም የጀርመናዉያኑ ተሳትፎ ትልቅ ሚና እንዳለዉም ይጠቁማሉ። የጀርመን አረንጓዴ ፓርቲ ፖለቲከኛ በበኩላቸዉ ወታደሮቹ እዚያ ያለሥራ ለሳምንታት ተቀምጠዋል በሚል ትችት ሰንዝረዋል። ኮሎኔል ዶክተር ዚፈን ፉንከ ከስድስት ሳምንታቱ የላይቤሪያ ግዳጃቸዉ በኋላ ተመልሰዉ የበርሊኑን ቴግል አዉሮፕላን ማረፊያ ገና መርገጣቸዉ ነዉ።ከእሳቸዉ ጋ አብረዉ ለተመሳሳይ ተግባር ሞኖሮቪያ ከቆዩ ስድስት ባልደረቦቻቸዉ ጋ የተመለሱት የጦርኃይሉ ዶክተር አሁን ለየት ያለ ስሜት ነዉ የተሰማቸዉ።
የበጎ ፈቃድ ዘማቾቹ
«በጣም ደስ የሚል ስሜት ነበር። ላይቤሪያ ዉስጥ ለግዳጅ በቆየንባቸዉ ጊዜያት አዳዲስ የኤቦላ ተጠቂዎች ቁጥር ቀንሷል። ይህ ነዉ ትንፋሽ እንድንወስድ ወይም ወደዚህ እንድንመለስ አጋጣሚዉን የፈጠረልን።»
ኮሎኔል ዶክተር ፉንከ በምዕራብ አፍሪቃ የተባባሰዉን የኤቦላ ተሐዋሲ ስርጭት ለመግታት በበጎ ፈቃደኝነት ነዉ ለመዝመት የወሰኑት። የጀርመን የመከላከያ ሚኒስትር ዑርዙላ ፎን ደር ላይን ባለፈዉ መስከረም ወር ነበር ለዚህ ለየት ያለ ግዳጅ ፈቃደኞች እንዲዘምቱ ጥሪ ያቀረቡት።
«የኤቦላን ወረርሽኝ የመዋጋቱ ጥረት ሁላችንንም ይመለከታል። ይህ ለየት ያለዉ አጋጣሚ ዓለም ዓቀፍ ምላሽ ይጠይቃል። እናም የእኛን ሀገር ጀርመንንም ይመለከታል።»
ነበር ያሉት በወቅቱ። በመጀመሪያ አካባቢ ብዙዎች ያን ያህል በጎ ፈቃደኛ ላይገኝ ይችላል የሚል ጥርጣሬ ነበራቸዉ። በተለይም ወታደሮቹ በበሽታዉ የተያዙትን ረድተዉ ወደሀገራቸዉ ይመለሱ ይሆን በሚል። ኮሎኔል ዶክተር ዚፈን ፉንከ ከኮብለንዝ የጤና ጣቢያ በርካቶች ለዚህ ዘመቻ መመዝገባቸዉን ያስታዉሳሉ።
«ሚኒስትሯ ጥሪዉን ካስተላለፉ በኋላ ያለዉን ነገር ስንመለከት በጣም አስገራሚ ነበር። በትክክል ቁጥሩን ባላስታዉሰዉም በግብረ ኃይሉ ለመካተት በሚያስደንቅ መልኩ ከ5000 በላይ ሰዎች ነበሩ ያመለከቱት።»
በጀርመን ባለሙያዎች የተሠራዉ የጤና ማዕከል
የኤቦላን ስርጭት ለመግታት ባለመዉ በዚህ ፀረ ኤቦላ ግብረኃይል ወደ150 የሚሆኑ የጀርመን ወታደሮች ተካተዋል። ከጀርመን ቀይ መስቀል ጋ በመተባበርም ሞኖሮቪያ ላይቤሪያ ዉስጥ በዓለም የጤና ድርጅት መሪነት የኤቦላ ታማሚዎች ማቆያ ጣቢያ ገንብተዋል። ሆኖም ጣቢያዉ ሥራ የሚጀምርበት ጊዜ ተጓቷል። ለዚህ የተሰጠዉ ምክንያት ደግሞ ከላይቤሪያየጤናጥበቃሚኒስቴርጋ በተፈጠረው አለመግባባትነዉየሚልነዉ። በአጋጣሚዉ ታዲያ የበሽተኞቹ አልጋ የተደረደረበት የእንጨት ወለል መሻገት ጀምሯል። በዚሁ ወቅት በእንጨቱምትክ የሲሚንቶው ወለል ተለስኖ ባበቃበት ጊዜ፣ ጀርመንም በስፍራዉ የጀመረችዉን የሕክምና አገልግሎት መስጫ ጣቢያ በወጉ አጠናቃለች። ኮሎኔል ዶክተር ፉንከ እንደሚሉት፣ የኤቦላ ታማሚዎች ማቆያ ጣቢያ በተከፈተበት ጊዜ ወረርሽኙ በመቀነሱ፣ ወደጣቢያው ሊታከሙ የመጡት የወባ ወረርሽኝ ተጎጂዎች ነበሩ።ሁኔታዉን ያስተዋሉት የጀርመን ጦርኃይል አባላትና የቀይመስቀል ባልደረቦች ለኤቦላ ታማሚዎች የገነቡት ማቆያ ጣቢያ የአካባቢዉ ስጋት የሆነዉን የወባን በሽታ ጨምሮ እንዲከታተል መወሰኑ ግድ ሆነባቸዉ።
ቀደም ሲል ላይቤሪያ፣ ሴራሊዮንና ጊኒ ይታይ የነበረዉ የኤቦላ ስርጭት ፍጥነቱ የተገታ ይመስላል። 95 በመቶዉ የሚሆኑት በበሽታዉ የተያዙ ወገኖች በምርመራ ተለይተዉ የብቻ ማቆያ ስፍራ እንዲገቡ ተደርጓል። እንዲያም ሆኖ ግን የተረፈዉ ሲታይ በሽታዉ በቁጥቋጦ ዉስጥ እንደተሰወረ እሳት ሳይታሰብ በርካቶችን ሊጎዳ የመቻሉ ነገር አሳሳቢ መሆኑን ኮሎኔል ዶክተር ፉንከ ይናገራሉ።
«ቀሪዉ አምስት በመቶ የሚሆነዉ እንደወባ፣ ኮሌራ እና ማጅራት ገትር በመሳሰሉ በሌሎች ተላላፊ በሽታዎች ዉስጥ በጥንቃቄ አድፍጦ የተሰወረ ነዉ።»
በሌላ በኩል የጀርመን የጦር ኃይል አባላት የፀረ ኤቦላ ዘመቻ በሀገሪቱ ምክር ቤት እንደየአረንጓዴዉ ፓርቲ የጤና ፖለቲካ ቃል አቀባይ እምነት እምብዛም ስኬት አላስመዘገበም። አረንጓዴዉ ፓርቲ ስለሀገሪቱ ፀረ ኤቦላ ዘመቻ ማብራሪያ እንዲሰጠዉም ምክር ቤቱን ጠይቋል። ኮርዱላ ሹልስ አሸ ጀርመን በሽታዉን ለመከላከል ለቀረበዉ ጥሪ ምላሿ ዘግይቷል ባይ ናቸዉ። ከመነሻዉ ምንም እንኳን በርካታ የእርዳታ ድርጅቶች የድረሱ ጥሪ ቢያሰሙም በበሽታዉ የተጠቁትን ሃገራት ለመርዳት የተደረገ ነገር እንዳለነበረ እና ጀርመን የወሰደችዉ እርምጃም ያልተቀናጀ ነዉ ሲሉ ተችተዋል።
«ለምሳሌ ወይዘሮ ፎን ደር ላየን ያስተላለፉት የእርዳታ ጥሪ፤ ያለዝግጅት ወደስፍራዉ በድንገት መኮንኖችን የመላክ ርምጃን ማስከተሉ ታይቷል።»
ያም ሆኖ ግን ፖለቲከኛዋ በመጨረሻ የዘመቱት የጀርመን ኃይሎች አዎንታዊ ዉጤት ማሳየታቸዉን ሳይገልፁ አላለፉም።
ፒተር ሂለ/ ሸዋዬ ለገሠ
አርያም ተክሌ
</doc>
<doc docid='dw_18164084' lang='amh' type='mono' source='https://www.dw.com/am/am/ጤናና-ተፈጥሮ-በ2014/a-18164084' term='ebola'>

</doc>
<doc docid='dw_18164060' lang='amh' type='mono' source='https://www.dw.com/am/am/ጤናና-ተፈጥሮ-በ2014/a-18164060' term='ebola'>
2014 አዲስ ዓመት ተብሎ ብዙም ሳይሰነብት ነዉ በምዕራብ አፍሪቃዊቱ ሀገር ጊኒ ደቡባዊ ክፍል በሚገኙ የገጠር መንደሮች ኃይለኛ ትኩሳት የሚያስከትለዉ ኤቦላ መዛመት የጀመረዉ። በሶስት የገጠር መንደሮች መሠራጨት የጀመረዉ የኤቦላ ተሐዋሲ በወቅቱ በአጭር ጊዜ ወደሌሎች ሃገራት ይዛመታል ብሎ የገመተ ባይኖርም ድንበር የለሽ የሃኪሞች ቡድን በቦታዎቹ ታማሚዎች ተነጥለዉ የህክምና ክትትል የሚያከኙባቸዉ ስፍራዎች ገንብቶ ነበር። ጊኒ ዉስጥ ከሃያ የሚበልጡ የቡድኑ ሃኪሞች ቢኖሩን የህክምና ቁሳቁሶችና መድሃኒት እንዲም ተጨማሪ የሰዉ ኃይል መጋቢት ወር ዉስጥ ወደስፍራዉ መላኩን ቡድኑ አሳዉቆም ነበር። በወቅቱም የመድሃኒት ተስፋ እንደሌለ የተረዳዉ የሀገሪቱ የጤና ጥበቃ ሚኒስቴርም ኅብረተሰቡ የግልና የአካባቢዉን ንፅሕና እንዲጠብቅና ጥንቃቄ እንዲያደርግ ማሳሰቢያ አስተላልፎ ነበር።
ኤቦላን ግን እንደሰደድ እሳት ከመንደር መንደር ከሀገር ሀገር መዛመቱን የገታዉ አልታየም። በሽታዉ ዋል አደር ብሎ ወደጎረቤት ላይቤሪያ ብሎም ሴራሊዮን ገባ። ችግሩን በእነዚህ ሃገራት ይበልጥ ካባባሱት ምክንያቶች በዋነኛነት የሚጠቀሰዉ የሕክምና መስጫ ተቋማት አለመስፋፋት መሆኑ ተነግሯል።
ጊኒ ዉስጥ በኤቦላ የተያዙ ሰዎች ተገልለዉ የሚቆዩበት ሥፍራ
ኤቦላ በተስፋፋባቸዉ አካባቢዎች በበሽታዉ ሰዎች እንደቅጠል በሚረግፉበት ጊዜ ስለወረርሽኙ ለጤና ባለሙያዎች ያለማሳወቁ ሁኔታም ሌላዉ ዋና ተጨማሪ ምክንያት መሆኑ ነዉ በዓለም የጤና ድርጅት ባለሙያዎች ሲነገር የቆየዉ። ኤቦላ በእነዚህ ሶስት ሃገራት የመስፋፋት ይዞታዉና ያደረሰዉ የጉዳት መጠን ከፍተኛ ይሁን እንጂ ናይጀሪያ፣ ሴኔጋል እንዲሁም ማሊ ላይ በበሽታዉ የተያዙ ሰዎች ነበሩ። ወረርሽኙ ያስከተለዉ ጉዳት ዓለም የግድ ትኩረት እንዲሰጠዉ በማድረጉ ይመስላል በተጠቀሱት ሃገራት የተወሰዱ ፈጣን የቁጥጥር ርምጃዎች ምናልባት ከመዛመት የገቱት ይመስላል። በበሽታዉ መያዛቸዉ የተጠረጠረ ሰዎች በተየያዩ ሃገራት ለጊዜዉ ተገልለዉ እንዲቆዩ ተደርጓል አሁን ይህ ተግባር ቀጥሏል። አንድ ሰዉ በበሽታዉ ከተያዘ ከስምንት እስከአስር ቀናት ዉስጥ የበሽታዉ ምልክቶች ሊታዩበት ይችላሉ። ተሐዋሲዉ በሰዉነት ገብቶ ጥቃት ለመሰንዘር እስኪጠናከር ደግሞ እስከ21 ቀናት ሊቆይ እንደሚችል ተደጋግሞ ተገልጿል።
በሽታዉ መከላከያም ሆነ ማዳኛ መድሃኒት ስለሌለዉ ታማሚዎችን ለመርዳት የተሰማሩ የህክምና ባለሙያዎች ራሳቸዉን መከላከል የሚችሉበት ብቸኛዉ መንገድ በኤቦላ ከተያዘዉ ግለሰብ ሰዉነት የሚወጡ ማናቸዉም ፈሳሾች እንዳይነኳቸዉ ከላይ እስከታችን ጭንብል ማድረግ ነዉ። እንዲያም ሆኖ ግን ከአራት መቶ በላይ የሚሆኑ የህክምና ባለሙያዎች ሌሎችን በመርዳት ሂደት በተሐዋሲዉ መያዛቸዉና ከሁለት መቶ የሚበልጡት ደግሞ ህይወታቸዉን ማጣታቸዉ በጥቅምት ወር ላይ ተሰምቷል። እስካሁንም የሟቾቹም ሆነ በኤቦላ የተያዙት ሃኪሞች ቁጥር ሊጨምር ይችላል።
የኤቦላ ታማሚዎችን በሙያቸዉ ሲረዱ ወረርሽኙ የተቀሰቀሰባቸዉ ሃገራትና የሌሎች ሃገራት ዜጎችን ጨምሮ በተሐዋሲዉ የስፔን፣ የአሜሪካ፣ የኖርዌይ፣ የፈረንሳይና የብሪታንያ ዜጎች ተይዘዋል። ወደሀገራቸዉ ተወስደዉ ህክምና የተደረገላቸዉ አብዛኞቹ የምዕራብ ሃገራት ዜጎች ከቀናት በኋላ ከበሽታዉ አገግመዋል። በእርዳታ ተግባር ተሰማርተዉ በኤቦላ ተሐዋሲ የተያዙ የተለያዩ ዓለም ዓቀፍ ድርጅት ሠራተኞችም ዩናይትድ ስቴትስ፣ ስፔን፣ ጀርመን፣ ፈረንሳይ፣ ኖርዌይ፣ ጣሊያን፣ ስዊዘርላንድና ብሪታንያ ዉስጥ ታክመዋል። ለሙከራ የተዘጋጁ መድሃኒቶች የብዙዎቹን ነፍስ መታደጋቸዉ ነዉ የተነገረዉ።
የህክምና ባለሙያዎች የሚሉት ደግሞ በኤቦላ የተያዘ ሰዉ የመዳን ተስፋ በሰዉነቱ ዉስጥ ባለዉ በሽታን የመቋቋም የተፈጥሮ አቅም ይወሰናል ነዉ። አንዴ በተሐዋሲዉ ተይዞ መዳን የቻለ ደግሞ ቢያንስ እስከ አስር ዓመታት ሊቆይ የሚችል በሽታን የመከላከል አቅም የመገንባት እድል አለዉ።
ኤቦላ አሁን ድንገት የታየ በሽታ አይደለም 30ዓመታትን አስቆጥሯል። እስካሁን ይህነዉ የሚባል መድሃኒት ያልተገኘለት ምናልባት የቀድሞዉ የተመድ ዋና ጸሐፊ ኮፊ አናን የድሃ በሽታ እንዳሉት ሆኖ ይሆን ያስብላል። የዓለም የጤና ድርጅት በኤቦላ ከተያዙ 90 በመቶዉ እንደማይተርፉ ነዉ ቀደም ሲል የገለፀዉ። በሽታዉ ጊኒ ዉስጥ እንደተቀሰቀሰ በስፍራዉ ተሰማርተዉ ከነበሩት የድንበር የለሽ ሃኪሞች ባልደረባ አንዱ ሚሸል ፋንኸርፕ ይህንኑ አረጋግጠዉ ነበር።
ዓመቱ ከማለቁ አስቀድሞ ሰሞኑን የወጡ ዘገባዎች በኤቦላ ተሐዋሲ ከ20 ሺ የሚልቁ ሰዎች መያዛቸዉን እና የሟቾቹም ቁጥር ሰባት ሺህ ስምንት መቶ መድረሱን ያመለክታሉ። ዓመቱ እንደባተ በወረርሽኝ መልክ ተቀስቅሶ እስካሁንም ስለኤቦላ መነገሩ፤ እሱም ነፍስ መቅጠፍ መበከሉ አላባራም። ምናልባትም ለ2015 ሊያወርሰዉ ይችላል።
ከዚህ ሌላ የጤና ጉዳይ ደግሞ በኩፍኝ ምክንያት በመላዉ ዓለም የሚሞቱ ሕፃናት ቁጥር ከዓመታት በኋላ ዳግም ጨምሮ የተገኘዉ ክትባት በአግባቡ ባለመዳረሱ እንደሆነ የተነገረዉ በ2014ዓ,ም መገባደጃ ወራት ዉስጥ ነዉ። ኩፍን በየዕለቱ የአራት መቶ በሰዓት ደግሞ የ16 ሕፃናትን ነፍስ እንደሚቀጥፍ የዓለም የጤና ድርጅት ይገልጻል። በኩፍኝ ምክንያትም በርካታ የሕጻናት ነፍስ የሚያልፍባቸዉ ሃገራት ናይጀሪያ፣ ፓኪስታን፣ ኢትዮጵያ፣ ኢንዶኔዢያ እና ዴሞክራቲክ ሪፑብሊክ ኮንጎ መሆናቸዉም ተነግሯል።
2014ዓ,ም በብዛት ስለኤቦላ መዛመትና ጉዳት ቢነገርበትም የመሬት መንጥቀጥ፣ እና መናድ እንዲሁም ጎርፍና እና ወጀብ በተለያዩ አካባቢዎች ጉዳት ማድረሳቸዉ አይዘነጋም። አፍጋኒስታን ዉስጥ ሁለት ጊዜ የደረሰዉና የመሬት መናድ በሰሜን ምሥራቅ የሀገሪቱ ክፍል በመቶዎች የሚቆጠሩ ወገኖችን ሕይወት የጠፈዉን የተፈጥሮ አደጋ እናስታዉሳለን። ደቡብ ምዕራብ ቻይና ዉስጥ ደግሞ በሬሽተር መለኪያ 6,5 የተመዘገበዉ የመሬት መንቀጥቀጥ ከስድስት መቶ ሰዎች በላይ ሞተዉበታል።
ሕንድን ጎርፍ ጉዳት አድርሶባታል፣ ፊሊፒንስ እንዳለፈዉ ዓመቱ ሃያን ማዕበል ሳይሆን ዘንድሮ ሀጉፒን የተሰኘዉ ዉሽንፍር ቀድማ በመዘጋጀቷን የማዕበሉም ኃይል ደከም ያለ ስለነበረ በመጠነኛ ጉዳት አልፏታል። እንዲያም ሆኖ ከአንድ ሚሊዮን ሕዝብ በላይ ከመኖሪያ ቀየዉ ለመፈናቀል ተገዷል። ዛሬም በጎርፍና እሱ ባስከተለዉ የመሬት መናድ ቢያንስ የ30 ሰዎች ህይወት ማለፉ ተሰምቷል። ኔፓልን ደግሞ ገና በጥቅምት ወር መባቻ ነዉ ኃይለኛ የበረዶ ዉሽንፍር የገረፋት። በከተራራዎች አካባቢ ተራራ ወጪ ቱሪስቶች ላይ የወረደዉ የበረዶ ክምርም በማዕከላዊ የሀገሪቱ ክፍል ቢያንስ የ43ሰዎችን ሕይወት ቀጥፏል።
በዚህ ዓመት ከሌሎቹ በተለየ ከባቢ አየርን በመበከል ከሚወቀሱ ግንባር ቀደም ሃገራት ሁለቱ ማለትም ቻይናና ዩናይትድ ስቴትስ ከየኢንዱስትሪዎቻቸዉ ወደአየር የሚለቁትን የበካይ ጋዝ መጠን እንደሚቀንሱ ፍንጭ መስጠታቸዉ አንድ ነገር ነዉ ተብሏል። ፔሩ ያስተናገደችዉ 20ኛዉ የተመድ የአየር ንብረት ለዉጥ ጉባኤም ይህንን ሰናይ ወሬ ይዞ ነዉ በተነቃቃ ስሜት የተጀመረዉ። እንዲያም ሆኖ ዋሽንግተንም ሆነች ቤጂንግ እንቀንሳለን ያሉትን አዲሱን መጠን ሥራ ላይ የሚያዉሉት በጎርጎሪዮሳዊዉ የዘመን ቀመር 2025 ላይ ነዉ ማለታቸዉ ይፋ ያደረጉት ዉሳኔ ከተግባራዊነቱ ባሻገር ፖለቲካዊ ፋይዳዉ እንደሚልቅ ነዉ ተቺዎች የተናገሩት። ትችቱ እንዳለ ሆኖ ግን ከሕዳር መገባደጃ ጀምሮ ሊማ ፔሩ ላይ ለሁለት ሳምንት የተካሄደዉ የተመድ የአየር ንብረት ጉባኤም የባከ ጊዜ የሚባል እንዳልሆነ ነዉ የተነገረለት። ጉባኤ ይጠናቀቃል ተብሎ ከተያዘለት የጊዜ ሰሌዳ ሁለት ቀን ተራዝሞ ሲያበቃም ለአየር ንብረት ለዉጥ አንዳች መፍትሄ መፈለግ እንዳለበት የሚወተዉቱ ወገኖች ባዶ እጃቸዉን ወደየመጡበት አልተመለሱም። በችኮላም ቢሆን ተሰብሳቢዎቹ በመጪዉ ጎርጎሪዮሳዊ ዓመት 2015 ፓሪስ ላይ በሚካሄደዉ ጉባኤ ለድርድር ሊቀርብ የሚችል መንደርደሪያ ሃሳብ ያካተተ ዶሴ አሰናድተዋል።
በዚህ መሠረትም ሃገራት በየበኩላቸዉ ሊያደርጉ ያቀዱትን እስከከ መጋቢት አጋማሽ እስከ ሰኔ ወር እኩሌታ ድረስ ማቅረብ ይጠበቅባቸዋል። በዚህ ጉባኤ ላይ የበለፀጉት ሃገራት እንደዋና ጉዳይ ያዩት ከባቢ አየርን የሚበክለዉን የአደገኛ ጋዝ የልቀት መጠን የመቀነስን ርምጃ ነዉ። በአየር ንብረት ለዉጥ ላስከተለዉና ለሚያስከትለዉ መዘዝ የተጋለጡ ሆኖም በብከላም እጅግም አስተዋፅኦ የሌላቸዉ አዳጊ ሃገራት ደግሞ በዚህ መዘዝ ለተጎዱ ሃገራት ከለዉጡ ጋ ተላምደዉ እንዲኖሩ ከባለ ኢንዱስትሪዎቹ ሊደረግ የሚገባዉ የገንዘብ ድጎማ ነዉ። ከዚህ በፊት ቃል የተገባዉ በየዓመቱ የአንድ መቶ ቢሊዮን ዶላር ድጎማ ከአምስት ዓመታት በኋላ ተግባራዊ ሊሆን እንደሚችል ነዉ የሚነገረዉ። የሊማዉ ጉባኤ በተስፋ ታጅቦ እንደተጀመረ በመልካም ዜና ተጠናቀቀ ቢባልም ተሰብሳቢዎቹን ሁሉ እኩል አላረካም። የኦክስፋም ባልደረባ ያን ኮቫልሲክ ደካማ ሰነድ ብሎታል።
ተመርቆም ተተችቶም 2014 ተግባሩን በዚህ ረገድ አጠናቀቀ። 2015 ምን ደግሶ እንደሁ ሲገባበት የሚታይ ይሆናል። የእኛን አዲስ ዓመት ከአራት ወራት በፊት እንደተቀበልን በጎርጎሪዮስ አቆጣጠር ከሚቀምሩት ጋም ከነገ በስተያ አንድ እንለዋለን። የዚያ ሰዉ ይበለን።
ሸዋዬ ለገሠ
ነጋሽ መሐመድ
</doc>
<doc docid='dw_18135413' lang='amh' type='mono' source='https://www.dw.com/am/am/ኤቦላን-ለመግታት-የሚደረግ-ትግልና-የአፍሪቃ-መንግሥታት/a-18135413' term='ebola'>

</doc>
<doc docid='dw_18073892' lang='amh' type='mono' source='https://www.dw.com/am/am/ኤቦላን-ለመቆጣጠር-የአዉሮጳ-ባለስልጣናት-ያቀረቡት-ሃሳብ/a-18073892' term='ebola'>
በዋናነት የሰብዓዊ ርዳታ ኮሚሽነር እና የኅብረቱ የኤቦላ እርዳታ አስተባባሪ ዶክተር ክሪስቶስ ስታላይንደስ፤ የጤና ኮሚሽነሩ ቬልተኒስ አንድሩካይቲስ የሚገኙበት ቡድን ከሕዳር 3 እስከ 7 በላይቤሪያ፣ ጊኒና ሴራሊዮን በመዘዋወር የበሽታዉን ስርጭት ሁኔታ እና ስርጭቱን ለመከላከል እየተደረጉ ያሉትን ጥረቶችና ችግሮች ገምግሟል። የጉብኝቱንም ግኝቶች በዓለም ዓቀፉ ኅብረተሰብና በተለይም በአዉሮጳ ኅብረት በኩል ባስቸኳይ ሊደረጉ ይገባል ያሏቸዉን ዶክተር ክሪስቶስ ስታላይንደስ ለአዉሮጳ ፓርላማና ለኅብረቱ የዉጭ ጉዳይ ሚኒስትሮች ለየብቻ በዝርዝር አቅርበዋል። ትናንትናም ለጋዜጠኞች መግለጫ ሰጥተዋል። የብራስልሱ ዘጋቢያችን ገበያዉ ንጉሤ ዝርዝሩን ልኮልናል።
ገበያዉ ንጉሤ
ሸዋዬ ለገሠ
ተክሌ የኋላ
</doc>
<doc docid='dw_18066281' lang='amh' type='mono' source='https://www.dw.com/am/am/የጀርመን-የኤቦላ-ሕክምና-ማዕከል/a-18066281' term='ebola'>
የሕክምና ማዕከሉ የላይቤሪያ መንግሥት ካዘጋጀዉ የኤቦላ ታማሚዎች መታከሚያ ዘርፍ ጋ የተገናኘ በመሆኑም የኤቦላ ተሐዋሲን መዛመት ለመቀነስ በበሽታዉ የተያዙ ወገኖች ተገልለዉ የሚቆዩባቸዉ ክፍሎች ቁጥር እንዲጨምር ያደርጋል።
«አሁን ኤሌዋ ክሊኒክ ዉስጥ እገኛለሁ።» በታችኛዉ ኤለዋ ሃኪም ቤት ቅጽር ግቢ ስለሚገኝም፤ በመሠረቱ ኤለዋ የኤቦላ ማዕከል ቁጥር ሁለት ነዉ የተባለዉ። እኔ ከቆምኩበት ፊት ለፊት ሁለት ትላልቅ ድንኳኖች አሉ። የጀርመን የሕክምና እርዳታ ድርጅት አክሽን ሜዲዮር ነዉ ያስገነባዉ። ከላይቤሪያዋ ዋና ከተማ ሞኖሮቪያ ወጣ ብሎ የተዘጋጁት እነዚህ አዲስ የኤቦላ ታማሚዎች አግልሎ ማቆያ ስፍራ በጀርመናዊቱ የጤና ባለሙያ ማርግሬት ጊራቲስ ኒማነ ትብብር ነዉ የተሠራዉ። ጀርመናዊቱ የጤና ባለሙያ ሞኖሮቪያ ዉስጥ የህክምና የእርዳታ ድርጅት ያቋቋሙ ሲሆን አሁን ኤቦላን ለማጥፋት በሚደረገዉ ጥረት የበኩላቸዉን እያደረጉ ነዉ።
ሁለቱ አዳዲስ የኤቦላ ታማሚዎች ለይቶ ማቆያ ስፍራዎች ግንባታ ባለፈዉ ሳምንት መጀመሪያ ሲጠናቀቅም ኤቦላን ለማጥፋት በሚደረገዉ ዘመቻ ለመርዳት የጀርመን ጦር ሠራዊትና የህክምና አባላትያካተተ ቡድን እዚያ በመድረሱ ግራቲስ ኒማነ በጣም ተደስተዋል።
«ይህ ድንኳን በጣም ልዩ ነዉ። ሌላኛዉ ድንኳን ደግሞ የሚቀት መቆጣጠሪያ የለዉም። በየትኛዉም ቦታ የሚገኝ የተለመደዉን ድንኳን ነዉ የምንጠቀመዉ እናም ለታማሚዎቹም በጣም ጥሩ ይሆናል።»
ግራቲስ ኒማነ ለጀርመኑ ወታደራዊና የህክምና ቡድን አዲሱን የህክምና ማዕከል ሲያስጎበኙ ከእሳቸዉ ባልደረቦች አንዱ ደግሞ ገለጻዉን ያደርግ ነበር።
«ሳምሶን ካዋና እባላለሁ መዝጋቢ ነርስ ነኝ። ሕሙማንን በመቀበል አስተናግዳለሁ። ለሕሙማኑ መድሃኒት፤ ምግብና አስፈላጊዉን ክብካቤ እሰጣለሁ፤ ልብሶቻቸዉን መለወጥን ጨምሮ ማለት ነዉ። እነዚህ ድንኳኖች ለታማሚዎቹ ማግኘታችን በጣም ጥሩ ነዉ። ድንኳኖቹ ሙሉ በሙሉ አየር ማናፈሻና ማቀዝቀዣ ያላቸዉ በመሆናቸዉ ምቹ ናቸዉ።»
አዲስ በተዘጋጀዉ የኤቦላ ታካሚዎች ማዕከል ዉስጥ የተዘጋጁት ሁለቱ ድንኳኖች እያንዳንዳቸዉ 22 አልጋዎች ማዘርጋት ይችላሉ። አንደኛዉ ሴቶችና ልጆች የሚስተናገዱበት ሲሆን አንደኛዉ ደግሞ ለወንዶች ነዉ። አንደኛዉ ድንኳን አፍሪቃ ሌላኛዉ ጀርመን ተብለዉ ተሰይመዋል። ከዴሞክራቲክ ሪፑብሊክ ኮንጎ በዚሁ ኤቦላን ለመቆጣጠር በሚካሄደዉ ዘመቻ ለመራዳት የመጡት ዶክተር ጆርጅ ኦሌንኮ ከሕህመማቸዉ ያገገሙት የኤቦላ ሰለባዎች ጀርመን ወደተባለዉ ድንኳን እንዲዛወሩ ይደረጋል። የጸናባቸዉ ደግሞ በአፍሪቃ ድንኳን ይቆያሉ።
«አሁን ከታማሚዎች ጋ ትልቅ ችግር አለብን። ሁኔታቸዉ የተሻሻለዉን ጀርመን ድንኳን ዉስጥ የጠናባቸዉን ደግሞ ወደአፍሪቃ ድንኳን ለማዛወር ወስነናል። ይህም ማለት በጣም የታመመና የደከመዉ እንዲሁም አቅም ያጣ አፍሪቃ ድንኳን ዉስጥ ይቆያል ማለት።»
ግራቲስ ኒማነ ተጨማሪ ሁለት በሽተኞች ተገልለዉ የሚቆዩባቸዉ ስፍራዎች መገንባታቸዉ የኤቦላ ተሐዋሲ እንዳይስፋፋ የሚደረገዉን ዘመቻ ያጠናክራል ይላሉ።
«እርግጥ ነዉ ይህ አስደስቶኛል ምክንያቱም ጤናማ ለመሆን በተለይ ደግሞ በኤቦላ የተጎዳህ ከሆነ ጥሩ አካባቢ ያስፈልጋል። ምክንያቱም መገለል ይገጥምሃል። አሁን ግን ሕመምተኞቹ የሚያስታምማቸዉ የማግኘት እድል አላቸዉ። አስታዉሳለሁ ሐምሌና ነሐሴ አካባቢ እንዲህ ያሉ ማዕከላት አልነበሩም። ባዶ የሐኪም ቤት አልጋም አልነበረም። አሁን በቂ ቦታ አለ፤ ያ ደግሞ ግሩም ነዉ።»።
በአክሽን ሜንዲዩር የተገነባዉን የጀርመን ላይቤሪያ የኤቦላ ታማሚዎችን ማቆያ ማዕከል ከተመለከቱ በኋላ ጀርመን ላይቤሪያ ዉስጥ ኤቦላን ለማጥፋት እንዲሳተፍ የላከችዉ ወታደራዊ ኃይልን የሚመሩት የጀርመን ቀይ መስቀል ቡድን መሪ ክላዉስ ሙሾቭ ባዩት ዝግጅት መደሰታቸዉን ገልጸዋል።
«ማርጋሬት በሰራችዉ በጣም ተደስቻለሁ። እዚህ ለታማሚዎች አስፈላጊዎቹ ነገሮች በመኖራቸዉ ከእንግዲህ አይሰቃዩም።»
ላይቤሪያ ዉስጥ በኤቦላ የሚያዙ ሰዎች ቁጥር እየቀነሰ በመሄዱ የጀርመን የሕክምና የእርዳታ ድርጅት አክሽን ሜዲዮርበሚያደርገዉ አስተዋፅኦ ኦቦላን ከሀገሪቱ ጨርሶ የማጥፋቱ ተስፋ አለ።
ጁሊየስ ካኑባ/ሸዋዬ ለገሠ
ነጋሽ መሐመድ
</doc>
<doc docid='dw_18039003' lang='amh' type='mono' source='https://www.dw.com/am/am/ኤቦላ-ያስከተለዉ-መገለል/a-18039003' term='ebola'>
በተለይ በዩናይትድ ስቴትስ ጊሊ፣ ላይቤሪያ እንዲሁም ሴራሊዮን ዉስጥ በኤቦላ እየተሰቃዩ የሚገኙ ወገኖችን በሙያቸዉ ሲረዱ ቆይተዉ የተመለሱ የጤና ባለሙያዎች ይህን ርምጃዉ በበጎ አልተመለከቱትም። የተለያዩ ታዋቂ ግለሰቦችም ድርጊቱ ሌሎች ወደእነዚህ አካባቢዎች ሄደዉ በሙያቸዉ የአቅማቸዉን እንዳያደርጉ እንቅፋት እንደሚሆን ስጋታቸዉን በግልፅ ተናግተዋል።
የኤቦላ ተሐዋሲ ከተዛመተበትና ከፍተኛ ጉዳት ካስከተለባቸዉ የምዕራብ አፍሪቃ ሃገራት ዉጭ በአዉሮጳና ዩናይትድ ስቴትስ 19 ሰዎች በተሐዋሲዉ ተይዘዉ ህክምና ተደርጎላቸዋል። ወይም አሁም እየተደረላቸዉ ነዉ። አብዛኞቹ ታዲያ አንድም የጤና ባለሙያዎች ናቸዉ አንድም የእርዳታ ሠራተኞች ናቸዉ ወደምዕራብ አፍሪቃ ሃገራቱ በመሄድ በተሰለፉበት መስክ አገልግሎት ሲሰጡ በዚህ በሽታ የተያዙት። በቅርቡ ሴራሊዮን ዉስጥ በኤቦላ ተይዘዉ ለህክምና የተላኩት የተመድ ባልደረቦች ናቸዉ። እነዚህ ሰዎች ፓሪስ አቅራቢያ በሚገኝ ሃኪም ቤት ዉስጥ ከፍተኛ ጥበቃና ክትትል እየተደረገላቸዉ እንደሚገኙ የፈረንሳይ ባለስልጣናት ይፋ አድርገዋል። ቀደም ሲልም አሜሪካ ዉስጥ ከሐምሌ መጨረሻ አንስቶ እስከጥቅምት አጋማሽ ድረስ ዘጠኝ ሰዎች በኤቦላ ተይዘዉ አንዱ ህይወቱን ሲያጣ ሌሎቹ ድነዋል ቀሪዎቹም ህክምና ላይ ይገኛሉ። ስፔን ዉስጥ ሶስት ታመዉ ሁለቱ ህይወታቸዉን አጥተዋል። ፈረንሳይ ዉስጥ ሁለት ታማሚዎች አንዱ ድኗል ሌላኛዉ ህክምና ላይ ናቸዉ። ብሪታንያ አንድ ዜጋዋ ታሞ ሲድን ጀርመን ዉስጥ ሲታከሙ ከነበሩ አንዱ ሲድን ሌላዉ ህክምናዉ ቀጥሏል አንድ ደግሞ ህይወቱን አጥቷል።
ኖርዌይ የእርዳታ ሠራተኛ የነበረ ዜጋዋ በኤቦላ ተሐዋሲ ቢያዝም ታክሞ መዳኑ ተነግሯል። ምንም እንኳን የኤቦላ ተሐዋሲ ወረርሽኝ የተቀሰቀሰዉ ምዕራብ አፍሪቃ ዉስጥ ቢሆንም ለህክምናም ሆነ ለእርዳታ ተግባር ወደዚያ ያቀኑት የድንበር የለሽ ሃኪሞች፤ የዓለም የጤና ድርጅት፤ የአሜሪካን የበጎ አገልግሎት ባልደረቦች በተሐዋሲዉ በመያዛቸዉ ወደየሀገራቸዉ ተወስደዉ፤ አንዳንዶችም የሌላ ሀገር ዜጋ ቢሆኑም የተሻለ ህክምና ወዳለበት እየተወሰዱ በተደረገላቸዉ የህክምና እርዳታ ተሐዋሲዉን አሸንፈዉ ነፍሳቸዉ ተርፎ እነሱም በአደባባይ የምስጋና አየር ሲተነፍሱ ታይተዋል። ይህን ያስተዋሉት የቀድሞዉ የተመድ ዋና ጸሐፊ ኮፊ አናን ኤቦላን የድሆች በሽታ ብለዉታል። እንደእሳቸዉ ትዝብት እንደዉም በሽታዉ ከበለፀጉት ሃገራት በአንዱ ዉስጥ ተከስቶ ቢሆን ኖሮ ምላሹ አሁን ከምናየዉ የተለየ ይሆን ነበር።
«በሽታዉ ከአፍሪቃ ይልቅ በሌላ ስፍራ የተከሰተ ቢሆን ኖሮ በሽታሽን ለመቆጣጠር የሚወሰደዉ ርምጃ እጅግ የፈጠነ ይሆን ነበር። በዚያ ላይ በሽታዉ በበለፀገ ሀገር ተከስቶ ቢሆን ዛሬ መድሃኒት ወይም ክትባት ተገኝቶ እናይ ነበር። ስለኤቦላ ላለፉት 40 ዓመታት እናዉቃለን። የድሀ በሽታ ነዉ። እናም አንዳንዱ ኩባንያዎቹ ገንዘብ አፍስሰዉ ምርምሩን አካሂደዉ መድሃኒት ቢያቀርቡ ድሀዉ ወገን ሊገዛዉ እንደማይችል ያስባሉ። በዚህ ምክንያትም እኔ የድሆች በሽታ የምላቸዉን በሚመለከት አንዳንዴ በቂ ምርምር ያለማድረግ አዝማሚያ ይታያል።»
ኤቦላ ተሐዋሲ ያደረሰዉና የሚያደርሰዉ ጉዳት ከምንም በላይ የሰዉን ልጅ ህይወት መቅጠፉ ዛሬም ስጋትነቱ እንዳለ ነዉ። አንዳንድ ሃገራት ዉስጥ በሽታዉ በተሐዋሲዉ በተያዙ ሰዎች ምክንያት ለቀናት ታይቶ ወዲያዉ ሊቆጣጠሩት መቻላቸዉ ቢነገርም ማለት ነዉ። ከእነዚህ ሃገራት መካከል ናይጀሪያ አንዷ ናት። ማሊ ደግሞ ምንም እንኳን የዓለም የጤና ድርጅት በአሁኑ ወቅት ምንም ዓይነት የኤቦላ ታማሚ እንደሌለባት ቢገልፅላትም በተሐዋሲዉ ተይዞ መጨረሻ ህይወቱ ያለፈች የሁለት ዓመት ሕፃን ልጅ በተጓዘበት የሕዝብ መጓጓዣ የተሳፈሩ ሰዎች የተለየ ክትትል እንዲደረግላቸዉ ጠቁሟል። የድርጅቱ ቃል አቀባይ እንደገለፁትም 108 ሰዎች ከተጠቀሰዉ በተሳፈረበት ዉስጥ ነበሩ ከእነሱ መካከል ደግሞ 33ቱ የጤና ባለሙያዎች ናቸዉ።
የኤቦላ ተሐዋሲ በመሣሪያ ጎልቶ
ስለበሽታዉ አመጣጥ የሚያጠኑ ባለሙያዎች ታዲያ ሰዎቹ ምንም እንኳን በአንድ መጓጓዣ አብረዉ ቢሳፈሩም ከሕፃኑ ጋ አካላዊ ንክኪ ስላልነበራቸዉ ስጋቱ ያን ያህል እንዳልሆነ አስገንዝበዋል። የሕፃኑ ታላቅ እህት ትኩሳት ቢታይባትም ለጊዜዉ ከወባ በስተቀር የተገኘባት በሽታ የለም። ሌሎች የቤተሰብ አባላትም ትኩሳትም ሆነ ሌላ የበሽታ ምልክት ባይታይባቸዉም ለጥንቃቄ ሲባል በአንድ ሃኪም ቤት ዉስጥ ክትትል እየተደረገላቸዉ ነዉ። ለነገሩ የኤቦላ ተሐዋሲ ምንነቱ እስኪለይ 21ቀናት ተደብቆ እንደሚቆይ የጤና ባለሙያዎች ይገልጻሉ።
ከታማሚ ሰዎች አቅራቢያ የነበሩ ሰዎችን ለጥንቃቄ ገለል አድርጎ የማቆየቱ ርምጃ በዩናይትድ ስቴትስ አንዲት ሌላ የኤቦላ ታማሚን ስታስታምም የነበረች ነርስ ላይ ሊሰራ እንዳልቻለ ሰሞኑን ሲነገር ተሰምቷል። ነርሷ ከቤቷ እንዳትወጣ ቢነገራትም ምንም የህመም ስሜት እንደሌላት በመግለፅ የቁም እስር ያለችዉን ርምጃ ተጋፍታ በጎዳና ብስክሌት ስታሽከረክር ታይታለች። ጋዜጠኞችም መቀርጸ ድምፃ ካሜራቸዉን ይዘዉ ሲከታተሏት ዉለዋል። ነገሩ ግራ የሚያጋባ ይመስላል። የሰዉም አስተያየት በሁለት ወገን የተከፈለ መስሏል አንዱ እሷ ጥንቃቄ ማድረጓን ስላመነች ሊሆን እንደሚችል ሲገምት በተቃራኒዉ ግን ነርሷ ለራሷም ሆነ ለሌሎች ህይወት ግድ የሌላት ናት የሚል ትችትን አስከትሎባታል። ያንን በይፋ የተቃወሙ ወገኖች ይህ ርምጃ ሌሎች የኤቦላ ታማሚዎችን ከመርዳት እንዲቆጠቡ የሚያደርግ ነዉ ሲሉ አዉግዘዉታል። ይህን አስተያየት ከሰጡት ከዋነኞቹ መካከልም ኮፊ አናን አንደኛዉ ናቸዉ።
«በዚህ ጨዋታ ወደፊት ልንሄድበት የሚያስችለን ብቸኛዉ መንገድ የህክምና ባለሙያዎችና መድሃኒቶችን የጫኑ ሄሊኮፕተሮችን ወደስፍራዉ በመላክ ይህን ወረርሽኝ እዚያዉ ምዕራብ አፍሪቃ ዉስጥ መቆጣጠር ስንችል ብቻ ነዉ። የጤና ባለሙያዎች በዚህ ገብተዉ እንዳይራዱ የማናበረታታቸዉ ከሆነ በሽታዉን ልቆጣጠረዉ አንችልም፤ ሁላችንም አደጋ ላይ እንወድቃለን።»
እሳቸዉ እንደገለጹትም የኤቦላ ተሐዋሲን ለመከላከል የሚቻለዉ ድንበሮችን በመዝጋት፤ አለያም በሽታዉ ወደተቀሰቀሰበት አካባቢ ሄደዉ በሙያቸዉ የረዱ ወገኖችን አግልሎ በማስቀመጥ እንዳልሆነ በበሽታዉዎች ላይ ምርምር የሚያደርጉ ተቋማትም ቀደም ሲሉ ገልጸዋል። ምንም እንኳን በአንዳንድ የአሜሪካን ግዛቶች ባለስልጣናት የወሰዱት ርምጃ ለየአካባቢያቸዉ ኗሪ ኅብረተሰብ ጥንቃቄ ለማድረግ ያለመ መሆኑ ባይካድም በሳይንስ ያልተደረገፈና ተገቢ ያልሆነ እንደሆነ ነዉ የተናገሩት።
«ይህ ተገቢ ያልሆነና ያለመታደል ሆኖ በሳይንስ እንኳ ያልተደገፈ ነዉ። ከዓለም የጤና ድርጅት እና ከአሜሪካን የበሽታዎች መቆጣጠሪያ ተቋም ዶክተሮች እንዳመለከቱት በሽታዉን በመቆጣጠር ሂደት ሊሠራ የሚችለዉ የመጨረሻዉ አስከፊ ነገር ድንበሮችን መዝጋትና የሚደረገዉ እገዳ እና ሊደረግ የሚችለዉ እርዳታ እንዳይደረግ የማስፈራራት ስጋት ነዉ። እርግጥ ነዉ ባለስልጣናቱ ኃላፊነት ላለባቸዉ ኅብረተሰብ ጥንቃቄ ለማድረግ መሞከራቸዉን እደግፋለሁ። ነገር ግን በእርግጥም ስጋቱ ካለ ኅብረተሰቡን ለማዳን ይህን ስጋት ማስወገድ የሚቻልበት ብቸኛዉ መንገድ ወረርሽኙን ለማቆም ጥረት ማድረግ ነዉ። በተቃራኒዉ የጤና ባለሙያዎችን የሚያስፈራራ አካሄድ የምንጠቀም ከሆነና እነሱም ችግሩ ወዳለበት የማይሄዱ ከሆነ ግን በመጨረሻ በጨዋታዉ ቀድሞ መገኘት አይቻልም።»
ተገልላ እንድትቆይ የተነገራት አሜሪካዊቷ ነርስ
ሴራሊዮን ዉስጥ የምግብ ርዳታ ያልደረሳቸዉ በርካታ ዜጎች ተገልለዉ ከተቀመጡበት ስፍራ ምግብ ለመፈለግ መዉጣታቸዉን ለግብረ ሠናይ ተግባር በስፍራዉ የሚገኙ የእርዳታ ድርጅቶች ዛሬ አመልክተዋል። የኤቦላ ተሐዋሲ ስርጭትን ለመቆጣጠር በሚል በምዕራብ አፍሪቃዊቱ ሀገር ከአንድ ሰፊ አካባቢ ሰዎች እንዳይወጡ፤ ወደዚያም ከሌላ አካባቢ የሚመጡ ወገኖች እንዳይገቡ ለማድረግ ተሞክሯል። በዚህ ስፍራ የሚኖሩ ወገኖችም በየቤታቸዉ እንዲቀመጡነዉ መመሪያ የተላለፈዉ። መንግሥት ከዓለም የምግብ መርሃግብር ጋ በመሆን ምግብና አስፈላጊ አገልግሎቶችን ለማቅረብ ነበር ኃላፊነት የወሰደዉ። የክርስቲያን ኤድ ባልደረባ የሆኑት ጄን ካማራ እንደገለጹት በዛሬዉ ዕለት ምግብ ያልደረሰላቸዉ አካባቢዎች ሲያንኳኩና ድምጻቸዉን ሲያሰሙ ዉለዋል። በሌላ በኩል ፊሊፒንስ ላይቤሪያ ዉስጥ በሰላም አስከባሪነት ተሰማርተዉ የከረሙ ከአንድ መቶ የሚበልጡ ወታደሮቿ ከዚያ የሚመለሱበት ቀን ስለቀረበ ወደቤተሰባቸዉ ከመቀላቀላቸዉ በፊት ተገልለዉ የሚቆዩበት ስፍራ ማዘጋጀቷን የሀገሪቱ ጦር ኃይል ቃል አቀባይ ይፋ አድርገዋል። ወታደሮቹ በሚቀጥለዉ ሳምንት ወደሀገራቸዉ የሚመለሱ ቢሆንም ተገልለዉ የቆዩበት ስፍራ ለጊዜ ባለመገለፁ በተለያዩ አካባቢዎች የሚገኙ ባለስልጣናት ገና ለገና ወደእኛ ግዛት ሊመጡ ይችላሉ በሚል ስጋት ይመስላል ተቃዉሞ እያሰሙ ነዉ። እርግጥ ነዉ የዓለም የጤና ድርጅት እንደሚለዉ ላይቤሪያ በኤቦላ ወረርሽኝ ክፉኛ ተጎድታለች። ከ6 ሺህ በላይ በተሐዋሲዉ ተይዘዋል፤ ከሁለት ሺህ የሚበልጡ ደግሞ አልቀዋል። በበሽታዉ ወደተጎዱ አካባቢ ለተለያዩ ግዳጆች ተሰማርተዉ የሚመለሱ ወገኖችን በተለይም የጤና ባለሙያዎችን ሲመለሱ ለቀናት አግልሎ ማስቀመጡ ሌሎች የጤና ባለሙያዎች ለተፈላጊዉ እርዳታቸዉ ወደዚያ እንዳይሄዱ ማከላከሉ እንደማይቀር ኮፊ አናን ያሳስባሉ።
ተገልሎ የማቆያ ድንኳን
«እነዚህ የጤና ባለሙያዎች ሴቶቹም ሆኑ ወንዶቹ ወደተፈለጉበት እየሄዱ ክብር የሚገባዉ ተግባር የሚያከናዉኑ የዘመናችን የየዕለት ጀግኖቻችን ናቸዉ። ነገር ግን አንዳንዴ እንዲህ ያለዉ አስተያየት ይሰማል። እናም እንዲህ ባለ አያያዝ እንዲቆዩ መደረጉ እኔ አክብሮት የጎደዉ ነዉ ባይ ነኝ። እነዚህ አስተያየቶች ሲሰሙ ደግሞ ሚስቶች ወይም ባሎችና ልጆች፤ የሙያ እርዳታቸዉን ሊሰጡ ወደዚያ መጓዛቸዉን መቃወም ይጀምራሉ።»
ወደምዕራብ አፍሪቃ ሄደዉ የተመለሱ ብቻ ሳይሆኑ ከዚያ አካባቢ ወደተለያዩ ሃገራት በሚሄዱ ተጓዦች ላይም እገዳ የጣሉ ሃገራት አሉ። በዚህ ምክንያትም ሰሞኑን አሜሪካ ኒዉኦሪሊየንስ ዉስጥ በዚሁ በሽታ ላይ በሚካሄደዉ የባለሙያዎች ዉይይት የሴራሊዮን፤ ጊኒና ላይቤሪያ የጤና ባለሙያዎች መሳተፍ አልቻሉም። ከከተማዋ የጤና ቢሮ የተላከላቸዉ ደብዳቤ 21ቀናት ተገልለዉ እንደሚቆዩ ያመለክታልና።
እርግጥ ነዉ በሽታዉ አደገኛና በቀላሉ ከታማሚዉ ሰዉ ተገቢዉን ጥንቃቄ ወዳላደረጉ ሰዎች መተላለፉ የማይቀር መሆኑ ይታወቃል። ሆኖም የተመድ እንዳሳሰበዉ በተለይ የጤና ባለሙያዎች ላይ ተግባራዊ ሲሆን የታየዉ የተጋነነ መመሪያ የራሳቸዉን ህይወት ለአደጋ አጋልጠዉ በሙያቸዉ ሰዎችን ለመርዳት የተሰለፉትን ወደኋላ እንዲያፈገፍጉ የሚያደርግ ነዉ ሲል ተችቶታል። የህመም ምልክት ያልታየባቸዉን ሃኪሞች አግልሎ ማቆየቱ አሉታዊ ዉጤት እንዳያስከትልም ስጋቱን ገልጿል። የአፍሪቃ ኅብረት በቅርቡ በርካታ የጤና ባለሙያዎችን ወደምዕራብ አፍሪቃ ሃገራት ለመላክ መዘጋጀቱን ይፋ አድርጓል። ከዚህ ዉስጥም 200 የሚሆኑት ኢትዮጵያ የምታሰማራቸዉ ይሆናሉ።
ሸዋዬ ለገሠ
አርያም ተክሌ
</doc>
<doc docid='dw_18039016' lang='amh' type='mono' source='https://www.dw.com/am/am/ኤቦላ-ያስከተለዉ-መገለል/a-18039016' term='ebola'>

</doc>
<doc docid='dw_18010720' lang='amh' type='mono' source='https://www.dw.com/am/am/የአዉሮጳ-ሕብረት-ዉጉ-ሚኒስትሮች-ስብሰባ/a-18010720' term='ebola'>
ከዚህም ሌላ ሚኒስትሮቹ በኢራቅና ሶሪያ የሚንቀሳቀሰዉ ራሱን «እስላማዊ መንግሥት»ብሎ ከሚጠራዉ በምሕጻሩ ISIS ከተሰኘዉ አክራሪ እስላማዊ ታጣቂ ቡድን ጋ በመካሄድ ላይ ስላለዉ ፍልሚያ፤ በሊቢያ ስላለዉ ወቅታዊ ሁኔታ፤ እንዲሁም በዩክሬንና በሌሎችም አካባቢዎች ስለሚታዩ አሳሳቢ የፀጥታና ደህንነት ጉዳዮች ላይ ተወያይተዉ ዉሳኔዎችም አሳልፈዋል። በተለይም ሚኒስትሮቹ ኤቦላን አስመልክተዉ ባካሄዱት ዉይይት በሽታዉ ያልተጠበቀ ዓለም ዓቀፍ ቀዉስ ማስከተሉን አምነዉ፤ ችግሩን ለመግታትና ለማስወገድም የሁሉም ትብብርና የተቀናጀ አሠራር የሚያስፈልግ መሆኑን አጽንኦት ሰጥተዉታል። የብራስልስ ወኪላችን ገበያዉ ንጉሤ ተከታዩን ዘገባ ልኮልናል።
ገበያዉ ንጉሤ
ሸዋዬ ለገሠ
አርያም ተክሌ
</doc>
<doc docid='dw_18010736' lang='amh' type='mono' source='https://www.dw.com/am/am/ስለኤቤላ-የተሰጠ-ገለጻ/a-18010736' term='ebola'>
ከጤና ጥበቃ የተገኙት ባለሙያም ለዉጭ የዲፕሎማቲክ ማኅበረሰብ አባላትና ለዓለም ዓቀፍ ድርጅት ተጠሪዎች ሀገሪቱ ምን ሁኔታ ላይ እንደምትገኝ ባደረጉት ገለጻ አብራርተዋል። እንደባለሙያዉ ገለጻም ምዕራብ አፍሪቃ ዉስጥ የኤቦላ ወረርሽኝ ከተከሰተበት ጊዜ አንስቶ ኢትዮጵያ ዉስጥ ኤቦላም ሆነ ኤቦላን መሰል አጠራጣሪ በሽታ ጭራሽ አልታየም። ጌታቸዉ ዝርዝር ዘገባ አለዉ።
ጌታቸዉ ተድላ ኃይለጊዮርጊስ
ሸዋዬ ለገሠ
አርያም ተክሌ
</doc>
<doc docid='dw_17985249' lang='amh' type='mono' source='https://www.dw.com/am/am/ኤቦላን-ለመታገል-ተፈላጊው-ዓለም-አቀፍ-ትብብር/a-17985249' term='ebola'>
በምዕራብ አፍሪቃ ቢያንስ የ 3,800 ሰዎችን ሕይወት የቀጠፈውን አደገኛ በሽታ ለመታገል የሀኪሞች ርዳታ ፤ ተንቀሳቃሽ ክሊኒኮችና መሠረታዊ ሰባአዊ ርዳታ ምግብ ጭምር አስፈላጊ መሆኑ ተገለጠ። ከዓለም አቀፉ ማሕበረሰብ የሚጠበቀው ርዳታ የ 300 ሚሊዮን ዶላር እጥረት እንደታየበት የዩናይትድ ስቴትስ መንግሥት የገለጠ ሲሆን፤ የዓለም ባንክ፣ ኤቦላ ፣ እስከመጪው 2015 ጎርጎሪዮሳዊ ዓመት ከቀጠለ የ 32 ,6 ቢሊዮን ዶላር ኪሣራ እንደሚያስከትል አስጠንቅቋል። አሜሪካዊው የኢቦላ ሕመማተኛ ትናንት ካረፈ ወዲህ ምን ዓይነት ስሜት ፈጥሮ ይሆን ? የዋሽንግተን ዲ ሲውን ዘጋቢአችንን አበበ ፈለቀን በስልክ አነጋግሬው ነበር።
አበበ ፈለቀ
ተክሌ የኋላ
ሸዋዬ ለገሠ
</doc>
<doc docid='dw_17981392' lang='amh' type='mono' source='https://www.dw.com/am/am/የኤቦላና-ማርቡርግ-ተሐዋሲያን-ስጋት/a-17981392' term='ebola'>

</doc>
<doc docid='dw_17981385' lang='amh' type='mono' source='https://www.dw.com/am/am/የኤቦላና-ማርቡርግ-ተሐዋሲያን-ስጋት/a-17981385' term='ebola'>
ባለፈዉ ዓመት የካቲት ወር ገደማ ገና የኤቦላ ተሐዋሲ ጊኒ ዉስጥ ሲከሰት በገጠራማ አካባቢዎች እጅግም ጥንቃቄ ሳይደረግ በርካቶችን እንደዋዛ ሲለክፍና ሊፈጅ ሰነበተ። የበሽታዉ ምንነት ከታወቀ በኋላም ባጠቃላይ በሀገሪቱ 1,157 ሰዎች በተሐዋሲዉ መያዛቸዉን 710 ደግሞ መሞታቸዉን የዓለም የጤና ድርጅት መዝግቧል። ከጊኒ ቀጥላ በኤቦላ የተጎዳችዉ ሀገር ላይቤሪያ ናት። በዚህች ሀገር ኤቦላ 1,998 ሰዎችን ሲገድል 3,696 ደግሞ በተሐዋሲዉ ተይዘዋል። ሴራሊዮን ዉስጥ ደግሞ ኤቦላ 622 ሰዎች መግደሉ 2,304 ደግሞ በበሽታዉ መያዛቸዉ ተመዝግቧል። ኤቦላ ዘግየት ብሎ የተዛመተባት ናይጀሪያ 20 ሰዎች በተሐዋሲዉ መያዛቸዉ ተመዝግቧል፤ ስምንቱ ሞተዋል። ሴኔጋል ዉስጥ በኤቦላ መያዙ የተረጋገጠዉ የጊኒ ዜጋ የሆነ ተማሪ ሲሆን ከህመሙ እያገገመ ነዉ ተብሏል። ሴኔጋል ከኤቦላ ነፃ ናት ሊባል የሚቻለዉ ግን በ42ቀናት ዉስጥ ሌላ ተጨማሪ ታማሚ ካልተገኘ ነዉ። ይህ ወጣት በኤቦላ መያዙ የተሰማዉ ባለፈዉ ነሐሴ ወር አጋማሽ ላይ ነበር።
የኤቦላ ተሐዋሲ
ስፔን ዉስጥ በኤቦላ ተሐዋሲ መያዛቸዉ ከሁለት ጊዜ የደም ምርመራ በኋላ የተረጋገጠዉ ነርስ በሽታዉ የተጋባባቸዉ ሴራሊዮን ዉስጥ በህክምና እርዳታ ተግባር ተሰማርተዉ የነበሩ ሌላ የሀገሪቱን ዜጋ ሲያስታምሙ መሆኑን ነዉ ዘገባዎች የሚያመለክቱት። ቀደም ብለዉ በኤቦላ ተሐዋሲ የተያዙት ማኑዌል ጋሪቺያ ቪቾ ከሴራሊዮን ወደማድሪድ ቢወሰዱም ህይወታቸዉ አልተረፈም። ከሁለት ሳምንታት በፊት ኤቦላ ገደላቸዉ። ሁኔታዉ ያሰጋዉ የስፔን የጤና ጥበቃ ሚኒስቴር አስቸኳይ የቀዉስ መከላከል ስብሰባ ጀምሯል። ዜናዉም በምዕራብ አፍሪቃ በጊኒ፣ ላይቤሪያ እና ሴራሊዮን ተገድቧል ተብሎ የተገመተዉ የኤቦላ ተሐዋሲ ባህር ተሻግሮ የሌሎችም ስጋት መሆኑን አመላክቷል።
ዩናይትድ ስቴትስ የኤቦላ ተሐዋሲ ወደምድሯ እንዳይገባ በግዛቷም ሆነ በአፍሪቃ ሃገራት አዉሮፕላን ማረፊያዎች ላይ ተጓዦች ከበሽታዉ ነፃ መሆናቸዉን የማጣራት ርምጃዎች እንዲጠናከሩ የበኩሌን አደርጋለሁ ብላለች። ፕሬዝደንት ባራክ ኦባማ አብዛኞቹ ሃገራት ጠንካራ ርምጃ አለመዉሰዳቸዉን በመጠቆም፤ የኤቦላ መዛመት ለመግታት ዓለም ዓቀፍ ጥረት እንዲኖር ጥሪ አድርገዋል።
ቀደም ሲል አንድ የላይቤሪያ ዜጋ ሀገሩ ቆይቶ በኤቦላ ተሐዋሲ እንደተያዘ ወደአሜሪካዋ ዳላስ ከተማ ይመለሳል። ህመሙ ሲጠናም ሃኪም ቤት ሄዶ ይመረመርና በሽታዉ ይታወቃል። ቴክሳስ ዉስጥ በሚገኝ አንድ ሃኪም ቤት ምርመራ ያደረገችለት ነርስ ምንም እንኳን ታማሚዉ ቶማስ ዱንካን ከላይቤሪያ መመለሱን ቢነግራትም የበሽታዉ ምንነት ሳይጣራ ወደቤቱ እንዲመለስ አድርጋዉ ነበር። ትልቁ የሀገሪቱ ብሄራዊ የነርሶች ማኅበር ባለፈዉ ሳምንት እንዳስታወቀዉ አብዛኞቹ ነርሶች በዚህ ተሐዋሲ የተያዘን ለማከምም ሆነ የበሽታዉን ምልክቶች ለመረዳት የሚያስችል በቂ ስልጠና እንደሌላቸዉ ግልፅ አድርጓል።
በተለያዩ የሀገሪቱ ግዛቶች ከሚገኙ ነርሶች አንድ ሶስተኛ የሚሆኑት የሚሠሩበት ሃኪም ቤት በቂ የፊት መከለያ ጭምብልና ፈሳሽ ወደአካላቸዉ እንዳይደርስ ሊያደርግ የሚችል የህክምና ትጥቅ እንደሌለዉ ማመልከታቸዉም ተገልጿል። ለዚህም ነዉ ፕሬዝደንት ኦባማ የሀገሪቱ የጤና ባለሙያዎች የኤቦላ ተሐዋሲን የመለየት ተገቢ ስልጠና እንዲያገኙ፤ በሀገሪቱ የአዉሮፕላን ማረፊያ ጣቢያዎችም ተገቢዉ የጥንቃቄ ፍተሻ እንዲደረግ መመሪያ ያስተላለፉት። ከላይቤሪያ ተሐዋሲዉን ወደአሜሪካ ያሻገረዉ ግለሰብም ለሙከራ በተቀመመዉ የኤቦላ መድሃኒት ይታከማል ተብሏል።
በኤቦላ ተሐዋሲ የተያዙ የህክምና እርዳታ ሠራተኞች ቁጥር ከጊዜ ወደጊዜ እየጨመረ መሄዱም እየታየ ነዉ። በቅርቡ ሴራሊዮን ዉስጥ ለተመሳሳይ ተግባር የተሠማራ አንድ የኖርዌይ ዜጋ በኤቦላ በመያዙ ለህክምና ወደሀገሩ ዛሬ ይመለሳል ተብሎ ይጠበቃል። ሌላዉ ሴኔጋላዊ የድንበር የለሽ ሃኪሞች ባልደረባ ጀርመን ዉስጥ ህክምና እየተደረገለት ነዉ። አንድ ፈረንሳዊ የቡድኑ አባልም ወደሀገሩ ተወስዷል።
የማርቡርግ ተሐዋሲ
ኤቦላ ከምዕራብ አፍሪቃ እና ወትሮ ከሚከሰትባቸዉ የአፍሪቃ ሃገራት ዉጭ በአዉሮጳና ዩናይትድ ስቴትስ መገኘቱ ያስከተለዉ ስጋት መፍትሄ ሳያገኝ፤ ከሳምንት በፊት ዩጋንዳ ዉስጥ የተከሰተዉ ተመሳሳይ ተሐዋሲ በእንቅርት ላይ ጆሮ ደግፍ ሆኗል። የ30 ዓመቱ በካምፓላ ሜንጎ በተባለዉ ሃኪም ቤት የራጅ ባለሙያ በማርቡርግ ተሐዋሲ ባለፈዉ ሳምንት መጀመሪያ ላይ ነዉ ህይወቱን ያጣዉ። የሀገሪቱ የጤና ጥበቃ ሚኒስቴር ባለስልጣናት ከታማሚዉ ጋ በቅርብ ግንኙነት የነበራቸዉ አስራ ስምንት ሰዎች ለጊዜዉ ተገልለዉ ክትትል እንዲደረግላቸዉ አድርገዋል። ማርቡርግ የተሰኘዉ ተሐዋሲ ልክ እንደኤቦላ፤ ከፍተኛ ትኩሳት፣ ማስመለስ እና ማስቀመጥ እንዲሁም ከባድ የደም መፍሰስን ያስከትላል። ማርቡርግም እንደኤቦላ ከሰዉነት በሚወጣ ማንኛዉም ፈሳሽ አማክኝነት ነዉ የሚተላለፈዉ። የገዳይነት ደረጃዉም ከ24 እስከ 88 በመቶ ከፍና ዝቅ እንደሚል ነዉ የተገለጸዉ።
የዩጋንዳ የጤና አገልግሎት ዋና ዳይሬክተር ጄን አሴንግ ለጀርመን የዜና ወኪል እንደገለጹት አሁን ህዝቡ ከፍተኛ ጥንቃቄ እንዲያደርግ መመሪያ ተላልፏል። የዓለም የጤና ድርጅት እንደሚለዉ በአምስቱ የአፍሪቃ ሃገራት በኤቦላ የተያዘዉ ቁጥር 7,178 ደርሷል፤ 3,338ቱን ደግሞ መግደሏ ተረጋግጧል።
ሸዋዬ ለገሠ
አርያም ተክሌ
</doc>
<doc docid='dw_17905005' lang='amh' type='mono' source='https://www.dw.com/am/am/የኤቦላ-ተሕዋሲ-ሥርጭትና-ሥጋቱ/a-17905005' term='ebola'>
በመንግሥታት ላይ ያነጣጠረዉ ወቀሳና ትችት ከተደጋጋመ በሕዋላ የቀፍሪቃ መሪዎች ሥለ ጉዳዩ ለመነጋገር ለመጪዉ ሰኞ ቀጠሮ ይዘዋል።ኤቦላ ካለፈዉ መጋቢት ወዲሕ ከአንድ ሺሕ ዘጠኝ መቶ በላይ ሰዎች ገድሏል።
ጀርመናዊዉ የሕፃናት ሐኪም ቬርነር ሽትራል «ካፕ አናሙር» የሚባለዉ ግብረ-ሠናይ ድርጅት በሚያስተዳድረዉ የሴራሊዮን ብቸኛ የሕጻናት ሆስፒታል መሥራት ከጀመሩ ገና ሁለት ሳምንታቸዉ ነዉ።ከ «እጥረት« ጋር ከተዋወቁም-እንዲሁ።ሥለ ኤቦላ ሲናገሩ ግን «እጥረት» የምትለዋን ቃል የወደዷት ያክል ይደጋግሟታል።
«ሆስፒታሉ በሀገሪቱ ዉስጥ ያለ ብቸኛ የሕጻናት ሐኪም ቤት ነዉ።ቤተ-ሙከራዉ ያለዉ ግን ከሆስፒታሉ በመኪና የሥድስት ሠዓት መንገድ እሚያጉዝ ሥፍራ ነዉ።በኤቦላ ተሕዋስ የሚጠረጠሩ በሽተኞች ደም ለምርመራ ተልኮ ዉጤቱ ለሐኪም ቤቱ እስኪደርስ ሰወስት ቀን ይፈጃል።»
አንዴ ይላሉ ሐኪሙ «ትኩሳቷ የናረ አንዲት ሕፃን ሆስፒታል ደረሰች።» እንደተለመደዉ የደም ናሙናዉ ቤተ-ሙከራ (ላቦላቶሪ) ተልኮ ዉጤቱ እስኪመጣ «ከሁለት ሐኪሞች በስተቀር የሚጠጋት አልነበረም።» ቀጠሉ ሐኪሙ፤ ምክንያቱም ለመላዉ «የሆስፒታሉ ሐኪሞችና ረዳቶቻቸዉ ያለዉ የመከላከያ ልብስ፤ጫማ፤መነፅርና ጓንት ሁለት ብቻ ነበርና።»
የቁሳቁሱ እጥረት ለሩቁ ታዛቢ ቀላል ይመስላል። ጀርመናዊዉ ሐኪም እንዳዩት ግን «ሕይወት እያስገበረ ነዉ።» ተሕዋሲዉ ሰዉ መልከፍ፤መግደል ከጀረበት ካለፈዉ መጋቢት ጀምሮ ብዙ ተወራ እንጂ የተደረገዉ ትንሽ ነዉ።
«ብዙ የተደረገ ነገር የለም።እኛ ብቻ ሳንሆን ድንበር የለሽ ሐኪሞች እና ሌሎች ድርጅቶችም ካለፈዉ ሚያዚያና ግንቦት ጀምሮ ድጋፍ እንዲደረግ በተደጋጋሚ እየጠየቁ ነዉ።የመከላከያ ቁሳቁሶች መዳረስ አለበት።ሕዝብን ማስረዳት አስፈላጊ ነዉ።»
ሥለ ኤቦላ ተሕዋሲ አደገኝነት መነገሩ፤ ሰዉ እንዲጠነቀቅ መመከር፤መታወጁ አልቀረም።ይሁንና ምክር፤ አዋጅ መገለጫዉ ሰዉን ከማስፈራራት በስተቀር የርዳታ ድርጅቶች እንደሚሉት የሥርጭቱ ሥፋት፤ የሟች በሽተኛዉ ቁጥርም አልቀነሰም።
ጀርመናዊዉi ሐኪም ዛሬም «እጥረት» የሚሉት ቁሳቁስና መድሐኒትን ለመስጠት ከወራት በፊት ቃል የገቡ በርካታ መንግሥታት ነበሩ። የዓለም ጤና ድርጅት (WHO) ቃል አቀባይ ታሪክ ጃሳሬቪች እንደሚሉት ቃሉ ግን እስካሁን ሙሉ በሙሉ ገቢር አልሆነም።
«አሁንም መጠየቃችንን እንቀጥላለን።አሁንም የሚገቡ የርዳታ ቃሎች አሉ።ይሁንና ቃሉ ገቢር መሆን አለበት።የበሽታዉን ሥርጭት ለመከላከል ቁሳቁሶችና ለጤና ሠራተኞች ክፍያ የሚዉለዉ ርዳታ መቀጠል አለበት።»
የአፍሪቃ መሪዎች በሽታዉ አምስት የምዕራብ አፍሪቃ ሐገራትን ካዳረሰ፤ኮንጎ ዴሞክራቲክ ሪፐብሊክም በበሽታዉ ከሠላሳ በላይ ዜጎችዋን መቅበሯ ከተረጋገጠ በኋላ ገና ስለበሽታዉ ሊነጋገሩ ለሰኞ ቀጠሮ ይዘዋል።የሕብረቱ ሥራ-አስፈፃሚ እንዳስታወቀዉ አዲስ አበባ የሚሰየመዉ ጉባኤ ኤቦላን በክፍለ-ዓለሚቱ ደረጃ በጋራ መከላከል የሚችልበትን ሥልት ይቀይሳል።
በድርንበር የለሽ የሐኪሞች ቡድን ሐላፊ በዡዋን ሊዩ እገላለፅ ግን «እሳቱን ለማጥፋት ወደሚነደዉ ሕንፃ ጠጋ ብሎ ዉሐ መርጨት እንጂ ስብሰባ፤ዉይይት፤መግለጫዉ ያሁኑን አደጋ ለማስወገድ የሚፈይደዉ የለም።
«መግለጫ ማዉጣት፤የጉዞ ካርታ መንደፍ፤ክትባትና መድሐኒት መፈለግ ጥሩ ነዉ።ዛሬ ግን እነዚሕ ሁሉ የበሽታዉን ሥርጭት አያቆሙትም።ሥርጭቱን ለመግታት መንግሥታት የሲቢልና የጦር እሴቶቻቸዉንና ባለሙያዎቻቸዉን ባስቸኳይ በመከላከሉ ላይ ሊያዉሏቸዉ ይገባል።ይሕን እሳት ለማጥፋት ወደሚጋየዉ ሕንፃ መሮጥ አለብን።»
ኤቦላ እስካሁን ከ1900 በላይ ሰዎች ገድሏል።ከሰወስት ሺሕ በላይ ለክፏል።የምዕራብ አፍሪቃ ሐገራትን ማሕበረ-ፖለቲካዊ እንቅስቃሴ እያሽመደመደ ነዉ።
አርያም ተክሌ
ነጋሽ መሐመድ
</doc>
<doc docid='dw_17895859' lang='amh' type='mono' source='https://www.dw.com/am/am/በኢትዮጵያ-ኤቦላን-የመከላከል-ጥረትና-የሕዝብ-አስተያየት/a-17895859' term='ebola'>
ኤቦላ ካለፈዉ ሳምንት ወዲህ ምሥራቅ አፍሪቃ ኮንጎ ዉስጥ ተገኝቷል የገደላቸዉ ሰዎች ቁጥርም እየጨመረ ነዉ። የዓለም የጤና ድርጅት ዘገባ እንደሚለዉ ዴሞክራቲክ ኮንጎም ተቀስቅሶ የገደላቸዉ ወደ31 ደርሰዋል። የድርጅቱ የኮንጎ ወኪል እንደሚሉት የበሽታዉ ስርጭት ከዋና ከተማ ኪንሻሳ በስተሰሜን 800 ኪሎ ሜትር ርቀት ላይ በሚገኝ አካባቢ የተወሰነ ነዉ። ከኮንጎ ሌላ፤ ከአራቱ የምዕራብ አፍሪቃ ሃገራት ጊኒ፣ ላይቤሪያ፣ ሴራሊዮን እና ናይጀሪያ ጎንም ሴኔጋል አሁን ተጨምራለች። እናም በሽታዉ በአፍሪቃ ስድስት ሃገራትን አዳርሷል።
የኤቦላ ተኀዋሲ ከዚህ ቀደም ሲከሰት ብዙም ነፍስ ሳይቀጥፍ በቶሎ በቁጥጥር ሥር ይዉል እንደነበር ነዉ መረጃዎች የሚያመለክቱት። የዘንድሮዉ ወረርሽኝ ግን በሰዉ ህይወት ላይ ከፍተኛ ጉዳት ከማድረስ አልፎ በበሽታዉ የተጎዱ አካባቢዎችን ለኤኮኖሚ ቀዉስ ጭምር መዳረጉ ተገልጿል።
ከበሽታዉ ሊያድን ይችላል ተብሎ በሙከራ ላይ የሚገኝ አንድ መድኃኒት ተኀዋሲዉ እንዲይዛቸዉ በተደረጉ ዝንጀሮዎች ላይ ተሞክሮ መሥራቱን አንድ ጥናት አመልክቷል። አሁንም ግን ኤቦላ የሚገድላቸዉ ሰዎች ቁጥር መጨመሩ እየተነገረ ነዉ። ዛሬ ከሞኖሮቪያ የወጣ መግለጫ እንደሚያመለክተዉ ኤቦላ የኤኮኖሚና ማኅበራዊ ጉዳዮች ላይ ከፍተኛ ተፅዕኖ አሳርፏል። በተለይ እንደላይቤሪያ ላሉ ገና ጦርነት ለማገገም በሚጥሩ ሃገራት ችግሩ ጉልበት አሽመድማጅ እንደሆነ ነዉ የተገለጸዉ። ወደምዕራብ አፍሪቃ ሃገራት በረራ መሰረዙም ሆነ ድንበሮችን መዝጋቱ ከአዎንታዊ ዉጤቱ አሉታዊዉ ማመዘኑም ተመልክቷል።
ሕዝቡ የኤቦላ ተኀዋሲን እንዲከላከል በተላለፈዉ የአፍሪቃ መንግሥታትና ዓለም ዓቀፍ ተቋማት የተባበረ ርብርብ አስፈላጊ መሆኑ ተጠቅሷል። በዚህ ጥሪ ላይም ታዋቂ ማለትም የቀድሞዉ የታንዛኒያ ፕሬዝደንት ምካፓ፣ የቀድሞዉ የናይጀሪያ መሪ ኦባሳንጆ፤ የኔልሰን ማንዴላ ባለቤት ግራሺያ ማሼል፤ እንዲሁም ሱኔጋላዊዉ ዘፋኝ ዩሱንዱር ጭምር ፊርማቸዉን አኑረዋል። ጥሪያቸዉም የኤቦላ ተኃዋሲ ስርጭት የሚገታበት መንገድ እንዲጠናከር ነዉ። በሽታዉ ከተከሰተባቸዉ ቀጥሎ በርካታ ተጓዦችን የሚያስተናግዱ ሃገራትም የጥንቃቄ ርምጃዎችን መዉሰድ ከጀመሩ ሳምንታት ተቆጥረዋል። ከእነዚህም ግንባር ቀደሞቹ ኢትዮጵያና ኬንያ ናቸዉ።
ኤቦላን ለመከላከል ኢትዮጵያ ዉስጥ በየአካባቢዉ ስለሚከናወኑ ተግባራት አስተያየታችሁን የላካችሁልን በርካቶች ናችሁ። ብዙዎቹ እንቅስቃሴዉ አላረካንም ቢሉም ተገቢዉ ሁሉ እየተደረገ መሆኑን ያመለከቱም ጥቂት አይባሉም።ኤቦላን ለመከላከል የሚደረጉ ጥረቶችን በሚመለከት የዕለቱ ጤናና አካባቢ ዝግጅት ከተለያዩ የኢትዮጵያ አካባቢዎች የአድማጮችን አስተያየት አካቷል።
ዝርዝሩን ከድምፅ መረጃዉ ያድምጡ
ሸዋዬ ለገሠ
አርያም ተክሌ
</doc>
<doc docid='dw_17895864' lang='amh' type='mono' source='https://www.dw.com/am/am/በኢትዮጵያ-ኤቦላን-የመከላከል-ጥረትና-የሕዝብ-አስተያየት/a-17895864' term='ebola'>

</doc>
<doc docid='dw_17880250' lang='amh' type='mono' source='https://www.dw.com/am/am/ኤቦላ-ከምዕራብ-ወደምሥራቅ-አፍሪቃ/a-17880250' term='ebola'>

</doc>
<doc docid='dw_17870189' lang='amh' type='mono' source='https://www.dw.com/am/am/ኤቦላ-እና-የኤኮኖሚ-ተፅእኖው/a-17870189' term='ebola'>
በምዕራብ አፍሪቃ እየተስፋፋ የሄደው ኤቦላ በአጭር ጊዜ ካልተገታ የማህበራዊና የኤኮኖሚ ቀውስ በማስከተል በሽታው የተዛመተባቸውን ሃገራት መንግሥታት ከፍተና ችግር ውስጥ እንደሚጥል እየተገለፀ ነው ። የኤቦላ ተኀዋሲ በንክኪ የሚተላለፍ በመሆኑ በሽታው በዋነኝነት በተስፋፋባቸው በላይቤሪያ ሴራልዮን ና ጊኒ የንግድ እንቅስቃሴ እንዲገታ አድርጓል ። ሶስቱ ሃገራት ድንበራቸውን የዘጉ ሲሆን ወደ እነዚህ ሃገራት የሚደረጉ በረራዎችም ለጊዜው ቆመዋል ። ይህም የሃገራቱን የቱሪዝምና የንግድ ኢንዱስትሪ በእጅጉ አዳክሟል ።በማዕድን ማውጣትና በልዩ ልዩ የኤኮኖሚ ዘርፎች የተሠማሩ ኩባንያዎች ሠራተኞቻቸውን ማስወጣታቸው ወይም እንዳይገቡ ማድረጋቸው በሃገራቱ ኤኮኖሚ ላይ ጫና ፈጥሯል ።ገበያው ንጉሴ ከብራሰልስ ዝርዝር ዘገባ ልኮልናል
ገበያው ንጉሴ
ኂሩት መለሰ
ነጋሽ መሐመድ
</doc>
<doc docid='dw_17880242' lang='amh' type='mono' source='https://www.dw.com/am/am/ኤቦላ-ከምዕራብ-ወደምሥራቅ-አፍሪቃ/a-17880242' term='ebola'>
ለሙከራ በተዘጋጀ መድኃኒት ሁለት በኤቦላ የተያዙ አሜሪካዉያን ዶክተሮች ታክመዉ ድነዋል፤ ቀደም ብሎ መድኃኒቱ የተፈተነባቸዉ ስፔናዊ ግን አልተረፉም።
«ላይቤሪያ ለተከታታይ ዘጠኝ ቀናት በህመም አልጋዬ ላይ ተኝቼ በየቀኑ ህመሜ እየጠናና እየደከምኩ ባለሁበት ሁኔታ ፈጣሪ ታምሜ እያለሁም እንደሚረዳኝ አምኜ በህይወቴም ሆነ በሞቴ እሱ እንዲከብር እፀልይ ነበር። ያኔ አላወቁም ነበር ግን አሁን እንደሰማሁት በዚያ ሳምንትም ሆነ ዛሬ በመላዉ ዓለም በሚሊዮን የሚቆጠሩ ሰዎች ስለእኔ ይፀልዩ ነበር። እኔም ይህ ሁኔታ በመላዉ ዓለም የሰዎች ህይወት ላይ ምን ያህል ተፅዕኖ እንዳሳደረ የሚተርኩ ታሪኮችንም ሰማሁ።እናም ቤተሰቦች ጓደኞችንም ሆነ ጭራሽ ፍፁም የማላዉቃችሁን ሰዎች ሁሉ ላደረጋችሁልኝ ድጋፍ የማመሰግንበት አቅም የለኝም። ግን አንድ ነገር ልነግራችሁ እችላለሁ የማገለግለዉ ለፀሎት መልስ የሚሰጠዉን ታማኝ አምላክ ነዉ። »
ዶክተር ኬንት ብሬንትሊ
ይህን የተናገሩት ላይቤሪያ ዉስጥ በሙያቸዉ ለመርዳት ተሰማርተዉ ሳለ በኤቦላ ተኅዋሲ ተይዘዉ ለሳምንታት ህክምና ላይ ከቆዩ በኋላ ለበሽታዉ ተብሎ በተዘጋጀዉ የሙከራ መድኃኒት ከቀናት በፊት ድነዉ ከሃኪም ቤት የወጡት አሜሪካዊዉ ዶክተር ኬንት ብሬንትሊ ናቸዉ። ኤቦላ በምዕራብ አፍሪቃ ሳይገደብ በተለያዩ አካባቢዎችም ብቅ እያለ ነዉ። በጎርጎሪዮሳዊ የዘመን ቀመር 1976ዓ,ም ኤቦላ ተኀዋሲ የታየዉ በሱዳኗ ናዛራ እና በዴሞክራቲክ ሪፑብሊክ ኮንጎ ግዛት ያምቡኩ እንደነበር የዓለም የጤና ድርጅት መረጃ ያመለክታል። ስሙም ያምቡኩ ከተማ ኤቦላ ከተሰኘዉ የኮንጎ ወንዝ አቅራቢያ ስለምትገኝ ከዚያዉ የተቀዳ ነዉ። በመጀመሪያ ኤቦላ የታየባት ሀገር ታዲያ ባለፈዉ ሳምንት መጨረሻ ዳግም ችግሩ መከሰቱን ይፋ አድርጋለች። የሀገሪቱ ባለስልጣናት እንደገለጹት በሰሜን ምዕራብ ኢኳቶሪያ ክፍለ ሃገር በርከት ያሉ ሰዎች በከባድ የትኩሳት ህመም መያዛቸዉን እና ምርመራ ከተደረገላቸዉ ስምንት ሰዎች መካከልም ሁለቱ በኤቦላ መያዛቸዉ ተረጋግጧል። ዳጂራ በተባለችዉ ከተማም 13 ሰዎች በተመሳሳይ ትኩሳት ህመም ህይወታቸዉ አልፏል። የጤና ጥበቃ ሚኒስትሩ ሌሎች 11 ተገልለዉ እየተጠበቁ መሆኑን ከ80 ሰዎች በላይ ደግሞ ክትትል እየተደረገባቸዉ እንደሆነ አመልክተዋል። ተኅዋሲዉ በመጀመሪያ ኮንጎ ዉስጥ በኤቦላ ወንዝ አካባቢ ከታየ አንስቶ በተደጋጋሚ በመጠነኛና በከፍተኛ ወረርሽኝ መልክ ተከስቶ እንደሚያዉቅ በመጠቆም የአሁኑ በምዕራብ አፍሪቃ ከሚታየዉ ጋ ግንኙነት አለዉ ለማለት እንደማይቻል ነዉ ተኀዋሲ ላይ ምርምር የሚያካሂደዉ በሃምበርግ ጀርመን የሚገኘዉ በርናርድ ኖህት ተቋም ኃላፊ ዶክተር ሽሚት ቻናዚት የሚፈልጹት፤
«በዚህ አካባቢ በተለይ ባለፉት ዓመታት ኤቦላ ተኀዋሲ እየደጋገመ በአነስተኛም ከፍተኛ ወረርሽኝ መልክ ተነስቷል። እናም ምናልባት ይህ የአሁኑ ወረርሽኝ በምዕራብ አፍሪቃ ከሚታየዉ ወረርሽኝ ጋ ግንኙነት ላይኖረዉ ይችላል።»
ኤቦላ አፍሪቃ ዉስጥ ካለፈዉ የካቲት ወር አንስቶ አሁን በአምስተኛ ሀገር ዉስጥ መገኘቱ ነዉ። ጊኒ፣ ላይቤሪያ፤ ሴራሊዮን፣ ናይጀሪያ እና ኮንጎ። የዓለም የጤና ድርጅትም የህክምና ባለሙያዎችና የታማሚዉን አካል ላለመንካት የሚረዱ የመከላከያ መሣሪያዎችን ወደኮንጎ መላኩን ትናንት አስታዉቋል። ኮንጎ ዉስጥ በሽታዉ የተቀሰቀሰበት አካባቢ ገጠር ነዉ። የበሽታዉ ወረርሽኝ ተቀስቅሶበታል በተባለዉ ስፍራም ተመሳሳይ የህመም ዓይነት ከሚታይባቸዉ እስካሁን ምርመራ ከተደረገላቸዉ የሁለቱ ብቻ ነዉ የተረጋገጠዉ። የተቀሩት ምርመራም ቀጥሏል። ዶክተር ቻናዚት እንደታማሚዎቹ ብዛት ተኀዋሲዉ የተገኘባቸዉ ቁጥር ማነሱ ምናልባት ምዕራብ አፍሪቃ ከተቀሰቀሰዉ የኤቦላ ዓይነት ይኸኛዉ ጉዳቱ አነስተኛ ሊሆን እንደሚችል ነዉ የሚገምቱት፤
«ምናልባት ይህ ሊሆን ይችላል ብዬ አስባለሁ፤ ምክንያቱም የሚሞቱ ሰዎች ቁጥር በጣም አነስተኛ ነዉ ከምዕራብ አፍሪቃዉ ጋ ስናወዳድረዉ፤ በወደ20 በመቶ ገደማ ነዉ። ስለዚህ ምናልባት ይህኛዉ ከፍተኛ ጉዳት የማያስከትል የተለየ የኤቦላ ተኀዋሲ ዓይነት ሊሆን ይችላል።»
ኤቦላ በምዕራብ አፍሪቃ ሃገራት የገደላቸዉ ሰዎች ቁጥር ከ1,400 ከፍ እንደሚል ነዉ ዘገባዎች የሚያመለክቱት። የዓለም የጤና ድርጅት ግን የለም ቁጥሩ ከዚህም ሊበልጥ ይችላል እያለ ነዉ። እንደድርጅቱ ግምትም በአካባቢዉ የሚኖሩ በርካታ ቤተሰቦች ታማሚዎች ሃኪም ቤት እንዲገቡ ስለማይፈቅዱ የታማሚዎችም ሆነ የሟቾች ቁጥር ከሚጠቀሰዉ እጅግ ሊበልጥ ይችላል። ይህን በማገናዘብ ይመስላል ሴራሊዮን ታማሚዎችን የደበቀ የሚቀጣበት ሕግ አዉጥታለች። ሴራሊዮን ዉስጥ በኤቦላ ተኀዋሲ የተያዙ ሰዎች ህክምና እንዳያገኙ የሚሠዉር በወንጀል በሁለት ዓመት እሥራት እንደሚቀጣ ታዉጇል። የሀገሪቱ የጤናና የንፅሕና ጥበቃ ሚኒስትር ሚያታ ካርገቦ፤ ታማሚዎች ከያሉበት እየተፈለጉ ባለዉ አቅም ክትትል የሚደረግበት ሁኔታ መጠናከር እንደሚኖርበት ነዉ ያሳሰቡት።
«የታመሙ ሰዎችን የምናገኝበትን የግንኙነት መስመር ማጠናከር መቻላችንን ማረጋገጥ አለብን፤ የታመሙ ሰዎችን የምናስስበትን የቅኝት እንቅስቃሴያችን ይበልጥ የተጠናከረ መሆኑን ማረጋገጥ ይኖርብናል፤ የታመሙ ሰዎች የሚያዙበትን ሁኔታ በማሻሻልም ታማሚዎች ወደእኛ የህክምና ማዕከል እንዲመጡ ማድረግ መቻል አልብን እንዲሁም ተነጥለዉ ለሚጠበቁበትም በበቂ ሁኔታ በሰዓቱ ተገቢዉን ርዳታ መስጠታችንንም ማረጋገጥ አለብን።»
ሴራሊዮን ለኤቦላ ለተጋለጡ ዜጎቿ የሚደረገዉን ክትትል ለማጠናከር ብትዘጋጅም በተኀዋሲዉ የተያዙ ወገኖቻቸዉን ለመርዳት ሲጥሩ በኤቦላ ተይዘዉ ህይወታቸዉን ያጡት የሀገሪቱ ዶክተር ነገር ግን አሁንም እንዳብሰለሰላት ነዉ። ዶክተር ሼክ ዑመር ካን ባለፈዉ ሐምሌ ወር መጨ,ረሻ ገደማ በኤቦላ ተይዘዉ አልጋ ላይ ሲወድቁ ከነበሩበት ገጠራማ አካባቢ በድንበር የለሽ ሃኪሞች ወደሚተዳደረዉ ሃኪም ቤት ነበር የተወሰዱት። መሃል ከተማ በምዕራባዉያን ሃኪሞች በሚንቀሳቀሰዉ የህክምና ማዕከል መድረሳቸዉ አንድ ነገር ቢሆንም አብነት አግኝተዉ ማገገማቸዉ ግን የሚታለም አልሆነም። በወቅቱ በሰዎች ላይ ያልተሞከረዉ ነገር ግን በቤተ ሙከራ በእንስሶች ላይ የተፈተሸዉ Z ማፕ የተሰኘዉ መድኃኒት ይሰጣቸዉ አይሰጣቸዉ በሚል ክርክር ተፈጠረ። ሌሎች የሙያ ባልደረቦቻቸዉ ለመሄድ ወደፈሩበት በኤቦላ የተበከለ አካባቢ በድፍረት ሄደዉ ዜጎቻቸዉን ሲረዱ የቆዩትን ዶክተር ማን ደፍሮ ያልተፈተነ መድኃኒት ይስጣቸዉ? ብሔራዊ ጀግና በዚህ ሁኔታ ከመግደል በሚል ሁሉም እጁን ሰበሰበና መድኃኒቱ ሳይሰጣቸዉ ዶክተር ካን አሸለቡ ላይነቁ። በሰዉ ላይ ባልተሞከዉ መድኃኒት መታከማቸዉ የተነገረዉ ሁለቱ አሜሪካዉያን ዶክተሮች አገግመዉ ከሃኪም ቤት የመዉጣታቸዉ ዜና ሲሰማ ግን በደፋሩ ዶክተር ህልፈተ ህይወየት ያዘኑ ሴራሊዮናዉያን ምነዉ በተሞከረባቸዉ ኖሮ የሚል ቁጭት ዉስጥ ገቡ። ትረፊ ያላት የዛሬ ሁለት ዓመት ወደላይቤሪያ ያቀኑት የአሜሪካዊዉ ዶክተር ኬንት ብሬንትሊ ነፍስ በሙከራዉ መድኃኒት ከመንገድ መመለሷ ያስደነቃቸዉ ዶክተር የሃኪም ቤት ሲወጡ እንዲህ ነበር ያሉት፤
«ዛሬ ተዓምራዊ ዕለት ነዉ። ነፍሴ በመትረፉ፣ ደህና በመሆኔና ከቤተሰቦቹም በመደባለቄ በጣም ተደስቻለሁ፤ እንደህክምና የበጎ ፈቃድ ባለሙያ እራሴን በዚህ ሁኔታ አስቤዉ በፍፁም አላዉቅም። ባለፈዉ ጥቅምት ወር ለሁለት ዓመታት ከሳምራዉያን በርስ ጋ ለመሥራት እኔና ቤተሰቤ ወደላይቤሪያ ስንሄድ ኤቦላ አልነበረም።»
ኤቦላ ከሰዉ ወደሰዉ የሚተላለፈዉ በተኀዋሲዉ ከተያዘዉ ሰዉ ሰዉነት የሚወጣ ማንኛዉን ፈሳሽ በመንካት መሆኑ ነዉ ተደጋግሞ የሚነገረዉ። ታማሚዎች ወደላይም ወደታችም የሚላቸዉ ሲሆን ከዉስም ሆነ ከዉጭ አካላቸዉ መድማት ይጀምራል በሽታዉ የመጨረሻ ደረጃ ሲደርስ። ይህ ማለትም ይህ ነዉ የሚባል ህክምና ማግኘት የማይችሉት በገጠራማዎቹ የምዕራብ አፍሪቃ ሃገራት የሚገኙት ታማሚዎች አካል በሙሉ በተኀዋሲዉ የመመረዝ አጋጣሚዉ ከፍተኛ ነዉ የሚሆነዉ። በሽተኞቹን በመርዳት ላይ የሚገኙ ሃኪሞች ለኤቦላ መጋለጣቸዉ የሚያመላክተዉም ይሄንኑ ነዉ። የብሪታኒያ ዜጋ የሆነ አንድ ወጣት ነርስም እዚያዉ ሴራሊዮን ዉስጥ በተኀዋሲዉ ተይዞ ወደሀገሩ ተወስዷል። በሌላ በኩል ላይቤሪያ ዉስጥ በተመሳሳይ ተግባር ተሠማርተዉ ሳለ በኤቦላ የተያዙት ላይቤሪያዊ ዶክተር እንደነ ዶክተር ብሬንትሊን የሙከራ መድኃኒት ቢሰጣቸዉም ሳይተርፉ መቅረታቸዉ ነዉ የተሰማዉ። አብርሃም ቦርቦር ላይቤሪያ ዉስጥ በZ-ማፕ እንዲታከሙ ተወስኖ መድኃኒቱ ከተሰጣቸዉ ሶስት ዶክተሮች አንዱ ነበሩ። የሀገሪቱ የማስታወቂያ ሚኒስትር እንደሚሉት ከሆነም የዶክተሩ ሞት ከፍተኛ ድንጋጤ ነዉ የፈጠረዉ፤ ምክንያቱም እሁድ ዕለት የነበሩበት ሃኪም ቤት ዉስጥ ከመኝታቸዉ ተነስተዉ ሲንጎራደዱ ታይተዉ፤ በጥቂት ቀናት ይወጣሉ የሚል ተስፋ በሁሉም ዘንድ አሳድረዉ ነበር። ግን አልሆነም ማምሻዉን አረፉ። ሌሎቹ ማለትም አንደኛዉ ዩጋንዳዊ ሌላኛዉ ናይጀሪያዊ የሆኑት እና ላይቤሪያ ዉስጥ የሚሠሩት ሁለቱ ዶክተሮች ግን አሁንም ህክምናቸዉን ቀጥለዋል። የተጠቀሰዉ መድኃኒት ቀደም ሲልም ከላይቤሪያ ወደሀገራቸዉ የተወሰዱት የስፓኝ ዜጋ ለሆኑት ወንጌላዊ ቄስ የተሰጣቸዉ ቢሆንም አላዳናቸዉም። ጃፓን አሁን ለከባድ ኢንፍሉዌንዛ የሚረዳ አንድ መድኃኒት የኤቦላ ወረርሽኝ እንዳይስፋፋ ሊጠቅም ይችላል በሚል ለመርዳት ዝግጁ መሆኗን አሳዉቃለች። የሀገሪቱ ካቢኔ ዋና ጸሐፊ ዮሺሂዴ ሱጋ ትናንት እንደገለፁት የዓለም የጤና ድርጅት ጥያቄ የሚያቀርብላቸዉ ከሆነ መድኃኒቱ ዝግጁ ነዉ። እንዲያም ሆኖ ጃፓን አለኝ የምትለዉ መድኃኒት ኤቦላን ለማከም ይችል እንደሁ የአሜሪካን የምግብና የመድኃኒት አስተዳደር ሙከራ እንዲያደርግበት ተጠይቆ ምላሽ እየተጠበቀ ነዉ። ጃፓን ከ20,000 በላይ ሰዎች ለማከም የሚችል የመድኃኒት ክምችት አለኝ ባይ ናት፤ መፈተን ግን ይኖርበታል።
በሌላ በኩል በምሥራቅ አፍሪቃ እንደኬንያ ሁሉ በርካቶችን የምታስተናግደዉ ኢትዮጵያ የኤቦላ ታማሚዎች ቢያጋጥሙ ለብቻ የሚቆዩበት አስር አልጋዎች ያሉት ሃኪም ቤት መዘጋጀቱን የሀገሪቱ የጤና ጥበቃ ሚኒስትር ማስታወቃቸዉን ዘገባዎች ያመለክታሉ። ዶክተር ከሰተብርሃን አድማሱ እስካሁን በተኀዋሲዉ የተያዘ ሰዉ አለመገኘቱን በመግለፅ ሃኪም ቤቱ 50 አልጋዎች እንዲኖረዉ ለማድረግ መታቀዱንም አስተድተዋል። ሃኪም ቤቱ ቢዘጋጅም ለጊዜዉ አጣዳፊ ነገር የለም ማለታቸዉም ተጠቅሷል። ኢትዮጵያ ኤቦላን ለመከላከል የምታደርገዉን ዝግጅት እንዲያብራሩልን የሚኒስቴር መስሪያ ቤቱን የህዝብ ግንኙነት ጠይቀን ኤቦላን በሚመለከት መግለጫ የሚሰጡትን ሁለት ተጠሪዎች አድራሻ ብናገኝም ይመለከታቸዋል የተባሉትን ደዉለን ልናገኛቸዉ አልቻልንም። በተለይ የኢትዮጵያ ኅብረተሰብ የጤና ተቋም ኃላፊ ዶክተር ዳዲ ጂማ ጸሐፊያቸዉ ለጊዜዉ ሥራ ላይ መሆናቸዉን ገልጸዉ አድረን እንድንደዉል ነግረዉናል። ሆኖም ዛሬም ብንደዉል ልናገኛቸዉ ባለመቻላችን የሚደረገዉን በትክክል ማካተት አልቻልንም።
ሸዋዬ ለገሠ
ሂሩት መለሰ
</doc>
<doc docid='dw_17852896' lang='amh' type='mono' source='https://www.dw.com/am/am/የአፍሪቃ-ሕብረትና-ኢቦላ/a-17852896' term='ebola'>
አስታውቃለች ። በምዕራብ አፍሪቃ እየተሠራጨ ስላለው የኤቦላ ቫይረስ የአፍሪቃ ሕብረት መግለጫ ሰጥቷል። የሕብረቱ ማሕበራዊ ጉዳይ ኮሚሽነር ዶ/ር ሙስጦፋ ካሉሉና የተባበሩት መንግሥታት የጤና ጥበቃ ድርጅት ዳብል ዩ ኤች ኦ » ተጠሪ ዶ/ር ፒዬር ፒሌቡ ሁለቱማ በጋራ ማብራሪያ ያቀረቡ ሲሆን በሥፍራው የተገኘው የአዲስ አበባው ዘጋቢአችን ጌታቸው ተድላ ኃይለ ጊዮርጊስ ተከታዩን ዘገባ ልኮልናል።
ጌታቸው ተድላ ኃይለ ጊዮርጊስ
ሂሩት መለሰ
ተክሌ የኋላ
</doc>
<doc docid='dw_17839612' lang='amh' type='mono' source='https://www.dw.com/am/am/የኤቦላ-የኤኮኖሚ-ተፅእኖ-በምዕራብ-አፍሪቃ/a-17839612' term='ebola'>
የኤቦላ ወረርሽኝ በርካታ ሰዎችን የገደለበትን ምዕራብ አፍሪቃን ከሁለት አቅጣጫ አደጋ ላይ ጥሏል ። በአካባቢው እስካሁን በሽታው የገደላቸው ሰዎች ቁጥር ከዕለት ወደ እለት እየጨመረ እጅግ አሳሳቢ ደረጃ ላይ ከመድረሱም በላይ በሽታው ያስከተለው የኤኮኖሚ ቀውስም ቀላል የሚባል አይደለም ።በንክኪና ከሰውነት በሚወጣ ፈሳሽ በሚተላለፈው በገዳዩ ኤቦላ ምክንያት ተውሃሲው በተሰራጨባቸው ሃገራት የንግድ ልውውጥ ቀንሷል ።የአገልግሎት ሰጭ የንግድ ተቋማት ገበያም ቀዝቅዟል ። የተለያዩ አየር መንገዶች ወደ ምዕራብ አፍሪቃ የሚያካሂዷቸውን በረራዎች ማቆማቸው የሃገራቱን ኤኮኖሚ እየጎዳ ነው ።
ፊሊፕ ዛንድነር
ይልማ ኃይለ ሚካኤል
ኂሩት መለሰ
ሸዋዬ ለገሠ
</doc>
<doc docid='dw_17833331' lang='amh' type='mono' source='https://www.dw.com/am/am/ኤቦላን-የመከላከሉ-ጥንቃቄ/a-17833331' term='ebola'>
አሁንም ሌላ ዶክተር በኤቦላ መያዛቸዉን ናይጀሪያ አረጋግጣለች። የሰዎች ከቦታ ቦታ የመዘዋወር ልማድ ከፍ እያለ በመሄዱ ምክንያት በአንድ አካባቢ የተከሰተ ወረርሽኝ ወደሌላ የሚዛመትበት አጋጣሚ እየፈጠነ መሄዱ በግልፅ እየታየ ነዉ። ለዚህም ነዉ ኤቦላ ዛሬ የጥቂት አፍሪቃ ሃገራት ብቻ ሳይሆን የዓለምን ትኩረት የሳበዉ። ስለሌሎች ሃገራት የጥንቃቄ ርምጃ ስናወሳ ኢትዮጵያስ ማለታችን አይቀርም፤ በአፍሪቃ መዲናነቷ የበርካታ አፍሪቃ ሃገራት ዜጎች መዳረሻ የሆነችዉ አዲስ አበባን ጨምሮ በድንበር አካባቢ ምን እየተደረገ ይሆን?
ከሁለት ሳምንታት በፊት ከላይቤሪያ ወደናይጀሪያ ሄዶ አዉሮፕላን ማረፊያ ሲደርስ ህመሙ አጣድፎት ሃኪም ቤት የተወሰደዉ የላይቤሪያ ዜጋ የበሽታዉ ምንነት እስኪጣራ ፋታ ሳይሰጥ ህይወቱን የነጠቀዉ ኤቦላ መሆኑ የተሰማዉ ካለፈ በኋላ እንደነበር አይዘነጋም። የሕመሙ ምንነት ከታወቀ በኋላም እሱን ተቀብሎ ያከመዉ ሃኪም ቤትና ያስታተሙ ሃኪሞች ለጊዜዉ ተገልለዉ ክትትል እንዲደረግባቸዉ ተወሰነ በዚህ መሃልም አንደኛዉ ዶክተር በአይምሬዉ የኤቦላ ተሕዋሲ መያዛቸዉ ትናንት ተረጋገጠ። በናይጄሪያዋ ሌጎስ ከተማ የኤቦላ ተሕዋሲ ህይወቱን ያሳጣዉን ላይቤሪያዊ በማከም ሂደት በቅርበት መገኘታቸዉ የተገለጸ በተሕዋሲዉ ሳይያዙ አልቀሩም በሚል የተጠረጠሩ ሰዎች ቁጥር ስምንት መድረሱም ተሰምቷል።
ይህ ተሕዋሲ ቀደም ሲልም ሴራሊዮን ዉስጥ ኤቦላ በተዛመተበት የገጠር አካባቢ ገብተዉ የህክምና ርዳታ ይሰጡ ከነበሩ ዶክተሮች የአንዱን ህይወት ነጥቋል። እንደዉም የእሳቸዉ ሞት ሌሎች የሀገሬዉ ዶክተሮች ላይ ባስከተለዉ ሽብርና ፍርሃት የተነሳ የራሳቸዉን ዜጎች ለመርዳት ችግሩ ወዳለበት አካባቢ እንዳይሄዱ እናደረጋቸዉ ተሰምቷል። በዘር በቀለም የማይመስሏቸዉ ምዕራባዉያን የድንበር የለሽ ሃኪሞች ባልደረቦችና የቀይ መስቀል የበጎ ፈቃድ አገልጋዮች ችግሩን ለመጋፈጥ መገደዳቸዉን መዘገባችን ይታወስ ይሆናል።
ኤቦላ የዝንጀሮ ሥጋን በመብላት የሚመጣ ያልተለመደ ተሕዋሲ ነዉ የሚሉና ችግሩን በርካታ የዝንጀሮ ዓይነቶች የሚገኙባት የአፍሪቃ ጣጣ አድርገዉ ለማየት የሚሞክሩ ቢኖሩም ኤቦላ ግን ሌሎቹንም የሚምር ዓይነት አልሆነም። ላይቤሪያ ዉስጥ የነበሩ ሁለት የአሜሪካን ዜጎች በቫይረሱ ተይዘዋል። ታማሚዎቹ ሳምራዉያን የተሰኘዉ ግብረ ሠናይ ድርጅት ባልደረቦች ሲሆኑ አንደኛዉ ዶክተር፤ ሌላኛዋ ደግሞ ወንጌላዊ ናቸዉ። ሁለቱንም ወደሀገራቸዉ በመዉሰድ በተገለለ ቦታ አቆይቶ የሚቻለዉን ሁሉ የህክምና እርዳታ ለማድረግ ዝግጅቱ መጠናቀቁም ተገልጿል። የጀርመኑ የሃምበርግ ዩኒቨርሲቲ ክሊኒክ በኤቦላ ተሕዋሲ የተያዙ ህመምተኞችን በልዩ ጥንቃቄ ባዘጋጀዉ የህክምና ክፍሉ ተቀብሎ ለማስታመም ዝግጁ መሆኑን ባለፈዉ ሳምንት መጨረሻ ቢያሳዉቅም እስካሁን ያመለከተ እንደሌለ ገልጿል። እንዲያም ቢሆን ዝግጁነቱን እንደተጠበቀ እንደሚሰነብት ነዉ ያመለከተዉ።
ከምስራቅ አፍሪቃ ሃገራት የበርካቶች መመላለሻ የሆኑት ኬንያንያ ኢትዮጵያም የየራሳቸዉን የጥንቃቄ ርምጃዎች ለመዉሰድ መዘጋጀታቸዉን ተናግረዋል። ኢትዮጵያ የአፍሪቃ ኅብረት መቀመጫነቷን ጨምሮ የተለያዩ ዓለም ዓቀፍ ድርጅቶችን በማስተናገዷ ወደሀገር የሚገቡትም ሆነ የሚወጡት ወገኖች እንቅስቃሴ እያደር እያደገ መምጣቱ የሚታይባት ሀገር ከሆነች ከራረመች። የአየር መጓጓዣዉ ብቻ ሳይሆን የደረቅ ወደብና ድንበር ግንኙነቶቿ ከሰዎች ከቦታ ወደቦታ የመዘዋወር ልማድ ማደግ ጋ ተገናኝቶም በአጎራባች ሃገራት የሚከሰተዉ ብቻ ሳይሆን ከቅርብ ርቀት የሚገኙትን የሚያሳስበዉ ችግር ሊደርስባት አይችልም ከማይባልበት ጊዜ ላይ የተደረሰ ይመስላል። እናም ካለፉት ወራት አንስቶ ምዕራብ አፍሪቃን ማስጨነቅ የጀመረዉ የኤቦላ ተሕዋሲ ባንድም ሆነ በሌላ መንገድ ሀገር ዉስጥ ቢገባ ሊደረጉ ስለሚገባቸዉ ጥንቃቄዎች የተባለ እና የተደረገ ነገር እንዳለ ለማወቅ ወደጤና ጥበቃ ሚኒስቴር የሕዝብ ግንኙነት ክፍል ደወልን። የኢትዮጵያ የማኅበረሰብ ጤና ተቋም ይህን በሚመለከት እየሠራ መሆኑ ተገልጾልን የተቋሙን የሕዝብ ግንኙነት አገኘናቸዉ በስልክ፤ አቶ አቤል የሻነህ፤ እስካሁን ጉዳዩን ይፋ ለማድረግ ጊዜ የወሰደበት ምክንያት በሽታዉን በተመለከተ የተረጋገጠ ምልክት ሀገር ዉስጥ ባለመታየቱ መሆኑንም አቶ አቤል ጨምረዉ ገልጸዋል።
ኤቦላ ከዚህ ቀደም ከተከሰተባቸዉ ሃገራት አንዷ ምሥራቅ አፍሪቃ ዉስጥ የምትገኘዉ ዩጋንዳ ናት። የዛሬ ሁለት ዓመት ሐምሌ ወር ዉስጥ በሽታዉ መቀስቀሱ ይታወሳል፤ በምዕራብ አፍሪቃ አራት ሃገራት ካለፈዉ የካቲት ወር ጀምሮ የኤቦላ ተሕዋሲ መታየትና ጉዳት ማድረስ ከጀመሮ አንስቶም ዩጋንዳ አብራ እየተጠቀሰች ትገኛለች። የጤና ጥበቃ ሚኒስቴሯ ግን ለጊዜዉ በዚህ ወቅት የታየ ነገር አለመኖሩን እየገለጸ ነዉ። ዩጋንዳ ከደቡብ ሱዳን ባላት ቀጥታ የድንበር ጉርብትና እና የሰዎች የመንቀሳቀስ ባህሪ አኳያ ተሕዋሲዉ እዚያ ቢታይ ወደደቡብ ሱዳን ለመሻገር የሚገደዉ አይመስልም። በአሁኑ ወቅት ደግሞ በርካታ የደቡብ ሱዳን ስደተኞች ወደኢትዮጵያ ምዕራባዊ ግዛቶች እየገቡ መሆኑ በተደጋጋሚ ይነገራል። በኢትዮጵያም ሆነ በአብዛኛዉ የአፍሪቃ ባህል የታመመ ወዳጅ ዘመድን በርቀት ሳይሆን በቅርበት እየዳበሱ ማስታመም የኖረ ጉዳይ ነዉ። ኤቦላ ተሕዋሲ ደግሞ የታማሚዉን ሰዉ አካልና ከሰዉነቱ የሚወጣ ማንኛዉንም ፈሳሽ በመንካት እንደሚተላለፍ ነዉ በተደጋጋሚ የሚገለፀዉ፤ ምልክቱ ያለበት ሰዉ ቢያጋጥም ሰዎች ምን ዓይነት ጥንቃቄ ማድረግ እንደሚገባቸዉ ኅብረተሰቡ በሚደርሰዉ መንገድ በራዲዮም ሊሆን ይችላል መመሪያ ተላልፎ ይሆን?
የኤቦላ ተሕዋሲ ወረርሽኝ ስጋት ቀደም ሲል ለመጠቆም እንደተሞከረዉ በምዕራብ አፍሪቃ ሃገራት ብቻ አልተወሰነም። ስዑድአረቢያ ሰሞን ወደሴራሊዮን ተጉዞ የነበረ አንድ ዜጋዋ ከበሽታዉ ምልክቶች አንዳንዱ ስለታየበት ለብቻ ገለል አድርጋ ህክምናና ምርመራ መጀመሯ ዛሬ ተሰምቷል። የ40 ዓመቱ የሳዉዲ ዜጋ ለንግድ ጉዳይ ነበር ወደምዕራብ አፍሪቃዊቱ ሀገር የተጓዘዉ ሲመለስ ግን በኤቦላ ተሕዋሲ የተያዘ ሰዉ የሚያሳየዉ ዓይነት ከፍተኛ ትኩሳት እንደገጠመዉ ነዉ የተነገረዉ። ጄዳ በሚገኝ ሃኪም ቤት ዉስጥ አሁን ገለል ተደርጎ የህክምና እርዳታ እየተደረገለት የሚገኘዉ ሰዉ ደም ከዓለም የጤና ድርጅት ጋ በመተባበር ወደሚሠራ ዓለም ዓቀፍ ቤተ ሙከራ ለምርመራ ተልኳል።
ኤቦላ ተሕዋሲ በከፍተኛ ትኩሳት ጀምሮ፣ ማስቀመጥና ማስመለስን ያስከትልና ሲጠናም ከተለያዩ የሰዉነት ክፍሎች መድማትን ያስከትላል። ዓለም ዓቀፍ የልማት ባንክ የዚህን ተሕዋሲ ወረርሽኝ ለመግታት ለሶስት ምዕራብ አፍሪቃ ሃገራት ማለትም ላይቤሪያ ሴራሊዮንና ጊኒ የ260 ሚሊዮን ዶላር ብድር ለመስጠት ተዘጋጅቷል። ባለፈዉ ሳምንት ዓርብ ዕለትም እንዲሁ የዓለም የጤና ድርጅት ይህንኑ ተሕዋሲ ለመዋጋት ያዘጋጀዉ እቅድ 100 ሚሊዮን ዶላር እንደሚያስፈልግ አመልክቷል።
ሸዋዬ ለገሠ
ሂሩት መለሰ
</doc>
<doc docid='dw_17833336' lang='amh' type='mono' source='https://www.dw.com/am/am/ኤቦላን-የመከላከሉ-ጥንቃቄ/a-17833336' term='ebola'>

</doc>
<doc docid='dw_17827131' lang='amh' type='mono' source='https://www.dw.com/am/am/የኤቦላ-ስጋትና-የጥንቃቄዉ-ዘመቻ/a-17827131' term='ebola'>
የጊኒ፣ ላይቤሪያ፣ ሴራሊዮን እና አይቮሪኮስት መሪዎች ዛሬ በጊኒ ዋና ከተማ ኮናክሪ ላይ ከዓለም የጤና ድርጅት (WHO) ኃላፊ ማርግሬት ቻን ጋ በመሆን ተሕዋሲዉን ለመዋጋት የሚያስችል የጋራ እቅድ ይፋ ያደርጋሉ። የዓለም የጤና ድርጅት እቅዱን ተግባራዊ ለማድረግ 100 ሚሊዮን ዶላር እንደሚያስፈልግ አመልክቷል።
ባለፈዉ የካቲት ወር ነዉ በጊኒ ገጠራማ ቀበሌዎች የመጀመሪያዉ የኤቦላ ተሕዋሲ ምልክት የታየዉ። ወራት ቆይቶ ደግሞ እንደሰደድ እሳት ወደሌላ ከተሞች ብቻ ሳይሆን ወደጎረቤት ላይቤሪያ እና ሴራሊዮን፤ ከራርሞ ወደናይጄሪያ ተዛመተ። እስከትናንት በተጠቀሱት ሃገራት በኤቦላ ሕይወታቸዉን ያጡት 729 መድረሳቸዉን የዓለም የጤና ድርጅት በእንግሊዝኛ ምህጻሩ WHO አረጋግጧል። 1,323 ደግሞ በተሕዋሲዉ መያዛቸዉ ይገመታል። ኤቦላ በታሪኩ እንዲህ በአጭር ጊዜ በርካታ አካባቢዎችን ሲያዳርስ እና ከፍተኛ ጉዳትንም ሲያደርስ የመጀመሪያዉ ነዉ ተብሏል። የሰዎች ከቦታ ወደቦታ የመንቀሳቀስ ልማድና ምክንያት እያደር በመጨመሩም የተሕዋሲዉ ስጋት ወረርሽኙ በተቀሰቀሰበት አካባቢ ብቻ የሚገታ አልሆነም።
ረሃብ፣ ጦርነት እንዲሁም ሌሎች በሽታዎች የሚቀጥፉት ሰዉ ሳያንስ አሁን ስሙ የገነነዉ ይህ ተሕዋሲ ደግሞ የሚጥለዉ ግዳይ እንዳይበረክት ርብርቦሹ በአፍሪቃ ብቻ አልተገደበም። ፊት አዉራሪዉ WHO ቢሆንም የምዕራብ አፍሪቃ የኤኮኖሚ ማኅበረሰብ፣ ECOWAS፣ የዩናይትድ ስቴትስ የበሽታዎች መቆጣጠሪያ እንዲሁም የአዉሮጳ ኮሚሽን የገንዘብና የባለሙያዎች ድጋፍ እያደረጉ ነዉ። በምዕራብ አፍሪቃ በኤቦላ ክፉኛ ከተጎዱት የጊኒ፣ ላይቤሪያ እና ሴራሊዮን እንዲሁም አይቮሪኮስት መሪዎች ጋር በመሆን የተሕዋሲዉን ወረርሽኝ ለመግታት የተዘጋጀዉን እቅድ ይፋ የሚያደርገዉ የዓለም የጤና ድርጅት ለዚሁ ተግባር የሚያስፈልገዉን የገንዘብ መጠን ከወዲሁ አሳዉቋል። የድርጅቱ ቃል አቀባይ ፓዉል ጋርዉድ፤
«ለወረርሽኙ ምላሽ ለመስጠት ለተዘጋጀዉ እቅድ ወደ100 ሚሊዮን ዶላር ገደማ እንደሚያስፈልግ ተናግረዋል። እቅዱ ወረርሽኙን ለመከላከል የሚደረገዉን ዘመቻ የሚያግዙ የህክምና ባለሙያዎችን ዓይነትና ብዛትም ለይቷል። ይህም ዶክተሮችን፣ ነርሶችን፣ አገልግሎት አቅራቢዎችን፣ ወረርሽኝ የሚያጠኑ ተመራማሪዎች፣ የመረጃ ልዉዉጥ ባለሙያዎች እንዲሁም ከማኅበረሰቡ አባላት ጋ እንዲነጋገሩ እና ስለጤና አገልግሎቱ መልዕክቶችን በማዳረስ በተቻለ መጠን ህክምናዉን አስቀድመዉ ማግኘታቸዉን ማረጋገጥ እንዲቻል ኅብረተሰቡን በማነቃቃት የተካኑ ባለሙያዎችን ሁሉ ያካትታል።»
እስካሁን በርካታ ሰዎችን ኤቦላ የፈጀዉ ጊኒ፣ ላይቤሪያና ሴራሊዮን ነዉ። ናይጀሪያ ዉስጥ ህይወቱ ያለፈዉ አንድ ሰዉ ሲሆን እሱም የላይቤሪያ ዜጋ ነዉ። ናይጀሪያ ይህን ሰዉ በቅርበት ያስታመሙ ሁለት ዜጎቿን ገለል አድርጋ በተሕዋሲዉ መያዝ አለመያዛቸዉን በማጥናት ላይ ናት። ሌሎች 69 በተመሳሳይ የተጠረጠሩ ሰዎችም ተገልለዉ ክትትል እየተደረገ ነዉ። አሜሪካም ምዕራብ አፍሪቃ ዉስጥ ይሠራ የነበረ አንድ የእርዳታ ሠራተኛ የነበረና በገዳዩ ኤቦላ ተሕዋሲ የተያዘ ዜጋዋ ወደአትላንታ ኢሞሪ ዩኒቨርሲቲ ሃኪም ቤት ተወስዶ በከፍተኛ ጥንቃቄ እንዲታከም እንደምታደርግ አመልክታለች። ሴራሊዮን በተሕዋሲዉ ከተጎዱት ሃገራት አንዷ በመሆኗ በአሁኑ ወቅት ኤቦላ እንዳይዛመት የበኩሏን ጥንቃቄ እያደረገች ሲሆን በተሕዋሲዉ የተያዙ ወገኖችን ሲያክሙ የነበሩ በዚሁ ሰበብ ህይወታቸዉ ዶክተሯንም ሃዘን እያስተናገደች ነዉ። በስፍራዉ የዶቼ ቬለዉ አቡበከር ጃሎ የዶክተሩ ሞት ያስከተለዉን ስሜት እንዲህ ያስረዳል፤
«ይህ ማለት በርካታ ሰዎች ፍርሃት ገብቷቸዋል፤ በዚያ ላይ ተሕዋሲዉ ወደተስፋፋበት የሴራሊዮን ግዛት ደፍሮ ለመሄድ ፈቃደኛ የሆነ ዶክተር እንዳይኖር አድርጓል፤ አሁን ተህዋሲዉን የመዋጋቱ ኃላፊነት እንደድንበር የለሽ ሃኪሞች፤ የዓለም የጤና ድርጅትና ቀይ መስቀል ባሉ የዓለም ዓቀፍ የጤና እና የእርዳታ ድርጅቶች ትከሻ ላይ ወድቋል።»
ላይቤሪያ የዛሬዉን ቀን የኤቦላን ተሕዋሲ ከአንዱ ወደሌላዉ እንዳይዛመት መከላከል የሚያስችል የመድሃኒት መርጫ ቀን እንዲሆን በብሄራዊ ደረጃ ኣዉጃለች። እጅግ ተፈላጊ ያልሆኑ የመንግስት ሠራተኞችም ቢያንስ ለ30 ቀናት ከስራ ገበታዉ በእረፍት ስም እንዲገለሉ የማድረግ ርምጃ ወስዳለች። ተገልጿል። የአፍሪቃ ኅብረት የሶማሊያ ሰላም አስከባሪ ተልዕኮ AMISOM ከሴራሊዮን ሊካሄድ የነበረዉን የወታደሮች ለዉጥ ለጊዜዉ መሰረዙን አስታዉቋል። የAMISOM ቃል አቀባይ ኮሎኔል አሊ አደን ሁመድ ለዘጋቢዎች እንደገለጹት የሰላም አስከባሪ ተልዕኮዉ የኤቦላ ተሕዋሲ ስርጭትን ለመከላከል ከሴራሊዮን ሊመጡለት የነበሩት ወታደሮች ለጊዜዉ እንዳይመጡ ማድረጉን አመልክተዋል።
ኤቦላ ከባድ የሆነ የጡንቻ ህመም፣ ከፍተኛ ትኩሳት፣ የራስ ምታትና እጅግ ከጠናም የማይቋረጥ የደም መፍሰስ የሚያስከትል ተሕዋሲ ነዉ። በኤቦላ ተሕዋሲ ከተያዘ ሰዉ አካል የሚወጡ ማንኛዉም ዓይነት ፈሳሾችን በመንካት እንጂ በአየር የማይተላለፍ ቢሆንም በሚገባ በሳሙናና ሙቅ ዉሃ መታጠብ ተሕዋሲዉን ሊገድለዉ እንደሚችል ይነገራል። በተሕዋሲዉ ከተያዘ ግለሰብ ጋ የቅርብ ግንኙነትና መነካካት ለበሽታዉ የመጋለጥ አጋጣሚን ከፍ እንደሚያደርገዉየጤና ባለሙያዎች ያሳስባሉ።
ሸዋዬ ለገሠ
አርያም ተክሌ
</doc>
<doc docid='dw_17788600' lang='amh' type='mono' source='https://www.dw.com/am/am/ኤቦላ-በምዕራብ-አፍሪቃ/a-17788600' term='ebola'>
በኤቦላ ቫይረስ ወይም ተህዋሲ አማካኝነት የሚመጣዉ ህመም ወይም ከባድ ትኩሳት ሰዎችን የሚያጠቃ አደገኛ በሽታ ነዉ። አንድ ሰዉ በዚህ ተህዋሲ ከተያዘ ከሁለት ቀን እስከ ሶስት ሳምንታት ከፍተኛ ትኩሳት የጉሮሮ እና የጡንቻ ሕመም እንዲሁም የራስ ምታት ያሰቃዩታል። ማቅለሽለሽ፣ ማስመለስና ማስቀመጥ ይከተላል። በእነዚህ ምክንያትም ኩላሊትና ጉበት ተግባራቸዉ ይስተጓጎላል ያኔም ከሰዉነት ደም መፍሰስ ይጀምራል። ከመነሻዉ የኤቦላ ተህዋሲ ወደሰዎች የተጋባዉ ቫይረሱ ከተያዙ ዝንጀሮዎችና የሌሊት ወፎች የወጣ ፈሳሽ አማካኝነት እንደሆነ ነዉ መረጃዎች የሚጠቁሙት።
ከሶስት ወራት በፊት ጊኒ ዉስጥ በሽታዉ ተቀንስሶ ወደ60 የሚሆኑ ሰዎችን በወቅቱ ቀጥፏል። በሽታዉ እንዲህ በርካታ ሰዉ ሲፈጅም ለመጀመሪያ ጊዜ መሆኑ ነዉ የተገለጸዉ። ከሁሉም ቀዳሚዉና ተህዋሲዉንም ወደዚያዉ ሳያመጣ እንዳልቀረ የሚገመተዉ የበሽታዉ ሰለባ በሀገሪቱ ገጠራማና በደን የተከበበ ስፍራ ነበር የተገኘዉ። ቀደም ሲል እንደተገለፀዉ ሰዎች ትኩሳትም ስለነበረዉ ልማደኛዋ ወባ ህይወቱን ቀማችዉ ብለዉ ነዉ የገመቱት እናም ለቀብር በማዘጋጀቱ ሂደት አካሉን ለመንካት አልተጠነቀቁም አልፈሩምም። ኤቦላ እንደወባ አይደለምና ሟቹን በመንካት ብቻ በርካቶች ለአደገኛዉ ተህዋሲ ተጋለጡ።
በርካቶችም ግራ በመጋባት የታመሙ የቤተሰብ አባላቶቻቸዉን ለተሻለ ህክምና እያሉ ወደዋና ከተማዋ ወሰዱ። እዚያ ነዉ እንግዲህ በገዳይነቱ የሚታወቀዉ የኤቦላ ተህዋሲ መንሰራፋቱ የተደረሰበት። በጣም ከፍተኛ ትኩሳት አስከትሎ በአፍንጫና በጆሮ ደም እንዲፈስ የሚያደርገዉ የኤቦላ ተህዋሲ በዚህኛዉ የአፍሪቃ ሃገራት ከዚህ ቀደም አጋጥሞ የማይታወቅ በሽታ መሆኑን ነዉ ዘገባዎች የሚያመለክቱት። ከቅርብ ወራት ወዲህ ግን በምዕራብ አፍሪቃዋ ሀገር ጊኒ ዉስጥ ሲገኝ በዚያ ብቻ አልተገደበም ወደላይቤሪያና ሴራልዮንም ተዛምቷል እንጂ። እስከትናንት ድረስም የ539 ሰዎች ህይወት በዚህ ምክንያት መጥፋቱ ተመዝግቧል።
ኤቦላ እንዳይዛመት ማድረግ የሚቻለዉ እንደህክምና ባለሙያዎች ገለፃ ታማሚዉን ከጤናማ ሰዎች መካከል ለይቶ በማኖር ነዉ። ያ ማለትም ህክምና ወደሚያገኝበት ስፍራ ወስዶ በጥንቃቄ ሊረዱት በሚችሉ የህክምና ባለሙያዎች እጅ መተዉ ማለት ነዉ። በሽታዉ የታማሚዉን አካል በመንካት እንጂ በአየር የሚተላለፍ እንዳልሆነ ነዉ እንስካሁን የተደረሰበት መረጃ የሚጠቁመዉ። ለዚህ ማሳያዉም በሃኪም ቤት ሳይቀር በተህዋሲዉ የተያዙ ሰዎችን የሚያስታምሙና የሚያገላብጡ ሰዎች እጃቸዉን በጓንት እስካልከለሉ ድረስ ከበሽታዉ እንደማያመልጡ መታየቱ ነዉ። ከአንድ ዓመት በፊት ምሥራቅ አፍሪቃ ዩጋንዳ ዉስጥ የኤቦላ ተህዋሲ የሚያስከትለዉን መሰል ትኩሳት በተስፋፋበት ወቅት በሽታዉ በመነካካት ሊተላለፍ እንደሚችል ለማስገንዘብ፤ የሀገሪቱ ፕሬዝደንት ዩዌሪ ሙሴቪኒ ሕዝቡ ከታመሙ ሰዎች ጋ ለሚኖረዉ የአካል ለአካል ንክኪ ከፍተኛ ጥንቃቄ እንዲያደርግ አሳስበዉ ነበር።
«ኤቦላ ተገቢዉን መከላከያ በሚያደርጉ የህክምና ባለሙያዎች ብቻ ነዉ መያዝ ያለበት። ስለዚህ እጅ መጨባበጥን እንድታስወግዱ፣ የበሽታዉ ምልክት የታየበት ሰዉ ቢሞትም እናንት ሳትሆኑ ለቀብር እንዲያዘጋጁ የህክምና ሠራተኞችን እንድትጠሩና እነሱ እንዲያከናዉኑ ለማድረግ በጥንቃቄ እንድትንቀሳቀሱ ጥሪዬን አቀርባለሁ። በተጨማሪም ይህ በሽታ በወሲብም ሊተላለፍ ይችላልና ከዘማዊነትም ታቀቡ።»
በወቅቱ ሁለት ሰዎች ዋና ከተማ ካማፓላ ዉስጥ በሚገኝ ሃኪም ቤት የበሽታዉ ምልክት እንደታየባቸዉ ተመዝግቧል። እንዲያም ሆኖ የዩጋንዳ የጤና ጥበቃ ሚኒስቴር ይህን ያህል ወረርሽኙ ከፍተኛ ደረጃ ላይ ደርሶ የነፍስ አድን አዋጅ ሊያስነግረን አያበቃም በሚል ስጋቱን ለማርገብ ሞክሯል። አሁን ግን ምዕራብ አፍሪቃ ዉስጥ የኤቦላ ተህዋሲ ነፍስ መቅጠፍና ከከተማ ከተማ እየተዛመተ ሰዎችንም ማስተኛት ከጀመረ ወራት አስቆጥሯል ። በስፍራዉ ከተሰማሩት መካከል የድንበር የለሽ ሃኪሞች ባልደረባ ታንከረድ ሽቱይበ አደገኛዉ ተህዋሲ እንዴት እየተዛመተ እንደሚገኝና ስላደረሰዉ ጉዳት እንዲህ ያስረዳሉ፤
«በምዕራብ አፍሪቃ የተመለክተነዉ ተህዋሲ መድሃኒት የሌለዉ ነዉ። ያም ማለትም በእሱ ከተያዙ ሰዎች አብዛኞቹ አይተርፉም። ሌላዉ ለዚህ መስፋፋት ምክንያት የሆነዉ በምዕራብ አፍሪቃ የሚታየዉ የሰዎች ከቦታ ወደቦታ የመዘዋወር ባህሪ ከፍተኛ መሆን ነዉ። አካባቢዉን አልፈዉ እና ድንበር ተሻግረዉ ስለሚጓዙ ለመድረስ ወደሚያዳግት ስፍራ ሳይቀር የታመሙት ሰዎች ተህዋሲዉን ወደሌላ ይዘዉት ይሄዳሉ። በዚህ ምክንያትም የጤና ባለሙያዎች እነሱን ተከታትለዉ መሄድ ስለማይችሉ ታማሚዎችን በማግኘት ለማከም በጣም አዳጋች ነዉ።»
ባለሙያዉ እንደገለጹት በገጠራማዎቹ የምዕራብ አፍሪቃ ሃገራት ክፍል የታመሙ ሰዎችን አግኝቶ የህክምና ርዳታ መስጠት ራሱ ዋነኛ ችግር እንደሆነ ነዉ። ተህዋሲዉን ሰዎች ብቻ ይሆኑ እንስሳትም ታማሚዉን ሰዉ የሚተሻሹ ከሆነ ሌላዉ አደገኛ የማስተላለፊያ መንገድ ሊሆኑ እንደሚችሉ ነዉ በማስጠንቀቂ መልክ ለህዝቡ የተነገረዉ። ሽቱይበ ከምንም በላይ ከታመመዉ ግለሰብ የሚወጣ ማንኛዉም ፈሳሽ የኤቦላ ተህዋሲ ማዛመቻ ዋነኛ መንገድ መሆኑ ነዉ ያረጋግጣሉ፤
«ዋነኛዉ ተህዋሲዉን የሚሸከመዉ ከሰዉነት የሚወጣ ፈሳሽ ነዉ። በተለይ ሰዎች በበሽታዉ ከሞቱ በኋላ በአካባቢዉ ልማድ መሠረት ከቀብር በፊት የሚከናወኑ ነገሮችን አጥብ,ቀን ነዉ የምናስገነዝበዉ፤ ለስንብት ማቀፍ እና አስከሬን እንደማጠብ የመሳሰለዉን ማለት ነዉ፤ ያኔ ነዉ በተህዋሲዉ የመያዝ አጋጣሚ ሊመጣ የሚችለዉ።»
የኤቦላ ተህዋሲ በተለይ በጊኒ፣ ሴራሊዮንና ላይቤሪያ የህክምና አገልግሎት ካልመስፋፋቱ ጋ ተዳምሮ ብዙዎችን ለጉዳት እንደዳረገ ነዉ የሚነገረዉ። በበሽታዉ እንዳይያዙ ሰዎች ማድረግ የሚገባቸዉ ጥንቃቄ መኖሩ ቢታወቀም አስቸጋሪዉ ያንን ለአካባቢዉ ኅብረተሰብ በሚረዳዉና በባህሉ መሠረት የማግባባቱ ነገር መሆኑን ነዉ የሚያመለክቱት የህክምና ባለሙያዉ፤
«ይህ ነዉ አስቸጋሪዉ ጉዳይ። ለዚህም አንድ መረጃ የማዳረስ ዘመቻ እጅግ አስፈላጊ ነዉ፤ ነገር ሰዎች ተደናግጠዉ እና ስለተህዋሲዉ የሌለ የፈጠራ ተረት እንዳይዙ ማድረግ ሳይሆን፤ ስለችግሩ ገብቷቸዉ ምን ማድረግ እንደሚኖርባቸዉ በወጉ ማስገንዘብ ያስፈልጋል። እርግጥ ነዉ አንድ የቤተሰብ አባል ሲለይ ተገቢዉን ስንብት ማድረግ ያስፈልጋል ግን የአካል ለአካል ንክኪ እንዳይኖር ጥንቃቄ በማድረግ ማለት ነዉ። በዚያ ላይ ለታማሚዎችም ሆነ ለጤና ባለሙያዎች ተገቢዉ የንፅህናና የጥንቃቄ ሁኔታ ሊሻሻል ይገባል። አንዳንዴ በጣም ተራ የሚባለዉ የንፅህና መጠበቂያ እንኳ ተህዋሲዉ በተስፋፋባቸዉ በእነዚህ ሃገራት የለም።»
ችግሩ መኖሩ ቢታወቅም ኤቦላ ተህዋሲም ገዳይነቱ ቢነገርም በተጠቀሱት ሃገራት ያለዉ የንቃት እና ትምህርት ሁኔታ እጅግ ኋላ ቀር በመሆኑ ለእርዳታ እዚያ የተሰማሩትን ወገኖች እንዳዳገተ ነዉ ከእሳቸዉ መረዳት የሚቻለዉ። እንዲህ ያለዉን ችግር በአግባቡ ለሚመለከታቸዉ ከገለፁ በኋላ ሰሚዎቹ ሁኔታዉን መረዳታቸዉ ባይቀርም ችግሩን ተረድተዉ እንዲጠነቀቁ ለማድረግ ገና ብዙ ሥራ መሠራት እንዳለበት ነዉ የሚያመለክቱት፤
«የተወሰኑት በጥሩ ሁኔታ ይተባበራሉ። ሆኖም አብዛኞቹ የእኛ ባልደረቦች አፍ አፍንጫቸዉን በመከላከያ ጭንብል ሸፍነዉ፤ እጆቻቸዉን በጓንት ከልለዉ ሲያይዋቸዉ ይደናገጣሉ። ይህም እንዲህ ያለ ሁኔታ አንዳንዶቹ ጭራሽ አይተዉ እንደማያዉቁ ነዉ የሚያመላክተዉ። በተለይ ደግሞ አንዳንድ የታመሙ ሰዎች ወደእኛ ማዕከል መጥተዉ የጤና ይዞታቸዉ መሻሻሉ ቀርቶ ያርፉና አስከሬናቸዉ ሲመለስ እኛ ማዳን የማንችል እንደዉም የምናባብስ አድርገዉም ያዩናል። ለዚህ ደግሞ ትምህርት በስፋት መስጠት ነዉ መድሃኒቱ። ምክንያቱም ከዚህ በፊት ኤቦላ በተከሰተባቸዉ በሌላዉ የአፍሪቃ ክፍል የከፍተኛ ትምህርት በመዳረሱ ሰዎች በቀላሉ ችግሩን ተረድተዉ ራሳቸዉን ለመከላከል አይከብዳቸዉ። ነገር ግን ተህዋሲዉ አሁን በተስፋፋባቸዉ በምዕራብ አፍሪቃ ሃገራት ከፍተኛ ያለማወቅ ችግር ይታያል እናም በጎሳ መሪዎች እና በአካባቢዉ የጤና ማዕከላት መካከል ሳይቀር ብዙ ትምህርት ያስፈልጋል። ይህ ተህዋሲ መኖሩን፣ የታመመ የቤተሰብ አባል ካለ ራስን እንዴት መከላከል እንደሚቻል ማለት ነዉ። »
በዚህ ምክንያትም ተገቢዉን የመከላከል ርዳታ ለመስጠት አዳጋች እንደሆነ ነዉ ከአባባላቸዉ መረዳት የሚቻለዉ፤ በስፍራዉ የሰዎችን ህይወት ለመታደግ የሚያከናዉኑት ተግባርም ቀላል እንዳልሆነ ነዉ የሚያስረዱት።
«አስቸጋሪ ነዉ። ባልደረቦቻችን ለእርዳታ በሄዱበት መልካም አቀባበል አይደረግላቸዉም ጥርጣሬ ያለበት ሁኔታ ነዉ የሚታየዉ። በዚያ ላይ ለእነሱም ቢሆን የንፅህናዉ ነገር በጣም ወሳኝ ነዉ። በዚህ ምክንያትም በዚያ ሙቀት ፕላስቲክ ልብሶችን ከላይ ለብሰዉ ነዉ የሚንቀሳቀሱት የሚሠሩት፤ ያ ደግሞ በጣም አስጨናቂ ነዉ። እናም እንዲያም ሆኖ በዚያ ሁሉ መሃል የምናደርገዉ የመከላከል ጥረት እያለ ተህዋሲዉ መዛመቱን ስንመለከት እኛም ብንሆን ተስፋ አስቆራጭ ነዉ የሚሆንብን።»
አንዳንዶች መድሃኒት የላቸዉም የሚባሉ አደገኛና ገዳይ ተህዋስያን በምርምሩና በኤኮኖሚ አቅሙም ቢሆን ጠንከር ወዳሉት ሃገራት ቢዛመቱ ምናልባት መፍትሄዉ እንደሰማይ አይርቅም ነበር ሲሉ ይደመጣል። ለምሳሌ ኤቦላ። መነሻዉም ሆነ ደጋግሞ የሚከሰተዉ አፍሪቃ ዉስጥ ከመሆኑ ጋ ተያይዞ ለሚቀጠፈዉ ጎስቋላ ህይወት አብነት ጠፍቶለት ቆይቷል። ስሙም የሚነሳዉና የመገናኛ ብዙሃኑን የአየር ሰዓት የሚያገኘዉ ሰዎችን ሲገድል ብቻ ነዉ። በቅርቡ ከጀርመን ወደምዕራብ አፍሪቃ ሀገር ለማየት የተጓዙ ፈረንጆቹ አድቬንቸረር የሚሏቸዉ ጓዛቸዉን በሻንጣ አጭቀዉ ወደማያዉቁት አካባቢ በመሄድ የሄዱበት ሀገር አኗኗር ኖረዉ የሚመለሱ ወጣቶች አንዱ ወደሀገሩ ከተመለሰ በኋላ ከፍተኛ ትኩሳት ይይዘዋል፤ ጉንፋን ነዉ ብሎ ሲገምትም ዉሎ ያድራል ከዚያም በተለያዩ የሰዉነቱ ክፍሎች ደም ይቀጣ ይጀመር። ጓደኛዉ ተደናግጣ አምቡላንስ ጠራች ሃኪም ቤትም ገባ። ታማሚዉ ከቆየበት አካባቢ ጋ ተገናኝቶም ብዙዎች ኢቦላ ጀርመን ገባ እንዲሉ ቢያስደፍራቸዉም የሃምበርግ ዩኒቨርሲቲ የሞቃት አካባቢ በሽታዎች ምርምር ባልደረባ ዮናስ ሽሚድት እስካሁን በሽታዉ ጀርመን ዉስጥ እንዳልተከሰተ ተናግረዋል። ያ ማለት ግን ሰዎችን አዘናግቶ በሽታዉ የሚያስከትላቸዉ ምልክቶች ሲታዩ ችላ ማለት እንደማይገባ ግን አሳስበዋል። ዘገባዎች ከአራት ዓመታት በፊት ኤቦላን መሰል ማርቡርግ የተሰኘ በተዋህሲ አማካኝነት የሚመጣ ትኩሳት የሚያስከትል በሽታ 31 ሰዎችን መግደሉን ያስታዉሳሉ።
ሸዋዬ ለገሠ
ነጋሽ መሐመድ
</doc>
<doc docid='dw_17788643' lang='amh' type='mono' source='https://www.dw.com/am/am/ኤቦላ-በምዕራብ-አፍሪቃ/a-17788643' term='ebola'>

</doc>
<doc docid='dw_17756508' lang='amh' type='mono' source='https://www.dw.com/am/am/በምዕራብ-አፍሪቃ-የተዛመተው-የኤቦላ-ወረርሽኝ/a-17756508' term='ebola'>
በነዚህ ሃገራት ኤቦላ በፍጥነት በመዛመት ላይ መሆኑን ድንበር የለሽ የሐኪሞች ድርጅት አሳስቧል ። በጀርመን የድርጅቱ ተጠሪ ታንክሬድ ሽቶበ በሽታው ከሚዛመትባቸው ምክንያቶች አንዱ ተገቢ የጥንቃቄ እርምጃዎችን አለመውሰድ መሆኑን ለዶቼቬለ በሰጡት ቃለ ምልልስ አስታውቀዋል ። የኤቦላ ወረረሽኝ በምዕራብ አፍሪቃ ከተከሠተበት ጊዜ አንስቶ የበሽታውን ስርጭት ለመቆጣጠር የተባበሩት መንግሥታት ድርጅቶችም ሆኑ የጤና ባለሞያዎች የበኩላቸውን ጥረት ቢያደርጉም ስርጭቱን መግታት አልቻሉም ። ይልቁንም በበሽታው የሚያዙት ሰዎች ቁጥር ከጊዜ ወደ ጊዜ እየጨመረ ነው የሄደው ። በአሁኑ ጊዜ በጊኒ በላይቤሪያና በሲዬራ-ሊዮን ወደ 760 የሚጠጉ ሰዎች በበቫይረሱ መያዛቸው ተረጋግጧል ። በጀርመን የድንበር የለሽ ሐኪሞች ድርጅት ተጠሪ ታንክሪድ ሽቶበ የበሽታውን ስርጭት መቆጣጠር ያልተቻለበትን ምክንያት እንዲህ ያብራራሉ ።
«በምዕራብ አፍሪቃ የምናየው ይህ ዓይነቱ ቫይረስ መድሃኒት የለውም ። ያ ማለትበቫይረሱ የተያዙ ሰዎች ለሞት ሊዳረጉ የሚችሉበት እጣ ፈንታ ከፍተኛ ነው ። ሌላው ምክንያት ደግሞ በምዕራብ አፍሪቃ ከፍተኛ የሰዎች እንቅስቃሴ አለ ። በቫይረሱ የተያዙ ሰዎች በአካባቢያቸው ብቻ ሳይሆን ብሄራዊ ድንበሮችን ተሻግረው ስለሚንቀሳቀሱ በቀላሉ ሊደረሱባቸው ወደ ማይችሉ አካባቢዎችም ቫይረሱን ያዛማታሉ ። እዚያ ያሉት የጤና ባለሞያዎች ደግሞ በበሽታው የተያዙትን በሙሉ ማግኘትም ሆነ ማከም አይችሉም ።»
እስካሁን በጊኒ 303 በላይቤሪያ 65 እንዲሁም በሴራልዮን 99 ሰዎች በኤቦላ ቫይረስ መሞታቸው ተረጋግጧል ። የኤቦላን ስርጭት መግታት በሚቻልበት መንገድ ላይ ትናንት ጋና አክራ ውስጥ በመከረው የምዕራብ አፍሪቃ ሃገራት የጤና ሚኒስትሮች ስብሰባ ላይ እንደተነገረው በሽታውን መቋቋም ያልተቻለበት አንዱ ምክንያት የገንዘብ አቅም ማነስ ነው ። ሌላው ችግር ደግሞ የህዝቡ ባህልና ስለ በሽታው ያለው አመለካከት መሆኑም ተወስቷል ። ለምሳሌ በላይቤሪያ ትልቁ
ችግር ህብረተሰቡ በሽታው አለ ብሎ አለማመኑ መሆኑን ባለስልጣናት ይናገራሉ ። በዚህም ምክንያት ሰዎች በበሽታው እንደሚያዙና በሽተኞቹንም ህብረተሰቡ ደብቆ ማስታመሙና መቅበሩ የኤቦላ ቫይረስ እንዲዛመት ከፍተኛ አስተዋፅኦ ማድረጉ ነው የተገለፀው ። በኤቦላ የተያዙ ሰዎች ሲሞቱ አስከሬናቸው በጤና ባለሞያዎች እንዲቀበር ባለሥልጣናት ቢያሳስቡም ህብረተሰቡ ግን ይህን ለማድረግ ፈቃደኛ አይደለም ። ይህም በሽታው እንዲሰራጭ ካደረጉት ምክንያቶች ውስጥ
ዋነኛው መሆኑን ሽቶይበ ተናግረዋል ።
«ቫይረሱ በዋነኛነት ሰውነት ውስጥ በሚገኙ ፈሳሾች አማካይነት ነው የሚተላለፈው ።በኤቦላ የሞተ ሰው ቀብር ከመካሄዱ በፊት ሰዉ አስከሬኑን ማጠብ እንዲሁም ማቀፍ ይፈልጋል ። ያን ጊዜ ነው በሽታው የሚተላለፈው ። ይህን ልምድ እንዲተዉ ማደረግ ከባድ ነው ። ሰዎች ስለ ቫይረሱ በዘልማድ የሚባለውን እንዳይከተሉ እና እንዳይረበሹ ከዚያ ይልቅ ምን ማድረግ እንደሚገባቸው በትክክል እንዲገነዘቡ መረጃ የመስጠት ሰፊ ዘመቻ ማካሄድ ያስፈልጋል ።ሟቹን ሲሰናበቱ ከአስከሬኑ ጋር ምንም ዓይነት ንክኪ መደረግ የለበትም ።»
በኤቦላ ለተያዙ ሰዎች የህክምና እርዳታ የሚሰጡ የጤና ባለሞያዎች ስራቸውን የሚያከናውኑት በከፍተኛ ጥንቃቄ ነው ። በሌላ በኩል በሽታው በተከሰተባቸው ሃገራት የህክምና እርዳታ የሚሰጡ ድንበር የለሽ የሐኪሞች ድርጅትን የመሳሰሉ ግብረ ሰናይ ድርጅቶች ሠራተኞች ለጥቃት መዳረጋቸው አልቀረም። ስራቸውን የሚያከናውኑበት ሁኔታም አስቸጋሪ ነው ።ሽቶይበ
«ሠራተኞቻችን እጆቹን ዘርግቶ የተቀበላቸው የለም ። ብዙ ጥርጣሬ አለ ። ከዚህ ሌላ የህክምና ባለሞያዎች የሚወስዷቸው የንፅህና አጠባበቅ እርምጃዎች በጣም አስፈላጊ ናቸው ። ያ ማለት አድካሚ በሆነው በኃይለኛው ሙቀት በፕላስቲክ የህክምና ልብሶች ነው መሥራት ያለባቸው ። ያን ሁሉ እርምጃም ብንወስድ በሽታው መዛመቱ አንገታችንን እያስደፋን ነው ። »
የዓለም የጤና ድርጅት እንደሚለው ኤቦላ ወደ ሌሎች ሃገራትም ይዛመታል የሚል ሥጋት አለ ።
ሂሩት መለሰ
ተክሌ የኋላ
</doc>
<doc docid='dw_17551770' lang='amh' type='mono' source='https://www.dw.com/am/am/ኢቦላ-ቫይረስ-የአፍሪቃ-ስጋት/a-17551770' term='ebola'>
ኢቦላ ቫይረስ ለመጀመሪያ ጊዜ የተከሰተዉ በጎርጎሪዮሳዊዉ 1976ዓ,ም ነዉ፤ ናዛር ሱዳን ዉስጥና ያምቡኩ ዴሞክራቲክ ሪፑብሊክ ኮንጎ። ቦታዎቹ የገጠር መንደሮችና እርጥበትና ሙቀት በማይለዉ ደን አካባቢ የሚገኙ ናቸዉ። በወቅቱም የዓለም የጤና ድርጅት እንደሚለዉ ሱዳን ዉስጥ 284 ሰዎች በቫይረሱ ተይዘዉ 151ዱ ህይወታቸዉን አጥተዋል። ዴሞክራቲክ ኮንጎ ደግሞ 318 ታመዉ 280 አልተረፉም። ሱዳን ዉስጥ በ19 79 እንዲሁም 2004ዓ,ም በጎርጎሪዮሳዊዉ ቀመር ማለት ነዉ ዳግም ተከስቷል። ዴሞክራቲክ ሪፑብሊክ ኮንጎ ዉስጥ ግን እያሰለሰ ለ10 ጊዜያት መደጋገሙን የዓለም የጤና ድርጅት የመዘገበዉ መረጃ ያመለክታል። ቫይረሱ ስሙን ያገኘዉ ኮንጎ ዉስጥ በሽታዉ በተከሰተበት ሰሜናዊ የሀገሪቱ አካባቢ ከሚገኘዉ ኤቦላ ወንዝ ነዉ። ኤቦላ ወንዝ የታላቁ ኮንጎ ወንዝ ገባር የሆነዉ ሞንጋላ ወንዝ መገኛ ምንጭ መሆኑ ይነገርለታል። ቫይረሱ ስሙን ህይወት አንድ ከሆነዉ ወራጅ ዉሃ ያግኝ እንጂ ቫይረሱ ከመነሻዉ ከታወቀበት ጊዜ አንስቶ እስከአሁን ነፍስ በመቅጠፍ ነዉ የሚታወቀዉ። የዓለም የጤና ድርጅት እንደሚለዉም በኢቦላ ቫይረስ ከተያዙ ሰዎች 90 በመቶዉ አይተርፉም።
ከሳምንታትም በፊት ደን በበዛበት በደቡባዊ ጊኒ የኢቦላ ቫይረስ ወረርሽኝ በድንገት ተከስቶ ለበርካቶች ህይወት ማለፍ ምክንያት ሆኗል። በተጨማሪም ከአንድ መቶ ሃያ የሚልቁም እንዲሁ በቫይረሱ ሳይያዙ እንዳልቀሩ የምርመራ ዉጤት እያመለከተ ነዉ።
በአካባቢዉ ለእርዳታ የተሰማሩ የህክምና ባለሙያዎች ተገቢዉን ጥንቃቄ ካላደረጉም እነሱንም ሊያሰጋ እንደሚችል ነዉ ማስጠንቀቂያ የተሰጠዉ። በስፍራዉ ከተሰማሩት አንዱ የሆኑት የድንበር የለሽ ሃኪሞች ባልደረባ ሚሼል ፋን ኸርፕ በአካባቢዉ የተከሰተዉ ቫይረስ ከያዛቸዉ መካከል የብዙሃኑን ህይወት ሊያጠፋ የሚችል አደገኛ ነዉ ይላሉ፤
«በጣም አደገኛ የሆነዉ የኢቦላ ቫይረስ ዓይነት ነዉ እዚህ የገጠመን ። ዛየር ኢቦላ ቫይረስ የሚባለዉ ማለት ነዉ። ይህኛዉ ዓይነት ከያዛቸዉ አስር ሰዎች ዘጠኙን ይገድላል።።»
ድንገተኛና ኃይለኛ ትኩሳት፣ ድካም እንዲሁም የጡንቻ ህመም፤ ራስ ምታት እና የጉሮሮ ህመም የበሽታዉ ዓይነተኛ ምልክቶች ሲሆኑ ማስመለስና ማስቀመጥም ያስከትላል። በመቀጠልም የኩላሊትና ጉብተን ተግባር በማሰናከል አንዳንዴ አካል ዉስጥም ሆነ ከዉጭ የደም ፍሰት ያመጣል። ቫይረሱ ከአንዱ ወደሌላ ሰዉ በፍጥነት የሚጋባ በመሆኑም ይታወቃል።
የኢቦላ ቫይረስ ከሰዉ ወደሰዉ የሚተላለፈዉ በትንፋሽ ሳይሆን ደምን ጨምሮ ከሰዉነት በሚወጣ ፈሳሽ እና ንክኪ አማካኝነት መሆኑ ነዉ የሚገለፀዉ። በበሽታዉ ህይወቱ ያለፈዉን ሰዉ አስከሬን መንካት ቢሆን ተመሳሳይ መዘዝ ይኖረዋል። በዚህ ምክንያትም ሃኪም ቤቶች ሳይቀሩ ቫይረሱ የመተላለፍ አጋጣሚዉን የሚጠቀምባቸዉ መንገዶቹ እንደሚሆኑ ነዉ የህክምና ባለሙያዎች የሚያሳስቡት።
እንደጤና ባለሙያዎች እምነትም ሰዉ ብቻ ሳይሆን እንስሳትም ቫይረሱ ለማሸጋገር ዓይነተኛ ሚና ይጫወታሉ። በተለይ የሌሊት ወፍ ከበሽታዉ አሸጋጋሪዎች ግንባር ቀደም ሳትሆን እንደማትቀር ትጠረጠራለች።
ኢቦላ ቫይረስ መነሻዉ ማዕከላዊ አፍሪቃ እና ደቡብ ምስራቅ እስያ ናቸዉ ቢባልም በአብዛኛዉ ግን በማዕከላዊና ምዕራብ አፍሪቃ ሃገራት ገጠራማ አካባቢዎች ይከሰታል። በተለይም በዴሞክራቲክ ሪፑብሊክ ኮንጎ፣ ሱዳን፣ ጋቦን፣ አይቮሪኮስት እንዲሁም ዩጋንዳ ባለፉት 36 ዓመታት በሽታዉ በተደጋጋሚ የታየባቸዉ ሃገራት ናቸዉ። ከሳምንታት በፊት ቫይረሱ ጊኒ ዉስጥ መታየቱ በተነገረ ሰሞንም በዚያ ሳይወሰን ወደላይቤሪያም መዛመቱ ታይቷል። ማሊና ሴራሊዮንም እንዲሁ በቫይረሱ የተያዙ ሰዎች ሳይኖሩ እንዳልቀሩ የህክምና ባለሙያዎች ጥርጣሬያቸዉን እየገለጹ ነዉ።
የዓለም የጤና ድርጅት መረጃዎች እንደሚያመለክቱት ኢቦላ ቫይረስ መሰል ሌሎችም ቫይረሶችም አሉ። ለህይወት አደገኛ እንደሆኑ የሚነገርለትን የኢቦላ ቫይረስና ተመሳሳይ አደገኛ ቫይረሶችን ዋና መንስኤያቸዉ እስካሁን በእርግጠኝነት አልተነገረም። ከእንስሳት መገኘቱ ቢነገርለትም እነሱን በምን ምክንያት ለቫይረሱ እንደሚጋለጡ ገና አልታወቀም። ከዚህ በመነሳትም ይመስላል ስዉም ሆነ እንስሳትን ከኢቦላ ቫይረስ ማዳን የሚችል መድሃኒትም ሆነ መከላከያ ክትባት እስካሁን የለም።
በአንድ ወገን ለበሽታዉ መፍትሄ የሚሆን አብነት ላለመኖሩ የሚሰጠዉ ምክንያትም ካለፍ አገደም የሚከሰት የጤና እክል በመሆኑ ለእሱ የሚሆን መድሃኒት ለመሥራት ትላልቆቹ የመድሃኒት ኩባንያዎች ገንዘባቸዉን ለዚህ ያዉላሉ ተብሎ እንደማይገመት ነዉ። መድሃኒቱ በቀጣይነት ተፈላጊ ላይሆን ስለሚችል ማለት ነዉ። ትርፍና ኪሳራን በማስላት። የመድሃኒት ተስፋ እንደሌለ በማስተዋልም በጊኒ ዋና ከተማ ኮናክሪ ባለስልጣናት ኅብረተሰቡ የራሱንና የአካባቢዉን ንፅህና እንዲጠብቅ ቅስቀሳና ዘመቻ እያካሄዱ ነዉ። በጊኒ የጤና ጥበቃ ሚኒስቴር የበሽታ መከላከል ዘርፍ ኃላፊ ሳኮባ ኬይታ ስለሁኔታዉ እንዲህ ያስረዳሉ፤
«ጉዳዩ ከሚመለከታቸዉ ከተለያዩ ወረዳዎች ከመጡ ልዩ ልዩ የመንግስት አመራር አካላት፣ ከኅብረተሰቡና ከግል ዘርፎች ከተዉጣጡ ወገኖች ጋ ስብሰባ አካሂደናል። እናም ባስቸኳይ እነዚህን ርምጃዎች ተግባራዊ እንዲያደርጉ ጠይቀናቸዋል።»
ጥቂት የማይባሉ ሰዎችን ህይወት ቫይረሱ ቢያጠፋም ድንበር የለሽ ሃኪሞች እንደሚችለዉ እስካሁን ጊኒ ዉስጥ በኢቦላ ተይዘዋል ተብለዉ ከተጠረጠሩ በርከት ያሉ በሽተኞች ገሚሱ ነፃ መሆናቸዉ እየተረጋገጠ ከሃኪም ቤት ወጥተዋል። ሃኪሞቹ እንደሚሉትም እነዚህን ሰዎች መጨበጡም ሆነ መሳሙ አሁን ለቫይረሱ ያጋልጣል የሚል ስጋት አይኖርም። ኢቮላ ቫይረስ የሚያሳየዉ የህመም ምልክት ከመነሻዉ ቢታይባቸዉም በሽታ የመቋቋም አቅባቸዉ ጠንካራ በመሆኑ በቀላሉ በተደረጋለቸዉ የህክምና ክትትል ጤናቸዉ ተመልሷል። በዚህ ሁኔታ ላይ ከነበሩት ህመምተኞች መካከል የመጀመሪያዉ ድነዉ ከሃኪም ቤት ሲወጡ ታማሚዉና ቤተሰቦቻቸዉ ብቻ ሳይሆኑ ሃኪሞቹም እጅግ መደሰታቸዉን ነዉ የተናገሩት።
በአሁኑ ወቅት የኢቦላ ቫይረስ ጊኒ ብቻ ሳይሆን በሌሎች ሃገራትም እየታየ ነዉ። በጥቅሉ በምዕራብ አፍሪቃም እስካሁን ከአንድ መቶ በላይ ሰዎችን ገድሏል። ሳኮባ ኬይታ ዛሬ እንዳመለከቱት ጊኒ ዉስጥ ብቻ አሁንም ከ151 የሚልቁ ሰዎች በቫይረሱ ሳይያዙ እንዳልቀሩ ምልክቶች እየታዩ ነዉ። የዓለም የጤና ድርጅት በበኩሉ ላይቤሪያ ዉስጥ በኢቦላ ቫይረስ 10 ህይወታቸዉን እንዳጡ ሌሎች 21 ሰዎችም እንደተያዙ ገልጿል። በተቃራኒዉ ጋና ዉስጥ በነበራት ኃይለኛ ትኩሳት ምክንያት በኢቦላ ሳትያዝ እንዳልቀረች የተሰጋ አንዲት የ12ዓመት ልጅ በተደረገላት የደም ምርመራ በቫይረሱ እንዳልተያዘች መረጋጡን የሀገሪቱ የጤና ጥበቃ ሚኒስትር ሼሪ አይቴይ ትናንት ገልጸዋል። ከልጅቱ ለምርመራ ወደአክራ የተወሰደዉ ናሙና ወደሀገሪቱ የህክምና ዩኒቨርሲቲ ማዕከል ተወስዶ ከተመረመረ በኋላ ነፃ መሆኗ ቢነገርም MSF የህክምና አገልግሎት ይዞታዉ በተዳከመዉ አካባቢዉ ኢቦላ ቫይረስ ዉሎ አድሮ ችግር ሊያደር እንደሚችል አስጠንቅቋል። ሴራሊዮን በበኩሏ ሁለት ሰዎች በኢቦላ ቫይረስ መያዛቸዉን ስታረጋግጥ፤ ማሊ ዉስጥ ደግሞ በኢቦላ ሳይያዙ እንዳልቀሩ ከተጠረጠሩ ስድስት ህመምተኞች ሁለቱ ነጻ መሆናቸዉ ተገልጿል። የህክምና ባለሙያዎች እንደሚያስረዱት አንድ ሰዉ በኢቦላ በተያዘ ከሁለት እስከ 21ቀናት ቫይረሱ በዚያ ሰዉ ዉስጥ አቅሙን አጠናክሮ ማጥቃቱን ይጀምራል። ያኔ ነዉ ትኩሳቱም ሆነ የጡንቻ ህመም ብሎም ራስ ምታት የሚመጣዉ፤ ከዚያም ዓይነተኛ የተባሉት ምልክቶች ይቀጥላሉ። የምግብ ፍላጎት ይጠፋል። በሂደቱም አንጀትን እንዲሁም የመተንፈሻ አካላትን ማወክና መጉዳቱን ቀጥሎ ለህልፈት ይዳርጋል።
ቫይረሱ አንዴ በሰዉነት ገብቶ ሥር ከሰደደ መፍትሄ ስለሌለዉም ሊደረግ የሚችለዉ ራስን የመከላከል ርምጃ ብቻ ነዉ። ለዚህም የአካባቢና የግል ንፅህናን ከመጠበቅ አንስቶ ሃኪም ቤት ከሄዱ እጆችን በጥንቃቄ ማፅዳት ማለትም በሳሙናና ዉሃ መታጠብ፤ የሚቻል ከሆነም በባዶ እጅ ሳይሆን በፕላስቲክ እጅ መሸፈኛ ወይም ጓንት መጠቀም ራስን ከኢቦላ ቫይረስም ሆነ ከሌሎች አደገኛ ተህዋሲያን ለመከላከል ይመከራል።
ኢቦላ ቫይረስ የዛሬ 38ዓመታት ገደማ ዴሞክራቲክ ሪፑብሊክ ኮንጎ ዉስጥ ለመጀመሪያ ጊዜ ከታየ አንስቶ እስካሁን 15 የአፍሪቃ ሃገራት ቫይረሱ ሊገኝባቸዉ እንደሚችል የዓለም የጤና ድርጅት ያመለክታል። እስካሁንም አፍሪቃ ዉስጥ ከአንድ ሺህ ሶስት መቶ ሰዎች በላይ ገድሏል። ከዱር እንስሳት ወደሰዎች እንደተላለፈ የሚነገርለት ኢቦላ ቫይረስ በተለይ የአፍሪቃ ስጋት ብቻ መሆኑ ነዉ እስካሁን የሚታወቀዉ።
ሸዋዬ ለገሠ
ሂሩት መለሰ
</doc>
<doc docid='dw_17551793' lang='amh' type='mono' source='https://www.dw.com/am/am/የኢቦላ-ቫይረስ-ስጋት/a-17551793' term='ebola'>

</doc>
<doc docid='dw_16149477' lang='amh' type='mono' source='https://www.dw.com/am/am/የኢቦላ-ቫይረስ-ወረርሽኝ/a-16149477' term='ebola'>
የዛሬ አስራ ሁለት ዓመት ዑጋንዳ ዉስጥ ለመጀመሪያ ጊዜ የታየዉ ኢቦላ ቫይረስ በወቅቱ የ224 ሰዎችን ህይወት ቀጥፏል። ዘንድሮ ደግሞ ሰሞኑን በዚችዉ ሀገር ምዕራባዊ ግዛት ተቀስቅሶ 16 ሰዎችን ገድሏል። ስያሜዉን በሰሜን ዴሞክራቲክ ኮንጎ ከሚገኘዉ ኤቦላ ወንዝ የወሰደዉ ተላላፊ በሽታ ለመጀመሪያ ከታየበት ከዛሬ 36ዓመት አንስቶ በተደጋጋሚ የተከሰተዉ አፍሪቃ ዉስጥ ነዉ። የዓለም የጤና ድርጅት መረጃ እንደሚጠቁመዉ ኮት ዴቬዋር እና ደቡብ አፍሪቃ ዉስጥ አንዴ፤ ጋቦን ሁለቴ፤ ዑጋንዳን ጨምሮ ሱዳንና ዴሞክራቲክ ኮንጎ ግን ከሁለቴ አልፎ እያሰለሰ፤ በተደጋጋሚ እየተቀሰቀሰ ለበርካቶች ህልፈተ ህይወት ምክንያት ሆኗል። መረጃዎች እንደሚያመለክቱት ኢቦላ የተሰኘዉ ቫይረስ ለመጀመሪያ ጊዜ የታየዉ በጎርጎሮሳዊዉ የዘመን ቀመር በ1976ዓ,ም ነሐሴ ወር ማለቂያ ላይ ዴሞክራቲክ ሪፑብሊክ ኮንጎ ከዚያም ሱዳን ላይ ነዉ።
ኢቦላ ዑጋንዳ ዉስጥ
በወቅቱ ኮንጎ ዉስጥ 318 ሰዎች ላይ ተገኝቶ የ280ዎቹን ህይወት ሲቀጥፍ፤ ሱዳን ዉስጥ ደግሞ 284 ሰዎችን ይዞ 151ዱ አልተረፉም። በቫይረሶች አማካኝነት መድማትን ጨምሮ ከፍተኛ ህመም የሚያመጣዉ ይህ ከሰዉ ወደሰዉ የሚተላለፍ በሽታ ድንገተኛ ከባድ ትኩሳት፤ የሰዉነት ድካም፤ ራስ ምታት፤ ማስመለስ እና የኩላሊት ህመምን ያስከትላል። በዚህ በሽታ የተያዘ ሰዉ የመትረፍ እድሉ አነስተኛ እንደሆነ ነዉ የዓለም የጤና ድርጅት የሚገልፀዉ። የድርጅቱ ቃል አቀባይ ታሪክ ያሳራቪች ስለበሽታዉ ምንነት ሲያስረዱ እንዲህ ይላሉ፤
«እንደተገለፀዉ ከሰዉ ወደሰዉ የሚተላለፍ የበሽታ ዓይነት ነዉ። ለመጀመሪያ ጊዜ ከታወቀ ወዲህ በተለያዩ ምዝን የአየር ርጥበቱ ከፍተኛ በሆነባቸዉ የአፍሪቃ ሀገሮች ተከስቷል። በሽታዉ በቫይረሱ የተያዘን ሰዉ በመንካት ይተላለፋል። መንካት ሲባል አንዳንዴ የታማሚዉን አካል በመንካት ብቻ ሊሆንም ይችላል፤ ሆኖም ግን አብዛኛዉን ጊዜ ከታማሚዉ ግለሰብ በሚወጣዉ ፈሳሽ ይተላለፋል።»
የዓለም የጤና ድርጅት ቃል አቀባይ እንደሚሉት ከሆነ ይህን ተላላፊ በሽታ ለመከላከል ብቸኛዉ መንገድ ከታመሙ ሰዎች ጋ የሚኖር መነካካትን በማስወገድ ነዉ። ይህንንም ሲያብራሩ፤
«ከታመሙ ሰዎች ጋ የሚኖር የአካል ንክኪን ማስወገድ ማለት ነዉ። በመሠረቱ ቫይረሱ የሚራባበትን የጊዜ መጠን መግለፅም ይኖርብናል፤ ይህም ከሁለት እስከ 21ቀናት ነዉ። ባለፈዉ ጊዜ ወረርሽኙ እንደየአካባቢዉ ባህርዩን ሲቀያይር ታይቷል። ምክንያቱም ሰዎች በፍጥነት እየታመሙ ለመጓጓዝ አልቻሉም ነበር።»
ኢቦላ ቫይረስ
ሰሞኑን ኢቦላ ቫይረስ ዳግም የታየባት ሀገር ዑጋንዳ ናት። ላለፉት 12ዓመታት ይህችዉ ሀገር ሶስት ዋና ዋና የሚባሉ የኤቦላ ቫይረስ ወረርሽኝ አጋጥሟታል። በተለይ በአዉሮጳዉያኑ 2000ዓ,ም 425 ሰዎች በቫይረሱ መያዛቸዉ ተረጋግጦ፤ የ224ቱን ህይወት አጥፍቷል። በድጋሚ በ2007ዓ,ም እንዲሁ 149 ሰዎች ላይ ተገኝቶ 37ቱን ገድሏል። ባለፉት ሳምታት ደግሞ ለሶስተኛ ጊዜ ዑጋንዳ ዉስጥ ኤቦላ ሲከሰት ለ16ሰዎች ህልፈተ ህይወት ምክንያት ሆኗል። ወረርሽኙ ወደዋና መዲና ካምፓላ እስኪደርስ ሃኪሞች አፋጣኝ ምላሽ አልሰጡም በሚልም ተተችተዋል። ከሃኪሞቹ የተሰጠዉ ምላሽ ግን ቀደም ሲል የዓለም የጤና ድርጅት ቃል አቀባይ የጠቆሙትን የቫይረሱን ባህሪ የመለዋወጥ አዝማሚያ ያጠናከረ ነዉ የሆነዉ።
እንዲያም ሆኖ ወረርሽኙ እንዳይዛመት በተደረገዉ ጥንቃቄ መስፋፋቱን ለመቆጣጠር ብሎም በህይወት ላይ የሚያደርሰዉን ጉዳት ለመቀነስ የተደረገዉ ጥረት ዉጤት ማሳየቱን ነዉ የወጡ ዘገባዎች ያመለከቱት። ዮአኺም ሳዌካ በዑጋንዳ የዓለም የጤና ድርጅት ተጠሪ እንደሚሉት ከሆነም በሽታዉ ከያዛቸዉ ጋ የተነካኩ የተባሉ ወደ176ሰዎች ተለይተዉ የህክምና ክትትል እየተደረገላቸዉ ነዉ። ለበሽታዉ የሚሆን ህክምና እስካሁን አለመገኘቱን በመጠቆምም ኢቦላ በአሁኑ ወቅት በተከሰተበት ምዕራብ ዑጋንዳ የሚገኙት የህክምና ባለሙያ ዴኒስ ሉዋማፋ ምላጎ ሃኪም ቤት በሽታዉ እንዳይስፋፋ የሚያደርገዉ ጥረት የኮሌራ ወረርሽኝ ሲከሰት ከሚያደርገዉ ጋ የተመሳሰለ መሆኑን ነዉ የገለፁት፤
«ምላጎ ዉስጥ በከፍተኛ ደረጃ ላይ የሚገኝ ነጥሎ የማቆያ ይዞታ የለንም፤ ያለን ሁኔታ ለኮሌራ ህክምና የምናደርገዉ ዓይነት ነዉ። ኮሌራ አልፎ አልፎ ስለሚከሰት ለዚህ የሚዉለዉ ስፍራ ስራ ላይ ካልዋለ አንዳንዴ የምጠቀምበት በመሆኑ፤ ቦታዉን ለለዚህ አገልግሎት ለማዋል ርምጃዎችን ወስደናል፤ በቋሚነት ሰዎች ተነጥለዉ የሚታከሙበትን ለማመቻቸት እቅድ ይዘናል፤ ከዓለም ዓቀፍ ተባባሪዎችም ድጋፍ እያገኘን ነዉ።»
የዑጋንዳ ዕለታዊ ጋዜጦች የኢቦላን ቫይረስ ለመከላከል ህዝቡ ሊያደርግ ስለሚገባዉ ጥንቃቄ፤ እነማን ለዚህ የተጋለጡ እንደሆኑ፤ ስለበሽታዉ ምልክቶችና ተያያዥ መረጃዎች ለህዝቡ በየቀኑ የማሳወቅ ተግባራቸዉን አጠናክረዉ ተያይዘዉታል። እንዲያም ሆኖ ህዝቡ በበሽታዉ የመያዝ ስጋቱ ከፍተኛ መሆኑ ነዉ የሚነገረዉ። ሰዎች የሚያዉቋቸዉንም ሆነ የቤተሰቦቻቸዉን አባላት እጅ ለመጨበጥ አይደፍሩም። ፕሬዝደንት ዩዌሪ ሙሴቪኒ ራሳቸዉ ወደመድረክ ብቅ ብለዉ ለህዝቡ ያስተላለፉት ማስጠንቀቂያም ጠንከር ያለ ነዉ፤
«ኢቦላ መታከም የሚኖርበት መከላከያዉን ባደረጉ የህክምና ባለሙያዎች ብቻ ነዉ። ሁኔታዉን በዚህ መልኩ ከተከታተልን ብቻነዉ ኤቦላን ፈጥነን ልናጠፋዉ የምንችለዉ። የዛሬ ስድስት ወር ገጠር ዉስጥ የሆነዉም ይኸዉ ነዉ። አንዲት ታዳጊ ወጣት በኤቦላ ቫይረስ ተይዛ ቦምቦ ወታደራዊ ሃኪም ቤት ትሞታለች። ከመነሻዉ ሃኪሞቹ የበሽታዉን ምንነት በመጠርጠራቸዉ ያስታመሟት በጥንቃቄ በመሆኑ በሽታዉ ወደሌላ አልተዛመተም። በሽታዉን በወቅቱ የደረሱበትን የሩዌሮ ዶክተሮች እያመሰገንኩ፤ እናንተም ራሳችሁን እንድትጠብቁ እጅ መጨበጥንም እንድታስወግዱ አሳስባለሁ። በዚህ መሰል በሽታ የሞተ ሰዉን እንዳትቀብሩ፤ የህክምና ባለሙያዎች ይህን እንዲያከናዉኑት እንድታደርጉ፤ የወሲብ ተጓዳኞቻችሁንም እንዳትቀያይሩ፤ ምክንያቱም በወሲብም በሽታዉ ሊተላለፍ ይችላል።»
በቫይረሱ ከተያዙ መካከል ምን ያህሉ ሊሞቱ እና ምን ያህሉስ ሊተርፉ ይችላሉ ብሎ መገመት እንደሚቻል የዓለም የጤና ድርጅት ቃል አቀባይ
ታሪክ ያሳራቪች ሲያብራሩ፤
«በበሽታዉ ዓይነት ላይ የተመሠረተ ነዉ የሚሆነዉ፤ አምስት ዓይነት የኤቦላ ቫይረስ ይገኛል፤ በዚህም ከ20 እስከ 90 በመቶ ድረስ በሚገኝ ደረጃ ዉስጥ ነዉ ለሞት የሚያሰጋዉ ይዞታ። እስካሁን የተመዘገበዉ የሞት መጠን ወደአንድ ሺህ ስምንት መቶ ይደርሳል።»
የኢቦላ ቫይረስ ምንነት፤ የሚያደርሰዉ የጤና እክልም ሆነ የሰዉ ህይወትን መቅጠፉ ከታወቀ ከሶስት ዓስርት ዓመታት በላይ ቢሆንም እስካሁን ግን ሊያድን የሚችል መድሃኒትም ሆነ ለመከላከያ የሚሆን ክትባት አለመገኘቱን ነዉ ባለሙያዉ ያመለከቱት። ምክንያቱንም ይገልፃሉ፤
«እንዳለመታደል ሆኖ ለኢቦላ የሚያድን መድሃኒትም ሆነ ክትባት የለም። ችግሩን ለመቋቋም የምናደርገዉ ምንድነዉ፤ በከፍተኛ ሁኔታ በበሽታዉ የተጎዱ ህሙማንን እጃችን ላይ ባሉ መድሃኒቶች ማከም ነዉ። ማዳኛ መድሃኒት ግን የለም። መድሃኒትና ክትባትን ለማስገኘት የሚያስችሉ ምርምሮችም ያን ያህል እየወጡ አይደለም፤ ምክንያቱ ሊሆን የሚችለዉም፤ ከሌሎች የበሽታ ዓይነቶች መደራረቡ ነዉ፤ እንደወባ፤ እንደኤድስ እንዲሁም ሌሎች መድሃኒትም ሆነ ክትባት ያላገኘንላቸዉ በሽታዎች ማለት ነዉ፤ እነዚህ በሽታዎች ደግሞ በጤና ባለሙያዎች ዘንድ ቅድሚያ የሚሰጣቸዉ መሆኑና የገበያዉ አንቀሳቃሾችም ብዙ ህዝብ ለሚጎዱት የበሽታ ዓይነቶች ትኩረት መስጠታቸዉ ይሆናል።»
የኢቦላ በሽተኞች ጉሉ ዑጋንዳ
የኢቦላ ቫይረስ ምንነት ሲቃኝ፤ መረጃዎች እንደሚሉት ከሆነ በሰዎች ላይ ብቻ ሳይሆን በሚያጠቡ ሌሎች 30,000 እንስሳት እና የአዕዋፍ ዝርያዎች ላይም ከጎርጎሮሳዉያኑ 1976 እስከ 1998ዓ,ም ድረስ መገኘቱን ያመለክታሉ። በሽታዉ በአየር የሚዛመት ስላልሆነም ባለሙያዎች አበክረዉ የሚያሳስቡት ቀጥተኛ የሆነ የአካል ንክኪን በቫይረሱ ከተያዙ ሰዎች ማስወገድን ነዉ። ከዚህ በተጨማሪ ከታማሚዎቹ አካል የሚወጣ ማንኛዉንም ፈሳሽ አለመንካት፤ በተጠቀሙባቸዉ የመመገቢ እቃዎችሞ ሆነ ሌሎች እቃዎችን አለመጠቀምን ይመክራሉ። በሽታዉ ያለባቸዉን የዱር እንስሳት መንካት በቫይረሱ ለመያዝ ምክንያት ነዉ። ህመምተኞቹ በቫይረሱ ካልተያዙ ሰዎች ተገልለዉ ለብቻ ተገቢዉን ጥንቃቄ በሚያደርጉ የህክምና ባለሙያዎች ሊረዱም ይገባል።
ሸዋዬ ለገሠ
ሂሩት መለሰ
</doc>
