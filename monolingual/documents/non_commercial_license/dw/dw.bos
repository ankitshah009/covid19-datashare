<doc docid='dw_53363299' lang='bos' type='mono' source='https://www.dw.com/bs/bs/virus-može-biti-poražen/a-53363299' term='COVID'>
8. svibnja 1980. je Svjetska zdravstvena organizacija (WHO) ponosno objavila: velike boginje su poražene. Virusna bolest prema kojoj je i virus korone maltene beznačajna gripica se više ne širi nigdje na svijetu. Broj žrtava i u ovoj današnjoj pandemiji je žalostan, ali od velikih boginja je samo u 20. stoljeću umrlo oko 300 milijuna ljudi.
Boginje - ili latinski variola - su od davnine praktično značile smrtnu presudu. U nekim oblicima te bolesti je smrtnost dosezala i do 90% oboljelih, ali i u običnim slučajevima je to bilo i po 40%. Čak i ako se bolest preživjela, oboljeli je do kraja života bio obilježen ružnim ožiljcima plikova na tijelu, a takvi su još dobro prošli: veoma lako su boginje mogle izazvati sljepoću, gubitak sluha i još mnogo toga sa čim se onda trebalo boriti ostatak života.
Mada se nameće usporedba sa virusom koji nas danas muči - zato i jer niti protiv jednog, niti protiv drugog zapravo nema lijeka, razlike su velike.
Spasilo je nebrojene živote - cjepivo protiv boginja
Makar je definitivno manje smrtonosan, virus iz obitelji korone CoviD-19 se lako mijenja i čak kad se nađe cjepivo, to neće jamčiti da će ono djelovati i protiv mutiranih oblika. Virus variole je jedan od najvećih uopće poznatih virusa, a način cijepljenja je otkriven još u prvoj polovici 19. stoljeća. Jednom cijepljena protiv boginja, ta osoba u pravilu stječe imunitet do kraja života.
Bogati su postali "tvrđava"
I kod širenja bolesti su tu goleme razlike: u novoj pandemiji je veliki problem što mnoštvo zaraženih - po nekim statistikama bi to moglo biti i  80% nema gotovo nikakvih poteškoća, ali i oni šire zarazu. Tko oboli od boginja, teško je moguće da neće osjećati slabost i vrućicu, pogotovo nakon što se pojave tipični plikovi po čitavom tijelu. Teško je reći koji od ta dva virusa je zarazniji: kao i mnogi drugi, oni se prenose kapljičnom zarazom. Ali virus boginja je izdržljiviji: on će lako dugo ostati aktivan, na primjer u prašini ili na odjeći odnosno posteljini u kojoj je zaražena osoba ležala.
Što bismo za vrijeme nakon korona-krize mogli naučiti iz iskustava pandemije španjolske gripe? Odgovor na to pokušavaju dati jedna knjiga i jedan njemački znanstvenik koji se bavi budućnošću. (30.04.2020)
Dok cijeli svijet prati širenje koronavirusa, izgleda da se ospica nitko ne sjeća. U Njemačkoj 1.3.2020. na snagu stupa obavezno cijepljenje protiv ospica, zaušnjaka i rubeole. Može li prisila pomoći da ih se eliminira? (28.02.2020)
Male boginje se ponovo šire jer roditelji ne vode djecu na vakcinaciju. Ali, ako se nevakcinisanoj djeci zabrani dolazak na nastavu, ona će biti dvostruko kažnjena, smatra Fabijan Šmit. (14.03.2019)
Svjetska zdravstvena organizacija je htjela da do 2020. u velikoj mjeri iskorijeni ospice. Ali, zbog naglog širenja ove bolesti, sada je primorana da alarmira svijet. U Njemačkoj se raspravlja o obaveznoj vakcinaciji. (20.04.2019)
Već i zbog toga što je cjepivo protiv boginja nađeno tako rano, nakon Drugog svjetskog rata su mnoge industrijske nacije sustavno provodile cijepljenje. Ali sad bi mogla doći pouka i za ovu pandemiju: koncem šezdesetih je zdravstvena organizacija Ujedinjenih naroda shvatila kako se bolest nikad neće pobijediti ako imućne države ostanu "tvrđave" protiv boginja koje će se nesmetano širiti po siromašnim zemljama. Borba se treba povesti na mjestima gdje se boginje doista pojavljuju.
Donald Henderson je u to vrijeme bio na čelu kampanje Svjetske zdravstvene organizacije protiv epidemije boginja i dobro se sjeća: "U šezdesetima i sedamdesetima smo imali pune ruke posla zbog mnoštva poplava, gladi, građanskih ratova i stotine tisuća izbjeglica u raznim dijelovima Afrike i Azije." Naravno da onda nije bilo mobitela i interneta, čak i obični telefoni su bili rijetkost. Ali u WHO su shvatili kako se borba mora voditi koordinirano i na širokoj liniji fronte: "Mislim da je to dokaz vještine i kreativnosti međunarodnih savjetnika iz oko 70 zemalja, ali i ministara i suradnika WHO kojima je uspjelo nešto što se smatralo nemogućim", konstatira Henderson.
Kroz pustinje i prašume sa cjepivom u torbi
Gdje god bi se zaraza pojavila, provodilo se cijepljenje u sve širim krugovima oko izvorišta zaraze. Jedina je utjeha bila da je i diktatorima i demokratima, vojskovođama svih zaraćenih strana bilo jasno koliko je ta bolest smrtonosna tako da se moglo računati na suradnju.
Ali i uz takvu podršku bivša čelnica WHO, Margaret Chan nas podsjeća kako je to bio upravo gigantski izazov: "Vodeća uloga Svjetske zdravstvene organizacije je bila važna, ali dostignuće tih razmjera je na koncu ovisilo o desecima tisuća suradnika koji su puni samopouzdanja doslovce prevalili čitavu zemaljsku kuglu, terenskim vozilima, magarcima ili ribarskim čamcima, pješice kroz prašumu ili kroz pustinje, došli do nomada u najzabačenijim predjelima pa do mnoštva stanovnika slumova Azije po najgoroj žezi."
Najraniji primjer pojave virusa variole: na jednoj mumiji iz 17. stoljeća
U toj akciji koja je potrajala nešto više od desetak godina je cijepljeno 2,4 milijardi ljudi, ukupno je sudjelovalo preko 200 tisuća suradnika, a sve je koštalo tek oko 300 milijuna dolara - sitnica u usporedbi sa vojnim proračunom tadašnjih velesila. Ali pobjeda se mogla vidjeti: 1977. je zabilježeno posljednje izbijanje boginja u Somaliji - a u to doba su već neke zapadne zemlje počele čak ukidati obavezu da se mališani cijepe protiv te opake bolesti.
Treba li ga uništiti?
Koliko se zna, virus boginja danas postoji samo u laboratorijima - u  američkom uredu za suzbijanje zaraza CDC u Atlanti i ruskom laboratoriju VECTOR kod Novosibirska. Nakon terorističkih napada početkom ovog stoljeća se postavilo pitanje i korištenja tog virusa kao biološkog oružja. Ne zna se imaju li i neke druge zemlje sačuvane uzorke koje bi možda mogle pasti u krive ruke. Budući da cijepljenje više nije tako rašireno, to bi mogla biti golema prijetnja. Treba li možda uništiti i te preostale uzorke?
No odgovor jest kako se samo sa "živim" virusima onda može opet stvoriti cjepivo. Doduše mnoge zemlje imaju još goleme zalihe cjepiva: samo SAD imaju još oko 100 milijuna doza, a i WHO ima spremno oko 64 milijuna cjepiva protiv boginja. Ali svi se nadaju: neka nam to više nikad ne zatreba.
Gdje god bi se zaraza pojavila, provodilo se cijepljenje
Uspjeh borbe protiv boginja je dao krila i borbi protiv drugih zaraznih bolesti, objašnjava nam Donald Hendeson: "1974. je Glavna skupština UN-a prihvatila prošireni program cijepljenja. Njegov cilj je bio djecu u čitavom svijetu zaštiti i od ospica, polija, difterije, hripavca i tetanusa. U devedesetima je u tom projektu dostignuto 80% pokrivenosti i time je otvoreno novo razdoblje u zaštiti javnog zdravlja", sažima Henderson.
Ali pogotovo u ovoj pandemiji nam mora biti jasno kako virusi i bolesti ne poznaju nacionalne i bilo kakve granice. Zato i borba protiv pandemije mora biti zajednička i čim se pojavi cjepivo, ono mora biti dostupno baš svakome.
Što bismo za vrijeme nakon korona-krize mogli naučiti iz iskustava pandemije španjolske gripe? Odgovor na to pokušavaju dati jedna knjiga i jedan njemački znanstvenik koji se bavi budućnošću. (30.04.2020)
Dok cijeli svijet prati širenje koronavirusa, izgleda da se ospica nitko ne sjeća. U Njemačkoj 1.3.2020. na snagu stupa obavezno cijepljenje protiv ospica, zaušnjaka i rubeole. Može li prisila pomoći da ih se eliminira? (28.02.2020)
Male boginje se ponovo šire jer roditelji ne vode djecu na vakcinaciju. Ali, ako se nevakcinisanoj djeci zabrani dolazak na nastavu, ona će biti dvostruko kažnjena, smatra Fabijan Šmit. (14.03.2019)
Svjetska zdravstvena organizacija je htjela da do 2020. u velikoj mjeri iskorijeni ospice. Ali, zbog naglog širenja ove bolesti, sada je primorana da alarmira svijet. U Njemačkoj se raspravlja o obaveznoj vakcinaciji. (20.04.2019)
Što bismo za vrijeme nakon korona-krize mogli naučiti iz iskustava pandemije španjolske gripe? Odgovor na to pokušavaju dati jedna knjiga i jedan njemački znanstvenik koji se bavi budućnošću. (30.04.2020)
Dok cijeli svijet prati širenje koronavirusa, izgleda da se ospica nitko ne sjeća. U Njemačkoj 1.3.2020. na snagu stupa obavezno cijepljenje protiv ospica, zaušnjaka i rubeole. Može li prisila pomoći da ih se eliminira? (28.02.2020)
Male boginje se ponovo šire jer roditelji ne vode djecu na vakcinaciju. Ali, ako se nevakcinisanoj djeci zabrani dolazak na nastavu, ona će biti dvostruko kažnjena, smatra Fabijan Šmit. (14.03.2019)
Svjetska zdravstvena organizacija je htjela da do 2020. u velikoj mjeri iskorijeni ospice. Ali, zbog naglog širenja ove bolesti, sada je primorana da alarmira svijet. U Njemačkoj se raspravlja o obaveznoj vakcinaciji. (20.04.2019)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53368949' lang='bos' type='mono' source='https://www.dw.com/bs/bs/zeder-kao-novi-kancelar/a-53368949' term='COVID'>
Nakon prve faze šoka zbog korona pandemije, koju je obilježilo jedinstvo svih političkih stranaka, posljednjih sedmica su prije svega opozicione stranke FDP i AfD ponovo krenule u napad, imajući na meti krizni menadžment njemačke vlade. U tome su učestvovali i mnogi mediji. Tako je mogao da se stekne utisak da je zemlja podijeljena.
Ali, izgleda da ti stranački sukobi nisu mnogo uticali na stanovništvo. To pokazuju rezultati aktuelnog istraživanja Dojčlandtrend koje je za javni servis ARD sproveo Institut za ispitivanje javnog mnjenja „Infratest dimap". Dvije trećine ispitanika pozitivno ocjenjuje krizni menadžment njemačke vlade. U odnosu na ispitivanje od prošlog mjeseca jedva da se nešto promijenilo.
Odlične ocjene za Angelu Merkel i CDU
To zadovoljstvo se vidi i po ocjenama koje su dobili vodeći političari velike koalicije: demohrišćani iz stranaka CDU/CSU i socijaldemokrate iz stranke SPD. Angela Merkel (CDU) je imala najveću podršku od jula 2017. godine. Ministar finansija Olaf Šolc (SPD) i ministar zdravlja Jens Špan (CDU) manje više su sačuvali rekordno dobre ocjene od prošlog mjeseca. Rekordno dobro je ocijenjen i ministar privrede Peter Altmajer (CDU), kao i ministar unutrašnjih poslova Horst Zehofer (CSU).
Njemačka se polako vraća u normalu. Kancelarka Angele Merkel je saveznim pokrajinama prepustila ukidajnje restrikicije prema vlastitim potrebama. "Njemačka može odahnuti", rekao je bavarski premijer Söder. (06.05.2020)
Bundesliga dobiva mogućnost drukčijeg ponašanja od drugih. Dok mnogi dijelovi društva moraju ostati na distanci, nekoliko nogometnih milijunaša smiju se prsa u prsa boriti za loptu. To je rizično, smatra Joscha Weber. (07.05.2020)
Pritisak iz privrede i iz njemačkih saveznih zemalja je bio učinkovit: drastična ograničenja zbog korone se ublažavaju. Sada o nama ovisi da to bude uspješno, kaže Jens Thurau. (07.05.2020)
Od stranaka je najviše profitirala demohrišćanska unija CDU/CSU. U odnosu na prošli mjesec bilježi 5 odsto više podrške birača – ukupno 39 odsto. Toliku podršku posljednji put je imala u avgustu 2017. godine. SPD, kao i u aprilu, ima 16 odsto podrške ispitanika.
Opoziciji je teže. Zeleni bi na izborima trenutno osvojili 18 odsto glasova (-4), najmanje od oktobra 2018. godine. AfD je, kao i u avgustu 2017. na jednocifrenom broju, 9 odsto (-1). Liberali (FDP) bi, kao i prošlog mjeseca, sa 5 odsto glasova morali da se bore da pređu cenzus za ulazak u Bundestsag. Samo je stranka Ljevice sa 8 odsto glasova blago ojačala (+1).
Trenutno je odloženo pitanje ko će biti novi predsjednik Hrišćansko demokratske unije (CDU) i mogući nasljednik Angele Merkel u kancelarskom uredu. Prije krize, trojica kandidata su ušli u trku: Norbert Retgen, Fridrih Merc i Armin Lašet. Sada se na vrhu pozicionirao četvrti kandidat koji se prethodno nije kandidovao – Markus Zeder. Šef Hrišćansko socijalne unije (CSU) i premijer Bavarske, tokom posljednjih nedjelja pandemije je medijski veoma prisutan. Sada svaki drugi ispitanik smatra da bi on bio dobar kandidat za kancelara.
Kada će se o svemu tome odlučivati, još uvijek se ne zna. Okupljanje većeg broja ljudi trenutno je zabranjeno u Njemačkoj, pa tako ne mogu da se održavaju ni uobičajeni stranački kongresi.
Strah od pandemije manji
Anketa je sprovedena 4. i 5. maja, dakle, pre nego što je vlada 6. maja najavila prvo ublažavanje mjera. Kancelarka Merkel je govorila o trenutno „veoma dobroj situaciji" kada je riječ o borbi protiv pandemije. Izgleda da su građani sličnog mišljenja.
Istraživanje javnog mnijenja dalo odlične ocjene kancelarki Merkel i njenoj CDU
Strah od infekcija, kao i zabrinutost zbog preopterećene medicinske infrastrukture proteklih nedjelja su se znatno smanjili. Među ispitanicima je upola manje onih koji se boje da bi oni ili članovi njihove porodice mogli da se zaraze korona-virusom. Umjesto ranijih 37 odsto, sada samo još 21 odsto Nijemaca strahuje zbog problema sa medicinskim njegom.
Brige Nijemaca
Zabrinutost međutim postoji zbog ekonomske situacije. Vlada računa sa teškom recesijom. Ekonomski instituti počinju da iznose prve loše podatke vezane za privredu. Zato ne iznenađuje podatak da je još u martu, prije početka krize, dvije trećine ispitanika pozitivno ocijenilo privrednu situaciju u zemlji. Sada tako misli samo jedna trećina ispitanika, što je najslabiji rezultat u Dojčlandtrendu od finansijske krize 2008/2009. godine.
Zaminljivo je međutim da strah od gubitka radnog mjesta ostaje mali. Programi hitne pomoći, propisi o skraćenom radnom vremenu i druge mjere izgleda da su smirili građane. Čak se, u odnosu na prothodni mjesec, smanjio i broj onih koji su ozbiljno bili zabrinuti da će izgubiti radno mjesto, sa 18 na 13 procenata.
Trenutno se razmatraju razne mjere za oživljavanje privrede. Njemačka automobilska industrija je iznijela prijedlog o državnim premijama za kupovinu novog automobila. Ali donošenje takve odluke je odloženo. To se poklapa sa trenutnim raspoloženjem. Naime, većina Nijemaca (63 odsto) veoma kritički vidi takav plan.
Pored privrednih posljedica trenutno se sve više diskutuje i o socijalnim aspektima zaustavljanja privrede. Sve više pažnje se posvećuje situaciji u kojoj su našla djeca. Skoro dvije trećine Nijemaca (63 odsto) je zabrinuto da bi ograničene školske ponude i ponude za čuvanje djece mogle da imaju negativne posljedice u njihovom razvoju.
Istraživače javnog mnjenja je zanimalo i koliki je strah od ograničavanja građanskih sloboda zbog mjere uvedenih sa ciljem suzbijanja korona-virusa. Pritom je četiri od deset ispitanika izrazilo zabrinutost – što je manje u odnosu na prethodni mjesec. A među njima je najviše bilo pristalica stranaka FDP i AfD. Da li će sada, ukidanjem ograničenja, takvih briga biti manje, možda će pokazati rezultati sljedećeg Dojčlandtrend istraživanja, u junu.
Čitajte nas i preko DW-aplikacije za Android
Njemačka se polako vraća u normalu. Kancelarka Angele Merkel je saveznim pokrajinama prepustila ukidajnje restrikicije prema vlastitim potrebama. "Njemačka može odahnuti", rekao je bavarski premijer Söder. (06.05.2020)
Bundesliga dobiva mogućnost drukčijeg ponašanja od drugih. Dok mnogi dijelovi društva moraju ostati na distanci, nekoliko nogometnih milijunaša smiju se prsa u prsa boriti za loptu. To je rizično, smatra Joscha Weber. (07.05.2020)
Pritisak iz privrede i iz njemačkih saveznih zemalja je bio učinkovit: drastična ograničenja zbog korone se ublažavaju. Sada o nama ovisi da to bude uspješno, kaže Jens Thurau. (07.05.2020)
Njemačka se polako vraća u normalu. Kancelarka Angele Merkel je saveznim pokrajinama prepustila ukidajnje restrikicije prema vlastitim potrebama. "Njemačka može odahnuti", rekao je bavarski premijer Söder. (06.05.2020)
Bundesliga dobiva mogućnost drukčijeg ponašanja od drugih. Dok mnogi dijelovi društva moraju ostati na distanci, nekoliko nogometnih milijunaša smiju se prsa u prsa boriti za loptu. To je rizično, smatra Joscha Weber. (07.05.2020)
Pritisak iz privrede i iz njemačkih saveznih zemalja je bio učinkovit: drastična ograničenja zbog korone se ublažavaju. Sada o nama ovisi da to bude uspješno, kaže Jens Thurau. (07.05.2020)
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53352135' lang='bos' type='mono' source='https://www.dw.com/bs/bs/je-li-čovjek-stvorio-koronavirus-u-laboratoriju/a-53352135' term='COVID'>
U jednom izvještaju "Pet očiju" saveza tajnih službi pet velikih zemalja u kojima se govori engleski (SAD, Velika Britanija, Kanada, Australija i Novi Zeland, nazvanih „Five Eyes") govori se o nepoznatom virusu šišmiša iz Kine o kojem su istraživanja provođena u kineskom Wuhanu. Taj izvještaj tajne službe dostavljen je australskim novinama The Daily Telegraph. Nakon njegovog objavljivanja jako su porasli napisi o „virusu koji je stvorio čovjek u laboratoriju u Wuhanu“. Osim toga se kaže da je svijet izgubio dragocjeno vrijeme u borbi protiv virusa jer je Kina skrivala informacije. Takve optužbe nije izgovorio samo američki predsjednik Donald Trump nego su tako pisali i neki njemački tabloidi. Radi li se stvarno o gigantskom skandalu?
Novi glasovi iz SAD-a
Najprije ono najvažnije: koronavirus nije umjetno stvorio čovjek niti je on planski pušten u svijet. Za besmislice takve vrste, za koje teoretičari zavjere diljem svijeta podgrijavaju slične neodržive tvrdnje kao i za podrijetlo virusa HIV-a 1980-ih godina, nema nikakvog dokaza u izvještaju tajnih službi. Naprotiv, i američki direktor tajnih službi, kojem je podređeno svih 17 američkih tajnih službi, objavio je priopćenje za medije u kojem objašnjava: kao ni većina znanstvenika ni američke tajne službe nemaju nikakvog razloga za pretpostavku da je covid-19 stvorio čovjek ili genetski ga modificirao. Istovremeno američke tajne službe i dalje istražuju je li virus na ljude prešao sa životinja ili je prilikom neke nesreće izašao iz laboratorija u Wuhanu.
Ovim priopćenjem, koje je prošlog četvrtka objavio bivši američki veleposlanik u Berlinu, poznat po ne osobito diplomatskim izjavama, a koji je novi koordinator tajnih službi u Bijeloj kući, Richard Grenell, američke tajne službe su učinile upravo senzacionalnu iznimku od pravila da ne komentiraju aktualne događaje.
Bivši američki veleposlanik u Berlinu i novi koordinator tajnih službi u Bijeloj kući Richard Grenell
Ne radi se o nekom tajnom projektu
Samo nekoliko dana nakon ovog službenog priopćenja objavljen je članak u australskom Saturday Telegraphu. Ni tu u izvještaju, koji očito potječe od australske tajne službe ASIS, nema nikakvih dokaza da je pandemiju koronavirusom izazvao čovjek.
Bez sumnje najuzbudljiviji aspekt izvještaja australske tajne službe, koji je do sada zapostavljan, predstavljaju njegove informacije o istraživanju koronavirusa. Jer, već gotovo 15 godina, piše Saturday Telegraph, jedan kineski tim virologa pod vodstvom dr. Shija Zhenglija, direktora Centra za infekcijske bolesti Instituta za virologiju u Wuhanu, bavi se istraživanjem koronavirusa koji se pojavljuju kod šišmiša. Takvih virusa ima preko 5.000 vrsta, od kojih je dr. Shi istraživao najmanje 50. Ali, to nije bio nikakav kineski tajni projekt. Tim znanstvenika je surađivao primjerice s laboratorijem za zdravlje životinja Commonwealth Scientific and Industrial Research Organisation CSIRO u Australiji. Dr. Shi i njegov suradnik Peng Zhou proveli su tamo više godina. Partner u istraživanju bilo je i Sveučilište Sjeverne Karoline u SAD-u.
Cilj istraživanja bio je izolirati viruse koji se pojavljuju kod šišmiša i provjeriti mogu li oni prijeći na čovjeka. U studenom 2015., dakle prilično točno četiri godine prije izbijanja sadašnje pandemije, studija doktora Shija sa Sveučilištem Sjeverne Karoline došla je do rezultata da bi virusi slični SARS-u mogli prijeći sa šišmiša na čovjeka i da protiv toga nema lijeka. 2019. je njihova sljedeća studija došla do zaključka: „Jako je vjerojatno da će buduće zaraze koronavirusima poput SARS-a ili MERS-a potjecati od šišmiša i da je velika vjerojatnost da će se to dogoditi u Kini.“
Protiv nagađanja
Pritom su znanstvenici izričito spomenuli i veliki rizik svojih istraživanja u slučaju da dođe do nesreće i da virusi pobjegnu iz laboratorija. Jedan od rizika su sigurnosni standardi u laboratorijima. Pojavili su se izvještaji američkih diplomata u Kini koji su u prosincu 2019. govorili o – dosad nepotvrđenim – sigurnosnim nedostacima u laboratoriju u Wuhanu.
Australski izvještaj tajne službe dakle izričito se suprotstavlja neosnovanim nagađanjima i optužbama. Zato je i stajalište australske vlade da virus s 95-postotnom sigurnošću potječe s jedne tržnice u Wuhanu. Ali, ostaje mali, 5-postotni rizik da je virus mogao prilikom neke nesreće napustiti laboratorij – dakle bez ljudske namjere. Tim zaključkom, koji podupire i priopćenje američkih tajnih službi, Australci zauzimaju potpuno suprotno stajalište od Trumpove vlade. Američki ministar vanjskih poslova (i bivši šef CIA-e) Mike Pompeo još u nedjelju je govorio o „izuzetnim dokazima da virus potječe iz laboratorija u Wuhanu“.
Skrivanje informacija u Kini
Osjetljivi dio izvještaja australske tajne službe je nešto drugo: australska tajna služba ASIS jasnim riječima opisuje u dokumentu na 15 stranica kako je Kina tajila informacije i uništila nužno potrebne uzorke o izbijanju epidemije koronavirusom u prosincu. Osobito težak je slučaj suradnice u znanstvenom laboratoriju u Wuhanu Huang Yan Ling. Prema prvim izvještajima u kineskim medijima ona je bila prva osoba zaražena koronavirusom. Nakon kratkog vremena ona je nestala, njezina kompletna biografija koja je bila online je poništena, i do danas nema traga toj znanstvenici.
Isto tako su u siječnju brojni liječnici u Wuhanu, koji su govorili o izbijanju nove virusne zaraze, uhićeni zbog „širenja glasina“. Osim toga je kineska vlada iz online-tražilica dala ukloniti pojmove "SARS variation", "Wuhan seafood market” i „Wuhan unknown pneumonia”. To su jasne naznake cenzure kojom je komunistički režim nastojao kontrolirati sve informacije o izbijanju pandemije. Najteža je ipak optužba da je Kina već u prosincu znala da se virus može prenositi s čovjeka na čovjeka, ali je to najprije nijekala i tek 20. siječnja 2020. informirala Svjetsku zdravstvenu organizaciju WHO. Ali, s obzirom na javno dostupne i poznate rezultate istraživanja doktora Shija, koje izvještaj tajnih službi navodi detaljno, to više nije bilo nikakvo iznenađenje.
Nijekanje, uhićenja i cenzura su tipične reakcije diktatorskih režima na neočekivane krize. Zaraze, prirodne katastrofe ili nesreće predstavljaju veliku opasnost za ionako stalno ugroženi monopol vlasti u diktaturama. A krize ovakve vrste razotkriju već odavno postojeće loše stanje. Komunistička partija, bilo ona sovjetska nakon katastrofe u Černobilu 1986. ili ona u Kini 2020., ne želi to riskirati. A to je i ranije i danas imalo katastrofalne posljedice za ljudske živote.
Unatoč analizi rizika slabe mjere zaštite
Izvještaji tajnih službi iz Australije i SAD-a pokazuju također da pokušaji da se samo Kini pripiše odgovornost za razmjere pandemije nisu korektni. Činjenica je da su znanstvene spoznaje o koronavirusima i opasnosti koja od njih prijeti već godinama bile javno dostupne. Prije više godina su provođene i vježbe za slučaj katastrofe sa sličnim scenarijima.
U Njemačkoj je 2012. jedna „Analiza rizika u zaštiti stanovništva“ razradila scenarij pandemije virusom. Rezultat je: nedovoljna priprema, nedostatak kapaciteta i zaštitne opreme kao i nedostatak planova za suzbijanje. Štoviše, čak ni krajem siječnja – izgleda da je to bilo jako, jako davno – ni jedna vlada ni u Europi ni u SAD-u, nije poduzela ozbiljne mjere. Tek kad su smrtonosni razmjeri korona-pandemije postali vidljivi u Italiji počelo se s užurbanim uvođenjem mjera. Zato je opravdano sumnjati da bi drukčija informacijska politika Kine u prosincu prošle godine i time dobiveni mjesec dana za borbu protiv pandemije nešto bitno promijenili.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53348310' lang='bos' type='mono' source='https://www.dw.com/bs/bs/njemačka-i-100-dana-koronakrize-bilanca/a-53348310' term='COVID'>
Jedna jedina usporedba govori dovoljno za sebe: u Njemačkoj je od izbijanja epidemije prije 100 dana zabilježeno osam umrlih na 100.000 stanovnika. Istodobno SAD bilježi 20, Velika Britanija 43 a Španjolska 54 umrla na 100.000 stanovnika. Direktor državnog epidemiološkog instituta Robert Koch, Lothar Wieler zaključuje kako je zaštita stanovništva u Njemačkoj uspjela. Ovaj uspjeh se pripisuje činjenici da su vlasti reagirale vrlo brzo nakon pojave epidemije.
I dok su neki državnici, poput brazilskog predsjednika Jaira Bolsonara covid-19 nazivali običnom gripom, njemačka kancelarka Angela Merkel je zemlju ciljano odvela u stroge ali ne prestroge mjere koordinirajući pritom poteze 16 saveznih pokrajina što nije jednostavan zadatak. Za svoje ponašanje Merkel je, ne samo kod kuće, nego i u inozemstvu dobila mnoge pohvale.
Paralelno s mjerama borbe protiv širenja zaraze, njemačka vlada je organizirala financijsku pomoć posrnulom gospodarstvu. Za razliku od Italije ili Španjolske, Njemačka već godinama ostvaruje proračunski plus koji joj dozvoljava obilnu pomoć. Samo je Savezna agencija za zapošljavanje nakupila 28 milijardi eura rezervi koje sada dobro dođu za financiranje skraćenog radnog vremena.
Pojačan zdravstveni sustav
Usput je i zdravstveni sustav pripremljen na rastući broj pacijenata. Iako je Njemačka u usporedbi s ostalim zemljama već i prije bila u prednosti kada je u pitanju broj kreveta na intenzivnoj njezi, na počeku izbijanja pandemije se dodatno investiralo u povećanje kapaciteta. Dodatni kapaciteti su oslobođeni za pacijente zaražene koronavirusom.
Angela Merkel
Daljnji važni aspekt je povećanje kapaciteta testiranja. Tu se decentralizirani i nekima preraštrkani njemački zdravstveni sustav sa 16 pokrajinskih ministarstava i preko 400 lokalnih zdravstvenih ureda pokazao ne kao mana nego prednost. Savezni ministar zdravstva Jens Spahn je izrazio zadovoljstvo što teret borbe protiv pandemije ne leži samo na njegovom ministarstvu. Još jedna prednost u usporedbi s centralistički vođenim državama.
Njemačka disciplina?
I Stefan Grünewald, autor specijaliziran za ispitivanje javnog mnijenja i vladin savjetnik, je uvjeren kako se Njemačka u međunarodnoj usporedbi dobro ishrvala s pandemijom. Jedna od njegovih knjiga se bavi i tipičnim osobinama Nijemaca. Jedna od ovih osobina je posljednjih tjedana došla do izražaja. "Tipično njemački je visok stupanj discipliniranosti", ističe Grünewald poznati kliše o Nijemcima. Nijemci su poznati i po tome da si brzo mogu unijeti strukturu u svakodnevicu. Slično je reagirala i politika koja brzo "pronašla nove strukture".
No Grünewald isto tako u Nijemcima vidi i svjetske prvake u putovanjima, manjim i većim. Zato je politika, kako kaže, građanima uvijek tijekom krize dopuštala barem male izlete u prirodu i šetnje i nikada nije pomišljala na potpuni "Lockdown" kakav je bio na snazi u Španjolskoj ili Italiji.
Stefan Grünewald
Uzlet za demokršćane
Ispitivanja su pokazala da su građani od samog početka podržavali vladine mjere. Podrška aktualnoj vlasti vidljiva je i u naglom porastu popularnosti Kršćansko-demokratske unije Angele Merkel. CDU nije godinama uživao 40 posto podrške građana kao što je trenutno slučaj.
No bezrezervna podrška mjerama vlade posljednjih dana gubi na snazi. Sve su češće rasprave o opravdanosti ustrajanja na strogim mjerama usprkos niskom broju zaraženih. Mnogi se pribojavaju da bi gospodarstvo moglo platiti previsoku cijenu. Sada i pojedine savezne pokrajine na svoju ruku ublažavaju mjere. Epidemiolozi to podržavaju i ukazuju na različitu situaciju u različitim saveznim pokrajinama.
Nova iskustva
I demoskop Grünewald primjećuje blagu polarizaciju. Njegov institut Rheingold trenutno radi na jednoj studiji koja se bavi pitanjem dobitnika i gubitnika u ovoj krizi. U gradovima poput Berlina su u međuvremenu redoviti prosvjedi protiv vladinih mjera na kojima se okuplja čudna mješavina lijevih i desnih teoretičara zavjere, ezoterika ali i političkih ekstremista.
No usprkos tomu prevladava dojam jedne disciplinirane zemlje čiji građani kreativno reagiraju na nove okolnosti. Susjedi koji su se inače jedva pozdravljali, sada čavrljaju na distanci i organiziraju pomoć onima kojima je ona potrebna. Restorani su se brzo preusmjerili na prodaju hrane i pića "za ponijeti". "Banalne radnje poput šetnje, uređivanje vrta ili igranje društvenih igara je odjednom dobilo novu dimenziju", kaže Grünewald. Iskustvo da je dovoljno malo da bi se čovjek osjećao dobro će, barem se tako nada ovaj autor, ostati i nakon koronakrize.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53339617' lang='bos' type='mono' source='https://www.dw.com/bs/bs/francuska-izolacija-posebno-teško-pogađa-izbjeglice/a-53339617' term='COVID'>
Sunce izlazi i obasjava šatore na livadi pored Calaisa. Ptice cvrkuću. S vremena na vrijeme prođe neki auto. Inače je tiho. Dok odjednom ne stigne oko pet policijskih transportera. Službenici sa zaštitinim maskama na licu izlaze, neki nose kompletnu zaštitnu opremu. Bude migrante u šatorima i zahtijevaju da se sa svojim šatorima povuku nekoliko metara dalje. Nakon što je policija otišla, izbjeglice ponovo vraćaju svoje šatore natrag. Od avgusta 2018. godine se ovaj ritual odvija skoro svakodnevno. Čak i u vrijeme COVID-19 policija ne mijenja svoj postupak. Mjera treba spriječiti da se izbjeglice nastane kao kod kuće.
Izbjeglice strahuju za svoj život
Prema informacijama humanitarnih organizacija u Calaisu od početka mjere zabrane izlazaka koncem marta bilo je već više od 70 ovakvih akcija u različitim kampovima. "Policija se prema nama ne odnosi kao prema ljudima. Ne poštuju nas", kaže 28-godišnji Mengis iz Eritreje. "Ako ne ustanemo kada oni dođu onda nam oduzmu naše šatore. Onda moramo čekati do jedne sedmice dok ne dobijemo nove od humanitarnih organizacija", kaže on. Kao i brojne druge izbjeglice i Mengis vjeruje da ga policija promatra – ni jedan od njih stoga ne želi da mu lice bude fotografirano.
Neki kažu da strahuju za svoj život jer je policija od uvođenja zabrane izlaska postupala znatno agresivnije prema njima. Pet Mengisovih sunarodnjaka je stoga napisalo otvoreno pismo i optužilo jedinicu policije u pripravnosti. Oni tvrde da su ih policajci više puta pretukli, nazivali "majmunima" i "kurvama" i gađali suzavcem. Služba za nadzor policije istražuje u ovom slučaju.
Raste diskriminacija
Nisu samo postupci policije ti koji otežavaju stanje migrantima u odnosu na raniji period. Neki izvještavaju da im u supermarketima personal uskraćuje ulazak. Na pitanje DW-a glasnogovornik jednog preduzeća je napisao da migranti nisu diskriminirani. No odbio je intervju.
Phillippe Mignonet, zamjenik gradonačelnika Calaisa
Ni dolazak u centar grada im nije dozvoljen, kažu izbjeglice. Gradski autobusi se više ne zaustavljaju da bi njih primili, kažu također. Philippe Mignonet, zamjenik gradonačelnika Calaisa, koji je direktor autobusnog preduzeća, to opovrgava: „Autobusi ne primaju samo grupe sa više od 30 ili 40 osoba. Morali smo to tako uvesti nakon što su zabilježena tri slučaja infekcije virusom korona među izbjeglicama i naši putnici više nisu željeli ulaziti u autobuse.“ Za pojedinačne izbjeglice autobusu se i dalje zaustavljaju, kaže on.
"Korak natrag kada je riječ o ljudskim pravima"
Da li su to zaista pojedinačni slučajevi zaraze korona virusom u kampovima teško je reći. Službenici humanitarnih organizacija izvještavaju da je više izbjeglica imalo simptome koji upućuju na COVID-19, ali da niko nije testiran. Prostorna distanca među izjeglicama nije moguća. Higijenski uvjeti su loši: Između šatora se gomila smeće, nema maski ili sredstava za čišćenje ruku i ima samo nekoliko toaleta.
20-godišnji Noël iz Gvineje kaže da se osjeća kao izgnanik. „Mi smo potpuno nezaštićeni i prepušteni sami sebi“, kaže on. „Od početka pandemije smo ovdje zaglavljeni. Neke od nas su smjestili u hostele, ali tamo su bili po četvero u jednoj sobi. To je ipak ilegalno. Brojni su se vratili – čak i ako je to značilo dva dana pješačenja.“
Humanitarne organizacije, koje ovdje djeluju, su poslale polovinu svojih volontera kući zbog zabrane izlaska. U drugom timu preostali volonteri snabdijevaju izbjeglice drvima i hranom. Yann Manzi, suosnivač humanitarne organizacije Utopia 56, kaže da zabrana izlaska predstavlja stvarni korak unatrag kada je riječ o ljudskim pravima: „Mi radimo ono što možemo, ali ne postoji pravna pomoć više za izbjeglice“, kaže on. „Oni i dalje bivaju redovno izvučeni iz njihovi šatora i policija ih maltretira. Ja sam mislio da u krizi svi pomažu jedni drugima. No ovi bespomoćni ljudi su jednostavno prepušteni sami sebi.“
Yann Manzi, Utopia 56
Evakuacije "moraju biti"
Zamjenik načelnika Calaisa, Michel Tournaire, drugačije predstavlja situaciju: Timovi liječnika redovno obilaze migrante, vlasti su stavile na raspolaganje toalete, kaže on. "Nudimo mjesto u hostelima za maksimalno 715 migranata", kaže on. "Tamo se ljekari brinu za njih. 353 osobe su ovu ponudu već prihvatile." Redovne evakuacija kampova su, prema njegovim riječima, neophodne i u vrijeme korone. "Uopće ništa o tome ne mogu reći – naše pravosuđe je to odlučilo", kaže Tournaire.
Humanitarne organizacije na licu mjesta opovrgavaju navode da postoji dovoljno mjesta u hostelima. One procjenjuju da u Calaisu boravi 1200 izbjeglica – a ne 600 kako vlasti navode. U Grande-Synthe, predgrađu Dunkerquea, oko 40 kilometara istočno od Calaisa, ima još dodatnih najmanje 600 izbjeglica, kaže Akim Toualbia, osnivač i predsjednik humanitarne organizacije Solidarity Border: „Ovdje imamo samo šest toaleta i k tomu nemamo ni sapun za pranje ruku – ja sam zaista mislio da će nas država više podržati u ovim teškim vremenima.“
Izbjeglice ne odustaju od svog sna
Ipak brojne izbjeglice ionako više ne očekuju pomoć francuske države. Mengis i dalje želi svaku noć pokušati doći u Englesku: „Nikada neću odustati. Jednog dana ću uspjeti. Moj san? Želim postati doktor. Onda ću konačno zaista biti slobodan, imati kuću i lijep život,“ kaže on sa sjajem u očima. U Engleskoj se Mengis želi priključiti dvojici svoje braće koji tamo imaju pravo boravka. No u vremenima korone čini se težim nego ikada  stići na drugi stranu La Manša.
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53334677' lang='bos' type='mono' source='https://www.dw.com/bs/bs/nastavak-bundeslige-unatoč-zaraženim-igračima/a-53334677' term='COVID'>
Kad se u srijedu 6. svibnja/maja savezna kancelarka Angela Merkel i pokrajinski premijeri ponovo uključe u video-konferenciju, to će pozorno pratiti i ljubitelji sporta i sportski dužnosnici. Jer dobri su izgledi da već idućih dana bude dano zeleno svjetlo za nastavak natjecanja u njemačkom profesionalnom nogometu. Naravno, bez gledatelja i uz stroge mjere higijene i sigurnosti. Prema pisanju novinske agencije Reuters, prve utakmice bit će odigrane već sredinom ovog mjeseca.
Koncept Njemačke nogometne lige (DFL) već je dobio pozitivne ocjene – od ministrica i ministara sporta, kao i od saveznog Ministarstva rada, koje je dužno procijeniti mjere zaštite na radu igrača, trenera i drugog osoblja. Prošlog tjedna je rečeno da zaštita može biti zajamčena. Zato se i savezni ministar unutarnjih poslova Horst Seehofer u razgovoru za Bild am Sonntag pozitivno izjasnio o mogućem nastavku natjecanja. Ali, u slučaju da u nekom klubu nakon nastavka natjecanja netko od igrača bude pozitivno testiran na koronavirus, cijeli klub mora na dva tjedna u karantenu. „Postoje dakle rizici za plan natjecanja i tablicu. To kod svih koji u tomu sudjeluju zahtijeva veliku disciplinu kod mjera zaštite od koronavirusa. Ali ja sam za to da pokušamo, kako bismo ponovo omogućili natjecanja.“
Tri pozitivna slučaja u 1. FC Kölnu
Intervju je vođen prije nego što su bili poznati rezultati testiranja svih igrača i klupskog osoblja na koronavirus. Ali, već tada je bilo poznato da su dva igrača i jedan fizioterapeut 1. FC Kölna pozitivno testirani na koronavirus. No, Seehoferovo mišljenje nije se bitno promijenilo, priopćio je jedan glasnogovornik Ministarstva. Za liječnika njemačke reprezentacije Tima Meyera, koji je i voditelj radne skupine DFL-a, pozitivni slučajevi nisu iznenađenje. S obzirom da je testirano gotovo 2.000 ljudi u Bundesligi „očekivalo se nekoliko pozitivnih slučajeva“, rekao je Meyer za TV-postaju Sport1. „Ne želim isključiti da ih ima još.“ Jer, moguće je da igrači koji su negativno testirani naknadno budu zaraženi. „To je ujedno razlog zašto ćemo testove ponavljati." Nema „stopostotnog sustava, to i nije bio realan cilj", kaže Meyer.
Tri osobe koje su pozitivno testirane kod 1. FC Kölna sad su u dvotjednoj karanteni, ostali treniraju kao i do sada. Tako predviđa koncept DFL-a zaborbu protiv koronavirusa, a to je odobrio i mjerodavni zavod za javno zdravstvo. Kako fragilan je taj koncept i koje brige to može izazvati kod igrača rekao je FC-ov profesionalac Birger Verstraete u razgovoru za belgijsku TV-postaju VTM. Odluku da on nije također u karanteni Verstraete je označio „pomalo bizarnom“. On je imao blizak kontakt i s fizioterapeutom i s obojicom zaraženih igrača. „Ja želim da svi budu ponovo zdravi i tek onda da igramo nogomet“, izjavio je ovaj Belgijanac čija djevojka pripada u rizičnu skupinu zbog ranijeg oboljenja srca i koja će privremeno otići u Belgiju.
Na stadionu kluba Borussia iz Mönchengladbacha već je "postavljena" publika za utakmice
"Igrači se boje"
Te izjave je Verstraete djelomice povukao u jednom priopćenju za medije 1. FC Kölna, pozivajući se na pogreške u prijevodu. Pa ipak, vjerojatno je on izrekao ono što brojni igrači misle i osjećaju. Tako je nedavno napadač Manchester Cityja Sergio Agüero za argentinsku TV-postaju El Chiringuito izjavio: „Većina igrača se boji, jer imaju djecu i obitelji.“ Slično je govorio i napadač Brightona Glenn Murray.
U ponedjeljak (4.5.) su objavljeni rezultati masovnog testiranja u 36 klubova prve i druge lige. Utvrđeno je 10 slučajeva zaraze. To je dodatno ojačalo kritičare nastavka Bundeslige. A socijaldemokratski stručnjak za zdravstvo Karl Lauterbach upozorio je preko Twittera: „Tko trenira s COVID-om 19 riskira oštećenje pluća, srca i bubrega. Čudi me da igrači dopuštaju da im se tako nešto čini. Nogomet bi trebao biti uzor, a ne - kruha i igara."
I dugogodišnji predsjednik Njemačkog etičkog vijeća Peter Dabrock smatra da je ta ideja „s medicinskog i epidemiološkoga gledišta neodgovorna“. „Praktično ju smatram neprovedivom, a pravno problematičnom. Prije svega smatram da bi to za društvo bilo fatalno, pa čak i katastrofalno, ako bi se sad ponovo nastavilo natjecanje“, izjavio je Dabrock za novine Nürnberger Nachrichten.
Rummenigge: oživljavanje "made in Germany"
Dok su kod DFL-a unatoč slučajevima zaraze koronavirusom kod 1. FC Kölna velike nade da će se natjecanja moći nastaviti za nekoliko tjedana, u drugim zemljama su već donesene drukčije odluke.U Nizozemskoj i Francuskoj je sezona prijevremeno završena. U Francuskoj je profesionalni nogometaš Junior Samba iz kluba HSC Montpellier imao teških problema s oboljenjem COVID-19: ovaj 23-godišnjak je privremeno morao biti čak stavljen u umjetnu komu, ali se u međuvremenu oporavlja, objavio je njegov klub preko Twittera.
U nedjelju navečer je 1. FC Köln priopćio da u slučaju nastavka sezone planira „trenirati u uvjetima sličnim karanteni“. Šef Uprave Bayerna iz Münchena Karl-Heinz Rummenigge naglasio je, međutim, još jednom značenje nastavka sezone u „ovoj povijesnoj korona-krizi“ kao međunarodnog signala. „Ako mi nastavimo s ligaškim natjecanjima to bi bila poruka Njemačke svijetu da naša politika radi jako dobro“, izjavio je on za novine Münchner Merkur i tz dodavši da bi to bilo oživljavanje oznake kvalitete „made in Germany".
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53333061' lang='bos' type='mono' source='https://www.dw.com/bs/bs/vakcina-protiv-tuberkuloze-pomaže-protiv-koronavirusa/a-53333061' term='COVID'>
Vakcina bacil Kalmet–Gerina (be-se-že) je vakcina koja se primarno koristi protiv tuberkuloze. Ona postoji još od početka prošlog vijeka i jedina je dozvoljene vakcina protiv ove plućne bolesti. Na osnovu te supstance razvijena je vakcina VPM1002.
Naučnici Instituta Maks Plank su be-se-že vakcinu genetski promijenili. Ako nova supstanvca zadovolji sve kliničke testove, narednih godina će biti primijenjena širom svijeta protiv tuberkuloze. Na čelu projekta je infekcioni biolog Štefan Kaufman. Trenutno naučnici testiraju efikasnost vakcine VPM1002 kod koronavirusa.
Prethodna vakcina je dokazala svoju efikasnost kaže Kaufman i dodaje: „U raznim istraživanjima je pokazano da be-se-že može da zaštiti od viralnih infekcija disajnih puteva. Ona stimuliše urođeni imunitet, i uz njegovu pomoć se može igraditi odbrana od brojnih uzročnika infekcija na plućima. Pošto to znamo, trebalo bi i da naša nova vakcina slično djeluje".
VPM1002 jača imuni sistem
Eksperimenti na miševima su pokazali daVPM1002 aktivira imuni sistem i time može bitno da oslabi virusne infekcije kao što je Covid-19. I vakcina i uzročnik uvijek na dva načina izazivaju reakciju imunog sistema. Urođeni ili nespecifični imunitet može brzo da ubije viruse. Ali postoji i stečeni ili specifični imunitet . „U zajedničkom djelovanju ta dva sistema nastaje najbolji mogući odbrambeni odgovor organizma", objašnjava Kaufman.
Štefan Kaufman
Prva prepreka je savladana
Institut Paul Erlih je već dozvolio treću fazu kliničkog ispitivanja za vakcinu VPM1002 kao sredstvo protiv koronavirusa. Različite njemačke univerzitetske klinike provode ova ispitivanja. Među njima je Medicinska visoka škola Hanover (MHH). Početkom maja naučnici bi trebalo da ustanove da li VMP1002 aktivira nespecifični imuni sistem.
„Time bi teška klinička slika kod zaraženih koronavirusom trebalo da bude ublažena", objašnjava Jakobus Boš, koji je član tima profesora Kristofa Šindlera, rukovodioca kliničkog ispitivanja.
„VPM 1002 se u Hanoveru testira isključivo na djelotvornost u trenutnoj pandemiji", kaže Boš. U prvom ispitivanju će učestvovati 1.000 osoba. Svi su zaposleni u medicinskoj struci i time posebno izloženi riziku od zaraze.
„Planiramo da u sljedećem koraku ispitamo djelotvornost poboljšane vakcine protiv tuberkuloze na populaciju stariju od 60 godina. Pitanje na koje ispitivanjem želimo da odgovorimo glasi – koliko efikasno može VPM1002 da zaštiti ovu posebno ugroženu starosnu grupu", objašnjava rukovodilac ispitivanja Šindler. U tom drugom dijelu ispitivanje biće obuhvaćeno 2.000 osoba.
Broj novooboljeleih od TBC na 100 000 stanovnika
VPM1002 kao privremeno rješenje
Čak i ako svi ovi testovi budu dali dobre rezultate, to neće zamijeniti specijalnu vakcinu protiv koronavirusa, opominje Štefan Kaufman. Ali VPM1002 bi mogao u najkraćem roku biti proizveden u velikim količinama i tako bi pomogao da se premosti vrijeme do pronalaska vakcine.
Kaufman pojašnjava: „Ne govorimo o milionima već o deset do sto miliona doza u najkraćem roku. To je posebno važno jer be-se-že, vakcina protiv tuberkuloze, nije proizvedena u dovoljnim količinama, a Svjetska zdravstvena organizacija je zabrinuta da bi djeca u zemljama sa tuberkulozom mogla da ostanu bez vakcine".
VPM1002 bi se mogao proizvoditi u Indiji, licenciran je na Indijskom institutu za serume. To je najveća firma za proizvodnju seruma u svijetu i već ima spremne proizvodne pogone.
Obavezno vakcinisanje protiv TBC-a važilo je za djecu u istočnoj Njemačkoj i u itočnoj Evropi
Na novoj stazi
Be-se-že vakcina je dugo garantovala blaži tok bolesti kod zaraženih tuberkulozom u odnosu na one koji nisu vakcinisani. Vakcinisana su djeca u istočnoj Njemačkoj i u itočnoj Evropi. Danas se primjenjuje još uvijek u borbi protiv tuberkuloze u Africi i Aziji. U tim oblastima je zabilježen vaoma mali broj oboljenja od koronavirusa.
Kaufman potvrđuje da eventualno postoji veza između smanjenog broja oboljenja i be-se-že vakcine koja se ispituje, ali dodaje da se upoređuju veoma različite zemlje i da ne može unapred da se tvrdi da je jedini uzrok manjeg broja slučajeva zaraze obavezno vakcinisanje tom vakcinom. Ali je po njemu zaista uzbudljivo da se to ispita.
VMP1002 kao nova moderna verzija stare vakcine be-se-že bi prema riječima njemačkih naučnika da ojača nespecifični odgovor ljudskog imunog sistema. Tako bi ojačala odbranu od koronavirusa. Ipak, čovečanstvo će morati da sačeka rezultate kliničkih ispitivanja u Njemačkoj i Indiji, ali i rezuktate grozničavih napora naučnika širom svijeta.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53327358' lang='bos' type='mono' source='https://www.dw.com/bs/bs/blaž-zgaga-stavili-su-nam-mete-na-leđa/a-53327358' term='COVID'>
Nagrada Blažu Zgagi je dodijeljena, jer je bio izložen šikaniranju od strane vlade i anonimnim prijetnjama smrću.
Zgaga za DW govori kako je slovenski Krizni stožer u toku pandemije koronavirusa na svom zvaničnom nalogu na Tviteru retvitovao tvit nekog anonimnog korisnika u kojem stoji: "psihijtari traže četiri pacijenta koji su pobjegli iz karantene i koji su zaraženi 'Covid Marks Lenjin' . U tom tvitu je pored mene pomenut i Slavoj Žižek", priča Zgaga.
Zgaga naglašava da je to bio strašan pritisak i da su im vlasti tako "stavile mete na leđe".
Blaž Zgaga je i novinar zagrebačkog Nacionala, s kojim već četiri godine redovno sarađuje. Jedna od tema kojom se detaljno bavio je krijumčarenje oružja na Balkanu tokom sukoba 90-ih. Zgaga tvrdi da je Janez Janša jedan od najvećih trgovaca oružjem u regiji i da je oružje BiH i Hrvatskoj prodavano po četiri puta većoj cijeni.
Prilikom istraživačkog rada, kako je jednom jednom prilikom rekao, slučajno je naišao na vezu Njemačke i njenu ulogu u raspadu bivše Jugoslavije.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53292333' lang='bos' type='mono' source='https://www.dw.com/bs/bs/ana-lalić-dobitnica-nagrade-za-slobodu-govora-dw/a-53292333' term='COVID'>
DW je Nagradu za slobodu govora ove godine dodijelio novinarima širom svijeta za njihovo izvještavanje o korona krizi. Novinarke i novinari sa četiri kontinenta su nagrađeni zbog rada u teškim okolnostima kako bi uspjeli da objave nezavisne informacije o korona-virusu i njegovom širenju.
Jedna od njih je i Ana Lalić iz Srbije, novinarka portala nova.rs. Ona je početkom aprila provela noć u pritvoru osumnjičena za „uznemiravanje javnosti i širenje panike“ jer je izvještavala o očajnim uslovima u Kliničko-bolničkom centru Vojvodine. Prije nekoliko dana je Tužilaštvo konačno obustavilo postupak zbog nedostatka dokaza.
U petak (1. maj) Lalić je zatekla svoj automobil sa gumom koja je probušena oštrim metalnim predmetom. Policija je obavila uviđaj.
„Ne želim da se osjećam uplašeno, da me uvuku u paranoju i da se okrećem po ulici. Sada nažalost imam obezbjeđenje koje mi je dodijelila moja kompanija. U nekoj vrsti grča sam“, kaže Ana Lalić za DW. „Uglavnom mi ljudi na ulici daju podršku, ali uvijek mi poneko kaže da sam izdajica i već šta mi sve treba raditi. Neprijatno je. Ali neću prestati da radim svoj posao na način na koji ga radim, naprotiv, odlučnija sam.“
Ona vjeruje da konstantna kampanja kojoj je izložena i posljednji incident sa automobilom više pokazuju paniku vlasti i koliko joj smeta istina. O nagradi koju joj je dodijelio DW kaže:
„Vjerujem da sam i iz pritvora bila oslobođena isključivo zbog kolegijalnosti i solidarnosti, ne samo u Srbiji već u cijeloj Evropi. Takva podrška je svojevrstan štit. Daje mi uvjerenje da ovaj posao ima smisla, da istina na kraju mora da izbije na vidjelo koliko god je pritvarali.“
„Nadam se da je vlast naučila lekciju, da nijedan novinar više neće biti uhapšen u Srbiji samo zato što radi svoj posao jer smo im pokazali da to nećemo dozvoliti“, dodala je Ana Lalić.
Ana Lalić
Napadnuti, ugroženi, uhapšeni
„U vremenu globalne zdravstvene krize, novinarstvo ima ključnu ulogu i svaki novinar nosi ogromnu odgovornost", kazao je direktor DW Peter Limburg tokom objavljivanja imena dobitnika nagrada u Berlinu. „Svaki građanin ima pravo na činjenicama potkrijepljene informacije. Svaka forma cenzure može da košta života! Pokušaji da se kriminalizuju izvještavanja o aktuelnoj situaciji, jasno povrjeđuju slobodu mišljenja", naglasio je Limburg.
Povjerenica UN za ljudska prava, Mišel Bašle je u video poruci nagrađenima poručila da su široj javnosti neophodne „potpune i tačne informacije o pandemiji i da javnost mora biti uključena u donošenje odluka u njeno ime".
„Šokantno" je, kazala je, da se „novinari napadaju, da im se prijeti, da se hapse, da se optužuju zbog lažnih prekršaja ili čak nestaju jer su izvještavali o pandemiji".
Novinarske organizacije se žale na masivna ograničenja slobode štampe tokom pandemije Covida 19.
„U svim dijelovima svijeta autoritarni režimi ne mogu da se odupru tome, da ovu jedinstvenu krizu iskoriste kako bi kontrolisali ili pojačali kontrolu državnih medija, kao i državnu cenzuru", piše na portalu Reportera bez granica.
Međunarodni institut za štampu dokumentovao je više od 150 povrjeđivanja slobode štampe u brojnim zemljama (zaključno sa 29. aprilom). Institut je zabilježio slučajeve poput cenzure, ograničenja pristupa informacijama, ali prije svega hapšenja novinara i napada na novinare, kako verbalne tako i fizičke.
„Ne bojim se smrti"
Posebno je teška situacija za novinare u zemljama u kojima je sloboda štampe ionako ograničena. Kao na primjer u Kini u kojoj je u decembru 2019. otkriven virus. Cijeli svijet je u korona krizi mogao da osjeti „efekat totalne kineske kontrole izbještavanja", analiziraju Reporteri bez granica. Na rang listi ograničenja slobode štampe ova zemlja je na četvrtom mjestu otpozadi. Iza nje su još samo Eritreja, Turkemnistan i Sjeverna Koreja.
Na naslovnice svjetskih medija su prije svih dospjele informacije o više nestalih kineskih novinara, čiji je nestanak povezan s pandemijom. Advokat Čen Kiuši javnost je informisao preko Tvitera i Jutjuba iz milionskog grada u karantinu, Vuhana, prije nego što je 6. februara nestao.
„Bojim se. Ispred mene je bolest, a iza mene kineska policija i pravosuđe", kazao je Čen u jednom postu na Jutjubu malo prije nestanka. „Ali, dok god živim izvještavaću, i samo proslijeđivati ono što sam vidio i čuo. Ne bojim se smrti. Komunistička partijo, vjeruješ li da te se bojim?", govorio je u video klipu koji je pregledalo više od tri miliona osoba. A da se nije plašio Komunističke partije, ovaj advokat pokazao je 2019. kada je izvještavao o protestima u Hongkongu.
I biznismen Fang Bin postavljao je videa i uživo izvještavao o situaciji u njegovom rodnom gradu Vuhanu, ali i on je nestao. Jedan od njegovih najpoznatijih vieo snimaka prikazao je vreće sa leševima na kamionu ispred bolnice. Fange je početkom februara javio da mu je policija konfiskovala laptop. Takođe i da je bio saslušavan. Od 9. februara mu se gubi svaki trag.
Fang Bin je lani izvještavao o protestima u Hongkongu
Represija se, međutim, nastavlja. Od 19. aprila nestalo je troje kineskih aktivista koji su radili na jednom projektu protiv cenzure.
Prijetnje s najviše instance
Slučaj Jelene Milašine iz Rusije, izazavao je uzbuđenje širom svijeta. Međunarodno nagrađivana novinarka od 1996. piše za Novu gazetu. Sada je ova novinarka pod nadzorom Ramzana Kadirova, čečenskog moćnika, zbog izvještavanja o korona krizi u ruskoj automnoj oblasti Čečenskoj Republici. Sredinom aprila Milašina je pisala kako građani sa simpromima Kovid 19 ne idu na liječenje zbog straha od represalija. Dan kasnije Kadirov je u video poruci preko društvenih mreža pozvao tajnu službu Rusije da zasutavi „ove neljude koji pišu i provociraju moj narod". Ako vlast želi da „mi počinimo zločin i postanemo zločinci, onda neka to tako i kaže", rekao je Kadirov. Organizacije za zaštitu ljudskih prava su poruku okarakterisali kao prijetnje ubistvom Milašine.
Na prijetnje su reagovali povjerenica njemačke vlade za ljudska prava, Berbel Kofler, kao i francuski ambasador za ljudska prava, Fransoa Kroket. Oni su zahtijevali od Rusije da se pozabavi prijetnjama upućenim Milašini. „Prijetnje nosilaca državnih funkcija su u potpunosti neprihvatljive i protivne svakom vidu pravne države", stoji u zajedničkom saopštenju.
Milašina, koja već godinama istražuje o povredama ljudskih prava i korupciji u Čečeniji, je početkom februara bila pretučena u jednom hotelu u glavnom gradu Groznom.
Jelena Milašina
12 dana zatvora
Za venecuelanskog novinara, Darvinsona Rohasa je izvještavanje o Covid 19 imalo drastične posljedice. Ovaj 25-godišnjak objavljuje informacije o korona-virusu na svom nalogu na Tviteru. 21. marta su ga u njegovom stanu, u glavnom gradu Karakasu, uhapsile specijalne jedinice FEAS-a. Rohas je na Tviteru napisao da su snage bezbjednosti dobile anonimno upozorenje o jednom slučaju korona-virusa. No, prema podacima Amnesti internešenala, njega je kasnije policija ispitivala o izvorima objavljenih brojki slučajeva korona-virusa.
Rohas je pušten nakon 12 dana zatvora uz kauciju i optužen za „promovisanje mržnje" i „podsticanje krivičnih djela". Amnesti je optužbe nazvao „politički mitivisanim". To je samo „pokušaj da se izvrši pritisak na Rohasa zbog njegovog izvještavanja o pandemiji u Venecueli".
Reporteri bez granica su od 2017. zabilježili rekordan broj proizvoljnih hapšenja i nasilja prema novinarima od strane policije i tajne službe ove južnoameričke države.
Anabel Henandez
DW zahtijeva puštanje na slobodu novinara
„Mi nagrađujemo sve naše koleginice i kolege, koji u ovim teškim vremenima nasilno bivaju spriječeni da obavljaju svoj posao", naglasio je Peter Limburg, direktor DW-a u Berlinu.
„DW zahtijeva da svi novinari širom svijeta, koji su uhapšeni zbog izvještavanja o korona krizi, budu odmah pušteni na slobodu."
Freedom of Speech Award se dodjeljuje od 2015. inicijativama ili osobama, koje se na izuzetan način zalažu za ljudska prava i slobodu mišljenja. Između ostalih dosadašnjih dobitnika nagrade su i saudijski bloger Raif Badavi, Asocijacija izvještača iz Bijele kuće i meksička novinarka i autorka Anabel Hernandez.
Dodjela nagrada je obično bila vrhunac Global Media Foruma koji se održava u Bonu. Međutim, zbog pandemije korona-virusa konferencija će se ove godine održati virtuelno.
Dobitnici nagrade DW ove godine: Ana Lalić (Srbija), Blaž Zgaga (Slovenija), Sergej Sažuk (Bjelorusija), Jelena Mišina (Rusija), Darvinson Rohas (Venecuela), Mohamad Mosed (Iran), Betifik Ngumbvanda (Zimbabve), David Musisi Karjankolo (Uganda), Nurčan Bajsal i Ismet Džigit (Turska), Fares Sajedž (Jordan), Sidhart Varadarahan (Indija), Sovan Riti (Kambodža), Marija Viktorija Beltran (Filipini), Čen Kiši, Li Žehua i Fang Bin (Kina).
Čitajte nas i preko DW-aplikacije za Android
Vrhunac Global Media Foruma 2018. u Bonnu je bila dodjela nagrade za slobodu govora Deutsche Wellea iranskom politologu Sadeghu Zibakalamu. Jasan signal za slobodu govora diljem svijeta. (13.06.2018)
"Shifting Powers" (promijenjeni odnosi moći) je tema DW-ovog Global Media Foruma u Bonnu. S obzirom da se sve više sila udružuje protiv slobode medija, njemački predsjednik Steinmeier stavio se na stranu novinara. (28.05.2019)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53288458' lang='bos' type='mono' source='https://www.dw.com/bs/bs/covid-19-šta-su-otkrili-patolozi/a-53288458' term='COVID'>
"Treba izbjegavati unutrašnji pregled preminule osobe, obdukcije ili druge mjere za proizvodnju aerosola", pisalo je početkom aprila na internet stranici Instituta Robert Koch (RKI). Ova institucija, koja je na saveznom nivou odgovorna za zarazne bolesti, kasnije je promijenila svoje mišljenje. Potpredsjednik Instituta, Lars Schaade, naglasio je da je ispravno, pogotovo ako je bolest nova, da se što je više moguće, vrše obdukcije ali pod odgovarajućim mjerama sigurnosti.
„Bio je to lapsus", kaže predsjednik Saveznog udruženja njemačkih patologa Karl Friedrich Bürrig osvrćući se na preporuku Instituta Robert Koch (RKI), koja je u međuvremenu opozvana, a to je da se iz sigurnosnih razloga ne smije vršiti obdukcija osoba zaraženih virusom Covid-19.
„U svim modernim zaraznim bolestima obdukcija je vrlo važna za utvrđivanje toka bolesti, uključujući i Covid-19", naglašava Bürrig.
Najveća baza podataka u Hamburgu
​​Prof. dr. Klaus Püschel smatra da se koronavirus treba shvatiti ozbiljno
Međutim, ne pridržavaju se svi patolozi prvobitne preporuke RKI-a. Klaus Püschel, direktor Instituta za sudsku medicinu pri Univerzitetsko medicinskom centru Hamburg-Eppendorf, danas ima najopsežniju bazu podataka. "Možemo naučiti od mrtvih za žive", kaže Püschel.
Klaus Püschel je od 22. marta do 11. aprila obavio obdukciju 65 preminulih pacijenata zaraženih virusom Covid-19. Od tog broja, 46 ih je ranije imalo bolesti pluća, 28 je imalo bolest drugih unutrašnjih ili presađenih organa. Deset je patilo od dijabetesa ili gojaznosti, deset od raka i 16 od demencije. Neki od preminulih su imali neke od navedenih bolesti. Püschelova baza podataka sada sadrži rezultate o više od 100 obdukcija. Svi oni potvrđuju: nitko od mrtvih nije isključivo bio pogođen Covidom-19, ali je imao kardiovaskularne probleme, visok krvni pritisak, arteriosklerozu, dijabetes, rak, zatajenje funkcija pluća ili bubrega ili cirozu jetre.
Ipak, Püschel smatra da se koronavirus mora shvatiti ozbiljno. On kaže da je strah od koronavirusa pretjeran i da to nije "posebno opasna virusna bolest". Stoga smatra da su neka ograničenja, poput onih koja se odnose na rodbinu na sahrani preminule osobe, neosnovana. "Ne biste ih trebali ljubiti, ali možete ih pogledati. Možete ih i dodirnuti ako nakon toga operete ruke", kaže patolog.
Istraživanja u Italiji i Španiji
Püschelovi podaci otprilike odgovaraju studiji talijanskog ministarstva zdravstva koja se ne temelji na obdukcijama, već na toku bolesti 1.738 umrlih pacijenata. Pored Covida-19, 96,4 posto je imalo bar još jednu bolest. Najčešći su bili visoki krvni pritisak (70 posto), dijabetes (32 posto) i kardiovaskularne bolesti (28 posto). Prosječna starost preminulih u Italiji je 79 godina - u Hamburgu 80 godina.
Svih 20 preminulih pacijenata od virusa Covid-19 koje je pregledao Aleksandar Tzankov, šef obdukcije u Univerzitetskoj bolnici u Bazelu, takođe su patili od visokog krvnog pritiska. Osim toga, većina ih je imala višak kilograma. Dvije trećine imalo je srčane probleme, a trećina dijabetes.
Međutim, glavni patolog iz Bazela bolest ne bi nazvao relativno bezopasnom. "Svi ovi pacijenti vjerovatno bi živjeli duže bez Covida-19, možda sat, možda dan, sedmicu ili godinu", rekao je Tzankov.
Velika rizična grupa u Njemačkoj
Šef patološkog odjeljenja na berlinskom Charitéu također potvrđuje da su sve preminule osobe, koje je pregledao, i ranije imale neke bolesti, naime kardiovaskularne bolesti ili oboljenje pluća.
"Neke su takođe imale višak kilograma. Međutim, ove bolesti su u Njemačkoj izuzetno česte kod starijih od 65 godina. Pogođena je svaka treća osoba. Vidimo da je rizična grupa u kojoj su infekcije koronom češće smrtne, izuzetno velika", objasnio je u intervjuu za Berliner Zeitung.
Što se tiče razvoja bolesti tokom inficiranja Covidom-19, on je rekao da akutno oštećenje pluća vodi ka tome da se pluća napune tekućinom i spriječe razmjenu plina. "Uz to, bakterije se često šire u tim oštećenim plućima, što dovodi do teške upale pluća i sepse", rekao je ovaj patolog.
Pored toga, bez obzira na pluća, često može doći do poremećaja zgrušavanja krvi. "Trombovi se formiraju u krvnim žilama, tj. ugruške, koji se potom mogu prenijeti u velike plućne žile i dovesti do akutnog kardiovaskularnog zatajenja", rekao patolog i dodao da će mikrotrombi u organima također uzrokovati oštećenja.
Šta on misli o raspravi o tome jesu li ljudi umrli "od" ili "sa" koronom?
"Smatram da je ova rasprava nesretna. U slučajevima kad smo obducirali ljude koji su umrli od 'korone' svi preminuli su od ranije imali neke bolesti, ali ne u mjeri u kojoj su sada one bile životno opasne", naglašava Horst. Prema njegovim riječima ne bi se trebao stvarati utisak da je korona bezopasna i da bez nje ljudi ne bi umirali.
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53301506' lang='bos' type='mono' source='https://www.dw.com/bs/bs/avionom-u-vrijeme-korone-red-putnika-red-prtljaga/a-53301506' term='COVID'>
Jedno je sigurno: kada je riječ o vazdušnom saobraćaju povratak u stari svijet, kakav je bio prije korone, neće biti tako brzo moguć, vjerovatno nikada. Već sada se naveliko diskutuje o tome u kojoj formi bi letovi mogli ponovo da se organizuju. Prije svega se postavlja pitanje da li će sjedišta u sredini morati da ostanu prazna.
Naime, nije dokazano da bi slobodna sjedišta u sredini mogla da umanje rizik od infekcije. I pored toga brojne avio-kompanije blokiraju mjesta u sredini, barem kada je riječ o prvoj fazi letova. „To je čista kozmetika i naučno nije dokazano da je to potrebno", kaže Šašank Nigam, šef konsultantske firme za vazdušni saobraćaj Simpliflying.
Sa druge strane, azijska firma Haeco se pragmatično zalaže za to da između redova sedišta budu postavljeni redovi sa teretom. To bi omogućilo veću distancu između putnika i bolju raspodjelu tereta u vremenima kada je potražnja za teretnim kapacitetima veća nego za sjedištima.
Maske i dodatne kontrole
Nadležne službe međutim do sada nisu upoznate sa slučajevima infekcije u avionu. Vazduhoplovna industrija uvijek iznova naglašava da je vazduh u avionima, zahvaljujući kvalitetnim filterima za čestice, barem jednako čist kao u operacionim salama. Takođe ističu i da strujanje vazduha u avionu ide odozgo na dole, što dodatno smanjuje rizik od zaraze.
U skladu sa propisima koji su tek uvedeni u brojnim zemljama i zaštitne maske će biti obavezne. To stoji i u konceptu za ponovno pokretanje vazdušnog saobraćaja Udruženja avio-prevoznika Njemačke (BDL). U Kanadi je to već na snazi, a kompanija Lufthanza moli putnike da od sljedećeg ponedjeljka (4. maj) nose zaštitu za usta i nos.
Putnici prve klase su već sada izolovani u kabinama
Umjesto dosadašnjeg direktnog odlaska na sigurnosnu kontrolu ili ka izlazima, moguće je da će uskoro na kontrolna mjesta morati da se dolazi i dva sata prije leta. Ubuduće će možda sav prijavljeni prtljag, kao i ručni prtljag morati da se dezinfikuje ultraljubičastim zračenjem, a moguće su i dodatne zdravstvene kontrole. U avion će se ulaziti u malim grupama na sigurnoj udaljenosti, a u putnički most za ukrcavanje bi mogao da bude ugrađen svojevrsni tunel za dezinfekciju. Takođe je moguće da će se na aerodromima raditi i brza testiranja na korona-virus.
Sjedenje pored prtljaga?
Generalno bi putovanje moglo da bude znatno drugačije nego inače: članovi kabinske posade u zaštitnim odjelima, svi putnici sa maskama i rukavicama, unutrašnjost aviona se dezinfikuje prije polijetanja, na svakih pola sata članovi posade dijele sredstva za dezinfekciju ruku, a i u prvoj i biznis klasi samo se još dijele jela koja su zapakovana. Posebno osoblje tokom čitavog leta vodi računa o higijeni u toaletima i kuhinji.
Zbog budućeg intenzivnog čišćenja aviona i duže procedure ulaska u avion, s obzirom na propise o udaljenosti, i avioni će više vremena biti na pistama.
Nakon slijetanja, na aerodromima će morati da se pokaže potvrda o imunitetu, kao i da se prođe kroz skener za mjerenje temperature. Prije preuzimanja prtljaga, on će još jednom biti dezinfikovan. Tako da letenje mnogima više neće biti zabavno. „U zavisnosti od toga koliko će vremena proći dok vakcine budu dostupne, neke stvari će ostati, a neke opet nestati", smatra Ingo Vugecer iz vazduhoplovnog koncerna Erbas (Airbus).
Jedna od mogućnosti distanciranja putnika tokom budućih letova avionom
Mračna vizija
Firma Simpliflying je sada izradila scenario kako bi avio-saobraćaj mogao da izgleda u doba-dezinfekcije. „Promjene će u najmanju ruku biti velike kao nakon 11. septembra 2001. godine, ako ne i veće i biće trajne", prognozira Šašank Nigam. U njegovoj - nedavno predstavljenoj – studiji, putovanja avionom bi mogla ovako da izgledaju: u okviru onlajn prijave za let ubuduće će možda morati da se pošalje i neka vrsta potvrde o imunitetu, kojom se dokazuje postojanje antitijela na Covid-19.
Na aerodrome će se morati dolaziti najmanje četiri sata prije leta. Prije nego što putnici stignu na chek-in, moraće da prođu kroz dezinfekcioni tunel i skener koji mjeri tjelesnu temperaturu. Novoosnovana služba za zdravlje u saobraćaju bi mogla zajedno sa Svjetskom zdravstvenom organizacijom, aerodromskim i avio-kompanijama da utvrdi nove standarde. Ako pravila koje skicira Simpliflying zaista postanu stvarnost, to bi mogao da bude još jedan razlog da se ubuduće izbjegavaju avioni.
Pleksiglas u visini glave putnika
Zanimljive inovacije
Proizvođači avionskih sjedišta sada prvi put predstavljaju ponudu za post-korona-eru. Kompanija Aviointeriors iz Italije je tako dizajnirala sigurnosnu pregradu u vidu haube od pleksiglasa, koje bi pokrivala ramena i glavu putnika, što pomalo podsjeća na stare telefonske govornice.
Kod zahtjevnijeg modela Janus, koji je ime dobio po rimskom bogu sa dva lica, sjedište u sredini je okrenuto u suprotnom smjeru, a pregrada od pleksiglasa ga odvaja od susjednog sjedišta. „Higijenski pregradni zid bi na inteligentan način mogao da odgovori na teme komfor/privatna sfera i higijena/distanca", smatra Ingo Vugecer iz Erbasa. Do sada još ni jedna aviokompanija u svojim avionima nema takav post-korona-namještaj.
Čitajte nas i preko DW-aplikacije za Android
O pitanjima sigurnosti u avionima žustro se raspravlja od kada je prije četiri mjeseca ko-pilot Germanwingsa, u namjeri da počini samoubistvo, avion usmjerio ka Francuskim Alpama i u smrt sa sobom odveo još 150 ljudi. (26.07.2015)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53259752' lang='bos' type='mono' source='https://www.dw.com/bs/bs/korona-i-prijetnja-glađu-biblijskih-razmjera/a-53259752' term='COVID'>
Richard Ragan je voditelj  Ureda UN-ovog Svjetskog programa za hranu (WFP) u Bangladešu. On je ujedno odgovoran za snabdijevanje hranom preko milion izbjeglica. Riječ je o pripadnicima Rohinja muslimana iz susjednog Mijanmara, prebjeglih u Bangladeš  i smještenih u jednom izbjegličkom logoru. Do sada se o izbjeglicama brinulo 24.000 pomagača a u kamp je dnevno pristizalo i po hiljadu kamiona sa najneophodnijim namirnicima i potrepštinama.
A onda je počela pandemija koronavirusa. „Danas u kamp dolazi svega 400 do 500 vozila  sa hranom, nekad i manje a o izbjeglicama se brine svega 1.000 pomagača“, kaže koordinator za podjelu pomoći Ragan. „Sada pokušavamo dopremiti što više hrane u kamp kako bi popunili rezerve. Cijene osnovnih životnih namirnica su poskupile, dijelom i do 30 ili 40 posto. To je veliko opterećenje, posebno za one koji žive na ivici siromaštva".
Richard Ragan - voditelj  Ureda UN-ovog Svjetskog programa za hranu (WFP) u Bangladešu
Situacija nije puno bolja za ljude koji žive izvan izbjegličkog kampa. Već sada u Bangladešu postoji 40 miliona ljudi, koji nemaju dovoljno hrane. Ragan smatra da će korona-kriza dovesti do toga da dodatnih 20 miliona ljudi neće imati šta da jede.
Broj gladnih bi se mogao udvostručiti
Bangladeš je samo jedan primjer. Svjetski program za hranu (WFP) polazi od pretpostavke da bi se broj onih koji gladuju u svijetu mogao udvostručiti i dostići brojku od 265 miliona ljudi. Koliko je dramatična situacija, pokazuje najnoviji izvještaj ovog UN-ovog programa. Na 233 strane izvještaja je opisano kako stotine miliona ljudi na cijelom svijetu nemaju dovoljno hrane i vode. Stoga se šef WFP-a, David Beasley prije nekoliko dana dramatičnim apelom obratio Vijeću sigurnosti UN-a. „Ukoliko se ništa ne promijeni, svijet će zahvatiti glad biblijskih dimenzija“, rekao je Beasley.
Covid-19 pogoršao je položaj siromašnih na svijetu. Prošle godine su ratovi, elementarne nepogode uzrokovane klimatskim promjenama  i ekonomski problemi doveli do uskih grla u snabdijevanju hranom. Uz to su i najezde skakavaca opustošile obradive površine u Africi i na arapskom  poluotoku.
Mnogi ljudi su i bez korone bili bez ičega. A sada moraju računati sa katastrofalnim posljedicama pandemije. Zatvaranje granica i zabrana kretanja dovele su do toga da nadničari ostanu bez zarade a poljoprivrednici bez žetve. Mnoga ostrva u Karipskom arhipelagu, koja ovise od uvoza hrane i turizma, suočena su sa rastućim troškovima i gubitkom prihoda.
"Ako se ništa bitnije ne promjeni u narednoj četvrtini godine bi dnevno od gladi moglo umirati po 300.000 ljudi", kaže ekonomista iz Svjetskog programa za hranu Arif Husain
„Postoji 30 miliona ljudi u zemljama poput Jemena, Afganistana, Burkine Faso i Južnog Sudana koji su upućeni na isporuke hrane od strane WFP-a, kako bi preživjeli", kaže ekonomista iz Svjetskog programa za hranu Arif Husain. „Zabrinuti smo za te ljude. Ako im ne pomognemo, umrijeće od gladi. Ako se ništa bitnije ne promjeni u narednoj četvrtini godine bi dnevno od gladi moglo umirati po 300.000 ljudi", kaže Arif Husain.
Organizacijama za pomoć potreban novac
U vremenu, u kojem je milionima ljudi potrebna pomoć, smanjuju se uplate novčane pomoći i dobrovoljnih priloga humanitarnim organizacijama. Bogate zemlje, koje finansijski pomažu UN-ov Svjetski program za hranu, puno su suzdržanije u vremenima krize, jer se plaše sloma sopstvene ekonomije uzrokovanog pandemijom. Ali, uprkos svim otporima i sadašnjoj teškoj situaciji uzrokovanoj koronavirusom, WFP pokušava da prikupi novac kako bi se izbjeglo ono najgore. Finansijska pomoć je samo prvi korak. WFP poziva i na obustavu ratnih dejstava. Okončanje ratnih sukoba bi, po riječima Arifa Husaina, pomoglo da se spasi znatno više ljudskih života. „Strane u sukobu bi nam trebale omogućiti nesmetan pristup ljudima na ratnim područjima, koji gladuju."
U Bangladešu nema rata. Pa ipak ovi apeli Arifa Husaina nailaze na otvorena vrata kod Richarda Ragana, šefa ogranka UN-ovog Svjetskog programa za hranu za Bangladeš. „Vozači rikše ili nadničari i u normalnim uslovima teško preživljavaju. Oni nemaju nikakve ušteđevine da bi mogli preživjeti krizu“, kaže Ragan. Stoga je po njegovim riječima neophodna brza akcija vlada u svijetu. U Bangladešu ljudi dobro znaju šta ih čeka, ako ne bude pomoći. Jer, od ne tako davnih 70-ih godina, kada je ovu zemlju pogodila posljednja velika kriza glađu, „nije došlo do smjene ni jedne cijele generacije“, zaključuje Ragan.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53249282' lang='bos' type='mono' source='https://www.dw.com/bs/bs/korona-i-hrvatski-poljoprivrednici-spas-u-virtualnoj-tržnici-i-novim-kooperacijama/a-53249282' term='COVID'>
Dvadeset godina Marija Mikec is Suhopoljske Borove dolazi na virovitičku Gradsku tržnicu. Utorkom, četvrtkom i subotom ona kupcima nudi različite vrste salate, mrkvu, peršin, špinat, luk, rotkvice i sve ostalo povrće koje proizvodi u svoja tri plastenika. I nikada do zatvaranja tržnice zbog sprječavanja širenja virusa Covid-19 nije izostala. „Bila sam šokirana. Pitanja su se nizala: Što ćemo sada, što s proizvedenom robom, koliko će to trajati, kako preživjeti? Bila su to teška dva tjedna, puna neizvjesnosti. Nešto smo uspjeli prodati na kućnom pragu, ali to nije to", kaže za DW Marija.
Paket mjera
No poljoprivrednici su se odmah udružili i na Facebooku osnovali grupe 'Svježe i domaće s naše tržnice', koje su preko noći okupile po nekoliko tisuća članova. Online platforme koje povezuju proizvođače i kupce s ciljem promicanja lokalnih proizvođača nešto kasnije su širom Hrvatske počeli osnivati razvojne agencije ili općine i gradovi, odnosno vlasnici gradskih tržnica.
Željku Paviću iz Korije su online narudžbe i dostava proizvoda na kućne adrese kupaca jedno posve novo iskustvo. Uz različite vrste povrća u sedam plastenika i na otvorenom, dnevno proizvede 250 jaja. „To je odličan kanal prodaje o kojemu do jučer nisam razmišljao. Prezadovoljan sam. Oni koji su naručivali spasili su mi proizvodnju jaja. Zadržat ću web trgovinu i kad se sve ovo smiri", ističe Pavić.
Marija Mikec: Bila su to teška dva tjedna
Kupci i prodavači su svjesni toga da virtualna tržnica ne može posve zamijeniti onu pravu i da će kupnja na placu uvijek biti dio rituala mnogih ljudi. Nakon prvotnog šoka brzo se snašla i Suzana Svirovska koja optimistično tvrdi da se u cijeloj ovoj krizi izrodilo nešto vrlo pozitivno. „Javljaju nam se potpuno novi kupci, mlađi ljudi koji prije nisu dolazili na tržnicu. Nadam se da to nije trend. Voljela bih se tako nastavi i u budućnosti", kaže Svirovska.
I hrvatsko Ministarstvo poljoprivrede je vrlo brzo reagiralo pa odmah donijelo paket od 11 'antivirusnih' mjera, a onda najavilo i odgodu povratka kreditnog duga u slučaju nemogućnosti otplate.
Pomoć države
Kako je zbog mjera ograničavanja prometa, radnog vremena trgovina i nemogućnost prodaje na tržnicama došlo do poremećaja u plasmanu mlijeka i mliječnih proizvoda, voća, povrća i ostalih proizvoda, Vlada je donijela odluku o mogućnosti otkupa tržnih viškova. Otkupljeni proizvodi ustupit će se posrednicima u lancu doniranja hrane. Osnovana je i središnja digitalna tržnicu kako bi se naručiteljima olakšalo pronalaženje dobavljača i omogućilo kupoprodaju domaćih poljoprivrednih i prehrambenih proizvoda.
Mirko Katalenić, farmer iz Gudovca kod Bjelovara koji u staji ima 67 muznih krava i dnevno dobije 1200 litara mlijeka, kaže za DW da proizvodnja teče normalno i da mljekari nemaju veći problema. „Na tržnici u Bjelovaru mljekari imaju 30 prodajnih mjesta i većina nema skladišnog prostora pa nas je državni otkup za humanitarne svrhe spasio", ističe Katalenić.
Mali proizvođači: Imamo potencijala, za opstanak tražimo pomoć države
Kooperativnos velikih prodajnih lanaca
Kako bi pomogla uočuvanju proizvodnje malih farmera, Mliječna industrija Dukat pokrenula je solidarni otkup mlijeka od onih koji svoj proizvod ne mogu plasirati na tržnicama. Napominju kako je to nužno jer proizvodnja mlijeka i broj mljekara već deset godina neprekidno pada pa Hrvatska vlastitom proizvodnjom sirovog mlijeka zadovoljava manje od 50 posto svojih potreba.
Ministarstvo je od najvećih trgovačkih lanaca u Hrvatskoj zatražilo bolji plasman i prepoznatljivost malih proizvođača. U samo deset dana Kauflandu su pristigle brojne prijave. 60 proizvođača zadovoljilo je sve uvjete i ušlo u uži izbor, a prijave se primaju i dalje. Iz tog trgovačkog lanca su izvijestili da su u pet tjedana otkupili gotovo tri tisuće tona domaćeg voća i povrća.
Konzum je izvijestio da je uspostavio suradnju s 200 novih malih proizvođača koji su se pridružili grupi više od četiri tisuće poljoprivrednika i OPG-ovaca s kojima Konzum već surađuje. Spar je s novim partnerima proširio suradnju s poljoprivrednim zadrugama koje se bave proizvodnjom cvijeća, tvrtkama i obrtima koji proizvode sadnice voća, agruma, bobičastog voća, vinove loze i jagoda te začinskog bilja.
Maske na licima, trake na štandovima
Značaj domaće proizvodnje
Iz poljoprivrednih udruga su pozdravili ovu inicijativu i podsjetili da je na tragu onoga što godinama traže: kratak lanac opskrbe, izravna prodaja i obveza da trgovački centri moraju imati barem 50 posto domaće robe. Ali, većina je skeptična. Trenutnu široku ruku smatraju licemjerjem i pribojava se da će, kad korona prođe, sve opet biti po starom. „No, nikad nije kasno za novi početak, ako je iskren", izjavio je Stjepan Zorić, dopredsjednik Hrvatske voćarske zajednice.
Hrvatski poljoprivrednici ističu kako ovakve situacije pokazuju koliko je važna domaća poljoprivreda i ulaganja u vlastite resurse. Oni očekuju da će država i nakon ove krize shvatiti manjkavosti poljoprivredne proizvodnje i proizvodnje hrane te da će i buduće mjere biti usmjerene na revitalizaciju cijelog sektora. „Sada je trenutak da Hrvatska dobro razmisli o svojim poljoprivrednicima i vlastitoj hrani i donese stratešku odluku: želimo li da nas hrani netko drugi ili možemo živjeti od onoga što sami proizvedemo. Naši poljoprivrednici imaju potencijal, ali država nam mora pomoći", kaže Suzana Svirovska.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53220589' lang='bos' type='mono' source='https://www.dw.com/bs/bs/izazovi-borbe-protiv-korona-virusa-u-africi/a-53220589' term='COVID'>
Samo pola bolničkog kreveta. Toliko bi u hitnim slučajevima bilo na raspolaganju za 1000 Nigerijaca u bolnicama ove ogromne zapadnoafričke države. Takvi su barem službene brojke WHO-a. Na istoku kontinenta, u Keniji, situacija je bolja, ali samo neznatno - 1,4 kreveta na 1000 osoba.
Kada su u pitanju kreveti za intenzivnu njegu, podaci su još gori: U ukupno 43 afričke države ima manje od 5000 kreveta na jedinicama intenzivne njege, objavila je WHO prije nekoliko dana. To iznosi oko pet kreveta za milion ljudi - u poređenju sa 4000 kreveta, koliko ih na milion stanovnika ima u Evropi.
To su zastrašujuće brojke s obzirom na korona-virus koji se širi u Africi. Međutim, niko sa sigurnošću ne zna da li su ovi podaci tačni. Navedene statistike su zastarjele: podaci za Nigeriju su iz 2005., za Keniju iz  2010. godine, a najnovije informacije za cijeli kontinent potiču iz 2011. godine.
Mali broj testova
Zdravstveni sistemi u Africi su na rubu snaga i to sada postaje jasno. "U Keniji se zdravstveni sistem, nalazi pod ozbiljnim pritiskom zbog bolesti poput malarije, kolere, HIV / AIDS-a, i već sada je u krizi", kaže Kathryn Tätzsch, iz humanitarne organizacije World Vision u Najrobiju.
Broj pacijenata s potencijalno fatalnom upalom pluća raste od januara, a trenutno ih je nešto manje od 300. "Premalo je mjesta na odjelima intenzivne njege, a troškovi njege pacijenata uključujući zaštitnu odjeću za zaposlene su 1200 eura dnevno. To je neizmjerno mnogo za jedan sistem koji se već bori s mnogim problemima ", kaže Tätzsch u intervjuu za DW.
WHO već neko vrijeme upozorava da bi subsaharska Afrika mogla postati sljedeći epicentar pandemije SARS-CoV-2. Procjenjuje se da bi moglo doći do najmanje 300 000 smrtnih slučajeva, a više od 30 miliona ljudi bi nakon pandmije mogli postati još siromašniji. A tu je i drugi problem: "Kapaciteti za testiranje su ograničeni. Mnoge zemlje su do sada provele samo nekoliko desetina testova. Kenija je nedavno počela testirati. Ali broj potvrđenih slučajeva je mnogo veći", kaže Tätzsch.
Situacija je slična i u Kanuu, u sjevernoj Nigeriji. Dopisnik DW-a Nasir Salisu Zango objašnjava: "Ljekari kažu da vlada nije spremna za tu borbu. Osoblje za njegu neće raditi pažljivo jer je njihova sigurnost ugrožena. Strah da se zaraze od pacijenata je veliki."
I ovdje su informacije o broju zaraženih nepouzdane.
Hoće li Afrika biti idući epicentar pandemije?
Nema pouzdanih podataka
To je zaključak do kojeg su došli i istraživači sa London School of Hygiene and Tropical Medicine (LSHT): "Podaci o broju osoba zaraženih korona-virusom i kapacitetima liječenja u Africi su vrlo nepotpuni", rekao je Francesco Checci iz ove institucije. "To znači da broj zaraženih ne daje vrlo pouzdan izvor koliko se brzo prenosi virus. Teško je utvrditi i u kojoj mjeri klinike, ljekari i medicinske sestre mogu odgovoriti na ovu krizu", kaže Checci.
Zašto ne postoje pouzdani podaci koji bi procijenili situaciju? "Zdravstveni sektor u subsaharskoj Africi nema dovoljno osoblja i slabo je opremljen, tako da je polazna osnova za prikupljanje podataka vrlo loša", objašanjava Checci. Srećom, postoje načini za rješavanje nedostatka podataka tako da WHO, Afrička unija (AU) i afričke vlade mogu donositi odluke. "Mogu se koristiti matematički modeli kojima se mogu predvidjeti trendovi i odabrati strategija za odgovor na krizu."
Ali i to sa sobom nosi određene probleme. „Trenutne prognoze pandemije korona virusa u Africi temelje se na procjenama krize u Evropi i Kini", kaže Checci. U Africi bi se situacija mogla ipak drugačije razvijati, dodaje on: „Na primjer, moglo bi doći do većeg broja infekcija u gradskim siromašnim područjima, a manje zaraženih ljudi u ruralnim područjima".
Unatoč svim neizvjesnostima, jedno je sigurno: „Ako pogledamo prognozu za infekcije u Africi, jasno je - s nekoliko izuzetaka kao što je Južna Afrika - da stojimo ispred ogromne planine kada uporedimo broj očekivanih kritičnih slučajeva sa postojećim krevetima za intenzivnu njegu", rekao je Checci u intervjuu za DW.
Prevencija je najbitnija
Checci vidi problem u trenutnom fokusu afričkih vlada kada je riječ o boljoj njezi pacijenata: "Ovo gotovo nije izvedivo s obzirom na broj pacijenata koji se očekuje." Niko ne zna tačno u kojoj je mjeri Afrika spremna za pandemiju. Stoga prevencija ostaje jedina razumna strategija. Checci smatra da je u tome tajna za smanjenje broja inficiranih osoba.
Mjere poput samoizolacije bolesnih, držanja udaljenosti i zaštite visokih rizičnih skupina obećavaju. "Ako se te sve tri strategije dobro kombinuju i slijede, pružit će priliku afričkim vladama da smanje pritisak na zdravstveni sistem i broj smrtnih slučajeva bez višemjesečne zabrane kretanja i ekonomske štete koja bi mogla biti gora od samog virusa ", zaključuje Checci.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53232873' lang='bos' type='mono' source='https://www.dw.com/bs/bs/pomaže-li-nikotin-protiv-koronavirusa/a-53232873' term='COVID'>
Pušači slove za rizičnu skupinu kada su u pitanju infekcije koronavirusom. Prema istraživanju objavljenom u Kineskom medicinskom žurnalu (Chinese Medical Journal) njihovi simptomi su obično teži i traju duže nego kod nepušača i ishod je češće smrtonosan.
Francuski naučnici sa Instituta Pasteur, predvođeni neurobiologom Jean-Pierre-om Changeaux-om, pak pretpostavljaju da bi nikotinski flasteri mogli pomoći u sprečavanju infekcije ovim opasnim virusom. Oni su odgovarajuću hipotezu o tome objavili na naučnom portalu Qeios.
Oni su do ovog zaključka došli, jer je, prema njihovim podacima, a koji su u suprotnosti s kineskom studijom, među pacijentima inficiranim COVID-om-19 zabilježen samo mali broj pušača.
Najvažniji rezultati studije: od 500 pacijenata inficiranih koronavirusom, 350 je bilo hospitalizirano, a 150 je imalo blage simptome bolesti. Među njima je bilo samo pet posto pušača, izjavio je za agenciju AFP voditelj studije i profesor interne medicine Zahir Amoura. To zauzvrat čini 80 posto manje pušača među pacijentima nego u općoj populaciji iste dobi i spola.
Jedna ranija meta-studija italijanskih naučnika, okupljenih oko Giuseppe-a Lippi-ja iz Verone, objavljena u European Journal of Internal Medicine, došla je do sličnih rezultata. Oni su također zaključili da pušači ne obolijevaju češće od ostalih.
Mišljenja svjetskih naučnika se razilaze oko hipoteze francuskih naučnika da nikotin pomaže protiv infekcije koronavirusom
Nikotin kao zaštita?
Francuska studija polazi od toga da nikotin može zaštititi od koronavirusa. To se temelji na hipotezi „da nikotin prijanja na ćelijske receptore [ACE2] koje koristi virus i na taj način sprečava vezivanje virusa za receptore", objašnjava Changeux, koji također predaje na Collège de France.
Krajnji zaključak naučnika je da virus ne može prodrijeti u ćeliju i ne može se širiti organizmom. U bolnici La Pitié Salpêtrière u Parizu to bi se sada trebalo detaljnije ispitati.
Koja je zapravo uloga ACE2-receptora?
Međutim, mišljenja naučnika se razilaze oko hipoteze da ACE2-receptori imaju blokirujući učinak. Neurolozi James L. Olds i Nadine Kabbani iz Fairfaxa u Virginiji još su 18. marta u časopisu The FEBS Journal objavili studiju u kojoj polaze od toga da nikotin vrši nadražaj ćelijskih receptora.
Stoga oni pretpostavljaju da virusi imaju još bolje šanse da prodru u ćelije. I to bi moglo objasniti zašto pušači imaju posebno teške simptome.
Pušenje nije rješenje
Da li su u pravu francuski ili američki stručnjaci, mogu pokazati samo dalja istraživanja. Praktično svi ljekari se slažu u tome da pušenje predstavlja dodatni rizik kod oboljevanja od COVID-a—19.
Oni savjetuju da se što prije prestane pušiti, jer koronavirus prvenstveno pogađa pluća, koja su kod pušača ionako već oštećena.
Rezultati studije ne znače da bi svako trebao čim prije i što češće posezati za cigaretama
Za razliku od unosa čistog nikotina - upotrebom nikotinskih flastera, koji se koriste tokom odvikavanja od pušenja, konzumiranjem duhana se u organizam dodatno unose mnoge štetne supstance, uključujući i one koje podstiču nastanak raka.
Kada je riječ o upotrebi nikotinskih flastera, čija doziranja su različita, nužna su dalja istraživanja i testovi. Ako se francuska studija ispostavi kao tačna, nikotin bi mogao zaštititi čak i ljude koji su izloženi kontaktu sa oboljelim pacijentima i time izložene većem riziku od infekcije.
U svakom slučaju, unos nikotina nikako nije bezopasan, jer je riječ o toksinu. Tokom pušenja jedne cigarete pušač unosi u organizam između jednog i tri miligrama nikotina, koga u jednoj cigareti ima oko 12 miligrama.
Više štete nego koristi?
Naučnici su i ranije smatrali da nikotin može imati pozitivne efekte na organizam. Primjerice, naučnici su ispitali učinke nikotinu sličnih tvari na liječenje Parkinsonove i Alzheimerove bolesti. Za ljude sa ozbiljnim bolestima kao što je demencija, uporedba je bila pak u korist nikotina.
Dosadašnji rezultati studije ne znače da bi svako trebao čim prije i što češće posezati za cigaretama.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53232801' lang='bos' type='mono' source='https://www.dw.com/bs/bs/covid-19-i-obdukcije-kako-mrtvi-mogu-da-pomognu-živima/a-53232801' term='COVID'>
U vrijeme pandemije koju je izazvao novi virus protiv kojeg nema vakcine ni lijeka i kada vijesti počinju brojem inficiranih i mrtvih, za medicinske detalje interesuju se i laici. Tako je u Njemačkoj odjeknula vijest koja inače ne bi dotakla ni cijelu struku: Institut Robert Koh (RKI) na svojoj redovnoj konferenciji za štampu saopštio je da „treba vršiti što je više moguće obdukcija umrlih od Covida-19".
Ta prepruka je došla skoro mjesec dana nakon što je RKI preporučio upravo suprotno, naime „da se obdukcije izbjegavaju i svedu na minimum". Javno iznesen savjet Instituta koji je mjerodavan kada se radi o svim epidemiološkim mjerama u Njemačkoj, s jedne strane je izazvao oštre reakcije medicinara, a s druge strane je bio još jedan povod za teorije zavjere u smislu - oni gore kriju od nas nešto važno.
Samo autopsijom se utvrđuje uzrok smrti
Jer, pravi uzrok smrti može da se utvrdi samo obdukcijom ili autopsijom. Čak i ako je neko umro prirodnom smrću, dugo bolovao, ili ako je umro u bolnici. Osim uzroka smrti, autopsija omogućava da se rekonstruiše razvoj bolesti. I jedno i drugo je od ključne važnosti u borbi sa nepoznatim virusom Sars-CoV-2 i oboljenjem koje izaziva Covid-19. Posebno važno kod novih bolesti je da se utvrdi kako se organi ponašaju pod naletom virusa. Laboratorijski nalazi živog pacijenta su jedna stvar. Nalazi na njegovim organima kada umre su nešto drugo. Ti nalazi ne moraju uvijek da se podudaraju.
Koronavirus dovodi do teške upale oba plućna krila i drugih komplikacija
Na to su neobično oštro ukazali i njemački medicinski stručnjaci. Tobias Velte iz njemačkog Centra za istraživanje plućnih bolesti u Hanoveru primio je na znanje i „s čuđenjem" ovu preporuku i zatražio od Njemačkog društva za patologiju da se obrati RKI radi izmjene preporuke: „Po mom mišljenju, postmortem ispitivanje plućnog tkiva korišćenjem savremenih molekularno patoloških metoda nudi priliku za sticanje novih saznanja o ovoj bolesti. Prema trenutnoj procjeni, rizik od infekcije nije veći od rizika kod tuberkuloze."
Predsjednici oba velika Udruženja patologa Njemačke Karl-Friedrih Birig i Gustavo Bareton istakli su u svojoj poruci Institutu Robert Koh da su obdukcije sada od „velikog javnog interesa". Poruka je shvaćena i sada će u Njemačkoj biti više obdukcija. A od prije nekoliko dana na inicijativu ovih udruženja postoji i centralni registar za obdukcije slučajeva Covid-19 u zemljama njemačkog govornog područja, koji je osnovala Univerzitetska bolnica (RWTH) iz Ahena. Tu će se slati izvještaji obdukcija iz Njemačke, Austrije i Švajcarske koji će biti naučno obrađeni i time pomoći u traženju terapije za Covid-19.
Ne postoje korona-mrtvi
Iako je do sada urađeno relativno malo obdukcija, saznalo se mnogo o Covidu-19.
„Prije svega, otkrili smo da su uzroci smrti vrlo različiti. Ne postoje ‚korona-mrtvi', kao to sugerišu statistike. Većina slučajeva su mješoviti oblici, u kojima su i druge infekcije igrale veliku ulogu", rekao je Klaus Pišel, direktor Instituta za sudsku medicinu Univerzitetske bolnice Ependorf u Hamburgu za Frankfurter algemajne cajtung (FAZ) početkom aprila. U međuvremenu je obavio više od 100 obdukcija i rekao za ARD da „nije bilo nijednog jedinog umrlog bez prethodnih bolesti". Radi se uglavnom o teškim oboljenjima pluća ili srca, i dijelom raka. Sličnih izvještaja je već bilo iz Kine, Italije i drugih zemalja. Osim toga, velika većina pacijenta je bila veoma gojazna.
Iz Italije i Engleske je poznato da su mnogi umrli pacijenti imali upale pleure i perikarda, plućne i srčane maramice
Iako su umrli od Covida-19 najvećim dijelom stariji od 70 godina, Johanes Friman šef patologije na klinici u Lidenšajdu za Velt kaže: „Uvjeren sam da su i mladi ljudi koji su umrli od korone imali prethodna oboljenja. Vjerovatnoća je vrlo velika. A to se može razjasniti samo obdukcijom."
Tromboza i embolija pluća
„Ono što je upečatljivo je neobično veliki broj tromboza i plućnih embolija. Sistem zgrušavanja krvi i unutrašnja strana krvnih sudova su napadnuti, tako da dolazi do tromboze i ako se tromb pokrene, to dovodi do embolije pluća," kaže Pišel i navodi da je to saznanje na osnovu obdukcija već praktično primijenjeno: „Naši pacijenti dobijaju posebnu preventivnu terapiju kako bi se sistem zgrušavanja krvi i situacija oko vaskularne membrane držala pod kontrolom, da bi se izbjegla fatalna plućna embolija."
Aleksander Cankov, šef odjeljenja za obdukcije na Univerzitetskoj klinici u Bazelu, gdje je izvršeno 20 obdukcija, kaže za ARD: „Vrlo mali broj pacijenata je imao upalu pluća. Ono što smo vidjeli pod mikroskopom bilo je ozbiljno poremećena mikrocirkulacija pluća. Pacijentu možete spolja davati kiseonik koliko hoćete, ali on nije u stanju da ga dalje transportuje."
U Kini je samo 3 posto pacijenata stavljenih na respirator preživjelo, a u Njujorku 20 odsto
Ovim bi moglo da se objasni zašto ljekari sa intenzivne njege počinju opreznije da koriste respirator. U Kini je samo 3 odsto pacijenata preživjelo liječenje respiratorom, a u Njujorku u kojem je do sada umrlo 10.000 ljudi - 20 odsto.
Opreznije sa respiratorima
„Trudimo se da sačekamo malo duže sa stavljanjem na respirator ili da ga u potpunosti izbjegnemo. Sve dok su pacijenti dobro, tolerišemo relativno nisku zasićenost kiseonikom", kaže Danijel Grifin, šef odjeljenja za zarazne bolesti njujorške mreže ljekara ProHEALTH.
Lukijano Gatinoni, ljekar iz Milana kaže da on i njegove kolege pokušavaju da teško oboljele kasnije stave na respirator i sa manjim pritiskom. Takođe se duže nego do sada koriste druge metode kojima se olakšava disanje, cjevičice za nos ili maske.
Iz Italije i Engleske je poznato da su mnogi umrli pacijenti imali upale pleure i perikarda, plućne i srčane maramice
Iz Italije i Engleske je poznato da su mnogi umrli pacijenti imali upale pleure i perikarda, plućne i srčane maramice. Da virus napada i nervni sistem, utvrđeno je na živim pacijentima, koji imaju jake glavobolje, poremećaje ravnoteže, čula mirisa i ukusa. Stručnjaci raspravljaju o tome da virus možda napada i moždano stablo, gdje se nalazi „kontrolni centar" za kardiovaskularni sistem i disajne puteve - što može dovesti do naglog prekida disanja.
To, kao i da li virus oštećuje bubrege, jetru i druge organe ili na primjer da li su pacijenti sa krajnicima manje ili više podložni virusu, moći će da se razjasni kada se bude uradilo više obdukcija i kada stečena saznanja budu sistematizovana. Pofesor Karl-Friedrih Birig predsjednik njemačkog udruženja patologa kaže da relvantne rezultate na osnovu centralnog registra obdukcija u Ahenu treba očekivati za oko pola godine.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53240146' lang='bos' type='mono' source='https://www.dw.com/bs/bs/covid-19-bolji-dani-za-federaciju-bih/a-53240146' term='COVID'>
U Federaciji BiH (FBiH) ukinut je policijski sat, djeci i starijima omogućeno je ograničeno kretanje, trgovine u Sarajevskom i još nekim kantonima ponovo imaju standardno radno vrijeme, nema više obaveznog karantina, a broj zaraženih korona virusom u petak (24.4.) osjetno je manji u odnosu na brojeve koji su zabilježeni proteklih nekoliko dana ili sedmica.
Na osnovu ovako predstavljenih „pozitivnih" informacija moglo bi se reći da je situacija u FBiH znatno povoljnija od one s kraja marta ili početka aprila, kada je dnevno evidentiran mnogo veći broj inficiranih i kada su na snazi bile možda i najoštrije mjere zaštite u regionu i šire. Mjere su, pored ostalog, uključivale policijski sat od 18,00 – 05,00 i zabranu kretanja osobama mlađim od 18 i starijim od 65 godina.
„Ko je ovdje lud?"
Reakcije su brojne, naročito na društvenim mrežama gdje se ljudi doslovno pitaju: šta se dogodilo, gdje nestade korona i ko je ovdje lud?. „Još koliko jučer su nas uvjeravali da smo mrtvi ako imalo popustimo mjere protiv Covida-19, a danas ni policijskog sata, ni karantina, penzioneri izlaze, djeca također!" – jedan je od Facebook statusa.
S pravom se postavlja i pitanje da li će ublažavanje mjera dovesti do porasta broja oboljelih? Svaki scenarij je moguć, kaže infektolog u penziji dr. Bakir Nakaš. „Naravno dosadašnja izolacija i generalno pridržavanje mjera dali su odlične rezultate. Ukoliko se i dalje budemo pridržavali fizičke i socijalne distance uz nošenje zaštitnih maski, tada će rizik biti znatno manji", kaže Nakaš za Deutsche Welle.
BiH nema koordiniranog djelovanja pri suzbijanju pandemije korona virusa
Zračak optimizma
On podsjeća da omogućavanje ograničenog kretanja penzionerima nije dovelo do porasta inficiranih u ovoj populaciji. „Druga činjenica koja opravdava labavljenje mjera jeste broj zaraženih radnika u trgovinama i prehrambenim preduzećima, kao i među taksistima i policajcima – gotovo da ih i nema među zaraženima iako su u stalnom kontaktu sa potencijalnim izvorima zaraze", kaže Nakaš.
Ugledni bh. infektolog Bakir Nakaš istiöe "da je i ovaj virus iz grupe sezonskih virusa tako da cjelokupna promjena vremenskih uvjeta ide njemu na štetu"
Ugledni bh. infektolog ističe da bi broj zaraženih mogao biti i manji ukoliko se u BiH nastave primjenjivati mjere fizičke, odnosno socijalne distance, uz nošenje maski i rukavica na propisani način. Prema njegovom mišljenju, još jedan faktor ima značajnu ulogu – dolazak toplijeg vremena. „Mnogi skeptici ne misle tako, ali jasno je da je i ovaj virus iz grupe sezonskih virusa tako da cjelokupna promjena vremenskih uvjeta ide njemu na štetu, a nama u korist", kaže dr. Nakaš.
Povratak u školske klupe tek u septembru?
Pri ublažavanju restriktivnih mjera još se ne govori o eventualnom povratku djece u školske klupe. „Prema sadašnjim mjerama, školska zvona bi se trebala oglasiti tek u septembru ove godine. Vraćanje u škole sredinom ili krajem maja kako bi se školska godina privela kraju na uobičajen način, moguće je jedino ukoliko se pokaže da se broj zaraženih rapidno smanjuje. Naravno, kod djece je gotovo nemoguće održati mjere koje se odnose na socijalnu distancu i korištenje zaštitne opreme. Moja preporuka je septembar ove godine", kaže dr. Nakaš.
O najavljenom ublažavanju restriktivnih mjera u regiji i svijetu, za BHRT (Bosanskohercegovačku radioteleviziju) govorio je profesor na Goethe univerzitetu u Frankfurtu, molekularni biolog porijeklom iz Hrvatske Ivan Đikić. „Svaka zemlja ima svoju historiju bolesti, kada se pojavio virus, kako se širio, da li smo išli u veliki rast ili smo više uspjeli spustiti tu krivulju na linearnu fazu, ali ono što je zajedničko svim zemljama u Evropi, a sada i u Americi, je da je pandemija još uvijek na vrhu", upozorava dr. Đikić.
Ministar zdravstva RS-a Alen Šeranić smatra da je odluka Federacije BiH o ukidanju lokalnih karantina trebalo da bude usaglašena sa RS
Ukidanje karantina u FBiH ugrožava RS?
On napominje da još nije došlo do velikog pada kako bi se sa sigurnošću moglo reći da virus više nije prisutan u našoj okolini. „Zato sam ja skloniji više izjavama kancelarke Angele Merkel, koja je jedna ozbiljna političarka koja zna, ima odlične virologe, odlične podatke i ona jako dobro zna kada kaže da smo na 'vrlo tankom ledu'. A vrlo tanak led znači da, ako se budemo previše opustili i ako dopustimo ponovno širenje virusa, možemo potonuti vrlo duboko, jer drugi i treći val virusnih pojava mogu biti puno gori", napominje Đikić, preporučujući oprez uz dobru tehnologiju, efikasne zdravstvene sisteme i – testiranja.
Na ukidanje karantina u FBiH reagirao je i ministar zdravstva Republike Srpske (RS) Alen Šeranić. On je ocijenio da je RS „na poluvremenu" kada je riječ o epidemiji virusa korona, i dodao da odluka FBiH da se ljudi sa granice, umjesto u karantine, upućuju u kućnu izolaciju, „epidemiološki ugrožava RS". Šeranić je za ATV (Alternativnu televiziju) kazao da je odluka Federacije BiH o ukidanju lokalnih karantina trebalo da bude usaglašena sa RS.
I građani BiH će se, kao i svi ostali, morati prilagoditi novim uslovima života s virusom
Zdravstvo po Daytonu
To je pitanje koje nas, prema riječima dr. Nakaša, vraća na suštinu problema – organizaciju zdravstvenog sistema u BiH. On je, u ranijem komentaru za DW, upozoravao na negativne posljedice „rascjepkanog političkog sistema i zdravstvene zaštite", napominjući da u BiH nema koordiniranog djelovanja pri suzbijanju pandemije korona virusa, da se bh. entiteti „žele ponašati kao države", da se odvojeno propisuju mjere, izdaju naredbe...
Uprkos svim nedostacima političkog sistema, posebno „rascjepkanog" sistema zdravstvene zaštite, izvjesno je da će i građani BiH morati naučiti živjeti sa korona virusom. Pretpostavka je da će pandemija uveliko promijeniti naše buduće ponašanje i društvene odnose, smatraju stručnjaci.
Živjeti s koronom
„Sama činjenica da su protekli hrišćanski praznici prošli bez prisustva vjernika u vjerskim ustanovama te da nastupajući ramazan nosi novo obilježje bez druženja u džematu, govori da smo kao društvo svjesni da ćemo živjeti u nekom drugim uvjetima. Tako je i sa kulturom, umjetnošću, obrazovanjem i nizom drugih aktivnosti koje će u budućnosti funkcionirati u skladu s lekcijama naučenim iz vremena pandemije korona virusa", kaže dr. Bakir Nakaš.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53228190' lang='bos' type='mono' source='https://www.dw.com/bs/bs/demokratija-živi-i-u-vrijeme-korone/a-53228190' term='COVID'>
Krizna vremena su vremena egzekutive, dakle vremena vlade. A vlada je proteklih sedmica uskratila osnovna prava, u velikoj mjeri ograničala slobode i zaustavila privredu. Uz veliko odobravanje građana i parlamenta – gotovo jednoglasno. Sve stranke su podržale programe pomoći vrijedne više milijardi evra, kao i lockdown. Po hitnom postupku.
Ali na dan kada se kancelarka Angela Merkel obratila Bundestagu povodom suzbijanja Covid-19 pandemije, bilo je jasno: ova republika je i republika parlamentarne demokratije, dakle legislative. Njemačka demokratija živi – i u kriznim vremenima! Ponovo će se diskutovati: naravno o pravom putu za izlazak iz krize. Ali i o isuviše velikim izdacima za naoružanje, o kompanijama koje ispaštaju ili nikada nisu site, o osnovnoj penziji i tako dalje, i tako dalje.
Volker Witting, DW
Kancelarka kritikuje pokrajine
I kancelarka Merkel priznaje da su joj ograničenja sloboda veoma teško pala. Toliko teško, kao ni jedna ranija odluka. Ona o krizi govori kao o „testu" kohezije društva i Evrope. Postepenim otvaranjem radnji i javnog života krećemo se po „veoma tankom ledu". Kancelarka je još jednom upozorila na opasnost od korona-pandemije: „Još uvijek nismo dostigli poslednju fazu!" Ona nema razumijevanja za ukidanje ograničenja koja pojedine savezne pokrajine najavljuju. Za nju je to „brzo, previše brzo".
Početkom sedmice, povodom ukidanja tih ograničenja, iza zatvorenih vrata je čak govorila o „orgiji diskusija o ponovnom otvaranju. Orgije: dakle potpuni gubitak kontrole u stanju opijenosti. Riječi koje je birala ni malo se nisu dopale mnogim opozicionim političarima. O tome su i govorili. Predsjednik liberala (FDP), Kristijan Lindner, ističe da je „država dužna da navede razloge ukoliko ograničava slobode". Aleksander Gauland, predsjednik poslaničkog kluba desničarsko-populističke Alternative za Njemačku (AfD) se protivi tendenciji potpadanja pod ropstvo vlasti, „starateljstvu" i „mentalitetu da mora da se ima poslednja riječ“.
Čvrst temelj – ne tanak led
Više od mjesec dana nakon što je u Republici počelo da se osjeća vanredno stanje, u parlament, kao i u javni život, vraća se dio normalnosti: Njemačka ponovo diskutuje. U svakom slučaju, demokratija se ne kreće po tankom ledu, već je na čvrstom temelju.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53116458' lang='bos' type='mono' source='https://www.dw.com/bs/bs/ramazan-u-vrijeme-korone/a-53116458' term='COVID'>
Pandemija korone pravi je test za muslimane širom svijeta, jer su čak tri od ukupno pet stubova islamske vjere direktno pogođeni korona krizom. Mnoge zemlje su ukinule slobodu okupljanja i zatvorile džamije za obavezujuću molitvu, a hodočašće u Meku trenutno je nezamislivo, jer je Saudijska Arabija po prvi put u istoriji zatvorila ovo sveto mjesto. Sada se u pitanje dovodi i ramazan. Ovaj islamski sveti mjesec počinje u četvrtak 23. aprila. Tada muslimani smiju jesti i piti samo u večernjim i noćnim satima. Tako je to radio i poslanik Muhammed.
Međutim, s obzirom na brzo širenje korona-virusa, trenutno je "normalan" post gotovo nezamisliv, jer bi svakodnevno odricanje od hrane i pića moglo ići u prilog širenju COVID-19. Fizički stres može pogodovati razvoju bolesti. Ipak, islamski post se primjenjuje samo ukoliko nije ugroženo zdravlje osobe - bolesni i slabi ljudi, poput trudnica, svejedno su isključeni iz posta. Ovaj izuzetak bi mogao postati pravilo 2020. godine.
Ramazan bez okupljanja
Tradicionalno zajednički iftar u vremenu korone vrlo je problematičan: Tada se porodice i prijatelji uobičajeno sastaju da večeraju i zajedno se mole. Večer tradicionalno počinje hurmama ili slatkišima, te čašom vode ili mlijeka. Zatim slijedi molitva i na kraju zajednički obrok. U vremenu „socijalnog distanciranja“ takva su okupljanja naravno problematična.
Na javnim okončanjima dana posta, odnosno iftaru, okuplja se na hiljade ljudi, a ponekad je cilj i prikupljanje novca za siromašne i ugrožene. Takvi javni skupovi su otkazani u brojnim zemljama: vlada u Egiptu zabranila je sva veća okupljanja. Iran također masovno ograničava ove tradicionalne vjerske obrede. U video poruci od četvrtka, 9. aprila 2020., duhovni vođa Irana Ali Khamenei
je poručio Irancima: "Ovog ramazana morat ćemo se odreći javnih okupljanja. To se odnosi i na molitve i na okupljanja na iftarima."
Ovakva okupljanja i zajedničke molitve ove godine neće biti moguća.
"Ograničenje kontakata je građanska dužnost"
Muslimani u Njemačkoj također se pripremaju: uticajno Centralno vijeće muslimana smatra da poštivanje ograničenja kontakta nije samo građanska dužnost: "Integritet ljudi je u potpunom skladu s našim vjerovanjima", rekao je predsjedavajući Vijeća Aiman ​​Mazyek za list  medijske grupe Funke.
Centralno vijeće muslimana u Njemačkoj se trenutno usaglašava i sa Kriznim kabinetom Savezne vlade o tome šta je neophodno za zdravlje onih koji će postiti.
Za ramazan vrijedi isto što se odnosilo i na kršćanske crkve za vrijeme uskršnjih praznika 2020. godine: ove godine ništa nije kao što je bilo. A suprotno desničarskim teorijama zavjere na društvenim medijima, u Njemačkoj za muslimane neme nikakvih izuzetaka.
Brojni političari iz AfD-a na Facebooku širili su tezu da će savezna vlada zadržati mjeru ograničenja kontakta samo nekoliko dana nakon Uskrsa, da bi ih olabavila za vrijeme ramazana. Također, su više puta tvrdili da će biti dozvoljena okupljanja u džamijama dok su kršćanske mise zabranjene. Činjenica je, međutim, da se bogosluženja, bez obzira na koju religiju se odnose, trenutno ne vrše. Kada je u berlinskoj džamiji održan skup u sklopu molitve petkom, odnosno džume, došla je policija i prekinula i molitvu i skup.
2020. godina bez ramazana?
Korona kriza bi mogla prouzrokovati egzistencijalne posljedice za mnoge muslimanske zajednice, jer su donacije za vrijeme mjeseca ramazana važan izvor prihoda islamskih zajednica. Centralno vijeće strahuje da će nedostatak tih donacija uticati na to da se mnoge zajednice u potpunosti zatvore, pa čak i nakon pandemije.
Još uvijek nije jasno hoće li se post uopšte prakticirati ove godine. Brojne različite islamske vjerske struje odlučuju neovisno jedne od drugih. Iranska vlada želi na primjer da slijedi savjete ljekara, navode zvanični iranski mediji. I vrhovni autoritet sunitske muslimanske većine, učenjaci univerziteta Al-Azhar u Egiptu, svoju odluku će donijeti u skladu sa savjetima Svjetske zdravstvene organizacije (WHO).
Na kraju, moguće je da će muslimani širom svijeta završiti kao milioni ljubitelja sporta: 2020. i da će se svi važni događaji morati odgoditi.
Čitajte nas i preko DW-aplikacije za Android
Ramazanski top posljednjih godina je postao atrakcija u BiH. Pucanj iz topa iznad Sarajeva tradicija je stara više od stotinu godina. Jedan od kovača koji pravi ramazanske topove je Dursum Halilović iz Bosanske Otoke. (27.05.2017)
Bliži se kraj ramazana, bliži se Bajram. U Trebinju je sve manje onih koji ga slave. Jednom sedmično se za iftar svi okupe u prostorijama Medžlisa. Nadaju se da će se mladi početi vraćati. (24.06.2017)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53205889' lang='bos' type='mono' source='https://www.dw.com/bs/bs/korona-pomogla-migrantima-u-bih/a-53205889' term='COVID'>
"Da nije bilo korone, pitanje je kako bi se to sve odvijalo. Postojala je dobra volja EU da se nađe rješenje, ali mislim da je ova korona-kriza pomogla“, rekao je za DW gradonačelnik Bihaća, Šuhret Fazlić nakon što je novi tranzitni kamp u Lipi nadomak Bihaća, primio prve stanovnike.
Lipa je kao lokacija za smještaj migranata iz nekoliko prihvatnih centara u Unsko sanskom kantonu predložena još prošle godine, tokom gašenja kampa Vučjak. Međutim, predstavnici međunarodnih organizacija za migracije tada su kategorično odbijali ovu ideju, uz objašnjenje da se radi o udaljenoj lokaciji, da nema uslova za život, da u blizini ne postoji škola, bolnica, kao ni ostala infrastruktura za normalan boravak. Šta se desilo u nekoliko posljednjih mjeseci pa su se stvari promijenile, nije poznato ali je jasno da u cijelu priču nije u potpunosti uključen državni vrh, već IOM, grad Bihać i Vlada Unsko-sanskog kantona (USK).
Šuhret Fazlić, gradonačelnik Bihaća: Korona-kriza je išla u prilog otvaranju kampa
Maloljetnici ne mogu u Lipu
„Danas su ti uslovi pet puta bolji u odnosu na ove koje su migranti imali u protekle dvije godine u svim drugim centrima", kaže premijer USK, Mustafa Ružnić koji je pozvao Ministarstvo bezbjednosti BiH da hitno sa predstavnicima međunarodnih organizacija krene u izmještanje maloljetnika iz kantona, kojih je oko 400 u prihvatnom centru Bira, kao i da opštinske vlasti Velike Kladuše slijede Bihać u uspostavljanju centra van naseljenog mjesta.
„Ponovo apelujem na državne vlasti, nađite centar gdje ćemo zaštititi maloljetnike bez pratnje jer oni ovdje ne mogu ostati. Pet ili šest puta sam slala urgenciju prema nadležnim ministarstvima u Sarajevu, ali do danas nismo dobili pozitivan odgovor. Mi smo faktički ponovo sami u ovom“, kaže ministrica zdravlja USK, Nermina Ćemalović, navodeći da su svi humani aspekti zadovoljeni.
Svakog dana u kamp se dovozi do stotinu migranata sa područja Bihaća koji prolaze trijažu, nakon čega im se određuje smještaj ili izolacija unutar kampa, u zavisnosti od zdravstvenog stanja. Nema striktne obaveze poštovanja naređenja o nošenju zaštitne opreme zbog korone, a oni koji su nam mogli nešto reći preko ograde, nisu ni svjesni gdje su došli.
U novootvorenom kampu nadomak sela Lipa još uvijek su u toku radovi.
Hoćemo u Evropu, ne zanimaju nas granice
„Samo su nam reki da ulazimo u autobus. Nećemo ostati ovdje, hoćemo da idemo u Evropu. Zatvaranje granica nam ne znači ništa. Treba da nas puste da idemo“ , „Spavali smo na ulici u Bihaću pa su nas pokupili. Rekli su da svi dolaze ovdje. Tri puta sam pokušao preći granicu ali nas je hrvatska policija vratila. Idem ponovo što prije. Ne želimo ovdje da budemo, daleko je granica“, kažu neki od migranata dok sa kesama u rukama čekaju na trijažu za ulazak u kamp.
Šta se promijenilo u međuvremenu, konkretan odgovor nije imao ni gradonačelnik Bihaća, na pitanje kako to da je Lipa bila nepovoljna lokacija do samo par mjeseci unazad, da bi sada bila uspostavljena kompletna infrastruktura. Nekoliko kilometara od magistralnog puta Bihać - Bosanski Petrovac na stotinjak metara od stare pravoslavne crkve, hiljadu migranata ovdje će imati stalni smještaj. To je sada izvjesno.
Dezinfekcioni tunel na ulazu u kamp
Nisu male pare. Ili jesu?
„Ja lično ne bih zatvorio ni Vučjak tada, dok se ovo ne bi izgradilo. Vučjak je bio spas za Bihać i mi smo tražili da ako zatvaramo Vučjak da napravimo cjelovitu strategiju. Nismo je napravili ali upornom politikom i upornim razgovorima i dobrom voljom prije svega ambasadora Satlera (Specijalni predstavnik EU u BiH, Johann Sattler - op. ur.), Evropske komisije i IOM-a, uspjeli smo da ih angažujemo na ovome. Oni su se uključili, ali su tražili i da se angažuje i grad, kanton, država....Mi smo ovdje samo potrošili skoro pola miliona maraka. To nisu male pare“, kaže Fazlić za DW.
Međutim, prostor na kojem se nalazi kamp je ogroman, nekoliko desetina hiljada kvadrata. S obzirom na sredstva koja su od IOM-a za smještaj dobijali i još dobijaju postojeći prihvatni centri (špekuliše se da se samo za holet „Sedra" kod Bihaća mjesečno na ime rente izdvaja oko 20 hiljada evra), nije teško postaviti računicu za vlasnika zemljišta u Lipi, što je u ovom slučaju Grad Bihać.
S druge strane, iz Sarajeva stiže sasvim suprotno stav, kao da se radi o dvije države, dva sistema. Dok USK za migrante pravi trajni prihvatni centar, ministar bezbjednosti BiH, Fahrudin Radončić samo dan ranije je izjavio da je potrebno napraviti situaciju za deložaciju migranata, odnosno njihovo vraćanje iz BiH.
Radončić o migrantima i izbjeglicama: "Ja ću već ove sedmice započeti kampanju, zasnovanu na zakonu, da se priprema plan njihove repatrijacije i izbacivanja iz države"
Nije to humanitarno pitanje
„Mnogi su mislili da je to humanitarno pitanje. Napokon su svi shvatili da je to bezbjednosno pitanje, a ova zemlja ne može podnijeti sedam-osam hiljada migranata. To ozbiljno utiče na komoditet naših građana. Ja ću već ove sedmice započeti kampanju, zasnovanu na zakonu, da se priprema plan njihove repatrijacije i izbacivanja iz države“, rekao je Radončić, navodeći da se ovdje ne radi o ratnim, već o ilegalnim migrantima iz zemalja koje su bogatije od BiH.
Radončić je uoči krize sa virusom korona u Banjaluci imao takođe zanimljivu izjavu kada je riječ o odnosu prema migrantima: „Zemlje EU-a su se do sada ponašale tako kako su se ponašale, vjerojatno i krivicom domaćih vlasti, jer nitko im nije imao hrabrosti reći u lice. Nemojte nam držati lekcije o humanosti. Ako ste tako humani napravite centre kod sebe, a mi ćemo im omogućiti da čim uđu u BiH, najčistijim vlakovima i autobusima dođu do vas“, rekao je Radončić početkom marta.
"Ovo je za nas nedopustivo i niko se ne osjeća sigurno. Evo naše crkve ovdje svega stotinu metara od kampa" kaže Zdravko Atlagić predsjednik mjesne zajednice Vrtoče.
Srbi povratici bez struje i vode, migrantima i internet
Problem dolazi i od strane Srba u Federaciji BiH, tačnije iz sela koja okružuju sada već migrantski centar u Lipi. Odbor za zaštitu prava Srba u Federaciji BiH poručuje da je nedopustivo da na području srpskog sela Lipa kod Bihaća koje je okruženo selima u kojima žive Srbi bude formiran migrantski centar.
„Ovo je za nas nedopustivo i niko se ne osjeća sigurno. Šta sada kada dođe njih par hiljada. Neće ih moći držati pod kontrolom ovdje i biće problema. Evo naše crkve ovdje svega stotinu metara od kampa. Mi smo se bunili i ranije ali niko nas nije slušao. Takođe, mi u nekim povratničkim selima još čekamo i struju i vodu, a ovdje su za migrante za mjesec dana doveli sve. Čak i internet“, kaže Zdravko Atlagić predsjednik mjesne zajednice Vrtoče, koje je u sastavu opštine Bosanski Petrovac, ali se naslanja na opštinu Bihać.
Inače, predstavici EU uz učešće USAID-a, obezbjedili su finansijsku pomoć za uspostavljanje dijela kampa u Lipi u kojem će migranti imati svu medicinsku njegu, uključujući i kako su najavili, testiranje na Covid-19.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53194983' lang='bos' type='mono' source='https://www.dw.com/bs/bs/gallup-raste-strah-od-korone/a-53194983' term='COVID'>
DW: Gallup International Association provela je u aprilu ispitivanje javnog mnijenja u 17 zemalja, između ostalog u Njemačkoj, Indiji, Italiji, Bugarskoj, Rusiji i SAD-u. Šta je novo u ovoj anketi u poređenju sa proteklom koja je sprovedena u martu?
Kancho Stoychev: U posljednjih nekoliko sedmica strah od koronavirusa  povećao se u gotovo svim zemljama obuhvaćenim ispitivanjem javnog mnijenja. Na primjer, u SAD se udio ispitanika koji se plaše da bi se oni ili članovi njihovih porodica mogli razboljeti od korone povećao za 25 posto. I na Tajlandu, u Švicarskoj, Argentini, Austriji i Japanu se sada više ljudi boji ovog virusa. S druge strane, u Italiji se stanovništvo naviklo na koronu jer se zabrinutost zbog infekcije virusom smanjila za 9 posto. Čini se da je italijansko društvo prevazišlo najveću tačku straha.  Ispitanici u Indiji (91%), Maleziji (91%), Austriji (86%), Pakistanu (82%) i Filipinima (80%) su jako zadovoljni načinom na koji se njihove vlade nose sa krizom. Značajan porast odobravanja bilježi se i u drugim zemljama. U Njemačkoj 75% ispitanih smatra da se vlada u Berlinu dobro nosi sa situacijom - u poređenju sa 47% prije nekoliko sedmica. U Bugarskoj je procenat onih koji su zadovoljni borbom protiv korone za sada 77%, u poređenju sa 60% u martu.
Gotovo dvije trećine ispitanika u svijetu ne vjeruje da je prijetnja virusom preuveličana
Vaše istraživanje pokazuje da sve više ljudi prihvata činjenicu da je prijetnja realna. Postoje li zemlje u kojima je došlo do promjene po tom pitanju, u odnosu na prvo istraživanje?  Gotovo dvije trećine (63% u odnosu na 59%) ispitanika u svijetu ne vjeruje da je prijetnja virusom preuveličana. Međutim, trećina (38%) i dalje vjeruje u suprotno. 4% se ne može opredijeliti. U kontekstu globalnog širenja virusa i odgovarajućih vladinih mjera naše istraživanje pokazuje da sve više ljudi prihvata činjenicu da je prijetnja stvarna.
U SAD se uvjerenje da je prijetnja realna udvostručilo (72% ispitanika sada u to vjeruje za razliku od 36% u martu). Isto se odnosi na Tajland (70% ne misli da je prijetnja pretjerana a u martu ih je bilo 55%), Švicarske (69% sada, u martu 41%), Južna Koreja (83% sada, 66% u martu) , Japan (79% sada, 54% u martu), Indija (71% sada, 43% u martu) i Bugarska (41% sada, 27% u martu).  Ovo istraživanje pokazuje i da većina stanovnika i dalje podržava svoje vlade u borbi protiv koronavirusa, kao i da su u te svrhe spremni žrtvovati određena prava. Da li ovaj zaključak vrijedi za svih 17 zemalja u kojima je sprovedeno ispitivanje ili postoji li razlika između njih?  Najveći procenat nezadovoljstva vladom u borbi protiv Covida-19 zabilježen je na Tajlandu - 81% se ne slaže sa tim da se njihova vlada dobro nosi s trenutnom situacijom. Japan je i dalje na drugom mjestu po nezadovoljstvu - sa 69% (porast od 7 procenata). Javnost u Sjedinjenim Državama je podijeljena - 48% je zadovoljno vladinim mjerama, dok 48% nije.  Prema vašem istraživanju, povećana je spremnost ljudi da žrtvuju čak i dio ljudskih prava ako to može pomoći u sprječavanju širenja zaraze. Ali, samo 17% ispitnika smatra da demokratija nije efikasna u trenutnoj krizi. Tu postoje velike razlike između 17 zemalja, možete li nam to pojasniti?  Rastuća prijetnja uticala je na spremnost da žrtvujemo neka naša osnovna prava ako to koristi zaustavljanju širenja zaraze. U martu je 75% anketiranog stanovništva bilo spremno žrtvovati prava dok prijetnja Covid-19 ne prestane. Taj procenat u anketi od aprila iznosi 80%. Najveća spremnost za to je u Pakistanu (92%), Indiji (91%), na Tajlandu (91%), ali i u Austriji (86%), Njemačkoj (89%), Italiji (85%) i Švicarskoj (86%). U Italiji, Njemačkoj i Bugarskoj, udio onih koji su spremni da se odreknu dijela svojih prava neznatno se smanjio u odnosu na mart.  41% ispitanika u zemljama u kojima je sprovedeno istraživanje očekuje da će se svijet vratiti manje-više na stanje kakvo je bilo prije krize. Međutim, 45% vjeruje da će doći do velikih promjena u gotovo potpuno novom svijetu nakon korona-krize. Polovina ispitanika izrazila je nadu da će velike svjetske sile bolje sarađivati. 28% je suprotnog mišljenja i smatra da bi se sukobi mogli povećati.
Aktuelna kriza takođe ozbiljno utiče i na ekonomiju. 15% ljudi širom svijeta kažu da su izgubili posao, a 12% da sada imaju skraćeno radno vrijeme. Ali postoje i neki drugi zanimljivi podaci. Tako trećina navodi da kriza nije uticala na njihov obim posla i platu. Postoji li tu jaz između bogatih i siromašnih zemalja...?
Trenutno više od trećine ispitanika kaže da su izgubili značajan dio svojih prihoda (posebno u Argentini, Indoneziji i na Tajlandu), a 28% je moralo privremeno prestati s radom (uglavnom u Indiji, Maleziji i na Filipinima).  Najveći procenat ljudi čiji životi još nije promijenjeni kada je u pitanju zaposlenost i plata evidentiran je u Austriji, Njemačkoj i Japanu. Dobra vijest je da demokratski principi pokazuju znakove istrajnosti u ovim teškim vremenima.
Kanco Stoychev
Koji je zaključak, šta dolazi nakon korona-krize?  Ako možemo govoriti o reakciji koja je nesrazmjerna u odnosu na stvarnu prijetnju , onda je to fenomen nazvan "masovna  neuroza". Koronavirus nesumnjivo postoji, ali taj problem nije "gigantski”. Manje ljudi je umrlo ili se razboljelo od korone nego tokom prethodnih epidemije gripa, računajući i ovu najnoviju. To su argumenti koji se, s druge strane, potpuno zanemaruju. To znači da teška bolest nije u našem tijelu, već u našim glavama.  Korona virus nije prvi fenomen koji je izazvao iracionalni strah globaliziranog homo potrošača (homo consumera). Još se sjećamo panike koja je uslijedila zbog idiotske ideje o raspadu kompjuterskih sistema na prelazu u 21. stoljeće, ptičjeg gripa, SARS-a ili ozonske rupe koja je iznenada nestala.
Kako se izvući iz te panike?  Ovo nije anegdota ili epizoda koju gledamo, već je osnovni problem zapadne civilizacije. A glavno pitanje ostaje: Hoće li ova masovna histerija stvoriti imunitet na masovne strahove kod ljudi u zapadnim društvima?   Panika je kulminacija niza globalnih strahova u posljednje dvije decenije. Razlozi ove masovne psihoze leže u prirodi konzumentskih društava i u načinu na koji se elite odnose prema strahovima. Situacija liči uvjerljivo opisanom "Samoubistvu civilizacije", autora Arnold Toynbee-ja.  Izlaz iz horor filma, u kojem živimo, bio bi "happy end" - u ovom slučaju vakcina. Glavni problem je što bi privredna katastrofa, u momentu kada vakcina bude dostupna, mogla itekako nadmašiti korona-krizu i prerasti u tragediju puno većih razmjera.
Kancho Stoychev je predsjednik instituta za istraživanje tržišta i javnog mišljenja Gallup International Association.
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53188692' lang='bos' type='mono' source='https://www.dw.com/bs/bs/je-li-virus-sars-cov-2-rezultat-nepažnje-znanstvenika/a-53188692' term='COVID'>
I znanstvenici i čitava javnost je dugo nagađala, kako je taj novi virus SARS-CoV-2 uopće došao u Wuhan? Sumnjalo se na jednu tržnicu na kojoj se trgovalo i divljim životinjama. Ali sad i više zapadnih medija javlja kako je taj virus možda doista došao iz Instituta za virologiju Wuhana koji se nalazi u blizini te tržnice.
Sumnja u taj institut se pojavila na društvenim mrežama već u siječnju, doduše povezana s teorijom kako se tamo tajno istražuje novo biološko oružje. Tada je i Washington Post još pisao kako ta teorija nije istinita i kako to nije virus stvoren ljudskom rukom. Novinari tog lista su razgovarali s više virologa, koji su na temelju njegovih svojstava isključili mogućnost kako je on stvoren mutacijom kojom bi upravljao neki znanstvenik. To je potvrđeno i istraživanjem skupine znanstvenika predvođenih Kristianom G. Andersenom koje je objavljeno 17. ožujka u Nature Medicine.
Povrh toga, rad Instituta za virologiju u Wuhanu nije tajna i mnoga tamošnja istraživanja virusa koji se pojavljuje kod šišmiša, bila su objavljena u stručnim časopisima. U više tih istraživanja su sudjelovali i zapadni partneri, među ostalima dobre odnose s institutom u Wuhanu ima i Galveston National Laboratory Sveučilišta u Texasu. Britanski Daily Mail javlja kako su američki partneri i financijski pomagali istraživanja u Wuhanu.
Gdje se zarazio "nulti pacijent"?
Sve to zapravo ne isključuje mogućnost da je virus zbog nepažnje znanstvenika "izašao" iz instituta u Wuhanu. Već koncem siječnja se u znanstvenom časopisu Science pojavio članak koji dovodi u sumnju tvrdnju kako je ta tržnica u Wuhanu ishodište virusa.
I u članku koji je objavljen u medicinskom stručnom časopisu The Lancet se ukazuje na nelogičnost te "službene" teorije o tržnici: da, većina od prve grupe od 41. osobe zaražene virusom COVID-19 jest nekako bila povezana s tom tržnicom. Ali 13 oboljelih s tržnicom nisu imali nikakve veze.
Povrh toga je vjerojatno da je "nulti pacijent", dakle prva osoba koja je bila zaražena tim virusom, u dodir s virusom došao - ili došla već u studenom 2019. Baš najraniji slučajevi zaraženih nisu imali nikakve veze s tržnicom, upozorio je već tada i profesor infektologije Daniel Lucey na Sveučilišnom medicinskom centru Georgetowna u jednom intervjuu za časopis Science.
Jesu li krivi znanstvenici?
Pod tom pretpostavkom se još jednom otvara glavno pitanje: kako je virus uopće došao u Wuhan? Jedno moguće objašnjenje vodi do profesorice virologije Zhengli Shi, koja je na Institutu u Wuhanu istraživala viruse kod šišmiša i koja je još ove veljače objavila stručni članak o svojim nalazima u časopisu Nature.
Krivac za sve? - Šišmiš u jednoj špilji u Kini
Portret ove znanstvenice je objavio i South China Morning Post 6. veljače i u članku se opisuje njeno znanstveno istraživanje u 28 različitih kineskih provincija. Sakupljali su uzorke izmeta šišmiša u pećinama gdje te životinje žive, a u Wuhanu su stvorili veliki arhiv virusa koji se mogu zateći kod šišmiša - to potvrđuje i članak objavljen u časopisu Spektrum/Scinetific American.
Već početkom prošle, 2019. godine je zajedno s kolegama objavila opsežnu studiju o virusima iz obitelji korone koje prenose šišmiši. U jednom staništu šišmiša vrste velikog potkovnjaka (Rhinolophus ferrumequinum) je doista našla korona virus koji je izuzetno sličan virusu s kakvim se sad suočavamo.
Tog virusa u tom institutu - nema
Znanstvenom radu njenog tima se može zahvaliti i da je tako brzo dešifriran genetski kod virusa, što je pak pruženo na uvid svjetskoj javnosti i što je omogućilo potragu za cjepivom i pouzdanim testom u brzini kakva se još nije vidjela u povijesti. Ali to je Zhengli Shi pak koštalo sve više neprijateljstva u socijalnim medijima, kako u Aziji tako i u drugim dijelovima svijeta.
Doduše, njen kolega iz New Yorka i predsjednik udruge EcoHealth Alliance Peter Daszak je stao u njenu obranu: u razgovoru na javnom National Public Radiju je kategorički ustvrdio kako je tvrdnja da je virus "pobjegao" iz laboratorija Instituta u Wuhanu "čista glupost". Kaže kako je i osobno sudjelovao u sakupljanju uzoraka od šišmiša i kako u tom laboratoriju uopće nema epruveta s virusom SARS-CoV-2. Po njegovom mišljenju, tu se radi o "nesretnom politiziranju uzroka ove pandemije".
No isto tako upada u oči kako je službeni Peking odnedavno počeo cenzurirati javnu raspravu o pitanju odakle je došao taj virus. Kineski veleposlanik u Velikoj Britaniji je reagirao na članak objavljen u Daily Mailu o institutu u Wuhanu kao ishodištu zaraze, i s ogorčenjem ga nazvao "neosnovanim". U priopćenju koje je objavilo to veleposlanstvo se tvrdi kako se "svim snagama" još traži ishodište virusa COVID-19.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53182831' lang='bos' type='mono' source='https://www.dw.com/bs/bs/radnici-u-bih-bez-posla-i-prava-zbog-korona-virusa/a-53182831' term='COVID'>
Oko 28.000 radnika radnika u Federaciji BiH (FBiH) i oko 2.000 radnika u Republici Srpskoj (RS) ostalo je bez posla od polovine marta 2020. godine, kada je u BiH intenzivirano provođenje vanrednih mjera za sprečavanje širenja zaraze korona virusom. Najugroženija je uslužna djelatnost. Posebno su stradali ugostiteljstvo, trgovina, ali i prerađivačka djelatnost. Na udaru su se uglavnom našli radnici malih i srednjih preduzeća.
Odgovarajući na pitanje otkuda tolika razlika u broju otpuštenih u entitetima, predsjednica Saveza sindikata RS-a Ranka Mišić kaže da je „RS brzo reagirala“.
„Vlada RS je veoma brzo djelovala, a prihvaćeni su mnogi sindikalni prijedlozi za ublažavanje ove nesreće. Vlada RS-a uplaćuje poreze i doprinose radnicima onih preduzeća koja su uredbom Vlade prestala da rade u vrijeme pandemije, dakle od polovine marta, a poslodavci su dužni isplatiti minimalnu platu. Neki će isplatiti i više od toga. Za mjesec april, Vlada će isplatiti i poreze i doprinose te plate za radnike preduzeća koja su prestala raditi na osnovu vladine uredbe, a jedan dio sredstava bit će uplaćen i za preduzeća koja su radila sa smanjenim obimom proizvodnje. Na taj način će biti zbrinuto oko 70.000 radnika. Naravno, najniža plata od 520 maraka nije dovoljna za život, ali omogućava očuvanje radnog mjesta, što uz uplaćene doprinose i poreze osigurava kakvu-takvu novčanu naknadu sa nadom da ćemo krizu prebroditi do polovine maja“, kaže Ranka Mišić.
Ranka Mišić iz Saveza sindikata RS: "Bilo je i situacija kada su poslodavci vršili pritisak na radnike da potpišu 'bjanko' papire o raskidu radnog odnosa, čime su ti radnici izgubili sva prava"
Ranka Mišić: „Bilo je i zloupotreba“
Savez sindikata RS-a je insistirao da poslodavci ispoštuju Zakon o radu, odnosno da se radnicima koji su ostali bez posla osigura otpremnina kako bi imali novčanu naknadu u određenom vremenskom periodu.
„Bilo je i zloupotreba, tako da imamo 'sporazumne' raskide ugovora o radu gdje su poslodavci vršili pritisak na radnike da potpišu 'bjanko' papire o raskidu radnog odnosa, čime su ti radnici izgubili sva prava, pa čak i ona koja bi im garantovao Zavod za zapošljavanje. Upravo u tom segmentu pokušavamo zaštititi radnike na sve načine“, kaže predsjednica Saveza sindikata RS-a.
"Mislim da je brzina donošenja konkretnih mjera ubjedila poslodavce u RS-u da ne otpuštaju radnike i žao mi je što u FBiH nisu na vrijeme poduzete slične mjere", kaže Ranka Mišić. Vlasti u RS-u odlučile su i da jednokratnom podrškom od 1.000 maraka medicinarima, policiji, pripadnicima Civilne zaštite, komunalnim policajcima i inspektorima dodatno stimulušu „borce u prvim redovima“ protiv korona virusa. U FBiH prilike su nešto drugačije.
U FBiH se kasni sa mjerama?
„Prema mojim saznanjima, u FBiH je bez posla ostalo oko 28.000 radnika. Zbog pandemije korona virusa, zatvorene su mnoge zanatske radnje, mala i srednja preduzeća. Među radnicima koji su ostali bez posla veliki je broj onih koji su imali ugovor na određeno vrijeme i kojima poslodavci u vrijeme pandemije nisu produžili ugovore o radu. Mi sada pokušavamo ustanoviti na koji način možemo zaustaviti ovaj trend otpuštanja radnika“, kaže predsjednik Saveza samostalnih sindikata BiH Mevludin Bektić.
Bektić priznaje da FBiH kasni u odnosu na RS kada je riječ o zaštiti prava na rad.
Pokušavamo ustanoviti na koji način možemo zaustaviti trend otpuštanja radnika, poručili su iz Saveza samostalnih sindikata BiH.
„Uistinu, Vlada FBiH je u ovom slučaju bila sporija u odnosu na Vladu RS-a sa nekim konkretnim mjerama, ali evo, u četvrtak (16.4.) je usvojen rebalans federalnog budžeta kako bi se stvorili uslovi za aktiviranje stabilizacijskog fonda za  očuvanje radnih mjesta, kako bi se i u FBiH djelovalo uplatama doprinosa i minimalnih plata. To, međutim, mora proći i proceduru u Parlamentu FBiH. Nažalost, najniža garantovana plata u FBiH je 406 maraka“, kaže Bektić.
Umjesto rješenja, dodatna opterećenja za radnike?
U BiH još nema relevatnih procjena o tome kada bi kriza mogla biti okončana.
„To je kompleksno pitanje i još se ne zna kada će krizni štabovi u BiH ublažiti mjere i kojim će se intenzitetom privreda ponovo staviti u funkciju. Zanatske radnje su zatvorene, mnogi tržni centri također ne rade, još ima radnika čije je sudbina neizvjesna, neki su na čekanju, neki pred otkazima. Sindikati će u utorak (21.4.) imati sastanak sa predstavnicima vlasti u okviru Ekonomskog vijeća za FBiH“, kaže Bektić.
No, umjesto rješavanja problema radnika, posebno onih koji su ostali bez posla, pomenuta sjednica Ekonomsko-socijalnog vijeća FBiH mogla bi biti iskorištena za pritisak na sindikate kako bi se, na inicijativu poslodavaca, usvojile za radnike nepovoljne izmjene Zakona o radu, kaže Bektić za Deutsche Welle.
„Vlasti u vrijeme pandemije korona virusa žele promijeniti Zakon o radu i udovoljiti poslodavcima kako bi se uveo institut čekanja, kako bi poslodavci jednostrano mogli upućivati radnike na godišnji odmor ili donositi odluke o skraćivanju radnog vremena. To bi praktično značilo uvođenje robovlasničkog odnosa“, kaže Bektić.
Eldar Dizdarević, urednik finansijskog portala Beta.ba: "Neki će ljudi, naravno, odmah otići u kafane i restorane, ali većina neće. Strah od bolesti će biti i dalje prisutan, a to će se odraziti na ugostitelje, turističke radnike, taksiste..."
Dugoročne posljedice
Urednik Finansijskog portala Beta.ba Eldar Dizdarević ističe da je sada teško predvidjeti perspektive poslovnih prilika u BiH.
„Vidimo da se brojne zemlje u Evropi polako otvaraju, čak i Italija, dok se kod nas mjere još više zaoštravaju. Pojedinci čak zagovaraju potpuni karantin narednih dvadeset do trideset dana. Ipak, bez obzira na to, može se sa velikom dozom sigurnosti reći da ćemo imati brojne posljedice. Naprimjer, velike firme će se lakše i brže oporaviti. Ali male kompanije i obrti neće. Uzmimo, naprimjer, da se danas ukinu sve mjere zaštite od korona virusa. Neki će ljudi, naravno, odmah otići u kafane i restorane, ali većina neće. Strah od bolesti će biti i dalje prisutan, a to će se odraziti na ugostitelje, turističke radnike, taksiste i tako dalje. A veliki broj ljudi kod nas radi upravo na tim poslovima“, kaže Dizdarević za Deutsche Welle.
Na negativne posljedice otpuštanja radnika upozoravaju i sociolozi.
„Za sada se može reći da se još 'ništa strašno' nije dogodilo s obzirom na činjenicu da je ovdje i bez pandemije broj nezaposlenih ogroman, prema nekim istraživanjima oko 50 posto, tako da će broj od 30 hiljada otpuštenih na nivou BiH malo koga zabrinuti", kaže sociolog Esad Bajtal.
Esad Bajtal: "Moguće je očekivati i porast kriminala. Jer, glad i nevolja imaju svoje granice"
Esad Bajtal: „Sa ovako lošim načinom vladavine, sve se moglo očekivati i bez korona virusa“
„Ovdašnje etno-vlasti, iskustveno govoreći, i sa stanovišta dubine bh. krize, uopšte ne brinu o narodnim, društvenim interesima nego isključivo o sebi. Na sceni su interesne krimi etno-grupe koje se svjetskoj i domaćoj javnosti lažno predstavljaju kao političke stranke i partije. Prema tome, korona virus može biti samo dobro opavdanje za nešto što bi ovakvom voluntarističkom vladavinom ionako bilo proizvedeno. Dakle tu je problem, što se ovdje ništa ne čini da se nezaposlenost, bijeda, lažna demokratija ne događaju, a kada se dogode pa još imaju formalno pokriće kakvo je korona, onda to vlastima sasvim dobro dođe“, kaže Bajtal.
Negativne posljedice su neminovne. Ima naznaka da se već osjeća talas nasilja u porodici, jer je „najjednostavnije, najjeftinije i najhrabrije“ skrenuti agresiju, preusmjeriti je na one koji su nedužni, a uz to i nemoćni. A to su najčešće članovi porodice koji vam ili ne mogu ili ne žele uzvratiti, kaže Bajtal.
„Kada nas društvo izbaci iz životne i psihološke ravnoteže, pri čemu prosječna svijest nije spremna da stvari racionalno postavi i imenuje pravog krivca porazne egzistencijalne pozicije, onda se agresija preusmjerava na nedužne članove porodice ili na najbližu okolinu. Moguće je očekivati i porast kriminala. Jer, glad i nevolja imaju svoje granice. Niko nije spreman dobrovoljno umrijeti od gladi i poniženja, i tada progovara refleks opstanka, tj. samoodržanja. A to ne pita za cijenu ni za to šta je dozvoljeno a šta nije. Kriminal je logički i realno sasvim moguć, jer nema prilike za bilo koju vrstu javnog otpora i izražavanja građanskog nezadovoljstva koji je, uz sve ostalo, sada onemogućen i vanrednim propisima zabrane kretanja u ime epidemije“, zaključuje Esad Bajtal.
Izvještaj za Fondaciju Friedrich Naumann Sarajevo
Stručnjaci ističu kako će se pandemija korona virusa odraziti na sve budžete u BiH, kako na entitetske i kantonalne, tako i na nivou države.
U izvještaju „COVID-19, ekonomske posljedice za BiH, mjere i rješenja“ kojeg su ekonomisti Admir Čavalić, Faruk Hadžić i Damir Bećirović uradili za Fondaciju Friedrich Naumann Sarajevo (fondacija je osnovana od strane njemačke liberalne stranke FDP - op.ur.), navodi se da će za saniranje negativnih posljedica samo u 2020. godini biti potrebno 2 milijarde maraka.
U izvještaju se, između ostalog, navodi da kompanije u BiH još od januara 2020. osjećaju posljedice pandemije zbog pada uvoza iz Kine. One su dodatno naglašene krizom u Italiji i drugim evropskim zemljama jer je, kako se navodi, upravo Italija, pored Njemačke, najznačajniji vanjskotrgovinski partner BiH. Ovaj izvještaj dostupan ovdje.
Čitajte nas i preko DW-aplikacije za Android
“Bolest ne bira”, narodna je izreka na Balkanu. U aktuelnom slučaju korona-virus takođe ne bira i jednako pogađa i bogate i siromašne, a ne bira ni nacije. (07.04.2020)
Volonterski centar iz Osijeka u kriznim situacijama se pokazuje kao dragocjeni resurs, oni su ti koji pružaju pomoć najranjivijm skupinama u društvu. To se pokazuje i sada, u vrijeme koronakrize. (13.04.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53135083' lang='bos' type='mono' source='https://www.dw.com/bs/bs/kako-je-pandemija-virusa-korona-povezana-sa-uništavanjem-flore-i-faune/a-53135083' term='COVID'>
Kada se novi virus korona koncem decembra 2019. godine pojavio u kineskoj metropoli Vuhanu nije dugo trebalo da se pojave teorije zavjera: Virus je razvijen u laboratoriji koja se nalazi u blizini, glasila je jedna od teorija. Konsenzus naučnika kada je riječ o ovoj teoriji naprotiv glasi: U slučaju virusa SARS-CoV-2 riječ je o zoonozi, dakle bolesti koja se prenosi sa životinja na ljude. Najvjerojatnije virus potiče od šišmiša, koji je onda zarazio drugog sisavca prije nego što je prešao na ljude.
Iako SARS-CoV-2 sasvim sigurno nije nastao u laboratoriji, čovjek u ovoj pandemiji definitivno igra ulogu. Intervencije u prirodna staništa, smanjenje biološke raznolikosti i ometanja eko sistema čine mnogo vjerojatnijim da se ovakvi virus počnu širiti. To potvrđuje sveobuhvatna nova studija naučnika iz Australije i SAD-a.
Tako je jako porastao broj novih infektivnih bolesti. Od 1980-tih godina se njihov broj svakih deset godina više nego utrostručio. Više od dvije trećine ovih bolesti potiču od životinja. Oko 70 posto od toga potiče od divljih životinja. Brojne među njima nama poznate zarazne bolesti – ebola, HIV, svinjska i ptičja gripa – su zoonoze.
SARS-CoV-2 i bolest COVID-19 izazvana njime su nam pokazali još nešto drugo: Zbog jako umrežene svjetske populacije ovakve moderne bolesti mogu brzo prerasti u pandemiju.
Kineski Vuhan, grad u kojem je izbila epidemija virusom korona
Brojni ljudi su bili šokirani kojom brzinom je COVID-19 proširen širom svijeta. Pri tome naučnici već odavno upozoravaju na mogućnost izbijanja jedna takve pandemije.
Uništavanjem eko sistema stvorili smo preduvjete za to da virusi sa životinja prelaze na ljudsku populaciju, kaže Joachim Spangenberg, ekolog i zamjenik predsjednika Sustainable Europe Research institut. "Mi stvaramo tu situaciju, ne životinje", kaže Spangenberg za DW.
Krčenje šuma i intervencije u staništima
Ljudi prodiru sve dalje u područja u kojima žive divlje životinje, krče šume kako bi uzgajali stoku, idu u lov i pokušavaju dobiti resurse. Time su sve više izloženi uzročnicima bolesti koji ova mjesta – i tijela životinja u kojima obitavaju – obično nikada ne napuštaju.
"Sve više se približavamo divljim životinjama i to nas dovodi u kontakt sa tim virusima", kaže Yan Xiang, profesor virologije na Health Science Center Univerziteta u Texasu.
"Porastom gustoće naseljenosti stanovništva i sve većom intervencijom u prirodna staništa, ne samo od strane ljudi, već i od strane naših domaćih životinja povećavamo rizik infekcije", kaže David Hayman, koji na Massey Univerzitetu na Novom Zelandu istražuje zarazne bolesti i puteve njihovog prenošenja. No uništavanjem eko sistema povećava se ne samo vjerojatnoća njihovog prenošenja. To ima i učinak na to koliko virusa postoji u divljini i kako se ponašaju.
U prošlom stoljeću uništeno je oko polovine tropskih šuma u kojima obitava oko dvije trećine svih živih bića na svijetu. Ovaj ozbiljan gubitak životnog prostora ima učinak na cjelokupan eko sistem, i na, kako kaže Hayman, dijelove koje rado zaboravljamo – infekcije.
Tako su naučnici primijetili: Ako nestanu životinje na vrhu lanca ishrane, životinje sa dna lanca, poput pacova i miševa, koji u sebi nose više uzročnika bolesti, u neki slučajevima imaju tendenciju da zauzmu ovaj prostor. "Nije riječ samo o tome koliko vrsta postoji u ekosistemu", kaže Alice Latinne iz organizacije za zaštitu prirode Wildlife Conservation Society. "Također nije riječ o tome koje vrste su u pitanju", kaže ona.
"Svaka vrsta igra drugu ulogu u ekosistemu i ponekad ako se samo jedna vrsta zamijeni drugom to može imati enorman učinak na rizik od razvijanja bolesti", kaže ona za DW.
Uništavanje prirode je povezano sa širenjem infektivnih bolesti
Promjena životnog prostora može također prisliti divlje životinje i njihove patogene da se presele na drugo mjesto – i u područja koja naseljavaju ljudi. Latinne se poziva primjerice na virus nipah, koji se pojavio kasnih devedesetih u Maleziji. Tada je krčenje šume dovelo do toga da su letipasi napustili svoj životni prostor u šumi i nastanili se u stablima manga na svinjskim farmama. Šišmiši često u sebi nose uzročnika bolesti koji njima samima ne nanosi štetu. No u ovom slučaju su svojim izmetom i pljuvačkom zarazili svinje, a nakon toga su inficirali i farmere.
Postoje dokazi za to da je uništavanje ekosistema povezano sa povećanim rizikom prenosa novih bolesti. To je razlog zbog kojeg, kako kaže Spangenberg, eksperti govore o važnosi koncepta "One Health": ideji, da je sve međusobno povezano – zdravlje životinja, ekosistem i ljudi. Ako jedno od toga ispadne iz ravnoteže onda to slijedi i drugi.
Tržnice perfektno okruženje za širenje zaraznih bolesti
Tzv. "wet markets" gdje se prodaju žive ili kratko prije toga zaklane životinje, su još jedan inkubator zaraznih bolesti. Naučnici vjeruju da se SARS-CoV-2 sa najvećom vjerojatnoćom pojavio na jednoj takvoj tržnici u kineskom Vuhanu.
Spajanje bolesnih životinja u kaveze je u mnogo čemu "perfektno okruženje" za širenje novih patogena, kaže Spangenberg i ono je odličan put da se bolest prenese sa jedne vrste na drugu. Zbog toga, kako kažu brojni naučnici, a među njima i Spangenberg, svijet treba u najmanju ruku stroge propise kojima bi se regulirale tržnice na kojima se prodaju žive životinje.
Ovo je ujedno i poruka Elizabeth Maruma Mrema koja zahtijeva zabranu postojanja tržnica divljih životinja na cijelom svijetu. Mrema je rukovoditeljica Tajništva Konvencije za biodiverzitet UN-a i naglašava također da su milioni životinja, posebice u ekonomski slabim područjima, upućeni na namirnice i prihode koje ostvaruju na takvim tržištima.
Zbog toga je, kaže Hayman, teško pronaći rješenje kojim se se spriječilo širenje bolesti. Eksploatacija životinja je dio toga, kaže on, ali i: "Siromaštvo, pristup poslu, način na koji se odnosi prema ljudima u takvim područjima, to kako se ljudi odnose prema životnim namirnicama", također doprinose okolnostima koje dovode do efekta prenosa patogena.
Čak i na ekonomskoj razini ćemo biti prisiljeni na to da nešto promijenimo jer su troškovi izbijanja bolesti i njihov prenos preko divljnih životinja znatno veći nego ekonomska korist nastala eksploatacijom prirode, kaže Latinne.
"Mi smo dio prirode – dio smo ekosistema u kojem je naše zdravlje povezano sa zdravljem divljnih životinja, zdravlje stoke sa zdravljem prirode", kaže Latinne. "Moramo pronaći bolji put kako bi sigurnije živjeli skupa", zaključuje Latinne.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53147522' lang='bos' type='mono' source='https://www.dw.com/bs/bs/sporno-oslanjanje-na-certifikate-imuniteta/a-53147522' term='COVID'>
Zemlje širom svijeta pronalaze načina kako svoja društva pripremiti i vratiti u svakodnevicu. Zemlje poput Danske i Austrije polagano ublažavaju mjere borbe protiv širenja koronavirusa, sada je to najavila i Njemačka. Čak i teško pogođene zemlje poput Italije i Španjolske razmišljaju o što skorijem povratku u svakodnevicu. Prije svega onu radnu. Jer već je sad izgledno da će pandemija ostaviti dalekosežne posljedice po gospodarstvo, a što duže restriktivne mjere traju, to će posljedice biti dublje.
Znak za "nesigurna društva"
Jedan od mehanizama kojima vlade pokušavaju što više građana vratiti u gospodarske tokove je izdavanje tzv. certifikata imuniteta za osobe koje su preboljele koronavirus i koje sadrže dovoljan broj antitijela. Certifikat bi onima koji su ozdravili omogućio povratak na posao. Ova metoda je posebno popularna u Italiji i to u kriznim žarištima na sjeveru zemlje kao i s druge strane Atlantika, u središtu zaraze - New Yorku.
No ovi planovi su sporni kako s medicinskog tako i s etičkog stanovišta. Stručnjaci upozoravaju kako su certifikati imuniteta samo alibi političarima koji žele stanje što prije vratiti u normalu.
Martin Schnell, profesor za socijalnu filozofiju i etiku zdravstvenog sustava sa Sveučilišta Witten/Herdecke kaže kako su preuranjeni pozivi za ukidanjem mjera znak za "nesigurna društva" koje se po cijenu sigurnosti hvataju za predvidive planove. "Politički čelnici trebaju jednostavni scenarij za izlazak iz krize", kaže Schnell. Da prerano odustajanje od mjera može imati dalekosežnije posljedice pokazuje i primjer Kine gdje je nakon povratka na normalni režim, uslijedio drugi val zaraze. Certifikati imuniteta bi u manjim sredinama, gdje svatko poznaje svakoga, mogli dovesti do podjela u one "zdrave" i one koji su još uvijek ranjivi.
Nesigurni podaci
S druge strane certifikati su nesigurni i zbog toga što znanost jednostavno još ne poznaje dovoljno virus COVID-19. Postoje informacije o pacijentima koji su se ponovno zarazili koronavirusom nakon što su već jednom preboljeli ovu zarazu.
Nadalje, istraživanja u Kini i Italiji su pokazala različitu razinu antitijela kod oporavljenih pacijenata: neki su stvorili vrlo mali broj antitijela kod drugih je pak ovaj broj bio mnogo veći. I vrijeme inkubacije je vrlo različito. Zato su, prema mišljenju mnogih znanstvenika, certifikati imuniteta vrlo nepouzdani mehanizam za provođenje strategije izlaska iz sadašnje situacije.
Daljnji problem predstavlja količina znanstvenih radova koji pristižu u relevantne medicinske časopise jer jednostavno nema dovoljno virologa koji bi verificirali zaključke ovih studija. Tako da će potrajati dok medicinski časopisi ne počnu objavljivati studije na koje će se znanstvenici u ostatku svijete u borbi protiv koronavirusa moći u punoj mjeri i osloniti.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53131441' lang='bos' type='mono' source='https://www.dw.com/bs/bs/evropska-komisija-ukidanje-ograničenja-bez-preciznih-rokova/a-53131441' term='COVID'>
Predsjednica Evropske komisije Ursula von der Leyen objaviće danas (16.4.2020.) svoju strategiju izlaska iz drastičnih mjera, uvedenih u cilju suzbijanja korona-krize. "Iako je jasno da će put do normalizacije biti dug, očito je da se vanredne mjere ne mogu održavati u nedogled", navodi se u dokumentu Evropske komisije od 14 stranica, koji je DW dobila na uvid.
Zabrane izlaska u cilju suzbijanja virusa Covid-19 imale su pozitivne efekte. One su istovremeno dovele do ogromnog ekonomskog šoka i predstavljaju veliko opterećenje za društvo, navodi se u analizi Komisije EU. Zvaničnici u Briselu procjenjuju da bi se ekonomski učinak eurozone ove godine mogao smanjiti za 10 posto, što se nije desilo od "velike depresije”, odnosno svjetske ekonomske krize 1920-ih.
Ove srijede kancelarka Angela Merkel također želi razgovarati s premijerima njemačkih pokrajina o mogućim scenarijima izlaska iz izolacije. Privredna udruženja pozivaju na ublažavanje mjera, no zdravstveni stručnjaci upozoravaju da opasnost nije prošla.
Austrija je pokrenula proces izlaska iz kriznog modusa
Izbjegavati napetosti među članicama EU
Ursula von der Leyen poziva 27 zemalja članica EU-a da koordiniraju svoje mjere i daljnju borbu protiv pandemije. "Nedostatak koordinacije u ukidanju ograničenja nosi rizik od negativnih efekata za sve države članice i vjerovatno će povećati napetosti među njima. Ne postoji jedinstveni 'one-size-fits-all' pristup, pa ipak bi se države članice trebale barem međusobno informirati ", upozorava Evropska komisija.
Na početku krize, države članice iznenadile su jedna drugu zatvaranjem granica i ograničenjem putovanja. Ursula von der Leyen se nada  da će otvaranje granica u narednih nekoliko sedmica i mjeseci proteći drugačije, odnosno da će biti koordinirano. Predsjednica Komisije rekla je u intervjuu listu “Bild am Sonntag” da neće postavljati precizne rokove. "Ne želim donositi odluku centralno i postavljati rokove koji bi važili za sve, jer je situacija u Milanu različita od one u Münsteru a postoje i velike razlike između gradskih i ruralnih područja", izjavila je Ursula von der Leyen.
Infekcije bi se ponovo mogle povećati
Komisija EU definirala je tri kriterija za ublažavanje korona ograničenja, ali nije odredila vremenski raspored, niti je precizirala datume. Ograničenja kretanja, preporučuje Komisija, mogla bi se ublažiti kada zdravstveni sistemi ne budu preopterećeni, kada se broj infekcija dovoljno smanji i kada bude moguće zaštititi posebno ranjive skupine stanovništva.
"Sigurno je međutim da će postepeno ukidanje ograničenja dovesti do novih infekcija", upozorava Evropska komisija. To mora biti jasno svima i zato je potrebno dosljedno praćenje i eventualno ponovno pooštravanje pravila. "Morat ćemo živjeti s virusom, dok ne bude pronađena vakcina."
Mjere zabrane kretanja zbog koronavirusa u Francuskoj ostaju na snazi do 11. maja
Države članice odlučuju samostalno
Dok je Komisija EU još uvijek radila na izradi svog dokumenta, neke su članice EU već djelovale i najavile djelimično ukidanje ograničenja, poput Austrije i Danske. Druge članice, poput Francuske i Španije i dalje primjenjuju drastična ograničenja kretanja i zabrane izlaska.
Neke su se države potpuno zatvorile, druge i dalje dopuštaju prekogranični zračni promet. Otprilike polovina članica EU proglasila je vanredno stanje, dok je Švedska uvela samo nekoliko ograničenja. U Njemačkoj čak postoje razlike između 16 pokrajina. Ono što je zabranjeno u Bavarskoj, dopušteno je u susjednom Baden-Württembergu, primjerice posjetiti baumarkt.
Strategija sa zakašnjenjem
Ursula von der Leyen željela je još prije sedam dana objaviti svoju strategiju izlaska, koju je izradila nakon što je dobila nalog za to od šefova država i vlada. Međutim, nakon što su zabrinute vlade zemalja članica “izviždale” njen prijedlog, konferencija za štampu, koja je tada bila zakazana, je otkazana. Neke su države željele sačekati do Uskrsa, kako ne bi davali lažne nade u brzo ukidanje ograničenja.
Gra+ani Üvedske i dalje izlaze u restorane i u Švedskoj nema potrebe za donošenjem strategije za izlazak iz korona-krize
Evropska komisija je u međuvremenu malo revidirala dokument o strategiji izlaska iz korona-krize i stavila veći naglasak na konjukturu i preporuke privrednog sektora. Nadležnost država članica u oblasti zdravstvene zaštite i suzbijanju zaraze ostaje neprikosnovena.  EU-centrala može samo apelirati da dođe do postepenog otvaranja unutrašnjeg tržišta i slobode putovanja unutar zemalja Evropske unije.
Obnova kao sljedeći cilj
Na samom kraju svog plana o izlasku iz korona-krize Ursula von der Leyen je dala još jedno obećanje, koje je istakla podebljanim slovima. Napraviće se plan za obnovu posrnule privrede u Evropi. Povećaće se proizvodnja i potražnja a porezi bi eventualno mogli biti smanjeni. "Komisija će razviti plan oporavka na temelju novog srednjoročnog nacrta budžeta i revidiranog plana rada za 2020. godinu."
Naredne sedmice šefovi država i vlada trebali bi razgovarati o fondu za obnovu i svojevrsnom "Maršalovom planu". Ovim, predsjednica Evropske komisije Ursula von der Leyen želi pokrenuti ulaganja od nekoliko stotina milijardi eura.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53116201' lang='bos' type='mono' source='https://www.dw.com/bs/bs/turska-oslobađa-hiljade-zatvorenika/a-53116201' term='COVID'>
Turski parlament usvojio je kontroverzni prijedlog zakona o oslobađanju desetina hiljada zatvorenika zbog pandemije koronavirusa. Nacrt je usvajanjem od strane poslanika "postao zakon", navodi se u službenoj Twitter poruci parlamenta u Ankari. Iz prepunih turskih zatvora bi stoga moglo biti pušteno do 90.000 zatvorenika.
Zakon, između ostalog, predviđa da se služenje zatvorske kazne rizičnih grupa preinači u kućni pritvor. To se ne odnosi na zatvorenike koji su osuđeni zbog terorističkih napada, ubistava s predumišljajem, nasilja nad ženama, seksualnih zločina i krivičnih djela povezanih sa drogom.
Usvojeni zakon naišao je na oštre kritike, zato što su zatvorenici optuženi za terorizam, među kojima su i vladini kritičari i novinari, izuzeti iz pravila da se puste u kućni pritvor. Inicijativu koju je pokrenula islamsko-konzervativna vladina stranka AKP podržao je ultranacionalistički MHP. Prema državnoj novinskoj agenciji Anadolu, 279 zastupnika glasalo je za, a 51 protiv.
Jedan od političkih zatvorenika u Turskoj je i poznati mecena Osman Kavala
Izuzetak: politički zatvorenici
Iz organizacija za ljudska prava Amnesty International upućene su kritike zbog toga što nije prihvaćen nijedan prijedlog za promjenu zakona koji je predložila opozicija. Aktivistica Amnesty Internationala Milena Buyum napisala je na Twitteru da su brojni zatvorenici izloženi povećanom riziku od zaraze koronavirusom i zahtijevala: "Turska vlada mora postupiti ispravno i osloboditi zatvorenike koji su samo slobodno iznosili svoja stajališta."
Turski ministar pravosuđa Abdulhamit Gül rekao je da 17 zatvorenika u pritvorima otvorenog tipa zaraženo koronavirusom i da su trojica od njih umrla. 14 zaraženih osoba, kako je istakao još, liječeno je u bolnicama, a u zatvorima do sada nije zabilježen nijedan slučaj da je neko testiran pozitivno.
Udruženje pisaca PEN zahtijevalo je da se oslobode zatvoreni novinari i aktivisti za ljudska prava, s obzirom na nehigijenske uslove u brojnim turskim zatvorima. Mnogi od njih nalaze se u zatvorima samo zato što su "prakticirali svoja ljudska prava", izjavio je predstavnik Amnestyja Andrew Gardner. U političke zatvorenike u Turskoj ubrajaju se i poznati mecena Osman Kavala, kao i kurdski političar Selahatin Demirtas.
U Turskoj je trenutno više od 61.000 ljudi zaraženo koronavirusom, a oko 1.300 osoba je do sada umrlo od posljedica infekcije virusom COVID-19. Zbog pandemije su u ovoj zemlji uvedena stroga ograničenja kretanja.
sam/djo (afp, dpa)
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53106267' lang='bos' type='mono' source='https://www.dw.com/bs/bs/covid-19-i-sport-nisu-dovoljna-dva-metra-odstojanja/a-53106267' term='COVID'>
Prema dosadašnjim informacijama, virus SARS-CoV-2 pada na zemlju, nakon što ga inficirana osoba izdahne. Na temelju ove spoznaje zasniva se preporuka o sigurnosnom odstojanju od jedan i po do dva metra od drugih ljudi kako bi se izbjegla infekcija kapljičnim putem. Ali šta se dešava kada se bavite sportom, odnosno kada se brzo krećete ili trčite?
Trenutno je to tema o kojoj se mnogo diskutuje. Za razliku od drugih zemalja, u kojima su mjere znatno restriktivnije, pojedinačni sport je u Njemačkoj i dalje dozvoljen kao dio zdravstvene prevencije. Maksimalno dva sportaša mogu trenirati zajedno, ali moraju držati određenu distancu – i upravo tu počinju spoznaje, proistekle iz nove studije univerziteta u Leuvenu (Belgija) i Eindhovenu (Holandija).
Grupa naučnika na čelu sa Bertom Blockenom, profesorom građevinske fizike i aerodinamike na oba univerziteta, ispitala je kako sportaši mogu biti izloženi virusu COVID-19  kada se kreću ili treniraju u blizini drugih sportaša.
Istraživači su posmatrali izbacivanje kapljičnih čestica iz usta i nosa tokom različitih pokreta u različitim brzinama (hodanje i trčanje). Pri tome su mijenjali i njihov položaj. Najprije su se kretali jedan pored drugog, zatim dijagonalno i na kraju jedan iza drugog. Takvi se modeli obično koriste za analizu i poboljšanje atletskih performansi.
20 metara udaljenosti pri većim brzinama
"Ako trčite ili vozite bicikl i pri tome izdišete vazduh , izbacujete kapljice veličine mikrometra", objašnjava Blocken za DW. U njegovoj su studiji te nevidljive kapljice postale vidljive uz pomoć posebne svjetlosti. "Pustili smo dvoje ljudi da hodaju ili da trče zajedno kako bismo vidjeli koliko ih te kapljice dosežu. Ako se previše približite drugoj osobi, te kapljice vam padaju na lice." To znači da je na taj način moguće prenošenje virusa pod uslovom da je ta osoba inficirana.
Blocken i njegove kolege stoga dolaze do zaključka da pravilo od 1,5 metra u sportu nije dovoljno za zaštitu od virusa COVID-19. Umjesto toga, preporučuju udaljenost od najmanje četiri do pet metara kada hodate u istom smjeru, deset metara kada polako trčite i polako vozite biciklo i barem 20 metara kada se vozite ili trčite brzo.
Professor Bert Blocken koji je proveo istraživanje o potrebnoj udaljenosti onih koji brzo trče i brzo voze biciklo
Prema studiji, najmanje je opasno ako se sportaši kreću jedan pored drugog istim tempom, jer njihov oblak kapljičnih čestica pada iza njih. Čak i ako se dvije osobe kreću dijagonalno, rizik da osoba koja se nalazi iza, udahne čestice koje je izdahnula osoba koja je ispred, je manji. Rizik od zaraze je najveći kada se osoba, koja je iza, nalazi u vazdušnom oblaku osobe koja je ispred. Profesor Blocken zato preporučuje, prije nego što preteknete jednu osobu, da se dobro odmaknete od nje, kako ne biste upali u njen kapljični oblak.
Kada se sam vozi biciklom u Belgiji, ovaj naučnik posmatra ljude kako primjenjuju drugu taktiku. Mnogi zadržavaju dah kad prođu pored nekoga, jer se plaše virusa. „Možda oni malo pretjeruju", kaže Blocken, „ali to je otprilike kao kad ne želite piti iz čaše iz koje je pila zaražena osoba. Tako isto ne želite udisati kapljice koje druga osoba širi".
Ne baš mudra odluka Francuske
Blockenova namjera nije bila da svojim istraživanjem ograniči ljude da se bave sportom na otvorenom već naprotiv, da omogući sportašima da to rade uz određeni stepen sigurnosti. U Belgiji se prethodno vodila žestoka rasprava o tome koliko se daleko biciklisti smiju voziti od svog mjesta prebivališta. Blocken i mnogi drugi su iznosili argumente koji su protiv bilo kakvih ograničenja. To je bio stav, u koji se konačno uvjerila i belgijska vlada. "Sve dok se ne krećete u blizini druge osobe, nema rizika", kaže Blocken.
Najbolje je kada su dvije osobe jedna pored druge uz poštovanje dovoljne udaljenosti, jer oblak sa kapljičnim česticama ostavljaju iza sebe
Belgijanac kritikuje odluku koja važi u Francuskoj a po kojoj je građanima dozvoljeno da se kreću na otvorenom u radijusu od jedan kilometar od mjesta stanovanja i maksimalno sat vremena dnevno. "Ta odluka nije bila previše mudra, jer to znači da svi ljudi u gradovima smiju trenirati na veoma malom i skučenom području i da su vrlo blizu jedni drugima. To je upravo suprotno onome što biste trebali učiniti – trebali biste ih pustiti da idu vani – najbolje van grada, tako da mogu zadržati distancu i ne susretati se sa previše drugih ljudi."
Sam Blocken puno vozi biciklo, ali trenutno izbjegava biciklističke staze. Radije se vozi po cestama, na kojima, zbog ograničenja kretanja, nema mnogo automobila. "Nikad u životu nisam se vozio biciklom tako neometano i  smireno kao ovih sedmica  i mjeseci", kaže on.
Fudbal: oblaci sa hiljadama mikrokapljica
Kada je riječ o utakmicama Bundeslige i drugih sportova u kojima postoji  izravan kontakt igrača, profesor Blocken ne vidi način kako bi se oni mogli  zaštititi, ukoliko bi se donijela odluka da se utakmice ponovo igraju. "Ono što je sigurno je da ljudi koji se fizički naprežu,  ispuštaju oblake sa hiljadama mikrokapljica", kaže Blocken. "Čak i kada bi nogometaši  bili udaljeni  1,5 metar jedan od drugog,  kapljične čestice iz usta protivnika i saigrača bi, padale po njihovom  licu i tijelu i upadale u njihove disajne puteve. A to je upravo ono što se željelo izbjeći ovim rastojanjem."
Preporučeno odstojanje od 1,5 metara: U fudbalu je to nemoguće
Blocken  stoga smatra da će dozvola  za nastavak fudbalskih takmičenja  biti veoma teška i komplikovana odluka i zbog toga što bi neko mogao pomislili: ako se ponovo igraju utakmice, onda ne važi pravilo od 1,5 metra udaljenosti.  „Ako u narednim sedmicama i mjesecima  želite dosljedno primjenjivati  ​​pravilo od  1,5 metra, to nažalost znači da mnoge  sportske događaje neće moći održati."
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53099174' lang='bos' type='mono' source='https://www.dw.com/bs/bs/tko-su-stručnjaci-za-koronavirus-sa-sveučilišta-johns-hopkins/a-53099174' term='COVID'>
Harvard, Yale, Jones Hopkins? Prve dvije institucije su svjetski poznate i važe kao najpoznatija elitna sveučilišta u SAD-u. No, u vremenima korone, stručnjaci sveučilišta Johns Hopkins (JHU) u Baltimoru u saveznoj državi Maryland, u prvim su redovima kada treba informirati javnost i proučiti virus. Službene brojke iz kojih se vidi koliko ljudi je u nekoj zemlji umrlo od koronavirusa, ili kojima se mjeri koliko brzo se virus širi, najbrže dolaze sa Sveučilišta Johns Hopkins.
Na interaktivnoj karti koju je sačinio Centar za sistemske znanosti i inženjerstvo renomiranog sveučilišta u Marylandu, točno se može pratiti koliko ima slučajeva zaraza koronavirusom. Tako je njemačka javnost u ponedjeljak saznala da je Njemačka prešla prag od 100.000 zaraza.
Onaj tko na karti zumira SAD, se može informirati čak o stanju u pojedinim okruzima. Tako je u srijedu pisalo da je u Outagamie okrugu u Wisconsinu bilo 25 potvrđenih slučajeva koronavirusa, uključujući i jedan smrtan slučaj.
Makro-pregled pokazuje da SAD sada imaju najviše slučajeva korone, više od zemalja kao što su Španjolska, Italija ili Njemačka.
Ilustracija: Aplikacija Sveučilišta Johns Hopkins 24. marta 2020. godine. Tog dana je premijer Indije najavio zabranu izlaska.
Korisne informacije
Kako bi stvorili tako detaljan pregled, znanstvenici JHU-a prikupljaju podatke od Svjetske zdravstvene organizacije (SZO), regionalnih i državnih ministarstava zdravlja i iz lokalnih medijskih izvještaja. JHU je svoju interaktivnu kartu prvi put predstavio 22. siječnja.
Kako je priopćeno, internetska stranica je načinjena kako bi se „istraživačima, državnim institucijama i javnosti stavio na raspolaganje alat pomoću kojeg se zaraza može pratiti u realnom vremenu", kaže Lauren Gardner iz JHU-a na svom blogu.
Drugi znanstvenici JHU-a naveliko rade na stjecanju novih saznanja o virusu. Peter Thielen i Thomas Mehoke, molekularni biolozi, pokušavaju dešifrirati genom SARS-CoV-2. Tako možemo doći do dragocjenih informacija. „Na osnovu genoma koje mi vidimo (ovdje u Marylandu) možemo zaključiti koliko je otprilike bilo pozitivnih slučajeva u ovoj saveznoj državi", kaže Mehoki u intervjuu za internetsku stranicu JHU-a." „Tako možemo bolje razumjeti veličinu problema. I to je posebno važno, jer u nekim mjestima se vrši samo ograničen broj testova".
Pročitajte još i: Korona ne razlikuje Mirka od Mirsada
Prvoklasna terapija i istraživanja
Medicinari JHU-a sada testiraju jednu novu metodu terapije protiv ovog virusa. Formirali su mrežu bolnica u čitavoj zemlji u kojima se proučava krvna plazma pacijenata koji su ozdravili. Nadaju se da bi se infuzijom plazme osoba koje su preživjele „mogli izliječiti teško oboljeli COVID-19 pacijenti i da bi se njome mogao ojačati imunološki sustav medicinskog osoblja", priopćilo je sveučilište.
Onaj tko se od virusa liječi u bolnici tog sveučilišta, ima sreće. Ta bolnica je jedna od najboljih u SAD-u. Na rang-listi najboljih bolnica u SAD koju sastavlja „U.S. News&World Report" se u sezoni 2019/20 nalazila na trećem mjestu, kao i u protekle tri godine. A gerijatrijski odjel je na aktualnoj listi čak na prvom mjestu i važi kao najbolji specijalistički odjel svoje vrste u SAD.
JHU ima sjajne rezultate i kada je riječ o istraživanju zdravlja. Proteklih godina, master-studije na odsjeku za javno zdravlje na tom sveučilištu su na listi „U.S. News&World report" stalno važile kao najbolje. S tog sveučilišta potiče za sada 18 dobitnika Nobelove nagrade za medicinu – posljednji put su tu nagradu dobila dva tamošnja istraživača 2019. godine.
Stoga nije nikakvo čudo što su istraživači i stručnjaci JHU u prvim borbenim redovima u borbi protiv koronavirusa.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53049018' lang='bos' type='mono' source='https://www.dw.com/bs/bs/korona-guši-arapske-ustanke/a-53049018' term='COVID'>
Od sjeverne Afrike do Bliskog istoka, u nekoliko arapskih zemalja su masovni protesti proteklih godina vodili do pada dugogodišnjih lidera.
U Sudanu su oni rezultirali različitim političkim reformama, ali malo toga se promijenilo u Iraku, Libanu i Alžiru, gdje su do nedavno prosvjednici izlazili na ulice pozivajući na promjene. Protesti u tim zemljama su u velikoj mjeri sklonjeni sa ulica zbog straha od zaraze virusom korona – i kao rezultata vladinih mjera u borbi protiv pandemije.
Prošle sedmice libanske vlasti su usvojile mjere koje uvode ograničenja u javnom životu uključujući i policijski sat s ciljem sprečavanja velikih okupljanja. Vlasti su uklonile i glavni kamp prosvjednika na Trgu mučenika u Bejrutu u kojem je boravilo oko 60 prosvjednika. Samo dva dana nakon toga su organizirane male demonstrancije u predgrađima libanskih gradova u znak otpora zbog mjera izolacije. U Bejrutu su negodovali zbog policijskog sata uzvikujući "Želimo jesti, želimo živjet!", a u Tripoliju, drugom po veličini gradu u zemlji, demonstranti su izašli na ulice u automobilima i na skuterima uzvikujući: "Umrijeti od korona virusa je bolje nego umrijeti od gladi!".
Za mnoge aktiviste širom regiona popuštanje pred pandemijom nije opcija.
Protesti u Bagdadu u februaru ove godine prije izbijanja epidemije
Irak: Do kraja
U Iraku je novom vrstom korona virusa zaraženo 770 osoba, uključujući i 54 osobe koje su preminule usljed komplikacija. Vlasti u toj zemlji su obustavile javni život širom zemlje, što je dio mjera u borbi protiv širenja virusa korona.
Kao rezultat ovih mjera protesti širom zemlje su smanjeni. Nekoliko protestnih kampova je nastavilo egzistirati zbog straha da bi, ako u potpunosti prestanu sa aktivnostima, to mogao biti kraj cijelog pokreta. Prosvjednici su ovdje čak razvili vlastite mjere u borbi protiv širenja virusa korona u okviru kampova.
"Ako napustimo Trg Tahrir snajperisti i sigurnosne snage će preuzeti trg i pokret će nestati", kaže Alqasem Ahmed, mladi bagdadski novinar koji je pomogao u artikuliranju zahtjeva prosvjednika.
Od oktobra je ubijeno više od 600 osoba, mnogi od njih tokom sukoba sa vladinim snagama sigurnosti. Prije pandemije iračka vlada se borila sa široko rasprostranjenim demonstracijama protiv korupcije, nedovoljnog pristupa osnovnim uslugama i sektaškog sistema u zemlji.
"Šest mjeseci preživljavamo umiranja, metke i suzavac, tako da možemo i narednih šest mjeseci dok se ne zavšri epidemija korone", kaže Ahmed.
Irački javni zdravstveni sistem je desetljećima opterećen sankcijama i nedovoljnim financiranjem, te je stoga korona virus samo dodatno opterećenje. A sa rekordno niskim cijenama nafte, usljed pandemije, sposobnost Bagdada da održi svoj ogromni javni sektor se smanjuje, te se Irak suočava sa još neizvjesnijom budućnošću.
"Ovi problemi će natjerati ljude da izađu na ulicu u većem broju nego prije", kaže Ahmed. "Ranije je društvo bilo podijeljeno između onih koji podržavaju prosvjednike i onih koji ostaju kod kuće, ali uskoro će oni uvidjeti zašto mi prosvjedujemo i pridružiti nam se", kaže Ahmed.
Bolnica u Alžiru
Alžir: 'Profitiranje od epidemije'
U Alžiru pandemija također ostavlja posljedice na demonstrante. Čini se da vlasti instrumentaliziraju pandemiju kako bi namjerno utišale neslaganja na unutarnjem planu.
Prošle godine su masovne demonstracije protiv korupcije i vladajuće elite dovele do svrgavanja sa vlasti dugogodišnjeg lidera Abdelaziza Bouteflika i prijevremenih predsjedničkih izbora koje su pratile neregularnosti. Unatoč vladinim političkim ustupcima u odnosu na demonstrante prosvjedi su održavani svaki petak, sve do prošlog mjeseca.
Alžirske vlasti ne samo da su polovinom marta zabranile okupljanja nego su i iskoristule priliku i uhapsile nekoliko aktivista i novinara uključujući i poznatog opozicionog političara Karima Tabbou i reportera Khaleda Drarena, koji radi za Reportere bez granica.
Reporteri bez granica i druge organizacije koje se bore za slobodu medija su zbog toga saopćila da alžirske vlasti koriste epidemiju da bi se obračunale sa neovisnim novinarstvom.
No hapšenja nisu zaustavila pokret. U video snimku poznatih alžirskih aktivista o virusu korona jedna osoba podiže plakat na kojem piše: "Zaštitite se tako da revolucija ima budućnost."
"Da biste bili slobodni, morate živjeti", kaže drugi aktivista u videu.
Čitajte nas i preko DW-aplikacije za Android
Objasniti Nijemcima arapski svijet – teško da to neko zna bolje od nagrađivanog Jaafara Abdula Karima. On je sada izdao i knjigu "Stranci ili prijatelji" (24.08.2018)
Samo mali dio Jevreja i Palestinaca podržava rješenje dvije države, prema najnovijoj anketi. Najveća podrška ovom modelu je bila i ostala među Arapima u Izraelu. (14.08.2018)
Investicije iz arapskih zemalja su izazvale uznemirenost u BiH. Ipak u BiH je više investicija iz EU, piše austrijski Standard. (11.04.2018)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53070333' lang='bos' type='mono' source='https://www.dw.com/bs/bs/komentar-religija-i-stanka-u-doba-korone/a-53070333' term='COVID'>
Najkraća definicija vjere je – stanka. To je velika riječ. Katolički teolog Johann Baptist Metz (1928.-2019.) preuzeo ju je prije nekoliko desetljeća od filozofa Sörena Kierkegaarda (1813.-1855.). Metz, veliki utemeljitelj nove političke teologije, povezivao je s time obećanje patnicima u svjetskom bolu kao i upozorenje jednoj religiji koja se svojim „I dalje tako" sve više prilagođava normama građanskog društva. Nemojte se previše opustiti s Vašim Bogom. Prekid. Stanka.
Sada je svijet doživio zastoj. Preko svih granica i kroz sva društva. Jer, koronavirus ne poznaje ograničenja, Covid-19 je pandemija, globalna prijetnja. Svijet stoji na mjestu, svijet je u strahu. To je neobično. Jer, kada u Africi na stotine tisuća ljudi umire od gladi, kada na Islandu dođe do erupcije vulkana ili kada u Aziji tsunami donese patnju i smrt – tada to veliki dio svjetske javnosti može pratiti iz udaljenosti. Sada je to prošlost. Korona se tiče sviju.
Korona je postala i vjersko, duhovno pitanje. Bol, tuga, sumnja, bijes. Kao vjernik se mora izdržati tu pomisao da je u Božjem djelu tako nešto moguće. Jer, neki u koroni vide Božju kaznu. Ali iza toga se krije samo pogrešno poimanje Boga.
Stanka za kršćane, židove i muslimane
Ovih dana je korona ta stanka. Kršćani širom svijeta nalaze se u Velikom tjednu i približavaju se slavlju patnje i smrti Isusa Krista i njegovog uskrsnuća. Za židove je u srijedu počela Pasha, sjećanje na izbavljenje iz egipatskog ropstva. A za dva tjedna se muslimani pripremaju za Ramazan. Kod svih tih blagdana triju religija – bez obzira na njihove različitosti – u središtu se nalazi i svečano zajedničko jelo, kod židova obredna večera seder, kod kršćana je to večera na Veliki četvrtak, kod muslimana Ramazanski bajram.
A sada? Zastoj. Ograničenje. U Izraelu su se ultraortodoksni židovi usprotivili naredbama vlasti, u Saudijskoj Arabiji radi se o otkazivanju ovogodišnjeg hodočašća u Meku koje se treba održati u ljeto. No koliko god to nekima teško palo: u ophođenju religija s reguliranjem u borbi protiv korone pokazuje se njihova pozicija nasuprot nužnosti modernih vremena. Tako su u židovstvu rabini učinili povijesni korak i pozvali na pridržavanje nacionalnih odredbi u borbi protiv korone širom svijeta.
Trg sv. Petra bez ljudi – simbol pandemije
Kod kršćana je već blagoslov pape Franje na Trgu sv. Petra krajem ožujka postao simbol pandemije. Starac koji moli, preklinje svoga Boga. Ispred njega trg bez ljudi kao slika praznog Rima, kao prazni trg za sve one žrtve i zaražene koji se bore za život. Taj blagoslov „Urbi e torbi" inače se često omalovažava jer je službeno povezan i s oprostom kazni grješnicima. Nitko više o tome ne govori. Sada, kada je stanje ozbiljno. Kada se radi o ljudskoj temeljnoj egzistenciji.
Christoph Strack
Postaje ozbiljno, i za vjernike. Za svakog vjernika korona postaje pitanje. Uskrs u Njemačkoj ili srednjoj Europi – to je proteklih godina za neke značilo nekoliko slobodnih dana i prepirke oko zabrane plesa na Veliki petak, za druge vjerska stanka za veliku povijest Boga s ljudima. Veliki četvrtak sa slavljem zajednica na svečanoj večeri, tom pra-trenutku crkve. Veliki petak s Isusovim križnim putem i tom okrutnom sramotnom smrću na križu. Velika subota, taj dramatično neutješni dan odsutnosti Boga – pa sve do onog nevjerojatnog, pobjede života, uskrsnuća Isusa kroz smrt.
Svijet je sada Velika subota – a uskrsnuće?
Toliko je toga poznato, toliko toga je ritualno. Šutnja zvona i Uskršnji krijes, sjetno pjevanje i veliki liturgijski tekstovi, traženje uskršnjih jaja i „Urbi et orbi". U doba korone je puno toga, sve drugačije. Svećenici slave liturgije ispred kamera. Tko vjeruje ili sumnja, sudjelovat će u tome ili tražiti druge puteve. Zajedničku večeru s prijateljima će duhovno shvatiti. Ponovo će razmišljati o tekstovima. Usudit će voditi religiozne ili nereligiozne razgovore.
Jer svijet stoji u toj stanci. I on stoji, tako se čini, mirno usred Velike subote, na taj dan bez utjehe i svake perspektive. Svakodnevne zastrašujuće brojke žrtava iz Italije, Španjolske, SAD-a, očito i iz Njemačke. Prekinuti životi, očaj, ludilo, bol. Neće biti dovoljni utješni govori, na koje smo za Uskrs bili naviknuli proteklih godina. Crkva danas možda prije ima znakove nego riječi.
Ali ostaje veliki govor o uskrsnuću. Ta provokativna skandalozna riječ. Stanka. Baš ovih dana – s pravom.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53087631' lang='bos' type='mono' source='https://www.dw.com/bs/bs/covid-paradoks-sa-zaštitnim-maskama/a-53087631' term='COVID'>
Bolnicama i liječnicima su potrebne maske, certificirane za medicinsku upotrebu, tj. hirurške maske ili maske za disanje tipa FFP2 i FFP3. Postrojenja za proizvodnju flisa, od kojeg se prave maske za medicinsku upotrebu, veoma su složena i koštaju milione eura. Mašine za šivanje, koje se koriste za izradu maski, su relativno jednostavne i jeftine. Ali, i flis i maske su jeftini proizvodi od svega nekoliko cenata, koji ne bez razloga uglavnom dolaze iz Kine. Proizvodnja se isplati samo u ogromnim količinama.  Njemačka trenutno u Kini kupuje maske i zaštitnu odjeću. Savezna ministarstva zdravstva i odbrane su u fazi organiziranja "vazdušnog mosta” za dovoz maski iz Kine", rečeno je u Berlinu. S druge strane, neke kompanije proizvode jednostavne maske od pamuka ili drugih tkanina kako bi pomogle u krizi.  20x tanji od dlake  "Uporedite mrežastu s normalnom košuljom. Tu možete dobijeti osjećaj o tome koliko se razlikuju materijali", kaže tekstilni inžinjer David Schmelzeisen sa Instituta za tekstilnu tehnologiju Tehničkog fakulteta (RWTH) u Aachenu.  U takozvanom postupku otapanja za filtrirane netkane flis-materijale koristi se "topljeni" polupropilen. "Pojedine niti su oko dvadeset puta tanje od dlaka i ispletene su u čak 500 slojeva", objašnjava Bernd Reifenhäuser. "Pamuk je mnogo grubiji i nema takvu funkciju filtera."
Eksperimentalna traka za proizvodnja flisa u postrojenju firme Reifenhäuser u Troisdorfu kod Bonna
Reifenhäuser je šef istoimene firme za proizvodnju mašina iz Troisdorfa u blizini Bonna. Prema podacima kompanije, oko 75 posto svih medicinskih netkanih materijala u svijetu proizvodi se mašinama firme Reifenhäuser, prije svega u Kini.  Da bi poduzeo nešto protiv nedostatka maski, ovaj proizvođač mašina sada je počeo da sam proizvodi netkane materijale, potrebne za izradu maski. U svom eksperimentalnom pogonu dnevno proizvode dovoljno materijala da se od njega može napraviti milion maski.  Da li je Njemačkoj potrebna industrija maski?  Sada je važno izgraditi proizvodne kapacitete flisa u Njemačkoj, rekao je Reifenhäuser za bonski list General-Anzeiger. Takođe su potrebne mašine za preradu flisa, kako bi se mogle proizvoditi maske. "Njemačka se industrija posljednjih godina specijalizirala za složenije proizvode. Sada moramo napraviti korak nazad", kaže njemački poduzetnik.  Reifenhäuser zahtijeva „stratešku proizvodnju rezervi“ i smatra da su na potezu političari. Savezna vlada već je najavila da će preuzeti do 30 posto troškova za investicije, ako kompanije u Njemačkoj još ove godine krenu sa proizvodnjom netkanih medicinskih materijala. Subvencija bi trebala iznositi maksimalno deset miliona eura po postrojenju, a mogle bi se uvesti i garancija za kupovinu proizvedenih medicinskih  materijala.
Zaštitne maske tipa FFP2, koje američki koncern 3M proizvodi u Kini
David Schmelzeisen je skeptičan: "Kada u nekom trenutku prestane pandemija, plivaćemo u maskama."  "Veoma je teško ovaj biznis napraviti  održivim u Europi", nastavlja Schmelzeisen. "Pogotovo što stanovništvo nije naviknuto da nosi maske, za razliku od populacije u Aziji."  Preusmjeravanje proizvodnje u rekordnom vremenu  Stuttgartski proizvođač dijelova za automobile Mahle u međuvremenu pokazuje kako bi mogla izgledati alternativa trajnoj nacionalnoj industriji proizvodnje maski. Ova firma, između ostalog, proizvodi sisteme za klimatizaciju vozila koji sadrže filtere od netkanog kompozitnog vlakna.  Budući da su proizvodne trake u automobilskoj industriji stale, Mahle se prebacila na proizvodnju elemenata za filtere prema FFP3 standardu i pronašla kompaniju Triumph, inače proizvođača tekstila, koja će izrađivati maske. "Sve je bilo organizovano za manje od jedne sedmice", rekao je za DW glasnogovornik firme Mahle Ruben Danisch,  "uključujući i proizvodnju prototipa i organizovanje lanca opskrbe".
Firma Mahle, koja proizvodi sisteme za klimatizaciju koji sadrže filtere od netkanog kompozitnog vlakna i njima snabdijeva automobilsku industriju, sada je spremna za proizvodnju filtera koji ispunjavaju standard FFP3
Mahle može isporučiti filtere za 1,5 miliona maski mjesečno, rekao je glasnogovornik ove kompanije. Koliko maski Triumph zaista može proizvesti - i da li one također ispunjavaju FFP3 standard u cjelini, još se ne zna. Prema riječima glasnogovornice kompanije Thriump, proizvođač tekstila se ne želi oglašavati po tom pitanju.  Minhenski proizvođač automobila BMW je manje suzdržan. "Mi sami počinjemo proizvoditi zaštitne maske," najavio je izvršni direktor Oliver Zipse. "Uskoro ćemo biti u stanju izraditi nekoliko stotina hiljada maski dnevno."  Odgovarajući na pitanje DW-a, portparol kompanije rekao je da su maske prvenstveno namijenjene zaštiti vlastitih zaposlenika, nakon što se proizvodnja ponovo pokrene. Pitanje, da li je riječ o certificiranim maskama, ostalo je otvoreno.  Nema maski za siromašne zemlje?  Čak i ako globalna potražnja za maskama značajno premaši ponudu, tekstilni inženjer Schmelzeisen uvjeren je da će Njemačka i ostale evropske zemlje u dogledno vrijeme moći riješiti svoj problem maski - slično kao po pitanju sredstava za dezinfekciju.
Zabrinjava ga što će afričke zemlje ili Indija zaostajati, kada su u pitanju maske. Stoga on, skupa sa međunarodnim tekstilnim udruženjima, planira proširiti web stranicu need-mask.com namijenjenu profesionalcima u zdravstvu i napraviti od nje svjetsku platformu.      Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53075791' lang='bos' type='mono' source='https://www.dw.com/bs/bs/covid-19-special/a-53075791' term='COVID'>

</doc>
<doc docid='dw_53074686' lang='bos' type='mono' source='https://www.dw.com/bs/bs/univerzitet-džon-hopkins-stručnjaci-za-koronu/a-53074686' term='COVID'>
Harvard, Jejl, Džon Hopkins? Prve dve institucije su svetski poznate i važe kao najpoznatiji elitni univerziteti SAD. No, u vremenima korone, stručnjaci Univerziteta Džon Hopkins (JHU) u Baltimoru u Merilendu, u prvim su redovima kada treba informisati javnost i proučiti virus. Zvanične brojke iz kojih se vidi koliko ljudi je u nekoj zemlji umrlo od korona-virusa, ili kojima se mjeri koliko brzo se virus širi, najbrže dolaze sa Univerziteta Džon Hopkins.
Na interaktivnoj karti koju je sačinio Centar za sistemske nauke renomiranog univerziteta u Merilendu, tačno može da se prati koliko ima slučajeva korone. Tako je njemačka javnost u ponedjeljak saznala da je Njemačka prešla prag od 100.000 infekcija.
Onaj ko na karti zumira SAD, može da se informiše čak o stanju u pojedinim okruzima. Tako je u srijedu pisalo da je u Autagami kauntiju u Viskonsinu bilo 25 potvrđenih slučajeva korona-virusa, uključujući i jedan smrtan slučaj. Makro-pregled pokazuje da SAD sada imaju najviše slučajeva korone, više od zemalja kao što su Španija, Italija ili Njemačka.
Naučnici Univerziteta Džon Hopkins uveliko rade i na sticanju novih saznanja o virusu
Korisne informacije
Da bi imali tako detaljan pregled, naučnici JHU prikupljaju podatke od Svjetske zdravstvene organizacije (SZO). Regionalnih i državnih ministarstava zdravlja i iz lokalnih medijskih izvještaja. JHU je svoju interaktivnu kartu prvi put prezentirao 22. januara.
Portal je „napravljen da bi se istraživačima, državnim institucijama i javnosti stavila na raspolaganje alatka pomoću koje zaraza moće da se prati u realnom vremenu“, kaže Loren Gardner iz JHU na svom blogu.
Drugi naučnici JHU naveliko rade na sticanju novih saznanja o virusu. Piter Tilen i Tomas Mehoki, molekularni biolozi, pokušavaju da dešifruju genom SARS-CoV-2. Tako možemo doći do dragocjenih informacija. „Na osnovu genoma koje mi vidimo (ovdje u Merilendu) možemo da zaključimo koliko je otprilike bilo pozitivnih slučajeva u ovoj saveznoj državi“, kaže Mehoki u intervjuu za jedan internet-sajt JHU.“ „Tako možemo bolje da razumijemo veličinu problema. I to je posebno važno, jer u nekim mjestima se vrši samo ograničen broj testova“.
Medicinari Univerziteta Džon Hopkins testiraju novu metodu terapije
Prvoklasna terapija i istraživanja
Medicinari JHU sada testiraju jednu novu metodu terapije protiv ovog virusa. Formirali su mrežu bolnica u čitavoj zemlji u kojima se proučava krvna plazma pacijenata koji su ozdravili. Nadaju se da bi infuzijom plazme osoba koje su preživjele „mogli da se liječe teško oboljeli COVID-19 pacijenti i da bi njome mogao da se ojača imuni sistem medicinskog osoblja“, saopštio je Univerzitet.
Onaj ko se od virusa liječi u bolnici tog univerziteta, ima sreće. Ta bolnica je jedna od najboljih u SAD. Na rang-listi najboljih bolnica u SAD koju pravi „Ju es njuz end vorld report“ ona je u sezoni 2019/20 bila na trećem mjestu, kao i u protekle tri godine. A gerijatrijsko odjeljenje je na aktuelnoj listi čak na prvom mjestu i važi kao najbolje specijalističko odjeljenje svoje vrste u SAD.
JHU ima sjajne rezultate i kada je riječ o istraživanju zdravlja. Proteklih godina, master-studije na odsjeku za javno zdravlje na tom Univerzitetu su na listi „Ju es njuz end vorld reporta“ stalno važile kao najbolje. Sa tog univerziteta potiče za sada 18 dobitnika Nobelove nagrade za medicinu – poslednji put su tu nagradu dobila dva tamošnja istraživača 2019. godine.
Nije nikakvo čudo što su istraživači i stručnjaci JHU u prvim borbenim redovima u borbi protiv korona-virusa.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_53070296' lang='bos' type='mono' source='https://www.dw.com/bs/bs/koliko-balkanu-u-borbi-protiv-korona-virusa-pomažu-njemačke-organizacije/a-53070296' term='COVID'>
Humanitarna organizacija „Help – Hilfe zur Selbsthilfe" (Help – Pomoć sa samopomoć) sa sjedištem u Bonnu već 15 godina se aktivno angažuje u BiH, Crnoj Gori, Srbiji, Albaniji i na Kosovu, gdje redovno implementira različite projekte koji imaju za cilj integraciju romske populacije i podršku malim preduzećima. Međutim, otkako je zavladala pandemija korona-virusa, tim je prilagodio svoje aktivnosti da bi pomogao lokalnom stanovništvu.
„Aktivirali smo program hitne pomoći i odmah provjerili šta to hitno nedostaje u zdravstvenim ustanovama i manjim bolnicama u regionu", u razgovoru za Deutsche Welle objašnjava Timo Stegelmann, voditelj programa za Jugoistočnu Evropu i zamjenik direktora ove humanitarne organizacije.
„Najviše nedostaje zaštitne medicinske opreme", objašnjava on. Riječ je konkretno o tečnosti za dezinfekciju, jednokratnim rukavicama od lateksa, maskama, zaštitnim naočalama, a nedostaje i toplomjera, tvrdi Stegelmann. Međutim, potrebe nisu svuda iste: „U romskim zajednicama na primjer nedostaje i vode, tako da je to još veći problem, jer svi govore perite ruke, ali oni ako nemaju vode, ne mogu ni oprati ruke“.
U Jugoistočnoj Evropi su prvenstveno ugroženi upravo Romi i migranti, poručuju iz ove organizacije. Iz tog razloga, u Crnoj Gori Help pomaže romskim porodicama i dijeli im higijenske pakete.
Timo Stegelman, voditelj programa za Jugoistočnu Evropu u "Help-u": Aktivirali smo program hitne pomoći za region
Help: Pomoć za manje gradove i sela u regionu
Akcenat je na doniranju manjih stvari, poručuje Stegelmann, a donacija respiratora, kojih hronično nedostaje u regionu, je malo teži projekat: „Sa donacijom medicinskih uređaja smo vrlo oprezni, jer to moraju biti uređaji koje medicinsko osoblje na terenu poznaje. Ne želimo nabaviti uređaj koji na kraju stoji u ćošku, jer ga niko ne zna koristiti“, objašnjava on.
U BiH i Kosovu organizacija "Help" podržava i nekoliko udruženja žena koje dobrovoljno šiju maske za usta i nos. „Ta udruženja ni sama nemaju puno, ali su nam naglasili da žele biti solidarni i doprinijeti svojoj zemlji i nama", govori Stegelmann. „Help" kupuje materijal i ostali materijal za šivenje, a žene dobrovoljno šiju. Radi se o dva udruženja žena na Kosovu i dva u BiH – u Jablanici i Konjicu.
Ova humanitarna organizacija angažuje se uglavnom u manjim gradovima i selima, jer, kako kažu, tamo sredstava i kapaciteta najviše nedostaje. Kada su u pitanju ukupna novčana sredstva za region, ove godine „Help" na Kosovu implemenira projekte vrijedne milion eura, u BiH 800.000 eura, u Crnoj Gori 400.000, a u Srbiji 9 miliona eura.
Kada su u pitanju sredstva koja ovih dana u sklopu programa hitne pomoći za borbu protiv pandemije korona virusa stižu u zemlje regiona su ipak dosta niža. Iznose oko 150.000 eura.
„Obzirom da smo u ovom slučaju prvenstveno upućeni na privatne donatore, a ne na EU ili druge zemlje, iznos nije visok. Nažalost manje se ulaže novca region, ali za nas je svaki euro važan i pomaže nam da obavljamo naš posao", navodi on.
U BiH i Kosovu organizacija "Help" podržava i nekoliko udruženja žena koje dobrovoljno šiju maske za usta i nos.
Inicijativa za pomoć Goraždu uz podršku Help-a
Nisu rijetke uplate osoba sa imenima čije porijeklo vodi iz regiona, naglašava Stegellman, a postoje i konkretne inicijative iz njemačke dijaspore.
Jednu od njih su na društvenim mrežama pokrenule Irma Imširović i Minela Vilić porijeklom iz Goražda, koje trenutno žive u Berlinu i Sarajevu.
„Osnova namjera naše akciji je pomoć u nabavci osnovne medicinske opreme kao što su zaštitne maske, viziri kao i dezinfekciona sredstva", govori Irma Imširović u razgovoru za DW.
Obzirom da nije bilo lako organizovati inicijativu i prikupiti donacije od ljudi iz različitih dijelova svijeta, Irma i Minela su stupile u kontakt sa organizacijom „Help“ koja im je pomogla u tome i preko čijeg računa se vrše uplate.
„Help još uvijek može nabaviti potrebnu robu i to je bilo odlučujuće, jer su granice zatvorene i sve je teže doći do zaštitne medicinske opreme“, objašnjava Imširović. Akcija je trajala sedam dana - do 7.4. - i od prikupljenog novca će „Help“ u dogovoru sa lokalnom bolnicom nabaviti neophodnu robu za Goražde.
Akcija "Goraždani iz cijelog svijeta pomažu svom gradu" bila je moguća uz podršku iz organizacije "Help"
„Skromni doprinos njemačkog ASB-a bosanskoj borbi protiv COVID-19“
Jedna od njemačkih organizacija koja također pomaže je i ASB (Arbeiter-Samariter-Bund Deutschland e.V.) Njemačka, čije je sjedište u Berlinu. Iz ove organizacije su nam poručili da, s ciljem borbe protiv pandemije nove vrste korona-virusa, u region trenutno ulažu ukupno 55.000 eura iz vlastitih sredstava. U BiH i Srbiji po 15.000, na Kosovu 10.000, a u Crnoj Gori, Hrvatskoj i Sjevernoj Makedoniji po 5.000 eura.
Organizacija pruža podršku, baš kao i „Help", putem doniranja tečnosti za dezinfekciju, maski za lice, te druge zaštitne opreme – kako partnerskim organizacijama, tako i zdravstvenim ustanovama, državnim institucijama, te ugroženim društvenim grupama. U Bosni i Hercegovini su na primjer pomogli pri opremanju karantinskih stanica.
„Riječ je o ukupno 142 kreveta, od kojih je 50 u Konjicu, 70 u Republici Srpskoj i još 22 u ostatku FBiH", tvrdi Hilke Vollmer, glasnogovornica ove organizacije.
Arbeiter-Samariter-Bund iz Njemačke donirao je u BiH 142 kreveta za opremanje karantinskih stanica. Svi kreveti su proizvedeni u BiH.
U saopštenju za medije (od 4.4.) pod naslovom „Skromni doprinos njemačkog ASB-a bosanskoj borbi protiv COVID-19" iz ovog udruženja navode i da su donirani kreveti „domaće proizvodnje, proizvedeni u BiH i njihova nabavka je doprinijela stimulaciji domaće proizvodnje namještaja u vremenu pandemije, te dijelom i zapošljavanju lokalnog stanovništva".
U Hrvatskoj se u saradnji sa organizacijom „Srce" ASB posebno angažuje za djecu i osobe sa poteškoćama u razvoju, kojima dostavljaju higijenske artikle, tečnost za dezinfekciju, a za njihove njegovatelje zaštitnu odjeću.
U Beogradu planiraju podržati izgradnju prihvatilišta za beskućnike, a u Crnoj Gori sa partnerskom organizacijom Alfa pomažu bolnicu u Nikšiću, dok u Sjevernoj Makedoniji planiraju video-kampanju „Heroj mog komšiluka“ u kojem će se objavljivati videa o ljudima koji pomažu drugima za vrijeme pandemije.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53061789' lang='bos' type='mono' source='https://www.dw.com/bs/bs/kako-muslimani-pomažu-bih-u-vrijeme-pandemije/a-53061789' term='COVID'>
„Uzdajte se u Boga i vlastite resurse“, poručio je reis Islamske zajednice u Bosni i Hercegovini Husein Kavazović građanima, nakon što su Ujedinjeni Arapski Emirati u jeku pandemije korona virusa poslali pomoć Srbiji, Hrvatskoj i Crnoj Gori, ali ne i BiH. Reis je potom pojasnio kako je potez Emirata „posljedica međusobnog nerazumijevanja politika“, a da je kriza izazvana širenjem korona virusa „najbolja prilika da se to stanje prevaziđe“. Kritičari, međutim, tvrde da podrška muslimanskih zemalja BiH izostaje jer na bosanskoj strani nema državne politike koja bi sa partnerima iz muslimanskog svijeta gradila odnose na ravnopravnoj bazi. Direktor IFIMES-a (International Institute for Middle-East and Balkan Studies - Međunarodnog instituta za Blisko-istočne i Balkanske studije) Zijad Bećirović to pojašnjava na primjeru odnosa BiH i Turske.
Reis-ul-ulema Husein Kavazović: "Uzdajte se u Boga i vlastite resurse
„Odnosi sa islamskim svijetom u BiH prepušteni su Stranci demokratske akcije (SDA) i njenom predsjedniku Bakiru Izetbegoviću, koji je svoju sudbinu vezao za tursku Stranku Pravde i razvoja (AKP) i njenog čelnika Recepa Tayyipa Erdogana. Izetbegović i SDA nikada nisu izgrađivali državne odnose između BiH i država iz tog dijela svijeta, nego je to bila međustranačka saradnja i većina nje u okviru muslimanskog bratstva. To se pokazalo ne samo poraznim za BiH, nego i nedoraslo političkom trenutku“, kaže Bećirović.
Susjedi BiH imaju kvalitetnije odnose sa muslimanskim svijetom
Turska je, u međuvremenu, uputila određenu količinu medicinskog materijala Crvenom Krstu/križu BiH, a radi se uglavnom o zaštitnim maskama, rukavicama i odijelima. Ankara je Srbiji poslala testove, a predsjednik Erdogan je u emotivnoj poruci Aleksandru Vučiću najavio i konkretniju podršku Beogradu. „Nadam se da će medicinska oprema, koju ćemo poslati u vašu zemlju, pored setova za testiranje koje smo vam prethodno dostavili, predstavljati našu podršku prijateljima iz Srbije u njihovoj borbi protiv pandemije“, napisao je Erdogan Vučiću. Turski predsjednik je, u međuvremenu, obećao podršku i političkim liderima iz BiH, Bakiru Izetbegoviću i Miloradu Dodiku, sa kojima je razgovarao putem telefona.
Direktor IFIMES-a, međutim, smatra da u aktuelnom trenutku ne treba tražiti oslonac u Erdoganu i njegovoj politici. „I to se može osjetiti i primijetiti i sada za vrijeme trajanja pandemije Covid-19. Nevjerojatno je, da predsjednik Srbije Aleksandar Vučić ima kvalitetnije odnose sa vladarima islamskog svijeta, uključujući i turskog predsjednika Erdogana. Vjerski romantizam Bakira Izetbegovića pokazao se poraznim za bošnjački narod i BiH kao državu. Male države kao što je BiH moraju voditi vrlo jasnu i principijelnu politiku prema svim državama i stranama svijeta. Takvu principijelnu politiku do sada nije vodio nijedan nacionalni/nacionalistički čelnik iz BiH“, napominje Zijad Bećirović.
Zijad Bećirović: Međustranačka suradnja, umjesto međudržavne
Arapi „verbaliziraju ljubav“, ali ne pomažu BiH
Profesor na Filozofskom fakultetu u Sarajevu Esad Duraković ističe da, pored arapskih zemalja i Turske, i Sjedinjene Američke Države i Evropska unija (EU) imaju dug prema BiH „jer su dopustile stravičnu agresiju“ devedesetih godina prošlog stoljeća. On podsjeća da je BiH u ratu devastirana do te mjere da je danas „najnefunkcionalnija država u regiji“. I to ne svojom krivicom, dodaje profesor. „Zato je BiH najranjivija u regiji i pred epidemijom korona virusa. Mi smo nažalost neuređena zemlja koja objektivno nije u stanju nositi se bez pomoći s takom teškom krizom s kakvom jedva da izlazi nakraj i najnapredniji dio svijeta. Drugim riječima, kao i devedesetih, svijet i u ovoj teškoj situaciji svojim odnosom prema BiH pokazuje koliko je nehuman, nekorektan prema našoj zemlji. Dakle, poenta jest na izostanku pomoći iz arapskih zemalja, pa i Turske, mada su iz Turske stigle neke mrvice, nego je riječ o izostanku adekvatne pomoći svijeta jednoj zemlji koju je taj isti svijet nedavno prepustio agresiji. To je zaista nehumano“, kaže Duraković.
Duraković smatra da bi sve države trebale pomagati jedna drugoj, ali da bi Erdoganov prioritet, kao i prioritet arapskih zemalja, u ovom slučaju trebala biti BiH, a ne zemlje „koje su izvršile agresiju na BiH“. „Bit ću oštar, ali i sasvim precizan: riječ je o političkoj i etičkoj nekorektnosti prvoga reda! Ne stiže pomoć iz Saudijske Arabije, Emirata, Katara, Kuvajta, iz bogatih zemalja koje nama u BiH verbaliziraju ljubav, čiji uglednici uzimaju najbolju zemlju u BiH i grade sebi naselja, a nije riječ o ekonomskim investicijama. Njihova pomoć već stiže susjednim zemljama, a BiH zaobilaze. Nemoguće je ne osjetiti gorčinu zbog ovoga, jer opet smo prepušteni sami sebi u dramatičnom času, kada smo neposredno suočeni s prijetnjom s kojom ćemo teško izaći nakraj“, kaže Duraković.
Politička i etička nastranost „muslimana“
Izostanak pomoći „muslimanskih“ zemalja BiH za profesora Durakovića je „politička i etička nastranost“. „To je još jedan od krunskih dokaza kako muslimani u svijetu općenito ne uvažavaju ključnu instituciju islama, a to je institucija Ummeta (Ummet - zajednica muslimana bez obzira na njihovu nacionalnu i državnu pripadnost op. aut.) koja podrazumijeva apsolutnu solidarnost. Muslimanski svijet inače je izveo svoj sveti Tekst iz konteksta; on samo verbalizira islam, a ne živi islam i guši se u vlastitom licemjerju. To je temeljni razlog zašto i sam taj svijet danas proživljava teške dane... U ovom slučaju, ne radi se ni o kakvim ekonomskim interesima, nego se radi o jednome kompleksu prema kome muslimani verbaliziraju ljubav jedni drugima, ali se ne pomažu međusobno, već naprotiv. To je ona vrsta kulturno-civilizacijskog kompleksa u kome se želi dokazati nadmoć upravo nad 'članovima porodice', između ostaloga zaobilaženjem 'braće' i servilnošću prema onima koji nisu članovi porodice, ili Ummeta“, kaže Duraković.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53060170' lang='bos' type='mono' source='https://www.dw.com/bs/bs/nijemci-polako-gube-strpljenje/a-53060170' term='COVID'>
„Uprkos tome što se u Njemačkoj smanjuje broj novih infekcija korona-virusom, prerano je govoriti o poboljšanju situacije“, kaže Lotar Viler predsjednik Instituta Robert Koh po čijim podacima je do sada bilo inficiarno ukupno više od 103.000 ljudi, od kojih je izliječeno 33.300 a umrlo 1861. Aktuelno je u Njemačkoj infiicirano oko 68.000 ljudi.
Mada u Njemačkoj nije proglašeno vanredno stanje, javni život je potpuno zamro, a radi samo ono što je neophodno za svakodnevne potrebe ljudi. Ispitivanja javnog mnjenja su pokazala da su građani uglavnom zadovoljni mjerama vlasti, podržao ih je i akademski dio društva, dok im se privreda gunđajući povinovala.
Koliko će sve ovo trajati?
Međutim, kako vrijeme prolazi sve glasnija je diskusija o tome da li su restriktivne mjere još uvijek primjerene a prije svega se postavlja pitanje - koliko će trajati. Mnogi ključni političari na to imaju kratak odgovor: budite strpljivi.
Vlasti u Njemačkoj su zaslužile „veliko priznanje“ za aktivnosti u korona krizi, ali griješe time što „odbijaju raspravu o ublažavanju i kraju ograničenja“, kaže profesor teologije Peter Dabrok, predsjedavajući njemačkom Savjetu za etiku. On ne prihvata kontraargument političara koji kažu da ne žele da bude lažnu nadu: „Ljudima je nada potrebna, ona ih motiviše da istraju.“
Peter Dabrock
Dabrok je pozvao na otvorenu raspravu o postepenom ublažavanju ograničenja, na takmičenje najboljih ideja i prijedloga: „Prerano je za otvaranje, ali nikada nije prerano razmišljati o kriterijumima za otvaranje.“ Njemački savjet za etiku je takođe upozorio da bi s vremenom moglo da nestane povjerenje stanovništva u vlasti i istakao da ova kriza nije trenutak izvršne vlasti, već „demokratski legitimisane politike“.
Maraton a ne sprint
„Do sada preduzete mjere vlasti su uglavnom paušalne, nediferencirane i ne baš precizne“, kaže 14 autora studije Održiva borba protiv pandemije korona-virusa. Preporuke za fleksibilnu strategiju prilagođenu riziku. Oni polaze od toga da prije 2021. nije realno očekivati efikasnu vakcinaciju ili terapiju. A ako se uspori širenje infekcije, što je cilj dosadašnjih mjera u Njemačkoj, pandemija može da potraje - i to ne samo nekoliko mjeseci, već i dobar dio naredne godine. To znači da borba protiv korona-virusa mora mnogo više da liči na maraton nego na sprint.
Trinaest profesora univerziteta i jedan lekar takođe smatraju da je pogrešno suprotstavljati zaštitu zdravlja na jednoj i produktivnu ekonomiju na drugoj strani. Jer, uz nekontrolisano širenje virusa nije moguć ni pozitivan razvoj ekonomije, a štetni efekti postojećih restriktivnih mjera ne pogađaju samo ekonomiju, već i zdravstvo, društvo i politiku.
Njihov izlaz iz korona-krize opisuju kao optimalnu kombinaciju razumne borbe protiv pandemije i prilagođavanja restriktivnih mjera - zavisno od toga o kojim se ljudima, regionima i sektorima društva i privrede radi.
Oni predlažu formiranje regionalnih operativnih grupa širom Njemačke koje bi koordinisala nacionalna corona taskforce sa zadatkom da politici nude prijedloge mjera, da prate njihovo sprovođenje i da se bave komunikacijom sa javnošću.
Pri postupenom ukidanju restrikcija trebalo bi u obzir uzeti četiri kriterijuma: rizik od infekcije SARS-Cov-2 i od teškog oboljenja COVID-1, relevantnost nekog područja poslovnog i društvenog života i mogućnost uvođenja i poštovanja mjera zaštite.
Ovi stručnjaci recimo predlažu da bi prvo trebalo otvoriti sektore sa malim rizikom od infekcije, kao što su visoko automatizovane fabrike i one u kojima su manje ranjivi ljudi, kao vrtiće i škole. Takođe bi ranije mogli da se otvore regioni u kojima ima malo inficiranih i u kojima je mali potencijal za širenje virusa, kao i regioni u kojima je postignut visok stepen imuniteta. To važi i za regione sa slobodnim kapacitetima u zdravstvu.
Zaštiti samo rizične grupe
U jednoj drugoj studiji pod naslovom Poboljšati bazu podataka, ciljno razviti prevenciju i zaštititi građanska prava grupa od šestoro vrhunskih stručnjaka u oblasti zdravstva, napominje da su sadašnji podaci kojima se raspolaže i na osnovu kojih se donose političke odluke - nepotpuni i nepouzdani.
Oni kažu da su opšte preventivne mjere (npr. fizičko distanciranje) teoretski slabo zasnovane, te da je njihova efikasnost ograničena i paradoksalna (što su efikasnije, veći je rizik od „drugog talasa“) i dovode do kolateralne štete kao što su socijalni problemi i ugrožavanje demokratije i građanskih prava. Treba imati u vidu dugoročne posljedice restrikcija po zdravlje ljudi, jer studije pokazuju da povećanje nezaposlenost dovodi do više slučajeva srčanih udara, povišenog krvnog pritiska i depresije.
Slično drugim epidemijama, restrikcije se moraju postepeno zamjenjivati mjerama usmjerenim na četiri uzajamno zavisne rizične grupe, a to su: starije osobe, hronični i drugi bolesnici koji pate od više bolesti, institucije kao što su starački domovi i bolnice i spontana lokalna žarišta. Oni ističu da će širenje virusa u narednom periodu biti dominatno u pomenutim institucijama, a da će se smanjiti putem indiviudalnog kontakta. Takođe predlažu da se napravi jednostavan test odnosno bodovni sistem na osnovu poznatih rizika, koji bi mogao da se primjenjuje na osobe i grupe.
Neshvatljivo je da djeca i mlađi ljudi ne mogu slobodno da se kreću, ako ne kontaktiraju starije ljude, kažu autori ove studije i stoga predlažu ublažavanje restriktivnih mjera, ali po uslovom da se prethodno zaštite stariji građani.
Napomene:
Njemačka ima 83 miliona stanovnika, od kojih su oko polovina zaposleni, a četvrtina penzioneri - privreda je najjača u Evropi, četvrta u svijetu, a BDP po glavi stanovnika je na 8. mestu u EU i na 18. mjestu u svijetu.
Njemački savjet za etiku bavi se velikim pitanjima života. Svojim izjavama i preporukama pruža orijentaciju za društvo i politiku. Članove (28) imenuje predsjednik njemačkog Bundestaga.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53034513' lang='bos' type='mono' source='https://www.dw.com/bs/bs/šta-radi-svjetska-zdravstvena-organizacija/a-53034513' term='COVID'>
Ljudi posebno postanu svjesni Svjetske zdravstvene organizacije (SZO) onda kada nastupi međunarodni zdravstveni problem, poput širenja svinjske gripe 2009. godine ili epidemije virusa ebole 2014. i 2019. godine, te širenja nove vrste korona-virusa početkom ove godine. Međutim, zadaci i područja djelovanja ove specijalne agencije Ujedinjenih naroda (UN) su mnogo širi od toga.
S ciljem postizanja najvišeg nivoa zdravlja širom svijeta, SZO pruža ne samo hitnu pomoć u slučaju katastrofa, već prati i procjenjuje razvoj zdravlja na globalnom nivou, uključujući na primjer prehranu i sanitarne uslove. Sa 194 države članice, SZO je glavni lider u istraživanju zdravlja i uspostavljanju zdravstvenih normi i standarda širom svijeta.
Zašto je osnovana Svjetska zdravstvena organizacija?
Ideja o posebnoj agenciji čiji će zadatak biti briga o zdravlju nastala je na osnivačkoj konferenciji Ujedinjenih naroda ubrzo nakon završetka Drugog svjetskog rata 1945. godine.
Države su bile svjesne da su za održavanje mira i sigurnosti širom svijeta - što je i glavni cilj UN-a - potrebna rješenja za zdravstvene probleme. Ustav Svjetske zdravstvene organizacije 1946. godine je potpisala 61 zemlja u New Yorku. Ustav je stupio na snagu 7. aprila 1948. godine - datum koji se danas obilježava kao Svjetski dan zdravlja. Sjedište agencije UN-a je u Ženevi u Švicarskoj, a tu je i šest regionalnih ureda, te 150 državnih odjeljenja širom svijeta. Prema navodima iz SZO, u ovoj organizaciji zaposleno je oko 7.000 osoba.
Svjetska zdravstena organizacija koordinira međunarodne aktivnosti, uključujući i saradnju u istraživanju korona-virusa, razvoju testova, lijekova i cjepiva.
Kako se finansira SZO?
Programski budžet Svjetske zdravstvene organizacije 2020 - 2021 iznosi 4,8 milijardi američkih dolara (4,2 milijardi eura). Otprilike petina ovog budžeta, koji se određuje svake dvije godine, dolazi od obaveznih doprinosa koje uplaćuju države članice – njih 194. Međutim, ne plaća svaka zemlja isto i tačan iznos doprinosa svake države članice se temelji na solventnosti te iste države.
Ostatak budžeta dolazi iz dobrovoljnih priloga država članica, kao i donacija različitih fondacija, institucija UN-a, nevladinih organizacija i privatnih pojedinaca. Činjenica da je ovaj udio finansiranja neprekidno rastao tokom posljednjih desetljeća izaziva kritike da bi to moglo ugroziti neutralnost Svjetske zdravstvene organizacije.
Prema navodima Njemačkog društva za Ujedinjene narode (DGVN), na primjer u budžetu za period 2010 - 2011. deset najvećih državnih donatora (uključujući i obavezne i dobrovoljne doprinose) ostvarilo je preko 60 posto ukupnog budžeta. Među njima su Sjedinjene Američke Države, Japan i Njemačka. Godine 2012-2013. najveći donator bila je Fondacija Bill & Melinda Gates, koja je donirala više od SAD-a.
Koju ulogu igra SZO u korona-krizi?
Svjetska zdravstvena organizacija ima centralnu ulogu u borbi protiv širenja nove vrste korona-virusa. U slučaju zaraznih bolesti poput AIDS-a, malarije, a sada i COVID-19, SZO koordinira međunarodne aktivnosti, uključujući u ovom slučaju i saradnju u istraživanju korona-virusa, razvoju testova, lijekova i cjepiva. Između ostalog, pokrenula je prekograničnu kliničku studiju s ciljem ispitivanja postojećih lijekova na njihovu djelotvornost protiv COVID-19.
"Opasnost za javno zdravlje međunarodnih dimenzija", koja je proglašena zbog korone krajem januara 2020. godine, krajnje je sredstvo koje posjeduje SZO. Takvo zvanično proglašenje otvara vrata za korištenje finansijskih i drugih resursa. Proglašenje vanrednog stanja podrazumijeva i konkretne preporuke za djelovanje državama članicama, poput karantenskih mjera ili ograničenja putovanja. Odbor za hitne slučajeve koji se sastoji od zdravstvenih stručnjaka, virologa i drugih naučnika kontinuirano prilagođava mjere i akcije postojećoj situaciji. Iako preporuke nisu pravno obvezujuće, zemlje ih se uglavnom pridržavaju.
Početkom marta SZO je službeno proglasila pandemiju korona virusa. Međutim, time je organizacija samo priznala da je zaraza novim korona-virusom Sars-CoV-2 dostigla globalne razmjere. Generalni direktor Tedros Adhanom Ghebreyesus tada je izjavio da proglašenje pandemija ne mijenja ono što radi SZO i šta bi druge zemlje trebale raditi.
Generalni direktor Svjetske zdravstvene organizacije Tedros Adhanom Ghebreyesus
Kako se gleda na angažman SZO u korona-krizi?
Svjetska zdravstvena organizacija je za svoje rano i odlučno djelovanje u slučaju korona krize - za razliku od reakcije na pandemiju svinjske gripe 2009. ili krize ebole 2014. i 2015. – pohvaljena. SZO je, nakon spomenutih epidemija, priznala svoje greške i promijenila odnos prema zaraznim bolestima.
Trenutni uspjeh organizacije kao globalnog kriznog menadžera neki pripisuju i šefu SZO-a Tedrosu, koji je na toj funkciji od 2017. godine i smatra se liderom koji se ne boji javnosti. Međutim, i on je pretrpio kritike nakon što je pohvalio Kinu zbog odnosa prema korona-virusu nakon što je ta država prvo ignorisala epidemiju u Wuhanu da bi nakon toga provodila rigorozne mjere.
Čitajte nas i preko DW-aplikacije za Android
Poslije Francuske, i Njemačka optužuje SAD za „konfiskovanje“ opreme za borbu protiv pandemije. Insajderi prenose da kineske fabrike obilaze agenti sa koferima punim para i pokušavaju otkupiti cijelu proizvodnju. (05.04.2020)
Koronavirus i poduzete mjere njemačke vlade su spriječili povratak znatnog broja državljana BiH u Njemačkoj da se vrate svojim kućama. Šta nakon isteka prava na boravak, vize ili pasoša? (06.04.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53033579' lang='bos' type='mono' source='https://www.dw.com/bs/bs/bosanci-bez-prava-na-korona-fondove/a-53033579' term='COVID'>
Njemačka vlada je počela sa isplatom brojnih paketa pomoći iz državnih fondova solidarnosti za borbu protiv korona virusa.Pomoć je namijenjena radnicima i poslodavcima, a posebna pažnja posvećena je malim i mikro preduzećima, samozaposlenima i solo-frilenserima. Međutim, iako potpuno legalno žive i rade u Njemačkoj, mnogi ljudi sa Balkana, koji ostanu bez posla, ostaće i kratkih rukava. Naime, pravo na državnu pomoć usljed korona-krize u slučaju građana koji nisu iz Evropske unije, imaće samo oni koji posjeduju dozvolu za neograničeni rad i boravak (Niederlassung).
Ina Arnautalić je grafička dizajnerka iz Sarajeva. U Njemačkoj je već šest godina, a prije godinu dana zaposlila se u firmi koja radi dizajn jednom velikom modnom brendu. Ona i njen šef Štefan Hering su gotovo preko noći ostali bez glavnog klijenta i izvora prihoda: “Mi smo mala firma koju čini dvoje ljudi. Modna industrija je bila prva na udaru i mnogi iz branše su izgubili posao”, kaže Ina.
Štefan ih je oboje odmah prijavio na tzv. “skraćeno radno vrijeme” (Kurzarbeit), instrument Savezne agencije za rad i zapošljavanje na raspolaganju preduzetnicima koji, usljed nepredvidljivih okolnosti, imaju smanjen obim posla i prihoda. U ovom slučaju, država zaposlenima isplaćuje 60 - 67 odsto neto zarade. Do sada se za ovu vrstu pomoći prijavilo oko pola miliona firmi sa više od milion i po radnika: “Sve se desilo jako brzo, takoreći preko noći. Skoro svi projekti koje smo planirali otkazani su”, objašnjava Štefan za DW.
“Odluka da Inu prijavim za “skraćeno radno vrijeme” me je lično pogodila, jer to prije svega znači manja primanja za nju. Za razliku od mene i mnogih drugih Nijemaca, ona nema sigurnosnu mrežu ili plan B. Ona mora da zaradi novac i sigurno ne može da očekuje preveliku pomoć od porodice. Njena boravišna i radna dozvola zavise od toga da je ovdje, da može da plati kiriju i da radi,” naglašava Štefan.
Da je Ina kojim slučajem dobila otkaz ne bi imala pravo na pomoć države zbog Covid-19 pandemije. Naime, zaposleni i slobodnjaci koji su ostali bez posla, a nisu ostvarili pravo na neograničenu radnu i boravišnu dozvolu, nemaju pravo na državne korona fondove u Njemačkoj.
Teški socijalni slučajevi
Savezno ministarstvo za rad i socijalna pitanja u pisanom odgovoru za DW objašnjava da je jedina opcija za građane sa ovakvim statusom da se jave Agenciji za rad i zapošljavanje (Jobcenter): “Ukoliko strani državljani nemaju prava na beneficije predviđene Zakonom o socijalnim davanjima, kao prelazno rješenje, ukoliko je potrebno, mogu da se prijave za pomoć za teške socijalne slučajeve (Härtefallleistungen)”, piše u odgovoru ministarstva.
Na tu vrstu pomoći mogao bi uskoro da bude primoran i Aleksandar Durutović iz Novog Sada. U Berlin je došao u februaru prošle godine, a posljednjih par mjeseci radi kao vozač i razvozi novine.
“U početku ništa nismo radili, a sada je šef našao neki posao. Nas je šestoro radnika, radimo šest dana nedjeljno, pa smo odlučili da svako radi po jedan dan”, kaže Aleksandar i dodaje: “Prilično je neizvjestan moj ostanak ovdje. Nema para, nema posla, a život i dalje košta”, objašnjava za DW.
Radnici sa Balkana koji su u radnom odnosu duže od godinu dana, a nemaju neograničenu dozvolu boravka, imaju prava na naknadu za nezaposlene (Arbeitslosengeld) u trajanju od najviše dvanaest mjeseci.
Samo oni građani BiH koji imaju stalnu dozvolu boravka se mogu obratiti za pomoć
Korona pogodila i studente
Korona kriza u Njemačkoj pogodila je ne samo radnike, već i studente. Mnogi tradicionalno studentski poslovi pogođeni su još prvim ograničenjima vlade u borbi protiv pandemije.
Sarajlija Adi Hrustemović tek je završio magistarske studije glume na Pozorišnoj akademiji u Minhenu. Jedna od prvih mjera u Bavarskoj bila je zabrana okupljanja, što je za mnoga pozorišta značilo da prestanu sa izvođenjem predstava. Iako su mu neki angažmani usljed pandemije otkazani, zvanično još uvijek student, on nema pravo na državnu pomoć: “Onoliko koliko sam se informisao, ja sa svojim statusom ne ispunjavam uslove da dobijem tu vrstu pomoći, s obzirom na to da nisam državljanin i da nemam stalnu boravišnu dozvolu”, objašnjava za DW.
Studenti sa Balkana bez stalne dozvole boravka isključeni su iz državnih paketa pomoći. Nadležno ministarstvo u odgovoru za DW i njih upućuje na socijalnu pomoć za teške slučajeve, koja će im bar pokriti zdravstveno i socijalno osiguranje.
Adi je prije početka pandemije potpisao ugovor sa jednim pozorištem gdje bi trebalo da počne da radi na ljeto. Na pitanje da li se boji da se to neće desiti zbog mjera koje mogu da potraju ili budućih mjera štednje, odgovara: “Ne bojim se, jer ne znam kako se potpisani ugovor može mijenjati. Nama je došla i potvrda iz pozorišta da nema nikakvog razloga da se brinemo i da će se, kako stvari stoje, sve odvijati po planu i programu. Ali naravno, sve se može promijeniti, mada se nadam da do toga neće doći.”
Posebna pravila za ljude sa Balkana koji nemaju stalnu dozvolu boravka u Njemačkoj, bilo da su radnici, slobodnjaci ili studenti - ne postoje. Da li će preživjeti Korona-krizu zavisi isključivo od statusa koji su do sada stekli, od poslodavaca za koje rade i od toga da li će ih službenici Agencije za rad i zapošljavanje prepoznati kao teške socijalne slučajeve ili ne.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53028537' lang='bos' type='mono' source='https://www.dw.com/bs/bs/kraljica-ohrabrila-britance-u-borbi-protiv-korone/a-53028537' term='COVID'>
"Obraćam Vam se u vremenima koja donose sve više izazova", rekla je kraljica Elizabeta II u svom obraćanju britanskoj naciji u nedjelju uveče. "U vremenima u kojima se prekidaju životi u našoj zemlji; u neredu koji je nekima donio tugu, mnogima finansijske poteškoće, a svima ogromne promjene u našem svakodnevnom životu", dodala je 93-godišnja kraljica. Ona je istovremeno pozvala svoje ljude da budu istrajni i hrabri u korona-krizi. "Pobijedićemo", rekla je kraljica i dodala: "I ova pobjeda će biti pobjeda svih nas."
Kraljica se također zahvalila svim Britancima koji su ostali kod kuće kako bi zaštitili posebno ranjive grupe. "Zajedno ćemo se boriti protiv ove bolesti i želim vas uvjeriti da ćemo, ako ostanemo ujedinjeni i odlučni, prevladati i ovu krizu." U tom je kontekstu posebno pohvalila zaposlenike državne zdravstvene službe NHS i sve ostale pomagače.
Rijedak događaj
Izuzev tradicionalnog televizijskog nastupa u vrijeme Božića, Elizabeta II se rijetko direktno obraćala naciji. Slično je učinila 2002. godine kada je umrla njena majka " Queen Mum ", zatim uoči pokopa princeze Diane 1997. i tokom Zaljevskog rata 1991. godine. Govor je snimljen pod strogim mjerama opreza u dvorcu Windsor. Kraljica i njen suprug, 98-godišnji princ Philip, već su se sredinom marta pokvukli u okrilje dvorca. Par se smatra posebno ugroženim zbog COVID-19 zbog njihove starosne dobi.
Kraljica sa liderima zemalja članica NATO na samitu u Londonu 3.12.2019
Johnson u bolnici
Do sada je u Velikoj Britaniji je prema navodima londonskog Ministarstva zdravlja od infekcije korona-virusom umrlo ukupno 4934 ljudi. Gotovo 48.000 ljudi testirano je pozitivno - među njima i premijer Boris Johnson, koji je prije sedmicu i po objavio da je inficiran.
S obzirom da se simptomi zaraze korona-virusom nisu smanjivali, Johnson je prevezen u bolnicu. 55-godišnji premijer bi tamo trebao biti na ispitivanjima, saopšteno je iz britanske vlade. Pojašnjeno je da je taj korak učinjen iz predostrožnosti. Johnson je do nedavno bio u samoizolaciji.
wa/ack (dpa, afp, rtr)
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53020339' lang='bos' type='mono' source='https://www.dw.com/bs/bs/koronavirus-i-zaglavljeni-bosanci-i-hercegovci-u-njemačkoj/a-53020339' term='COVID'>
Kada je Suada početkom marta iz Tuzle krenula u posjetu rodbini u Rosenheimu, nije mogla ni zamisliti da se neće moći vratiti nakon desetak dana, koliko je planirala ostati. "Ovo je za ne povjerovati. Ovdje mi je dobro, ali bi više voljela da sam sa porodicom u Bosni. Psihički me ovo ubija"・ kroz suze priča Suada koja svakodnevno prati vijesti kako bi saznala da li ima novosti o zatvorenim granicama. Kako bi spriječila šrenje koronavirusa, Njemačka je osim u izuzetnim slučajevima, zatvorila prelazak granice sa Austrijom Francuskom, Luksemburgom, Danskom i Švajcarskom.
"20.marta sam krenula, ali sam vraćena sa austrijske granice. Udarili su mi pečat u pasoš i rekli da se vratim u Njemačku, prijavim uredu za strance i da čekam. Znam da po zakonu ovdje mogu ostati 90 dana, ali to mi nije cilj. Želim kući", kaže Suada i dodaje: "prijavila sam se Uredu za strance i to je sve što sam mogla uraditi".
Pečat u Suadinom pasošu
„Preporuka državljanima BiH   koji su trenutno u SR Njemačkoj i ne mogu se vratiti jeste da se obrate nadležnom imigracionom uredu radi regulisanja daljeg prava na boravak", poruka je Ambasadorice BiH u Njemačkoj, Jadranke Winbow.
Bezvizni režim i pasoš?
Ambasadorica navodi da se ova poruka "prije svega odnosi na državljane BiH koji u SR Njemačkoj borave po osnovu bezviznog režima i ističe im pravo na boravak do 90 dana". Ambasadorica Winbow u izjavi za DW preporučuje državljanima BiH u Njemačkoj da se striktno pridržavaju svih uputa nadležnih organa SR Njemačke, kojima je cilj sprječavanje širenja virusa COVID-19.
Koronavirus je u znatnoj mjeri otežala privatni, društveni, ekonomski i sportski život u Njemačkoj. Zbog poduzeti mjera koje je uvela Vlada u Berlinu, mnoge državne ustanove ne rade, rade skraćeno radno vrijeme ili sa klijentima komuniciraju samo putem telefona ili elektronske pošte. Suada sa početka ove priče se također javila Uredu za strance putem telefona i elektronskom poštom poslala potrebne podatke.
Međutim, šta je sa državljanima BiH kojima uskoro ističe pasoš? "Državljani Bosne i Hercegovine, kojima uskoro ističe pasoš, se trebaju obratiti Ambasadi putem telefona ili e-maila kako bi bili evidentirani i kako bi se odredio termin za podnošenje zahtjeva za izdavanje pasosa", kaže za DW ambasadorica BiH u Njemačkoj Jadranka Winbow.
Usluge  hitnog i neodložnog karaktera
Ambasadorica BiH u Njemačkoj Jadranka Winbow
Rad Ambasade u pogledu pružanja konzularnih usluga prilagođen je postojećim okolnostima, što znači da Ambasada trenutno pruža samo konzularne usluge koje su hitnog i neodložnog karaktera. „U tom pogledu, molimo državljane Bosne i Hercegovine da budu strpljivi jer trenutna primarna zadaća svih nas je očuvanje zdravlja poštivanjem smjernica o svođenju kretanja i društvenih kontakata na minimum", kaže za DW Ambasadorica Winbow.
Ambasada Bosne i Hercegovine u Berlinu i Generalni konzulati Bosne i Hercegovine u Münchenu, Frankfurtu i Stuttgartu su na raspolaganju državljanima Bosne i Hercegovine za rješavanje svih pitanja koja su u domenu rada diplomatsko konzularnih predstavništava. U tom smislu, u trenutnim okolnostima izazvanim pandemijom virusa COVID 19 uspostavljeni su i telefonski brojevi za hitne situacije, čime su Ambasada i Generalni konzulati državljanima BiH dostupni 24/7.
„Ostanite u Njemačkoj"
Lučiano Kaluža, generalni konzul BiH u Frankfurtu je putem medija, pa i onih u BiH, ali i društvenih mreža apelovao na državljane BiH da ostaju u Njemačkoj. "Glavni razlog da sačuvamo zdravlje i živote ljudi u BiH je da smanjimo putovanja", kazao je Kaluža povodom nedavnog poziva bh. državljanima širom Evrope da ne dolaze u BiH .
Lučiano Kaluža, generalni konzul BiH u Frankfurtu
Konzul Kaluža također poručuje državljnima BiH koji se trenutno nalaze u Njemačkoj i kojim se približava datum isteka turistička ili radne viza da se jave u nadležni ured za strance. "Ne smiju čekati da im prođe viza, moraju poslušati instrukcije njemačkih vlasti kako da se ponašaju", kaže Kaluža koji se u razgovoru za DW zahvaljuje  institucijama i organima SR Njemačke jer "u ovakvim okolnostima se maksimalno trude da održe profesionalan odnos prema našim državljanima".
„Apelujemo na sve naše državljane da koriste prvenstveno mail komunikaciju sa Konzulatom ukoliko ne uspiju stupiti u kontakt putem telefona jer dnevno zaprimimo nekoliko stotina poziva. U svakom slučaju, dostupni smo za sve naše državljane 24 sata dnevno", kaže za DW Generalni konzul BiH u Frankfurtu Lučiano Kaluža.
NAPOMENA:
Za sve dodatne informacije i pojašnjenja državljani Bosne i Hercegovine se mogu obratiti na dežurni broj telefona Ambasade Bosne i Hercegovine u Berlinu: +49 178 6949937 (Viber, WhatsApp) ili e-mail: konzularno@botschaftbh.de, broj telefona Generalnog konzulata Bosne i Hercegovine u Münchenu: +49899828064 ili e-mail: gco.minhen@mvp.gov.ba, broj telefona Generalnog konzulata Bosne i Hercegovine u Frankfurtu: +496990748640 ili e-mail: gco.frankfurt@mvp.gov.ba, te broj Generalnog konzulata Bosne i Hercegovine u Stuttgartu: +4971125383910 ili e-mail: gkstu@botschaftbh.de.
Čitajte nas i preko DW-aplikacije za Android
U BiH su pojedinci na početku korona-krize slavili svoje fešte ili su uz pomoć mita smještani u bolnicu. Sada je pandemija razotkrila nesposobnost i bankrot nacionalističkih elita. (31.03.2020)
Zbog pandemije koronavirusa, društveni život sveo se na društvene mreže. I tako je diljem svijeta. Ne kaska ni BiH. Četiri porodične priče, u izolaciji, ilustrira Nihad Penava, dopisnik DW-a iz Sarajeva. (31.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53015378' lang='bos' type='mono' source='https://www.dw.com/bs/bs/jesu-li-bih-hrvatska-i-srbija-spremne-za-povratak-radnika-s-privremenog-rada-u-inozemstvu/a-53015378' term='COVID'>
Riječ je uglavnom o radnicima koji su sreću u razvijenim državama Europske unije potražili u posljednje dvije-tri godine i zaposlenima u tzv. agencijama za najam radnika. Konkretnih brojki o povratku još nema, a iz osobnih svjedočanstava onih koji su još uvijek u državama u kojima su pronašli posao i novi život, može se zaključiti kako mnogi strahuju da će zbog ekonomske krize morati natrag u domovinu.
Vlasti BiH, Hrvatske i Srbije trenutačno se bave hitnim interventnim mjerama koje bi trebale ublažiti ekonomske posljedice pandemije koronavirusa po gospodarstva i građane i nitko još uvijek ne razmišlja što će biti suočimo li se s masovnijim povratkom nezaposlenih iz inozemstva. I nije problem samo u činjenici da će se povećati broj nezaposlenih nego bi i broj doznaka iz inozemstva, koje imaju značajan udio u BDP-u zemalja regije, mogao značajno pasti.
Doznake iz inozemstva imaju udio od 6,6 posto u hrvatskom BDP-u, u BiH se kreću između 11 i 13 posto, a u Srbiji dosežu čak 15 posto BDP-a.
„Većina njih neće pasti na teret državi"
Profesor beogradskog Ekonomskog fakulteta dr. Ljubodrag Savić u izjavi za Deutsche Welle ističe kako ne očekuje da će povratnici biti teret za državu jer se uglavnom vraćaju s ušteđevinom, a smatra i kako će zapadne ekonomije, kad splasne kriza zbog pandemije ponovno trebati (ne)kvalificirane radnike koji obavljaju poslove koje domicilno stanovništvo ne želi, pa će i njihove doznake iz inozemstva ponovno stizati u Srbiju.
"Svi oni se imaju pravo vratiti kućama"
„Svi su oni dobrodošli i imaju se pravo vratiti kućama. Uvjeren sam kako većina njih sigurno nekoliko mjeseci neće biti na teret državi jer imaju ušteđevine, a i očekuju kako su problemi privremeni te da će se moći vratiti u države u kojima su radili", kaže dr. Savić. Općenito, mjere koje srpska vlada poduzima kako bi se pomoglo gospodarstvu i građanima smatra dobrima, prvenstveno jer se nastoji pomoći malim i srednjim poduzećima koja kriza najteže pogađa. No, naglašava kako Vlada Srbije trenutačno mora obustaviti namjeru prodaje jedine državne banke budući da jedino putem nje može plasirati financijska sredstva prema vlastitim procjenama i željama o tome kome se i koliko snažno treba pomoći.
Očekuje se rast nezaposlenosti i socijalnih problema
Profesor sa sarajevskog Ekonomskog fakulteta dr. Fikret Čaušević masovniji povratak radnika iz BiH s privremenog rada u inozemstvu drži vrlo vjerojatnim, odnosno gotovo neizbježnim u novonastalim uvjetima radikalne borbe protiv COVID-a zatvaranjem granica i socijalnog distanciranja.
„Zastoj životnih tokova neminovno podrazumijeva veliki pad proizvodnje i posljedični veliki pad potražnje za radom. Ovaj pad proizvodnje se zasad obilježava „jakom recesijom". Međutim i nažalost, vrlo je velika vjerojatnost da će radikalno socijalno distanciranje, čak i ako bude trajalo „svega" dva do tri mjeseca, zbog efekata vremenski odloženog učinka i vrlo pesimističnih očekivanja imati za posljedicu ne samo recesiju već i depresiju. Posljedice povratka radnika u BiH, kao i u sve zemlje zapadnog Balkana, uključujući i susjednu Hrvatsku, podrazumijevaju naglu promjenu 'prioriteta problema'", ističe dr. Čaušević. Dodaje i kako se u novim okolnostima može očekivati značajniji rast nezaposlenosti i nagli rast socijalnih problema koji će, posljedično, uključiti i povratnike.
Dr. Čaušević smatra kako krizu ovakvih razmjera neće biti moguće ublažiti ni skratiti njezine odložene efekte u narednih tri do pet godina bez jako značajnog povećanja javnog duga.
Hoće li se znatnije osjetiti nedostatak doznaka iz inozemstva?
„Od izuzetnog značaja bi bilo da MMF i vodeće EU ekonomije osnuju Stabilizacijski investicijski fond za BiH (a poželjno i za sve zemlje zapadnog Balkana). Raspodjelu sredstava po osnovu prodaje državnih obveznica entiteti mogu izvršiti na osnovu istih „ključeva" koje su utvrdili za raspodjelu indirektnih poreza", predlaže Čaušević i naglašava kako je bez takvih ili sličnih sistemskih mjera anticiklično djelovanje vrlo teško. Bez primjene takvih mjera gotovo da je nemoguće izbjeći dugotrajnu recesiju odnosno depresiju, i posljedične velike socijalne probleme uz koje se nužno pojavljuju i problemi vezani za „plodno tlo" za razvoj totalitarizama različitih provenijencija, zaključuje dr. Čaušević.
Velika je vjerojatnost da će se mnogi vratiti
Šefica hrvatskog Ekonomskog insitituta dr. Maruška Vizek, koja je ovih dana privukla pozornost javnosti predstavljanjem 16 antikriznih mjera koje bi trebala donijeti vlada Andreja Plenkovića za spas gospodarstva, u ovoj fazi još ne očekuje značajniji povratak hrvatskih radnika koji trenutačno rade i žive u drugim zemljama Unije.
Međutim, potraje li kriza dulje od nekoliko mjeseci i što kriza bude dulje trajala, smatra da bi veći broj ljudi mogao biti sklon povratku u zemlju. Iako doznake iz inozemstva imaju značajan udio u hrvatskom BDP-u, Vizek naglašava kako „sama fluktuacija doznaka od radnika na privremenom radu u inozemstvu nije varijabla koja je pod kontrolom nositelja ekonomskih politika" te da ima utjecaj na gospodarstvo neovisno o mjerama koje nositelji politika poduzimaju kako bi se ublažili učinci recesije.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53015424' lang='bos' type='mono' source='https://www.dw.com/bs/bs/borba-za-nabolji-korona-app/a-53015424' term='COVID'>
Mathias Reidel je stalno zaposlen u industriji softwera. Od prije nešto više od sedmicu on radi i volonterski. Često i do kasno u noć on skupa sa svojim bivšim kolegom radi na aplikaciji za mobilni telefon koja bi trebala pomoći prikupljanju više informacija o širenju korone. "Bilo je noći kada smo ujutro u šest sati rekli: 'Idemo na spavanje', ali onda je uskoro počinjao naš normalni posao", kaže Reidel.
Jedna verzija Covid-19 radara je već online. Koristeći ovaj app osobe koje su inficirane koronom mogu dobrovoljno obilježiti svoje mjesto boravka. Aplikacija tada u realnom vremenu pokazuje u kojem gradu, u kojoj četvrti i čak i u kojoj ulici ima posebno veliki broj slučajeva zaraženih. „Mi pretpostavljamo da u Njemačkoj postoje regioni u kojima postoji manji rizik od opasnosti", kaže Reidel.
Tamo aplikacija treba pomoći donositeljima odluka kada je riječ o tome da se javni život i ekonomija ponovo počnu polako pokretati. Određivanje lokacije, kako kaže Reidel, se međutim ne odnosi na pojedince. „I u kriznim vremenima smo obavezni stvari, koje smo ostvarili u demokraciji, ne baciti kroz prozor", kaže Reidel.
Mathias Reidel danonoćno razvija aplikaciju za smartphone koja treba pomoći u borbi za smanjenje posljedica korona krize
Zaštita podataka na oku
Programeri vode računa o strogoj zaštiti podataka u Njemačkoj. Jer širom svijeta u međuvremenu postoji više aplikacija koje u borbi protiv virusa korona koji sigurnost podataka pojedinaca podčinjavaju zaštiti društva. U Južnoj Koreji vlada prikuplja informacije o nadzornim kamerama, lokacijama mobilnih telefona i kreditnim karticama kako bi slijedila lanac zaraze – slična je i situacija u Kini. U Izraelu – tako piše Economist – se tajna služba za unutarnja pitanja priključila na mobilne telefone inficiranih kako bi kontrolirala njihovu lokaciju.
I u Njemačkoj se trenutno odvija debata o smislu i svrsi, granicama i opasnostima korona-tragača. Kao konsenzus u međuvremenu važi sljedeće: korona app ne smije biti prisila i podaci moraju ostati anonimni. To se odnosi i na njegov smartphone program, kaže Mathias Reidel. Zbog zaštite podataka je on, kako kaže, stalno u kontaktu sa vlastima.
Europska inicijativa kao favorit
Trenutno za aplikaciju koja ima najviše šansi da postane zvanični korona app slovi jedan europski zajednički projekt koji bi trebao nastati uz pomoć bluetooth tehnologije. Oko 130 naučnika je u međuvremenu angažirano na ovom projektu koji nosi naziv „Pan European Privacy-Protecting Proximity Tracing" (PEPP-TP). Za Njemačku je zadužen Heinrich-Herz-Institut. „Mi Europljani moramo naći naš odgovor za rješenje ove krize", kaže direktor Instituta Thomas Wiegand. Sada je to rješenje na stolu.
Ta aplikacija omogućava, između ostalog, da u slučaju da je neko infirciran ta informacija bude proslijeđena svim drugima koji su s njim u kontaktu ili su to bili – bez navođenja imena inficiranog ili mjesta sastanka sa njim. Svi, koji su informirani, potom mogu odlučiti da li će se testirati ili će dragovoljno otići u karantin.
Thomas Wiegand:„Mi Europljani moramo naći naš odgovor za rješenje ove krize"
Nedostaje odobrenje politike
Slično funkcionira i uspješni „Trace-Together" app iz Singapura. No u europskoj inicijativi se svjesno distanciraju od toga. Mobilni telefoni se – za razliku od aplikacije „Trace Together" - ne povezuju, objašnjava Wiegend princip europske aplikacije. U Singapuru se osim toga morao dati broj telefona.
Već nakon Uskrsa bi se moglo početi sa korištenjem aplikacije u Njemačkoj. „Ako to politika želi", kaže Thomas Wiegend oprezno. Jer diskusija nije okončana. Dok njemačka kancelarka Angela Merke kaže da preporučuje jednu takvu aplikaciju, ministrica pravosuđa Christine Lambrecht je oprezna: Mora se pogledati svaki detalj gotove aplikacije. Vrag, poznato je, leži u detaljima. Wiegend kaže da se nada da će vodeći njemački institut za borbu protiv epidemije Robert Koch Institut uvesti PEPP-PT sistem u okviru svoje vlastite aplikacije na njemačko tržište.
Osim Reidela i Weigenda i brojni drugi rade na korona aplikaciji. Reidel međutim kaže da nema puno smisla ako se odjenom pojavi četiri ili pet aplikacija koje služe istoj svrsi.
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53004416' lang='bos' type='mono' source='https://www.dw.com/bs/bs/nato-kao-pomagač-u-krizi/a-53004416' term='COVID'>
Solidarnost NATO-a je trenutno vrlo tražena”, kaže njemački ministar vanjskih poslova Heiko Maas. On i njegove kolege su prvi put održale virtualni samit NATO-a – preko sigurne veze, kako se naglašava. Civilna tema prevladavanja koronakrize je bila u središtu diskusije. “NATO se može prilagoditi okolnostima nastalim krizom Covid-a”, obećao je generalni tajnik Jens Stoltenberg. Tako mnogo jedinstva dugo nije bilo u redovima Zapadne vojne alijanse.
Zračni transport i medicinska oprema
NATO je osnovan s ciljem prevazilaženja kriza”, objasnio je Stoltenberg novopronađenu dodatnu ulogu vojnog saveza. Zbog toga je, kako je dalje rekao, glavni komandant Saveza u Europi, Tod Wolters, zadužen da koordinira nove ponude pomoći, da prepozna koje sposobnosti se još mogu koristiti kako bi se ubrzala učinkovitost podrške.
Već sada NATO dobija mnoštvo upita, primjerice iz Španjolske, Italije, Crne Gore, Ukrajine, Moldavije i drugih zemalja, izvijestio je Savez. Prije svega je riječ o zračnom prevozu. Tako je primjerice Rumunija koristila vojni transporter kako bi dovezla medicinski materijal iz Južne Koreje i Kine. U vremenima, kada civilno zrakoplovstvo miruje, NATO može pomoći – prije svega jer ima na raspolaganju širokotrupne zrakoplove. Primjerice turskim transportnim avionom prebačeni su teško bolesni iz Italije. U ograničenoj mjeri članice NATO-a raspolažu i medicinskom opremom, koja bi mogla biti stavljena na raspolaganje, saznaje se u Briselu. General Wolters sada treba ispitati da li još negdje postoje neiskorišteni resursi.
Godinama se u Savezu diskutira o poboljšanju otpornosti na krize, kaže Jens Stoltenberg. Prevladavanje korona-kriza je sada civilna zadaća kakva do sada u ovoliko mjeri nije zabilježena. Iz toga se, kako je rekao Stoltenberg, treba učiti za budućnost, kako bi se koordiniralo još brže i postojeće sposobnosti optimalno iskoristile. Već sredinom aprila ministri odbrane zemalja članica NATO-a žele dati ocjenu dosadašnje borbe protiv Covid-a 19.
Unatoč zdravstvenoj krizi ne postoji sigurnosna kriza
Moramo se pobrinuti za to da zdravstvena kriza ne postane sigurnosna kriza”, rekao je Stoltenberg. U konačnici, kako je dalje rekao, osnovna zadaća NATO-a je štititi svoje saveznike. Baltičke države su već zabrinute da li će primjerice korona kriza otvoriti vrata ruskim napadima. Primijećeni su nenajavljeni ruski manevri, rekao je Stoltenberg i najavio pojačano prisustvo flote u Sjevernom moru. “Promatramo taj razvoj, ali NATO ostaje spreman na djelovanje, zračni nadzor funkcionira, ‘Battle Groups' su u stanju borbene gotovosti”, rekao je Stoltenberg. Doduše postoje, rekao je on, pojedinačne infekcije i među personalom NATO-a, ali sveukupno to ne utiče na djelovanje Saveza.
Novi propagandni rat
Proteklih sedmica je postalo jasno da Rusija i Kina koriste globalnu korona krizu za svojevrsnu propagandnu kampanju na Zapadu. “U principu je dobrodošlo kada zemlje jedna drugu pomažu i mi smo poslali humanitarnu pomoć u Vuhan”, kaže ministar vanjskih poslova Njemačke Heiko Maas. Ono, na što on međutim upozorava i što zabrinjava NATO jest "kada zemlje propagandistički  koriste ovu situaciju kako bi se prikazale u boljem svjetlu”.
To se odnosi na djelomično neprikladne isporuke pomoći iz Kine i Rusije koje su stigle u Španjolsku ili Italiju. I ako je kampanja dezinformacija upravljana od strane država, onda joj treba suprotstaviti činjenice, kaže njemački ministar vanjskih poslova.
No jasno je da brojni u Savezu strahuju da je proteklih sedmica u geostrateškom sukobu teren prepušten Rusiji kao i Kini.
Bivši američki komandant za Europu, general Ben Hodges, je to jasno formulirao: Na to se mora gledati kao na natjecanje na području informacija. “Kinezi i Rusi – i jedni i drugi sa tim smiješnim uvjeravanjima da im je Italija važna - "pomažu” tako što tamo šalju jedinicu za hemijsku dekontaminaciju. Kakav vic!”, rekao je Hodges. No to je, kako kaže, bilo svuda u vijestima i tako su oni u prednosti. Sada se, kako je dalje rekao, na primjeru EU vidi što se zaista radi. Palete sa opremom i neupotrebljive maske koje su morale biti vraćene, dodao je govoreći o Rusiji i Kini. “No oni to vide kao informacijsku kampanju, a mi ne. Ovdje se moramo aktivirati”, rekao je general odražavajući mišljenje većine saveznika NATO-a.
Ostali problemi
Ministri vanjskih poslova su diskutirali i o teškom stanju u Afganistanu. Čak je i Stoltenberg, inače politički suzdržan, jasno je izrazio sumnju u mirovni proces na Hindukušu. Smanjenje trupa NATO-a do ljeta na 12 000 vojnika će se događati samo paralelno sa političkim napretkom u zemlji, rekao je generalni tajnik s obzirom na krvave terorističke napade primjerice na sikhsku zajednicu u Kabulu. Moraju, kako je rekao, biti stvarni pregovori, talibani se moraju zaista angažirati, a Afganistanci željeti sklopiti međusobni mir. Kolike su šanse za to zaista o tome se od zvaničnika NATO-a nije moglo čuti. Niko ne želi sukob sa SAD-om.
Ono o čemu se sada ne razgovara jest dugogodišnji sukob oko dva procenta izdvajanja za Savez iz budžeta svake od članica. Možemo se sjetiti izljeva bijesa američkog predsjednika Donalda Trumpa zbog čega je skoro želio upropastiti Samit NATO-a u Briselu. No NATO je sada zakupljen korona krizom i ekonomska kriza koja će rezultirati iz toga nekim zemljama članicama, koje ne ispunjavaju ovaj cil  poput Njemačke, u ovome čak dobro dođe.
Dva procenta, koja bi svaka zemlja NATO-a trebala izdvojiti za odbranu, obračunava se naime na osnovu ekonomskog učinka (bruto društvenog proizvoda) , a on bi u ovoj, možda i narednoj godini mogao naglo pasti. "Mi smo privrženi ciljevima izdvajanja”, rekao je u vezi s tim njemački ministar vanjskih poslova Heiko Maas. Njemačka vlada je dugo vremena bila izložena bijesu Donalda Trumpa zbog ovog pitanja. Do 2030. godine želimo biti na nivou od 1,5 posto izdvajanja, zaključeno je neformalno u Berlinu. Ovaj cilj u vremenu korone bi se mogao lako postići.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52989001' lang='bos' type='mono' source='https://www.dw.com/bs/bs/korona-hoće-li-turska-postati-nova-italija/a-52989001' term='COVID'>
Popis iz službenog registra umrlih grada Istanbula je kružio nekoliko sati društvenim mrežama i medijima na Internetu prije nego što je pristup blokiran. Na tom spisku su bili navedeni smrtni slučajevi od dana ranije - zajedno s imenima umrlih, datumom rođenja i uzrokom smrti od ukupno 255 osoba. COVID-19 je 20 puta naveden kao uzrok smrti. Turski ministar zdravstva je bio primoran objasniti što se dogodilo, jer je istog dana, 28. ožujka, njegovo ministarstvo objavilo tek 16 smrtnih slučajeva od posljedica infekcije koronavirusom – u čitavoj Turskoj. Prvo objašnjenje ministra je glasilo da je, izgleda, još četvero ljudi umrlo nakon što je on objavio brojke. Bilo je potrebno da prođe dan i pol dok istanbulska uprava grobljima nije priznala grešku s njihove strane. Ministar je u pravu, moglo se čuti iz te uprave.
Sumnja i nepovjerenje u informacije vlasti, međutim, ostaju. Sumnjičav je i zamjenik turske liječničke komore Ali Cerkezoglu. On kaže da „brojkama moramo vjerovati, ali ih ne moramo prihvatiti, moramo ih preispitati. Jer ako odgovorni u jednoj zemlji ne provode dovoljno testova, onda se mora diskutirati o tome jesu li to stvarni brojevi u ovoj zemlji."
Mislili da virus neće pogoditi Tursku
Cerkezoglu se dotiče senzibilne teme. Relativno mali broj zaraženih bi mogao imati veze s malim brojem provedenih testiranja, kaže on. Od izbijanja epidemije COVID-19 do proteklog vikenda je u Turskoj testirano manje od 50.000 ljudi – toliko se Njemačkoj testira samo u jednom danu. Neki stručnjaci polaze od toga da je broj nepoznatih slučajeva u Turskoj 50 puta veći. Ali čak ni na službene brojke vlada nije bila dovoljno pripremljena, kaže Ömer Faruk Gergerlioglu, liječnik i parlamentarni zastupnik oporbenog HDP-a. „Ministarstva su se pravili kao da virus neće pogoditi Tursku. Ali Turska je zemlja koja ima intenzivni trgovinski i putnički promet s Kinom. A kad je virus bio došao do Irana, bilo je jasno da će doći i u Tursku", ističe Gergerlioglu.
Dezinfekcija Istanbula
U međuvremenu su škole, sveučilišta i većina trgovina zatvoreni. Ljude se poziva da ne napuštaju svoje kuće i stanove. Svi inozemni letovi su otkazani. Putovanja unutar zemlje su moguća samo uz odobrenje. Vlasti su u karantenu stavile oko 40 općina. To je, međutim, jedina informacija o tome koje su regije posebno pogođene. Aliju Cerkezoglu iz liječničke komore to nije dovoljno. „Želimo da se javnost transparentno informira. Ne samo novim brojkama svaku večer o tome koliko ih je umrlo, koliko je stacionirano. Mora se navesti više detalja, pri čemu se imena pacijenata svakako trebaju držati u tajnosti. Turska ima problem s transparentnošću. Kad je korona u pitanju, ali i kad je svaka druga tema u pitanju", kritizira ovaj liječnik.
Njegov kolega i političar Gergerlioglu upozorava na još jedna mogući problem: situaciju u zatvorima. Navodi da je opasnost od zaraze u pretrpanim zatvorima velika. Ministar pravosuđa Abdulhamit Gül, međutim, smiruje: „Ukoliko dođe do zdravstvenih problema, zatvorenici će se odmah transportirati u bolnice. Tek nakon ozdravljenja će ih se vratiti u zatvore. Nakon toga će ih se 14 dana izolirati dok se ponovno ne vrate u svoje ćelije."
Mnogi zbog svog mišljenja u zatvoru
Vlada ipak planira provesti izmjene Kaznenog zakona koje bi omogućile da oko 300.000 zatvorenika bude pušteno na slobodu. Udruženja žena strahuju da bi od toga mogli profitirati i počinitelji seksualnih delikata. Vlada umiruje navodeći da je prijedlog zakona još u fazi glasovanja, ali da će ubojice i osuđenici zbog seksualnih zločina i terorizma ostati iza rešetaka. Odvjetnik i novinar Gökcer Tahincioglu strahuje da bi vlada mogla koristiti korona-krizu kako bi na slobodu pustila one koji su joj bliski, a omražene kritičare i dalje izložila korona-opasnosti u zatvorima, primjerice navodne teroriste. „Kod tih ljudi govorimo uglavnom o osobama koje nisu sudjelovale u oružanim akcijama niti imaju izravne veze s terorističkim organizacijama", objašnjava ovaj novinar i dodaje da su mnogi završili u zatvoru zbog svoga mišljenja, „primjerice mnogi pisci, novinari i političari".
Među njima su i liječnici i drugo medicinsko osoblje – ljudi koji će Turskoj u narednim tjednima najvjerojatnije više biti potrebni nego ikad ranije.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52970475' lang='bos' type='mono' source='https://www.dw.com/bs/bs/dezinformacije-i-propaganda-u-doba-korone/a-52970475' term='COVID'>
Čovječanstvo se nalazi u ratu, to državne vođe uvijek iznova ističu. U ratu protiv nevidljivog, a ipak moćnog neprijatelja koji je tek desetine tisućinki milimetara velik. Ali iako je koronavirus pretumbao životne navike milijardi ljudi, uključujući dosad neviđena ograničavanja sloboda i prava kretanja, gospodarstva i javnog života, postojeće političke antagonizme u svijetu bolest Covid-19 nije stavila izvan snage.
Napetosti između SAD-a i Kine, različiti interesi Zapada i Rusije, stalne krize na Bliskom istoku – sve to je u pandemiji pronašlo samo još jedno drugo bojište u informacijskom ratu koji se već dugo vodi. A taj rat se vodi utoliko žešće, jer u ovim vremenim mnogi ljudi moraju ostati kod kuće i tamo puno vremena provode u socijalnim mrežama. Već 2. veljače je Svjetska zdravstvena organizacija (WHO) govorila o masivnoj „infodemiji“. Prekomjernost informacija – pravih i lažnih – ljudima otežava da pronađu kredibilne izvore informacija. Na Konferenciji o sigurnosti u Münchenu sredinom veljače je generalni direktor WHO-a Tadros Adhanom Ghebreyesus kazao: „Lažne vijesti se šire brže i lakše nego virus – i isto toliko su opasne. Od tada se stanje nije poboljšalo.
Ruske dezinformacije
22. siječnja se u magazinu „Sputnik News“ moglo pročitati da su virus kreirali ljudi, da je to oružje koje je napravio NATO. To je bila prva lažna informacija o koronavirusu iz ruskih izvora koju je registrirala služba EuvsDisinfo. Taj projekt koji se realizira u Europskoj službi za vanjsko djelovanje od 2015. godine promatra ruske dezinformacijske kampanje na 15 jezika.
Lažna vijest o kreiranju koronavirusa u laboratorijima u SAD-u, primjerice, proširenja je, između ostalog, od strane arapske službe Sputnika, pišu ti europski analitičari. Brojne arapske web-stranice su preuzele navodnu vijest, među njima i jedna lažirana BBC-stranica. Stručnjaci u EuvsDisinfo promatraju stalni priljev dezinformacija iz ruskih ili medija bliskih Kremlju. Te lažne vijesti se plasiraju uvijek po istom kalupu: Pentagon je kriv; vladajuće elite se kriju iza korone; američka hegemonija se treba tako osigurati; novi tiranijski svjetski poredak je cilj.
Pokrenuta je i lažna BBC stranica
U jednom EU-dokumentu u koji ima uvid novinska agencija Reuters je riječ o sveobuhvatnoj dezinformacijskoj kampanji. Navodi se kako Rusija želi pojačati djelovanje koronavirusa, stvoriti paniku i posijati sumnju. Optužbe koje je Moskva odmah demantirala. Mediji bliski Kremlju pritom šire oprečne teorije. Jedanput je pandemija prijevara, drugi put se crtaju apokaliptični scenariji o raspadu Šengenskog sustava, raspadu NATO-a ili kolapsu baltičkih država. U jednoj krizi u kojoj su važni povjerenje i kooperacija, glasi zaključak EuvsDisinfo-stručnjaka, dezinformacijske mašinerija Kremlja nastoji potkopati solidarnost.
Diplomatska prišaptavanja
U SAD-u postoji pandan EuvsDisinfo-u. Global Engagement Center (GEC) radi u sklopu ministarstva vanjskih poslova SAD-a te se, pored ruskih dezinformacija, bavi i lažnim vijestima i propagandom iz kineskih, iranskih i islamističkih izvora. Proteklog petka se posebna izaslanica GEC-a Lea Gabrielle javila putem videa. Bivša CIA-ina agentica je opisala „ekosustav“ u kojemu se, kako je kazala, ruske, kineske i iranske lažne vijesti međusobno jačaju. Kad, na primjer, ruske platforme prošire jednu lažnu vijest, nju često prenesu kineski mediji, kaže Gabrielle, a to se opet u Rusiji retweeta na taj način kao da to dolazi izravno iz Kine.
Jedan primjer igre lažne vijesti preko više kanala su tweetove jednog kineskog diplomata sredinom ožujka. 12. ožujka je Yahoo Lijian tako napisao da se koronavirus pojavio u jesen 2019. u SAD-u te zahtijeva informacije o „nultom pacijentu“. Dan nakon toga je glasnogovornik pekingškog ministarstva vanjskih poslova na svom profilu postavio jedan članak Global Researcha s uputom o tome da se taj članak dalje dijeli. Ta web-stranica koja u kanadskom Montrealu ima svoje sjedište se predstavlja kao Think-Thank, ali uglavnom širi teorije zavjere. U ovom slučaju: koronavirus je navodno od strane američkih sudionika Svjetskih vojnih igara proteklog listopada uvezen u Kinu.
Vrtuljak lažnih vijesti
Taj članak Global Researcha se opet oslanja na jedan članak „Global Timesa“ iz Kine. Taj „borbeni list“ kineske Komunističke partije na engleskom jeziku se opet oslanja na informacije kineskih znanstvenika. A kad te informacije zatim stranputicama dođu do zapadnih izvora – u ovom slučaju do Global Researcha – koji ih šire, onda one zvuče i znatno kredibilnije.
Donald Trump, predsjednik SAD-a
Nekolicina kineskih veleposlanstava u čitavom svijetu su proširile tweet Zhao Lijiana. Na koncu je on imao oko 12.000 retweetova i više od 20.000 lajkova. U međuvremenu je kineska propaganda navodno okrenula u drugom smjeru, kako promatra GEC. Sada se Sjedinjene Američke Države više ne ističu kao uzročnik virusa, navodi GEC. Umjesto toga se sada u središte pozornosti stavlja uspjeh kineskih vlasti u suzbijanju virusa, a SAD se kritizira zbog toga što stigmatiziraju Kinu kao ishodište virusa.
Korona- ili Kina-virus?
U Washingtonu predsjedniku Donaldu Trumpu je stalo do toga da koronavirus naziva „Kina-virusom“. Njegov ministar vanjskih poslova Mike Pompeo smatra zemljopisno preciznijim izraz „Wuhan-virus“. Protekle srijede je propao zajednički dogovor sedam najvažnijih industrijskih zemalja svijeta o nazivu virusa. U video-konferenciji ministara vanjskih poslova G7-zemalja su Sjedinjene Američke Države htjele istaknuti kinesko podrijetlo virusa – za razliku od Europljana. Ministar vanjskih poslova SAD-a Mike Pompeo je Kini predbacio da za sebe zadržava informacije o virusu i da je svjesno širila lažne informacije o izvoru pandemije. „Oni su bili prva zemlja koja je znala za rizike tog virusa za svijet, a prosljeđivanje tih informacija su opetovano odgađali“, kazao je Pompeo. Osim toga se ministar Pompeo žalio na to da su visoki čelnici Partije širili „ludo blebetanje“ o tome kako je SAD virus unio u Kinu.
Međusobno okrivljavanje
Zasigurno bi američke žalbe o kineskim pokušajima zataškavanje na početku korona-epidemije bile uvjerljivije da Trumpova administracija i sama nije tjednima umanjivala opasnosti od virusa. Osim toga, i visokorangirani republikanci su širili teorije zavjere putem televizije. Na primjer u veljači je republikanski senator Tom Colton na kanalu Fox insinuirao da je jedan biološki laboratorij u Wuhanu izvor pandemije.
Posebno tragično postaje kad teorije zavjere rezultiraju sasvim realnim posljedicama. Tako je glavni vjerski vođa Irana Ali Hamanei u jednom govoru naciji kazao kako je Covid-19 biološko oružje Amerikanaca te grubo odbio američku ponudu za pomoć. „Nitko vam ne vjeruje“, poručio je ajatolah vladi SAD-a. Čak i nevladina organizacija Liječnici bez granica je morala neodrađenog posla napustiti Isfahan skupa s pomoćnom bolnicom za 50 pacijenata. Tvrdolinijaši su navodno bili protiv angažmana Liječnika bez granica zato što su ti liječnici, kako su naveli, zapadni špijuni. Tu procjenu će neki Iranci vjerojatno platiti vlastitim životom.
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_52983513' lang='bos' type='mono' source='https://www.dw.com/bs/bs/život-s-koronom-u-njemačkoj-kojim-informacijama-vjerovati/a-52983513' term='COVID'>
Strah je uvijek plodno tlo za širenje dezinformacija. A koronavirus je sve nas na neki način zarazio – strahom. Strahom da ćemo mi ili naši najmiliji oboljeti, možda završiti na respiratoru, a možda i umrijeti, strahom da ćemo ostati bez posla, strahom da će ova kriza iz temelja promijeniti naš život i da se on dugo više neće moći vratiti u normalu. Sve su to vrlo opravdani strahovi i zato je opravdano da čeznemo za informacijama koje bi nas mogle umiriti – ili barem nam objasniti što se oko nas događa.
Svakoga dana - aprililili
Kada se ova kriza zahuktala, preko WhatsAppa sam i ja dobila – i to od jedne svoje kolegice – poruku koja, navodno, potječe iz Bolnice Stanford. U njoj su stajale upute kako napraviti test na koronu u kućnoj radinosti. Tvrdi se kako je ovaj test baziran na iskustvima tajvanskih stručnjaka i kako ga trebamo raditi svako jutro: duboko udahnuti i zadržati dah dulje od 10 sekundi. Ako nam to uspije bez kašljanja, piše u poruci, onda nismo zaraženi koronavirusom.
U istoj poruci je tako stajalo kako japanski liječnici koji imaju iskustva s liječenjem Covida-19 savjetuju „da pazimo da nam usta i grlo uvijek budu vlažni". Nekoliko gutljaja vode svakih 15 minuta, sugerira se, može spriječiti da se zarazimo koronavirusom jer će tekućinom koju uzimamo virus biti „ispran" i transportiran u želudac gdje će ga kiselina ubiti. Te upute su bile toliko smiješne da mi se činilo da je jasno kao dan da nemaju veze s istinom. A ipak su ih ljudi dijelili dalje.
Istina, poluistina ili neistina?
Na radiju sam kasnije čula da ova poruka kruži po cijeloj Njemačkoj uz upozorenje stručnjaka da se radi o fake newsu. Baš kao i kod audio-zapisa koji sam koji dan kasnije također i sama dobila od jedne druge osobe preko istog tog WhatsAppa i u kojemu jedna žena, prilično uvjerljivo, govori o svojoj prijateljici, liječnici u bečkoj Sveučilišnoj klinici, koja joj je rekla kako Ibuprofen ne bi trebalo uzimati u slučaju zaraze Covidom-19 jer su iskustva pokazala da on rapidno pogoršava stanje pacijenata. Sveučilična klinika u Beču je odmah demantirala ovu priču i okarakterizirala je kao fake news, ali je francuski ministar zdravstva u isto vrijeme zatvitao nešto slično,a i Svjetska zdravstvena organizacija (WHO) je isprva izdala slično upozorenje da bi ga nekoliko dana kasnije povukla. I sad ti budi pametan!
Pojavila se lažna informacija da Ibuprofen rapidno pogoršava stanje pacijenta
Kad sam ja prvi put dobila audio-poruku s ovim upozorenjem, odmah sam je izbrisala i svrstala u kategoriju fake newsa. Onda me Tweet francuskog ministra, a još više prvo priopćenje WHO-a, pokolebalo. I kako nemam paracetamola u kući, otišla sam u ljekarnu kupiti jedno pakovanje – za svaki slučaj. Apotekarka mi je također rekla da je „trenutno bolje uzimati Paracetamol nego Ibuprofen kod simptoma sličnima onima tipičnima za Covid-19". Je li, dakle, priča o Ibuprofenu ono što se može svrstati u kategoriju „poluistina"? I je li „poluistina" zapravo uvijek neistina?
Štite li maske od korone ili ne?
Vjerujem da se s ovakvim dilemama i pitanjima susrećemo svi mi ovih posljednjih tjedana. I tu one ne prestaju. Ja sa svojim kolegama, prijateljima, stručnjacima na različitim područjima, stalno raspravljam o tome: koliko možemo vjerovati onome što nam političari govore? Koliko možemo vjerovati znanstvenicima?
Do prije nekoliko dana su nam u Njemačkoj govorili da nas maske ne štite od korone. U azijskim zemljama pogođenima koronom građani, međutim, puno više nose maske nego ovdje – ja mogu govoriti samo o Bonnu – u druge njemačke gradove trenutno, s dobrim razlogom, ne putujem. Sada se ta retorika mijenja. Maske, kažu i ovdje, ipak pomažu u zaštiti od koronavirusa.
U Austriji od idućeg ponedjeljka svi kupci u supermarketima moraju imati maske. Imaju li austrijski političari – i austrijski znanstvenici – neka drugačija saznanja o koroni, saznanja koja njemački političari i njemački znanstvenici nemaju? I ako je tako, zašto je tako – i jedna i druga zemlja su članice Europske unije, susjede, surađuju dobro na svim planovima? Nije li logično da nam se nameće pitanje: jesu li nam u Njemačkoj govorili da nas maske ne štite zato što ih u Njemačkoj nema dovoljno?
Različite informacije o tome štite li maske od zaraze ili ne
Nepouzdane brojke
Stalno do nas dopiru različite brojke o broju zaraženih i broju umrlih u istoj zemlji. Kako je to moguće? Stručnjaci objašnjavaju da to ima veze s izvorima i brzinom obrade podataka. Ugledno Sveučilište John Hopkins izrađuje svoje statistike skupljajući i obrađujući podatke i puno brže nego, recimo, njemački Institut Roberta Kocha koji – kada izrađuje tabele i grafike za Njemačku – čeka službene izvještaje saveznih pokrajina. Shodno tome i mediji objavljuju različlite informacije – ovisno koje statistike koriste.
U intervjuu koji je dao Spiegelu ugledni njemački stručnjak za medicinsku statistiku profesor na Medicinskom fakultetu u Freiburgu Gerd Antes govori kako su brojke o zarazi koronavirusom „potpuno nepouzdane". To objašnjava činjenicom da one ovise uvijek o tome tko se i kako testira. Što se više testira, kaže, detektira se i više zaraženih. Ali to nam još uvijek ne daje informaciju koliki se postotak stanovništva zarazio. Odgovor na to pitanje bi nam, argumentira, dalo redovito, možda čak tjedno, testiranje reprezentativnog uzorka stanovništva na koronavirus – dakle, svih, a ne samo onih sa simptomima ili onih koji su bili u „kriznim" regijama. Rezultati takvog testiranja bi bili dobra znanstvena podloga za donošenje političkih odluka. Ali to je, zaključuje, skupo i zahtijeva velike ljudske resurse pa je trenutno potpuno nerealistično.
Kako donositi odluke bez pouzdanih statistika?
Slično nepouzdane su i statistike o mrtvima, kaže Gerd Antes. „Trenutno se svaki mrtvi koji se dovodi u vezu s koronavirusom registrira kao žrtva korone". Ali istina je, ukazuje, puno kompleksnija jer bi mnogi od njih bili umrli, nešto kasnije, i bez korone. Daje tako jedan konkretan primjer osobe koja ima teško srčano oboljenje. Ako se ona zarazi koronavirusom i umre, je li uzrok smrti bilo bolesno srce ili virus?
Koliko je zaraženih osoba stvarno umrlo od Covida-19, a koliko od drugih kroničnih bolesti
Kako na temelju nepouzdanih brojki donositi utemeljene odluke, učinkovite strategije? Tko može preuzeti odgovornost za njih? Političari moraju. I ne bih htjela biti u njihovoj koži. Jer svaka odluka može biti kriva. Političari nisu bogovi. A nisu to ni virolozi u koje se ovih dana gleda kao u bogove. U njemačkog virologa Christiana Drostena iz berlinske bolnice Charité kao u najvećega. On se smatra neprikosnovenim stručnjakom, savjetuje njemačku vladu i stalno ga pozivaju u televizijske emisije na temu korone. Ali ni Drosten nije bog. A od njega se to očekuje. Nakon što je dobio jedno pismo ispunjeno mržnjom u kojemu ga optužuju za smrt hesenskog ministra financija Thomasa Schäfera najavio je da će se potpuno povući iz medija. „Meni sve ovo ne treba", rekao je.
Ako bi svi šutjeli, tko bi nam odgovorio na pitanja?
Jedan drugi ugledni znanstvenik iz think tanka 2b AHEAD odlučio se za šutnju. Sven Gabor Jansky, istraživač čiji je zadatak na znastvenoj osnovi izrađivati realistične scenarije za budućnost je, kaže, odbio sve pozive za sudjelovanje u tv-emisijama, jer odgovore na pitanja koja bi mu postavili nema.
Ali je li šutnja alternativa? Bismo li bili zadovoljniji, mirniji kada bi ljudi umirali, a mi na naša pitanja kao odgovor dobili – šutnju? Možda je ipak bolje rješenje da prihvatimo da nam jednu, jedinu i apsolutnu istinu nitko ne može reći jer je jednostavno – nitko ne zna. I da se pomirimo s time da ćemo morati u ovoj krizi s puno strpljenja stvarati „istinitu" sliku koju ćemo sami sastaviti od stotina, tisuća malih kockica.
Čitajte nas i preko DW-aplikacije za Android
U mnogim njemačkim pogonima je proizvodnja stala. Brojne branše su snažno pogođene krizom. Koronavirus je zarazio i snažni organizam njemačkog gospodarstva. Ali ima još branši koje joj prkose. (31.03.2020)
11 milijuna djece u Njemačkoj već dva tjedna zbog korone ne ide u školu. I još se ne zna kada će redovna nastava ponovno početi. Ali ova izvanredna situacija posebno pogađa maturante. Njih najviše muči neizvjesnost. (30.03.2020)
Njemačka je tek na početku epidemije, tvrdi direktor Instituta Robert Koch. Pritom smo blizu 45 tisuća zaraženih. Službeno. Nitko ne zna kolika je neslužbena brojka. Što nam govore iskustva iz našeg okruženja? (27.03.2020)
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
Iz njemačkih bolnica se kradu dezinfekcijska sredstva i zaštitne maske, ljudi su „tankih živaca“. S druge strane se organiziraju raznorazne akcije solidarnosti, poziva se na ljudskije međusobno ophođenje i zajedništvo. (25.03.2020)
Otkazani letovi, zatvorene granice, putnici u karanteni - nikada nije bilo manje atraktivno i seksi putovati nego u doba korone. Virus je smrtno zarazio turizam. I ugrozio egzistenciju svih onih koji od njega žive. (24.03.2020)
Angela Merkel je u karanteni. Mi kao (zdravi) građani još nismo. Dogovorene su oštrije mjere koje važe u skoro cijeloj Njemačkoj, ali još je puno toga dozvoljeno. Za neke premalo, a za neke – previše. (23.03.2020)
U Bonnu nije uvedena zabrana izlaska. Još ne. Tko nije u karanteni i samoizolaciji, može i mora sam odlučivati što je odgovorno, a što neodgovorno ponašanje u doba korone. I svatko se vodi drugačijom linijom. (20.03.2020)
Ovo je prvi dan da svoj dnevnički zapis o životu u doba korone pišem od kuće. Možda zato što me se dojmilo obraćanje naciji Angele Merkel, a možda i zato što je i službeno objavljeno da je obolio prvi djelatnik DW-a. (19.03.2020)
Niti jedno radno mjesto u Njemačkoj neće zbog korone biti izgubljeno, obećao je njemački ministar gospodarstva Peter Altmaier. Koliko je to "obećanje - ludom radovanje", a koliko realistični i hvale vrijedan cilj? (18.03.2020)
Angela Merkel je najavila drastične mjere ograničenja u Njemačkoj kojima bi se trebalo suzbiti širenje zaraze koronavirusom. Ali kako one izgledaju u svakodnevici? Evo jednog izvještaja "iz prve ruke". (17.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52964834' lang='bos' type='mono' source='https://www.dw.com/bs/bs/rješenje-koje-čuva-zdravlje-i-spašava-živote/a-52964834' term='COVID'>
Cijeli svijet je u šoku zbog pandemije Covida 19 i posljedica koje ostavlja; stručnjaci svih profila na svim kontinentima užurbano traže načine kako se učinkovito oduprijeti moćnom neprijatelju. Iz malenog Donjeg Kraljevca u Međimurskoj županiji stiže velika vijest: tvrtka Tehnix ponudila je corona kabinu za prevenciju širenja virusa - specijalnu mobilnu karantenu za kontrolu i privremeni izolacijski smještaj zdravih ili osoba sa simptomima zaraznog oboljenja. Kabina veličine 3x6,40 metara, opremljena je kuhinjom, kupaonicom i prostorom za spavanje, ima sustav grijanja i ventilacije. Pogodna je za duži boravak četiri osobe.
Korisna prijevoznicima, ali i bolnicama
Patent je osmislio i uz tim inženjera i suradnika realizirao inovator i kreator svakog novog proizvoda u firmi Đuro Horvat, vlasnik i direktor Tehnixa. „Želja, sposobnost, inovativnost i osobna potreba da pomognem čovječanstvu u vrijeme krize navodi me na brze reakcije i razmišljanja te stvaranja novih ideja", objašnjava za DW Horvat kako im je uspjelo da u tako kratkom vremenu reagiraju, proizvedu i na tržište plasiraju proizvod koji čuva zdravlje i spašava živote.
Đuro Horvat
Materijali korišteni za izradu su hrvatski, nešto je uvezeno, a paneli su iz vlastite proizvodnje. Kabine su prvotno izrađene prvenstveno zbog vozača Tehnixa koji robu voze diljem Europe. Po dolasku na odredište ostavljaju kamion na dezinfekciju, a oni se u sterilnoj korona kabini odmaraju i u njoj ostaju do nove vožnje. „To je prevencija za njih i ljude oko njih. Kabina je za zdrave, da izbjegnu bolesne, ali i za bolesne, da ne zaraze zdrave", kaže Horvat.
U cijelom procesu oni nemaju kontakt s drugim ljudima. Na postupanje ih se navodi telefonom, a direkcija dobiva impuls kad oni stigne u kabinu. Hrana im se ubacuje u poseban pretinac, bez međusobnog kontakta. Vozači su oduševljeni jer tvrtka ozbiljno vodi brigu i njihovom zdravlju. „Kako i ne bi. Svi zaposlenici i suradnici su snaga naše kompanije i moramo ih čuvati", naglašava Horvat.
I reakcije tržišta su vrlo pozitivne i pozdravljene. Cijena im je 130 tisuća kuna. Iz Hrvatske, Europe i svijeta već pristižu narudžbe , a prve kabine instalirane su Zagrebu i okolici te u Čakovcu. Kabine su, osim za prevenciju, idealne i za liječenje oboljelih u slučaju nedostatka bolničkih kapaciteta, a mogu ih nabaviti i privatne osobe.
Firma Tehnix mobile u Hrvatskoj reagirala na koronavirus ponudom mobilnog kontejnera
Uskoro i sustav beskantnog odlaganja smeća
Tvrtka Tehnix je lider u projektiranju, proizvodnji i servisu strojeve i opremu za zaštitu okoliša i gospodarenje otpadom, posebnih komunalnih vozila „Ekomunal" za prikupljanje, sabijanje i ispuštanje komunalnog i probranog otpada, separatora visokog protoka i postrojenja za pročišćavanje otpadnih voda.
Njihovi proizvodi traženi su i u svijetu, a najviše izvoze u Njemačku, Rusiju, Iran i Rumunjsku. Ima oko 500 stalno zaposlenih, 50 patenata i inovacija te više od 350 vlastitih proizvoda. Najnoviji patent koji najavljuju je inovativni sustav beskontaktnog odlaganja smeća, sa svrhom prevencije virusa. „Trenutno razgovaramo i o izgradnji Istraživačkog centra u Splitu, danas prvenstveno namijenjenog istraživanju lijeka za Covid-19. Specijalnim modularnim sustavom gradnje sagradili bismo centar na četiri kata, površine dvije tisuće četvornih metara", najavljuje Horvat.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53378220' lang='bos' type='mono' source='https://www.dw.com/bs/bs/hoćemo-li-i-slijedeće-godine-slaviti-dan-europe/a-53378220' term='Corona'>
"Mir u svijetu se ne može održati bez stvaralačkog napora koji odgovara veličini te prijetnje." Tom rečenicom je francuski ministar vanjskih poslova Robert Schuman prije 70 godina počeo svoje priopćenje koje je postavilo temelj za razvoj današnje Europske unije. Kao pouka strahota dva svjetska rata, Schuman je predočio viziju jedne europske federacije koja bi se temeljila na solidarnosti i izjednačavanju životnog standarda.
Prije 70 godina je mirni suživot bio izazov koji je tražio 'stvaralački napor'. Danas je to novi poredak kojeg i Europa i čitav svijet moraju stvoriti nakon iznenadne, možda razarajuće pandemije. Prijetnja blagostanju, životu i slobodi je ogromna. Gdje su te stvaralačke žene i muškarci dimenzija jednog Roberta Schumana koji bi nas mogli izvesti iz ove krize?
Europa nema jamstvo na uspjeh
Bernd Riegert
Bivši talijanski premijer Paulo Genitloni koji je sad europski povjerenik za gospodarstvo upozorava na moguću propast prostora eura, a tako i čitave Europske unije zbog krize izazvane virusom korone. Udruživanje gospodarskih snaga kako bi se sve članice Unije izvele iz najteže krize od Drugog svjetskog rata bi mogla biti prevelika zadaća za Europsku uniju i koja bi je mogla razoriti. Gospodarska kriza tek produbljuje već ionako prisutne rovove koji se prostiru Europskom unijom. Bogate države će se brzo moći osoviti na noge, siromašne države će postati još siromašnije. Njihovi pozivi na solidarnost će lako postati još glasniji i radikalniji, a odgovarajuća reakcija će se čuti iz bogatih članica.
U pandemiji je najprije svatko sebi najbolji prijatelj. Ono što je potakao Schuman prije 70 godina i što se pretvorilo u zajedničko tržište, zajedničku valutu i zajedničke vrijednosti je 27 nacionalnih vlada bacilo preko palube u samo nekoliko tjedana. U divljoj panici su se zatvorile granice, prekinuli su se lanci isporuka, ograničila ljudska prava, čitavo gospodarstvo bacilo u komu. I izlazak iz ovog stanja koje se ne može dugo trpjeti je počelo kaotično i bez koordinacije. Svaka članica djeluje kako joj je volja.
Robert Schuman predstavlja 1950. u Parizu svoj plan
Europska unija se sad treba skrbiti za obnovu i što prije sakupiti što više novca. Ali taj novac jedino može dobiti od svojih članica i onda ga drugačije podijeliti. U toj situaciji neki predsjednici država - kao francuski predsjednik Macron - traže više ovlasti Europskoj uniji. Drugi, poput nizozemskog predsjednika vlade Marka Rutea, upozoravaju kako to nipošto nije dobra ideja. Nacionalisti i populisti klase mađarskog premijera Orbana već traže manje Europe.
Sukob između tih frakcija je star skoro kao i Schumanovo priopćenje. Do sada se Europska unija još uz velike muke nekako mogla izvući iz problema kao što su proširenje na istok, odbijanje Ustava, financijska kriza ili Brexit. Ali ovaj put je "prijetnja" kakvu je mislio Schuman ogromna. Još nedostaje primjerenog "stvaralačkog napora" članica Europske unije. Ne pomaže niti nedavna odluka njemačkog Ustavnog suda kojom se postavlja pitanje neosporne nadležnosti Europskog suda i time ljulja čitav pravni poredak u EU.
Kriza kakvu nismo vidjeli
Kod predstojećih pregovora za neviđeni fond obnove, novi Marshallov plan i najveći zajednički proračun koji je ikad postojao moraju članice Unije još dokazati, jesu li sposobni za "solidarnost u djelu" kao što je govorio Robert Schuman prije 70 godina. U međuvremenu su europske države toliko međusobno ispletene da jedino zajednički mogu savladati krizu i održati blagostanje - i na koncu, održati mir. Niti jedna nacionalna država ne može gospodarski ozdraviti obzirom na globalnost ove katastrofe, jer svatko je ovisan o lancu opskrbe koji bi funkcionirao i tržištima diljem svijeta.
Protesti protiv zatvaranja europskih granica
Ovog 9. svibnja/maja  koji je u čast Schumana i njegovog povijesnog plana proglašen Danom Europe je zapravo trebala početi Konferencija o budućnosti Europe koja je bila planirana davno prije pandemije. Za dosadnu konferenciju sa zaključcima koji će onda sakupljati prašinu u ladici sad doista nitko nema vremena.
Konferencija je odgođena, ali sad je vrijeme za "stvaralački napor" kakav je mislio Robert Schuman: treba donijeti odvažne odluke i punim srcem zajednički djelovati. Biti će najvažnije da, baš kao i prije 70 godina, opet Francuska i Njemačka zajednički potaknu obnovu nakon pandemije. Tko hoće surađivati, dobro je došao. Nitko se neće siliti, niti Italija, niti Poljska ili Mađarska.
Europska unija stoji pred svojom najvećom kušnjom. Jer, hoće li i slijedeće godine biti Dana Europe kojeg ćemo moći slaviti?
Čitajte nas i preko DW-aplikacije za Android
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53327710' lang='bos' type='mono' source='https://www.dw.com/bs/bs/njemački-ljekari-opšte-prakse-protestuju-goli/a-53327710' term='Corona'>
Početkom marta u Njemačkoj je na početku pandemijske krize odlučeno da pacijenti sa lakšim infekcijama disajnih puteva više ne moraju prvo da idu izabranom ljekaru. Dovoljan je telefonski razgovor. Cilj je bio da se rasterete ordinacije i da se spriječi širenje zaraze. Sredinom aprila se planiralo ukidanje tih mjera. „U petak popodne, informisani smo da od ponedjeljka važe stara pravila", kaže Hanes Blankenfeld, koji ima ordinaciju u Minhenu.  „To nas je veoma razljutilo. Ko su ljudi sa lakim simptomima infekcije disajnih puteva? To su vjerovatno pacijenti zaraženi koronavirusom".
Oni ne ugrožavaju samo hronične bolesnike koji posjećuju ordinacije. Ljekari su frustrirani i zbog nedostatka zaštitne opreme tokom korona krize.
„Koristimo naše zaštitno odijelo i opremu za pregled pacijenata sa lakim simptomima, koji možda ne bi ni trebali da idu kod ljekara", kaže Blankenfeld.
„Gole sumnje"
Blankenfeld pripada grupi izabranih ljekara opšte prakse, koji su se povezali širom Nemačke. Htjeli su da iskažu svoje negodovanje: „Bilo nam je jasno, ako samo objavimo neko protestno pismo da neće biti velikog odjeka".  Uzor im je bio francuski ljekar Alen Kolombje koji je pozirao nag za u svojoj ordinaciji i tako osudio nedostatak zaštitne opreme. Inicijativa „Gole sumnje“ je nastala po uzoru na taj čin. U svojim ordinacijama ili pred njima ljekari se fotografišu goli. Ustvari, skoro goli. Intimni dijelovi tijela su prekriveni ili okrenuti tako da ih objektiv ne može oslikati. Na sajtu inicijative je aluzija na nedostatak zaštitne opreme: „Kada nam nestane i ovo malo što imamo onda ćemo izgledati ovako.“ Ljekari dodaju da su bez zaštite – ranjivi.
Dovitljivi ljekari
Na fotografijama su ljekari duhoviti. Bušilica služi kao produžena ruka da bi se pacijentu sa bezbjedne udaljenosti uzeo bris. Prozirni kišobran je zaštita kroz koju ljekar gleda u pacijentovo grlo. Doktorica koristi svoju kosu umjesto maske.
Minhenski ljekar Hanes Blankenfeld razumije razloge zastoja u distribuciji zaštitne opreme. Napokon, cijeli svijet trenutno ima iste potrebe. Ali nema razumijevanja za to da je nedostatak zaštitne opreme poznat već nedjeljama i kaže da se onda ne može tako ophoditi sa ljekarima. „Zajednički savezni odbor“ kao najveće samoupravno tijelo u njemačkom zdravstvu produžio je ipak važenje pravila da se pacijenti za bolovanje javljaju telefonom.  I to retroaktivno. Nije se samo inicijativa „Gole sumnje“ pobunila protiv ukidanja takvog načina ophođenja sa pacijentima, već su protestovala i udruženja ljekara i političari iz različitih stranaka.  Ali produžetak važi samo do 18. maja.
„To nije dalekovido planiranje"
Inicijativa time nije zadovoljna. Zahtijeva da ljekari pacijentima s lakšim simptomima mogu prepisati bolovanje telefonom sve do kraja pandemije.  „U pandemijskoj situaciji svake dvije nedjelje donositi odluku o produženju, to uošte ne liči na razumno i dalekovido planiranje“, kaže Blankenfeld.
Zavodi za zdravstveno osiguranje su na strani ljekara. Predsjednik jednog od najvećih takvih zavoda DAK, Andreas Štrom, zahtijeva u svom saopštenju da pravilo bude na snazi do kraja juna.  Prema anketi, koju je Institut za istraživanje javnog mnenja Forsa sproveo za DAK, pokazalo se da se zaposleni odgovorno odnose prema novim pravilima.  Samo jedna desetina ispitanika, koji su se telefonski prijavili za bolovanje,  to ne bi učinila da je morala da ode kod ljekara.
Poslodavci se boje zloupotrebe
Poslodavci su zaista bili zabrinuti zbog moguće zloupotrebe ovakvog uzimanja bolovanja. Sredinom aprila još nije bilo jasno da će biti produženja važenja pravila. Tada je Savez njemačkih poslodavaca pozdravio ukidanje ovakvih mjera, saopštivši da je bitno da dođe do postepene normalizacije. Hanes Blankenfeld isto kao i udruženja ljekara pretpostavljaju da je interes poslodavaca u pozadini samo dvonedjeljnog produžetka važenja mjera.  Blankenfeld opisuje svoja iskustva iz ordinacije prema kojima ljudi više teže ka tome da odu na posao sa lakim simptomima, nego što olako idu na bolovanje.  Ova druga grupa je prema njemu izrazita manjina: „Skandalozno je da nas dovode u ovu situaciju samo iz straha da bi moglo da bude puno odlazaka na bolovanje", kaže Blankenfeld.
Odjek, na koji je širom sveta naišla inicijativa „Gole sumnje", iznenadila je i Blankenfelda. Do sada je na sajtu postavljeno 50 fotografija. Ali ljekari koji su članovi inicijative ne žele da ih redukuju na fotografije , oni žele i da se čuje njihov glas. „Hoćemo da i mi ljude vodimo kroz krizu. Želimo da zaštitimo naše pacijente. Hoćemo da budemo u stanju da radimo kako bismo zajednički prevazišli krizu“, kaže Blankenfeld.
Ljekarima je potrebna materjalna podrška u obliku zaštitnih odijela. Ali i politička podrška, da ne dođe do pogrešnih odluka koje „u bazi nepotrebno izazivaju još veći haos“.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_53280504' lang='bos' type='mono' source='https://www.dw.com/bs/bs/da-li-pandemijska-kriza-osnažuje-islamizam/a-53280504' term='Corona'>
Sa pandemijom korone bi jedan drugi užas, koji je zbog zdravstvene krize potisnut u pozadinu, mogao da dobije na značaju. Islamisti koriste trenutnu situaciju punu nesigurnosti, usamljenosti u karantinu kao i oskudicu da regrutuju prije svega mlade ljude kao nove džihadiste. Duhovnu klimu za tako nešto prave islamski teolozi širom svijeta. Najprije su tvrdili da je pandemija božija kazna za nevjernike. U trenutku kada se zaraza proširila i u muslimanskim zemljama promijenili su priču zahtijevajući od muslimana da se vrate Bogu. Odjednom je slaba vjera stajala u centru poneke hutbe.
Iskorištavanje materijalne oskudice
Islamistički ekstremisti nisu sami u nastojanju da iskoriste pandemijsku krizu za svoje ciljeve. I ekstremni desničari pokušavaju da radikalizuju ljude svojim teorijama zavjere. I jednima i drugima je svojstvena volja da trenutak oskudice i materijalnog odricanja maksimalno iskoriste. Nije tajna da glad i bijeda u siromašnim zemljama guraju ljude u naručje islamista. Osim toga, u brojnim muslimanskim zemljama vlade su slabe i ne raspolažu infrastrukturom za dobro zbrinjavanje bolesnih. Stoga je realna opasnost od rasta uticaja islamista ili čak od mogućnosti da preuzmu vlast u nekim zemljama.
U romanu "Kadir, rat i poslanikova mačka" autori Peter Mathews i Benno Köpfer opisuju metamorfozu mladića turskih korijena koji odrasta u Njemačkoj i postaje džihadista. (27.08.2016)
U Njemačkoj postoje razni programi koji bi trebali spriječiti ljude da postanu ekstremisti. No, to izgleda (još) ne funkcionira, jer posebno selefije uspijevaju vrbovati sve više pristaša. (09.07.2017)
U Njemačkoj se javno govori o vezama između Turske i islamističkih organizacija. To nije ništa novo. Ipak, sve su glasniji oni koji traže da vlada u Berlinu mora konačno reagovati na to. (19.08.2016)
U jednom povjerljivom dokumentu njemačke Vlade govori se o uskoj povezanosti Turske s islamističkim organizacijama na Bliskom istoku. A govori se i o lobiranju Erdoganovih pristaša u Njemačkoj. (17.08.2016)
Sve ovo se tiče i Evrope, ne samo zato što su muslimanske zajednice u njoj brojnim kanalima povezane sa državama iz kojih potiče njihova vjera. Često su te zajednice i fininsijski zavisne od država iz kojih potiču evropski muslimani. U teškim vremenima koja nastupaju i za mnoge ljude u hrišćanskom svijetu, pojedinci će se radikalizovati i u muslimanskoj dijaspori.
Stalna borba protiv islamista
Na sjeveru Afrike, recimo, od „Arapskog proljeća“ su sve zemlje više od deset godina u stalnoj teškoj borbi sa islamistima. Muslimanska braća u Egiptu, organizacija koja je za vrijeme Mubarakove vladavine bila zabranjena, a poslije njegovog pada, za kratko došla na vlast, sada pokušava u društvenim mrežama da ocrni vladu. Više od polovine Egipćana je nepismeno. Oni nemaju mogućnost da to što čuju i vide na internetu zaista provjere.
I u Njemačkoj su Muslimanska braća aktivna. Organizacija je kupila zemljište na istoku Njemačke da bi tamo sagradila džamiju kao operativni centar, tvrdi liberalna muslimanka Sejran Ates u magazinu „Cicero". Ona je osjetila reakciju političkog islama, kada je u ulozi imama kao prva žena otvorila džamiju u Berlinu.
Imunizacija na integraciju
Islamska udruženja u Njemačkoj koja ne predstavljaju više od 20 odsto muslimana, polažu pravo na to da otjelovljuju „pravi islam". Time žele da imunizuju muslimane na integraciju u prosvjećenoj, sekularnoj Evropi. Mada su resursi države trenutno preusmjereni na druge stvari, uputno je da se s pažnjom posmatra djelatnost svih onih koji radikalizuju, tako bi se u slučaju potrebe zabranile organizacije poput Muslimanske braće.
Zadatak politike u Njemačkoj ostaje to, da milionima muslimana koji žive u zemlji izađe u susret u njihovoj integraciji u društvo, kako bi se spriječilo da radikalni akteri kao što su Muslimanska braća iskoriste krizu za svoje mračne ciljeve.  Materijalna oskudica pogađa u vrijeme pandemije cijelo društvo, ne samo ljude koji su došli u Njemačku iz drugih zemalja. Zato je sada trenutak da svi zbiju redove kako ne bi ostavili mogućnost da se proširi uticaj oni koji žele da podijele društvo.
Aleksandar Gerlah (Alexander Görlach) živi u Njujorku, član je Karnegijevog savjeta za etiku u međunarodnim odnosima (Carnegie Council for Ethics in International Affairs) i pridruženi član Instituta za religiju i međunarodne studije na univerzitetu Kembridž. Doktorirao je u oblastima lingvistike i teologije. Predavao je na Harvardu, te na univerzitetima na Tajvanu i u Hongkongu.
Čitajte nas i preko DW-aplikacije za Android
U romanu "Kadir, rat i poslanikova mačka" autori Peter Mathews i Benno Köpfer opisuju metamorfozu mladića turskih korijena koji odrasta u Njemačkoj i postaje džihadista. (27.08.2016)
U Njemačkoj postoje razni programi koji bi trebali spriječiti ljude da postanu ekstremisti. No, to izgleda (još) ne funkcionira, jer posebno selefije uspijevaju vrbovati sve više pristaša. (09.07.2017)
U Njemačkoj se javno govori o vezama između Turske i islamističkih organizacija. To nije ništa novo. Ipak, sve su glasniji oni koji traže da vlada u Berlinu mora konačno reagovati na to. (19.08.2016)
U jednom povjerljivom dokumentu njemačke Vlade govori se o uskoj povezanosti Turske s islamističkim organizacijama na Bliskom istoku. A govori se i o lobiranju Erdoganovih pristaša u Njemačkoj. (17.08.2016)
U romanu "Kadir, rat i poslanikova mačka" autori Peter Mathews i Benno Köpfer opisuju metamorfozu mladića turskih korijena koji odrasta u Njemačkoj i postaje džihadista. (27.08.2016)
U Njemačkoj postoje razni programi koji bi trebali spriječiti ljude da postanu ekstremisti. No, to izgleda (još) ne funkcionira, jer posebno selefije uspijevaju vrbovati sve više pristaša. (09.07.2017)
U Njemačkoj se javno govori o vezama između Turske i islamističkih organizacija. To nije ništa novo. Ipak, sve su glasniji oni koji traže da vlada u Berlinu mora konačno reagovati na to. (19.08.2016)
U jednom povjerljivom dokumentu njemačke Vlade govori se o uskoj povezanosti Turske s islamističkim organizacijama na Bliskom istoku. A govori se i o lobiranju Erdoganovih pristaša u Njemačkoj. (17.08.2016)
Grad Frankfurt je za Geteovu nagradu u visini od 50 000 evra izabrao bosanskohercegovačkog pisca Dževada Karahasana. U književnoj javnosti BiH i regiona nagrada je shvaćena kao znak nade za kulturu jedne ranjene zemlje.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_53075858' lang='bos' type='mono' source='https://www.dw.com/bs/bs/korona-može-da-uništi-afriku/a-53075858' term='Corona'>
Životni uslovi u mnogim izbjegličkim kampovima i siromašnim četvrtima Afrike su bili jezivi i bez korone: gusta naseljenost, loši higijenski uslovi i zdravstvena zaštita. Prema podacima UNHCR, u Africi ima oko 18 miliona izbjeglica i interno raseljenih lica. Eksperti strahuju da bi izbijanje epidemije Kovid-19 u jednom izbjegličkom centru bilo strašno, zbog toga što bi se virus mogao jako brzo raširiti, a posljedice bi bile pogubne i za ostatak stanovništva.
Pozivi u pomoć iz Ugande
"Zbog korona-krize, mi izbjeglice u Ugandi trpimo mnogo", kaže 25-godišnja Stela Ndapolo. „Nemamo hrane, a ni zaliha. Naš najveći problem u međuvremenu je glad." Ovo je poziv u pomoć iz Ugande Stele Ndapolo, koja je prije četiri godine sa svojom majkom i četvoro braće i sestara izbjegla iz Konga u Ugandu. Sada strahuje da bi korona-virus mogao da oteža, ionako teške okolnosti u kojima žive toliko godina.
Stela Ndbapolo (lijevo) sa porodicom
Uganda je posljednjih godina, u odnosu na broj stanovnika, primila najviše izbjeglica u Africi – podaci UNHCR govore o 1,2 miliona ljudi. Izbjeglice su prije svega iz Demokratske Republike Kongo, Ruande, Južnog Sudana i Somalije.
Novopridošli najčešće bivaju smješteni u kampovima UN. Međutim, desetine hiljada njih su već napustile kampove i preselile se u slične slamove u četvrtima glavnog grada Kampale. Porodica Stele Ndapolo je pokušala da se u Kampali snađe i zaradi nešto za život prodajom na ulici.
Predsjednik, Joveri Museveni je zbog korona-krize trgovinu na ulici prilično ograničio. „Ako nam niko ne pomogne umrijećemo, ili od gladi ili od Kovid-19", kaže Stela i apeluje na međunarodne humanitarne organizacije „da pomognu".
Humanitarci: Trka s vremenom
I Ramona Lenc, referentkinja za izbjeglištvo i migracije u humanitarnoj organizaciji Mediko internešenal upozorava od mogućeg brzog širenja virusa u izbjegličkim kampovima i siromašnim četvrtima na obodu gradova. Ona u razgovoru za DW podsjeća da je samo u kampu Bidi Bidi u Ugandi utočište potražilo 250.000 ljudi.
Stotine hiljada izbjeglica žive i u kampovima Dadab i Kakuma u Keniji. „To su ljudi koji žive natiskani jedni do drugih na veoma malom prostoru i koji ne mogu da drže društvenu distancu, koji ne mogu da se pridržavaju pranja ruku, skoro da nemaju zdratvstvenu zaštitu, ljudi do kojih ne dopiru informacije o mjerama koje bi trebalo da primijene u prevenciji zaraze, a koje sprovode humanitarne organizacije." Sada se pokušava spriječiti da virus uopšte dođe do kampa. Jer, svi dobro znamo - ako dođe do zaraze posljedice će biti strašne, kaže Ramona Lenc.
"Mi smo u trci s vremenom", kaže Patrik Jusef, zamjenik direktora Međuanrodnog komiteta Crvenog krsta za Afriku. „Pored toga što radimo na snabdijevanju ljudi osnovnim potrepštinama, sada moramo da učinimo sve kako bismo spriječili širenje Kovid-19 među izbjeglicama." Korona-virus ima potencijal da „uništi Afriku", ako se bude raširio kontinentom slično kao u Evropi.
Afrika je, zbog mnogih oružanih sukoba još ugroženija, nastavlja Jusef. „U Burkini Faso imamo milion i po ljudi, koji zbog nasilja, nemaju pristup zdravstvenoj zaštiti." Kaže da je u Somaliji 85 odsto stanovništva u sličnoj situaciji.
Izbjeglički kamp Bakasi u Nigeriji
Takođe i u kampu Bakasi na sjeveroistoku Nigerije, jednom od najvećih kampova za interno raseljene koji su pobjegli od terorističke organizacije Boko Haram, vlada strah od korona-virusa. No, do sada, barem zvanično, nema podataka da je neko zaražen. Ali, poznato je da u Nigeriji iz dana u dan raste broj inficiranih. Zabilježeni su i slučajevi na sjeveru zemlje, gdje je dostupan veoma mali broj testova.
Humanitarci i lokalne službe upozoravaju: ako bi virus pogodio, kako se procjenjuje dva miliona prognanih u regionu Čadskog jezera, koji već žive u apsolutno jezivim uslovima, to bi bila jednostavno katastrofa.
Odgovornost međunarodne zajednice
Ramona Lenc iz Mediko internešenal kaže: „Pouka, koju bismo morali da izvučemo iz globalnog širenja korona-virusa, jeste da je u osnovi veoma opasno ljude smještati u kampove". Moralo bi se razmisliti o tome, kako bi u budućnosti na human način trebalo da se smjeste izbeglice. To je važno za zaštitu samih izbjeglica, ali i drugih građana. Međunarodna zajednica bi sada morala da preuzme odgovornost u korona-krizi. To važi za sve zemlje, takođe i za one koje sada čine sve da izbjeglice drže dalje od sebe – takođe i Njemačka, kaže Ramona Lenc.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52995716' lang='bos' type='mono' source='https://www.dw.com/bs/bs/nasilje-je-postalo-dio-mog-života/a-52995716' term='Corona'>
„Fizičko nasilje je postalo dio mog života", priča za DW Vadija Mahmud (pravi identitet poznat redakciji) koja od straha ne želi da otkrije ni zemlju u kojoj živi. „To je za mene kao jelo, piće i vazduh koji dišem. Ja ne znam za drugo."
Ova 50-godišnjakinja udala se prije više od 30 godina za jednog svog mladog rođaka. Od prvog dana trpi nasilje i nikada nije uspjela da ode od nasilnika. „Svaki put kada bi me udario, zaštitu sam tražila od svojih roditelja. Ali, ne bih dugo izdržala i, da spriječim skandal, uvijek bih mu se vraćala."
Briga za djecu
No, Vadija nije jedina u svojoj porodici sa dugom mučeničkom pričom. „Imam osam kćeri i sina. Ni oni ne poznaju ništa drugo do nasilja." Još veći strah joj izaziva briga za djecu. Čim bi otišla od kuće muž je tukao i mučio njihovu djecu. „Djeca bi plakala na telefonu i zvala me. Tako da bih se uvijek vraćala", priča Vadija za DW. „A kada bih se vratila našla bih djecu sa podlivima po čitavom tijelu. Posvuda su imali modrice: po licu,  rukama, nogama, po leđima! Kako jedna majka može uopšte da izdrži tako nešto? Radije ću da trpim udarce, nego da mojoj djeci fali dlaka s glave!"
Vadija bi barem na kratko doživljavala olakšanje: njen suprug bi zbog posla bivao nedjeljama odsutan. „Tada bismo odahnuli i živjeli normalno, pa makar i na kratko. Kad bi moj muž bio na putu to je za moju djecu i mene bilo slavlje."
Ali, nametnuti karantin i zabrana kretanja zbog pandemije korona-virusa doveli su do toga da Vadijin suprug sada sjedi kod kuće. Za nju je to noćna mora. „Nervozan je. To što nema dovoljno cigareta i kafe ga dovodi do ludila. Tokom karantina smo samo naš sin i ja s njim."
„Ne mogu to više da izdržim"
Kao i Vadija, isto tako i Um Ali (ime takođe poznato redakciji) se već dugo nalazi u užasnoj situaciji. Ona je neavno pobjegla iz jedne arapske zemlje u Tursku, gdje sada živi. Njen suprug svakdonevno tuče nju i njenu djecu, kazala je u razgovoru za DW. „Jednom mi je čak prijetio da će me spaliti, jer nisam htjela da imam seks s njim", kaže Um Ali.
Strahuje da bi i u Turskoj moglo da dođe do zabrane kretanja. To bi značilo da ne može da ide na posao i da bi stalno morala da bude sa svojim mužem. „Mislim da bi me tada još više tukao i vrijeđao. Ne mogu to više da izdržim!"
„Držite spremnu ličnu kartu, zdravstvenu knjižicu..."
Nije drugačija slika ni u Pojasu Gaze. Socijalna radnica Ala Aknes radi u Klinici za urgentnu medicinu u Pojasu Gaze, u kojoj se pomažu i žrtvama porodičnog nasilja. I ona smatra da bi moglo da dođe do porasta nasilja nad ženama i djecom – nasjlabijim članovima društva. „Nasilje može da se ispoljava kako fizički tako i psihički", kaže Aknes.
Život u zajednici sa mnogo članova porodice, što je uobičajeno na Bliskom istoku, u jednom zatvorenom prostoru na duže vrijeme, ogromno je opterećenje, smatra libanska socijalna radnica Ranija Sulejman. „Tu onda dolazi do povećanog nasilja nad ženama i djecom."
Demonstracije protiv porodičnog nasilja u Ankari
Njena libanska koleginica Ala Aknes savjetuje ženama da drže spremnim svoja zvanična dokumenta, ličnu kartu i zdravstvenu knjižicu, i ako postoje, brojeve telefona humanitarnih organizacija kako bi pravovremeno identifikovali osobu od povjerenja, koja bi im u odsudnom momentu pružila pomoć.
Nasilje se upetostručilo
Fizičko nasilje je dio svakodnevice na Bliskom istoku i u tzv. MENA regionu. Arapski list Arabi al Jaded citirao je u martu jednu studiju američkog Univerziteta Prinston u kojoj se navodi da četvrtinu žena u Jemenu, Maroku, Egiptu i Alžiru tuku muževi. Ministarka pravde u Tunisu je tokom ovog vikenda izjavila da se nasilje nad ženama u Tunisu u toku korona-krize upetostručilo. Pri tom se ova brojka odnosi samo na period od 23. do 27. marta. Konkretne brojke ministarka nije saopštila.
Prema jednoj drugoj studiji, u ovom slučaju humanitarne organizacije Hjuman rajts voč (HRW) oko polovina MENA- država ima zakone protiv porodičnog nasilja, ali bez dovoljno efekta, navodi HRW.
Dok čekaju...
A dok čekaju da se ukine zabrana kretanja i počnu da sprovode zakoni, Vadija, Um i druge žene-žrtve u arapskom svijetu – nažalost će i dalje trpiti fizička i psihička iživljavanja svojih muževa.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52997377' lang='bos' type='mono' source='https://www.dw.com/bs/bs/život-s-koronom-u-njemačkoj-koliko-još-djeca-mogu-raditi-iz-homeofficea/a-52997377' term='Corona'>
Sutra (3.4.) je u većini njemačkih saveznih pokrajina službeno zadnji dan škole prije dvotjednih uskršnjih praznika. Ali što u ovim koronom ispretumbanim vremenima znači „zadnji dan škole" i što znače „praznici"? Angela Merkel je rekla da o popuštanju mjera ograničenja vodeće političke glave u Njemačkoj još ne razmišljaju. Postojeće su produžene do 18. travnja, dakle, do kraja uskršnjih praznika.
U normalnim vremenima bi se moja djeca veselila da je sutra zadnji dan škole i da ih očekuju praznici – sada se vesele da bi nakon praznika ponovno mogli krenuti u školu. Jer to bi značilo da se opet mogu družiti sa svojim prijateljima i vratiti se „u normalu". Ali znamo, a znaju i oni, da to možda neće biti tako.
Iza nas su skoro tri tjedna života u posebnim okolnostima u kojima smo se svi morali naviknuti na promjene koje je korona unijela u naš život. Jesmo li dobro izašli na kraj s njima? Svatko će za sebe na ovo pitanje odgovoriti drugačije, ali ja mislim da moja mala, četveročlana obitelj jest.
Pismo s uputama školskih psihologa
Početkom ovog tjedna su moja djeca koja idu u istu bonsku gimnaziju, u 5. i 9. razred (u Njemačkoj u većini saveznih pokrajina srednja škola počinje s 5. razredom) dobili pismo poslano iz Odsjeka za školsku psihologiju grada Bonna čiji sadržaj ja kao majka školaraca smatram izrazito korisnim i koji bih htjela podijeliti s vama.
U njemu stoji kako koronavirus i njegove posljedice stavljaju roditelje djece u školskom uzrastu pred velike izazove. To mi nisu morali pisati, to znam i sama, pogotovo nakon skoro tri tjedna „izvanrednog stanja", pomislila sam u prvom trenutku i zapitala se: pa što mi ovo šalju tek sada? Ali, onda sam pročitala cijelo pismo i zaključila da ovo ni sada nije kasno, iako su „praznici" pred vratima. Jer korona će nas pratiti, bez sumnje, i nakon njih, bez obzira u kojem obliku školska nastava bila organizirana.
Zadržati koncentraciju i sposobnost učenja
„Stalni priljev novih informacija, strogih ograničenja našeg života i općenito sve što se događa u vezi s koronavirusom kod mnogih ljudi budi osjećaj straha i neizvjesnosti", stoji u pismu.Naše tijelo je, shodno tome, sve više „u stanju uzbune". A tome dodatno doprinosi, upozorava se, činjenica da u daljinskom učenju kakvo se sada prakticira djeca još više tonu u svijet digitalnih medija i kompjuterskih igara. Školski psiholozi u Bonnu zato savjetuju: ograničite vrijeme koje Vaša djeca provode s digitalnim medijima. I ograničite dnevne razgovore o koronavirusu u obitelji. Hm, ovdje, mislim si, „prolazno vrijeme" moje obitelji nije baš najbolje. Mi, naime, između ostalog i zbog mojih dnevničkih zapisa, jako puno govorimo o koroni. „Skrećite pažnju djece na druge teme", preporučuju stručnjaci.
Online nastava je dobra - ali u umjerenim količinama
Škola je važna – ali izaći na kraj s trenutnim prilikama je važnije
Iako je škola važna, kažu psiholozi, u ovoj iznimnoj situaciji je još važnije da obitelj prebrodi što bolje krizu. „Pokažite razumijevanje djeci kada im učenje i koncentriranje na nastavni sadržaj teško pada."
Kroz glavu mi prolazi jedna scena od prošlog tjedna kada je moj inače njemačko-racionalni i mirni suprug izgubio strpljenje i za njegove kriterije neobično emocionalno istresao „jezikovu juhu" na našeg 11-godišnjaka koji se jednog jutra probudio potpuno nemotiviran za zadaće koje su mu nastavnici poslali e-mailom i koje smo zajednički dogovorili kao „normu" za taj dan. Da, izvanredne situacije zahtijevaju izvanredne reakcije. Znamo to, ali nije zgoreg kad nas se to podsjeti ovako, crno na bijelo.
Roditelji nisu nastavnici
Znamo da roditelji nisu nastavnici, da za to nisu ni podobni niti kvalificirani – ali ipak se od nas ovih dana traži da to budemo više nego inače, zar ne? Naša 15-godišnja kćer potpuno samostalno odrađuje svoje školske zadatke – kao i kad se nastava odvija normalno. Kad nešto zapne, nazove nekoga iz razreda, organizira se spontano video-chat, sve pet.
Ali naš „petašić" ima milijun pitanja. U početku je odrađivao svoje zadatke u njegovoj sobi. Nakon nekoliko dana smo se zamijenili – ja sam se „izolirala" u njegovoj dječjoj sobi da ne bi između početka i kraja rečenice koju pišem morala odgovarati na pitanja tipa: Koliko je 800 miligrama izraženo u kilogramima. Dogovorili smo se da riješi zadatke koje može i da one za koje mu treba pomoć „parkira" ne neko vrijeme sa strane pa da ih kumulativno zajedno riješimo.
U pismu psiholozi savjetuju roditeljima da pomognu djeci prostorno i vremenski strukturirati njihov posao u „homeofficeu", da budu „služba tehničke podrške" i koordinatori više nego nastavnici. Da ih se uputi da se za pomoć u rješavanju zadataka s kojima imaju problema mogu obratiti i školskim kolegama ili nastavnicima.
Malo „škole" pa malo igre
Iznenadilo me, moram priznati, kad sam pročitala da je „normalni period u kojem učenici nižih razreda mogu zadržati koncentraciju 15 minuta, a učenici 7. do 10. razreda (samo, op. a.) 30 minuta. Bonski školski psiholozi preporučuju česte pauze: izlazak na svjež zrak, zajedničke aktivnosti, nešto što će im „odmoriti glavu" – i što nije igranje igrica na smartfonu ili tabletu!
Ovo iziskuje kreativnost – i to svih ukućana. Mi smo za tu priliku postavili „Corona-Board", tablu ofarbanu kao školsku ploču na koju svaki dan šarenim papirićima popunjavamo rubrike škola, sport, prijatelji, zabava, hrana. To nam pomaže svima: čini mi se da ću nakon svakodnevnih partija stolnog tenisa pred ulazom, raznoraznih kondicijskih programa koje odrađujem sa svojom djecom na trotoaru pred našom kućom– a koje redovito dobivaju od svojih trenera – ubrzo biti u boljoj formi nego što sam bila zadnjih 10 godina!
Corona-Board
Imajte povjerenja u Vašu djecu
To je zadnja točka u pismu koje smo dobili: imajte povjerenja u Vašu djecu. Ne moramo, poručuju nam stručnjaci, sve organizirati. Uključite djecu u domaćinstvo, dajte im zadatke, pišu. „Prepustite im odgovornost i pustite da Vas svojim sposobnostima iznenade."
Izvrstan savjet! U našem slučaju je on jučer urodio vrlo konkretnim plodom: večerom koju su potpuno sami osmislili, skuhali i servirali dvoje mlađih tinejdžera koji obično baš nisu najharmoničniji tim.
Projekt zapečene tjestenine u umaku od rajčica, s mozzarellom i bosiljkom i palačinke s čokoladom je odrađen izvrsno!
11 milijuna djece u Njemačkoj već dva tjedna zbog korone ne ide u školu. I još se ne zna kada će redovna nastava ponovno početi. Ali ova izvanredna situacija posebno pogađa maturante. Njih najviše muči neizvjesnost. (30.03.2020)
Na svim informacijskim i komunikacijskim kanalima kruže raznorazne informacije o koronavirusu, ljude zbunjuju različite brojke o zaraženima i mrtvima u medijima. Kako znati što je istina, a što neistina? (01.04.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52969689' lang='bos' type='mono' source='https://www.dw.com/bs/bs/komentar-samo-istina-važi-protiv-korone/a-52969689' term='Corona'>
To pokazuje slučaj Kine gdje se virus prvi put pojavio. U startu epidemije, kad su šanse za suzbijanjem još bile velike, čelnici Komunističke partije Kine i sigurnosne snage su zastrašivali medicinare. Dokazi su uništeni, činjenice poricane. Rezultat: prvo nacionalna epidemija, zatim globalna pandemija.
Vlade kojima nitko ne vjeruje
To dokazuje i slučaj Iran. Režim svoje stanovništvo laže već godinama. Kad je vlada u Teheranu nakon dugog oklijevanja i protiv otpora nekih mula poduzela mjere protiv virusa, stanovništvo ih nije shvaćalo ozbiljno. To je bila fatalna potvrda izreke: „Tko jednom slaže, tome se ne vjerujte ni kad govori istinu.“ Posljedica toga je bio veliki porast infekcija.
Rodion Ebbighausen, DW
Ovakav jedan virus ne zanima politika. Retorika i fraze ga ne impresioniraju. Jedino što važi su činjenice. Pobijediti nad virusom se može samo znanstvenim razumom.
Desni populisti nemaju što za reći
Dobar je znak što se političari u Europi i Njemačkoj u krizi daju savjetovati od stručnjaka te što njihove procjene utječu na njihove odluke. Čini se kako su prebrođeni protekli mjeseci i godine u kojima su desni populisti – AfD u Njemačkoj, Viktor Orban u Mađarskoj, Matteo Salvini u Italiji, samo da neke spomenemo – bili glasni u politici. Aktualno stanje daje do znanja: kad je situacija ozbiljna, oni nemaju što za reći.
Pandemija pokazuje da ona politika koja ignorira činjenice i umjesto toga provodi demagogiju, plaća veliku cijenu. Ne samo u Europi, već u čitavom svijetu. Mnogi tu cijenu plaćaju vlastitim životom.
Kad virus za nekoliko mjeseci bude pobijeđen – a uz pomoć znanosti će to poći za rukom -, onda će, nadam se, ostati i shvaćanje da samo istina vrijedi. Upravo u politici.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52955109' lang='bos' type='mono' source='https://www.dw.com/bs/bs/život-s-koronom-u-njemačkoj-što-će-biti-s-maturantima/a-52955109' term='Corona'>
U životu 17-godišnje Lee (na naslovnoj fotografiji) je bilo puno petaka 13-ih koji su prošli bez ikakvih posebnih događaja, ali ovaj zadnji, 13. ožujka 2020. će joj sigurno ostati u sjećanju do kraja života. Ova bonska tinejdžerka je tada, naime, i ne znajući, zadnji put grijala školsku klupu. „Ujutro su nam nastavnici još govorili: budite pozitivni, ostanite optimistični, možda će sve biti kako je planirano“, sjeća se Lea svog zadnjeg dana u školi.
Kada je uprava škole u ranoposlijepodnevnim satima poslala službenu obavijest elektroničkom poštom da nastave neće biti do uskršnjih praznika, većina učenika bonske gimnazije koju Lea pohađa već je bila kod kuće. Ona je još bila u školi jer je njezin razred imao nastavu španjolskog dva sata duže nego što obično traje nastava. Lei je, naravno, bilo jasno da to za nju i njezine kolege maturante znači da je taj petak 13. bio zadnji dan jer je – da je sve ostalo normalno – nastava za njih trebala završiti 3. travnja, u petak prije uskršnjih praznika.
Suze na školskom dvorištu
„Neki u razredu su počeli plakati i ja sam u tom trenutku pomislila, ok, to je tužno, ali nije baš za plakati,“ priča mi Lea. Danas, s vremenskim odmakom od nešto više od dva tjedna, misli kako joj se čini da je bila u nekoj vrsti delirija i kako joj zapravo još nije bilo „došlo do glave“ što to sve znači. Na školskom dvorištu su oni koji su se tamo našli napravili nekoliko fotografija i izgrlili se. „Kad sam onda krenula kući, palo mi je na pamet kako je to zadnji put da idem ovom mojom rutom kojom sam svakog radnog dana išla u školu i vraćala se iz nje kući. A onda sam i ja prosuzila."
Te večeri su se maturanti iz različitih bonskih škola okupili po parkovima i spontano organizirali partyje. To je bilo i zadnji put, priča mi Lea u našem telefonskom razgovoru, da je vidjela uživo svoje prijatelje iz škole. Nakon tog vikenda se u Njemačkoj život potpuno promijenio. Prvo se apeliralo na građane da reduciraju društvene kontakte što je moguće više, a onda su uvedene zabrane kontakata. Leini roditelji ih se dosljedno drže i ona i njezina 15-godišnja sestra praktički ne izlaze iz kuće i uopće se ne druže sa svojim prijateljima.
Maturalni ispiti odgođeni, ali ne i otkazani
Od prošlog petka Lea zna da su njezini maturalni ispiti odgođeni za tri tjedna. U njezinoj saveznoj pokrajini Sjevernom Porajnju i Vestfaliji su trebali biti održani od 21. travnja do sredine svibnja. Je li to za nju ok, pitam je. „Ovo odgađanje me ubija“, kaže: „Trebali bi nas ili pustiti da izađemo na ispite kako je bilo planirano ili ih potpuno otkazati i dati nam završne ocjene prema ocjenama u zadnja četiri polugodišta."
(Foto: iz sistema neka učionica i maturanti koji pišu ispite)
Leine dileme su i dileme koje muče političare na pokrajinskoj i saveznoj razini. Situaciju u Njemačkoj dodatno komplicira činjenica da je školstvo – kao posljedica federalnog uređenja zemlje – resor o kojemu odlučuje svaka pojedina savezna pokrajina posebno. Tako je i situacija s maturom i maturantima u različitim saveznim pokrajinama različita. Recimo, u susjednim saveznim pokrajinama Rheinland-Pfalzu i Hessenu se maturalni ispiti – unatoč koroni – već održavaju, u tri savezne pokrajine će se, kako stvari stoje, održati prema planu, a u ostalima su za nekoliko tjedana, kao i u Bonnu, odgođeni.
Ministrica kulture Schleswig-Holsteina je bila najavila da u njezinoj saveznoj pokrajini planiraju potpuno otkazati ispite za generaciju maturanata 2019/2020. Prošlog tjedna se, međutim, Kultusministerkonferenz, institucija koja bi na državnoj razini trebala koordinirati odluke u resoru školstva, izjasnila za održavanje maturalnih ispita u planiranim ili odgođenim terminima, pa je i Schleswig-Holstein revidirao svoje planove.
„Ukradena“ točka na i
Pitam Leu, osjeća li da je nefer da u ovako posebnim uvjetima mora učiti i spremati se za ispite o kojima ovisi njezino daljnje školovanje i na neki način budućnost? „Mislim da smo podsvjesno - više nego svjesno - svi pod puno većim pritiskom nego u normalnim okolnostima“, kaže.
Ja jako dobro znam o čemu Lea govori. I ja sam se kao maturantica iz generacije 1991/1992. u Hrvatskoj našla u situaciji koja mi se činila kao neki (loš) film. Paralele nisu sasvim iste, jer je kod nas bio rat i ginulo se, ali mi smo se, mislim si, mogli barem družiti po kućama, biti zajedno.
Iskopala sam negdje iz kutije sa svojim starim fotografijama i uspomenama moj govor s kojim smo se mi, maturanti splitske jezične gimnazije „Natko Nodilo", zahvalili našim profesorima. U njemu na jednom mjestu stoji: „I rat je onda postao naš život ove maturalne, četvrte godine. I skloništa i školski podrum su postali naš život, i maturalna ekskurzija koje nije bilo... i novi učenici u razredu, iz Osijeka, Dubrovnika, Mostara.. i kao kraj svega, kao što je to oduvijek bila - maturalna večer koju sada pokušavamo stvoriti u svojoj mašti – ali koje nema. Nije to mrak i večer, ni toalete niti muzika, to je onaj osjećaj, svečanost, euforija, točka na i, koju su i Vama i nama oduzeli, ukrali.“
Što je s maturalnim plesom?
Lea u maturskoj haljini
Ovoga ponedjeljka bi Lea, da korona nije promijenila njezin život, bila otišla u školu obučena u crno. Tradicija je u bonskim školama da maturanti zadnji tjedan nastave obilježe na poseban način – kao moto-tjedan. U ponedjeljak je moto „R.I.P" , kojim „pokapaju" svoje srednjoškolske dane. U utorak idu u školu obučeni kao prvašići, u srijedu idu u kostimima koji odgovara motu njihove maturantske generacije. A on glasi: „Zlatne 20-ete – prije nas boom, poslije nas kriza“. Kada su ga na početku školske godine izabrali, nisu ni slutili koliko će biti točan, gotovo proročanski.
Lea je tužna što joj je ovaj poseban tjedan pun druženja, smijeha, slavlja, partyja nepovratno „ukraden", ali se nada da će se maturalni ples ipak održati. „Planiran je za 21. lipnja i još nam ga nisu otkazali. Vjerojatno će i on biti odgođen, ali nadam se da ćemo ga, barem nakon ljetnih praznika, imati."
Maturalna haljina već čeka u ormaru. Lea ju je kupila u veljači, kada je bila još sasvim „normalna“ maturantica sa sasvim „normalnim" problemima i planovima.
Čitajte nas i preko DW-aplikacije za Android
Svaki dan nas korona stavlja pred nove dileme: da li napraviti zalihe? Da li otputovati tamo gdje smo naumili? Naša novinarka Dunja Dragojević je ovoga vikenda trebala otputovati za Hrvatsku - ali je ostala u Bonnu. (16.03.2020)
Djeca ne idu u školu, na snazi je zabrana kontakata, otkazani su treninzi, druženja svih vrsta, zatvoreni su restorani i sve trgovine osim nekih najosnovijih. Kako u ovim okolnostima život učiniti normalnim? (26.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52938686' lang='bos' type='mono' source='https://www.dw.com/bs/bs/koronavirus-zašto-su-brojevi-preminulih-tako-različiti/a-52938686' term='COVID'>
Broj smrtnih slučajeva od koronavirusa u Njemačkoj je u poređenju sa brojem inificiranih osoba dosta mali. Stopa smrtnosti je u Italiji, u odnosu na Njemačku, i dalje ekstremno visoka. U Njemačkoj je ta stopa trenutno 0,4 posto. Prema informacijama Johns-Hopkins-Universität  stopa smrtnosti u Italiji je početkom sedmice (24. mart) bila 20 puta veća.
Svjetska zdravstvena organizacija ovakvu razliku vidi u različitim uslovima, starosnoj strukturi, medicinskim mogućnosti i na kraju krajeva u broju testiranih osoba. U nekim zemljama se još jednom vrši testiranje preminule osobe što znatno utiče na konačan broj preminulih osoba. Pri tome važnu ulogu imaju sljedeći faktori:
Ko će biti testiran?
Ekonomista Andreas Backhaus je na Twitteru napisao da je prosječna starosna dob osoba kod kojih je utvrđeno da su inficirani koronavirusom 63. godine. U Njemačkoj je, prema njegovim riječima, prosječna starost 45 godina.
To je vjerovatno zbog činjenice da je u Italiji, u odnosu na Njemačku, dosta manje mladih ljudi sa blagim simptimima testirano na koronavirus. Kao rezultat toga je da se oni ne pojavljuju u statističkim podacima. To sa druge strane povećava stopu smrtnosti jer je samo vidljiv vrh ledenog brijega, naime teško bolesni. „Pored toga je broj neprijavljenih slučajeva zaraze u Italiji vjerovatno znatno veći", a postoji i veliki broj neprijavljenih smrtnih slučajeva, piše Corriere della Sera.
Južna Koreja je upravo suprotan primjer: tamo su vlasti testirale znatno više ljudi na COVID-19 nego u drugim zemljama. Južna Koreja ima izrazito nisku stopu smrtnosti.
Starosna struktura
Prosječna starost stanovništva također može igrati važnu ulogu. Starije osobe su posebno ugrožene. Te osobe su često odranije bolesne. Starije osobe će se prije zaraziti koronavirusom od mlađih  jer njihov imuni sistem ne funkcioniše tako dobro kao kod mladih. Inače, starije osobe su rizična grupa kada se radi o zaraznim bolestima.
​​​​Testiranje ima važnu ulogu u sprečavanju širenja koronavirusa
Međutim, to ne objašnjava velike razlike između Njemačke i Italije jer je starosna struktura ove dvije zemlje vrlo slična. Prosječna starost Nijemaca 2018. godine je bila 46 godina, a Italijana 46,3. godine.
Ovaj faktor će vjerovatno igrati ulogu u Subsaharskoj Africi gdje je prosječna starosna dob znatno niža. To se, npr. odnosi na Mali, Čad ili Demokratsku Republiku Kongo gdje su ljudi u prosjeku stari 16 godina.
Brzina širenja epidemije
Objašnjenje za različitu stopu smrtnosti bi mogao ponuditi i tok širenja epidemije. Epidemija se ranije pojavila u zemljama koje su više pogođene nego Njemačka, poput Italije ili Španije. S obzirom da će proći određeni vremenski period od infekcije do smrti oboljele osobe, stopa smrtnosti na kraju epidemije će se vjerovatno ponovo povećati.
Neki stručnjaci navode da vrhunac epidemije u Njemačkoj još nije dostignut. To bi vjerovatno moglo dovesti do većeg broja žrtava.
Medicinska njega u odnosu na širenje zaraze
Naivažnije pitanje je kako su zdravstveni sistemi u zemlji pripremljeni za epidemiju i da li mogu usporiti njeno širenje. Broj smrtnih slučajeva se prvenstveno može smanjiti ukoliko se teško oboljelim pruži umjetno disanje. Zbog toga je ključno da na odjeljenjima za intenzivnu njegu postoji dovoljan broj kreveta kako bi se u hitnim slučajevima pacijentima mogla pružiti odgovarajuća pomoć.
Ako su zdravstveni sistemi preopterećeni naglim porastom oboljelih, teško je da se može izbjeći smrt zaraženih osoba jer jednostavno nemaju odgovarajuću medicinsku pomoć. Već postoje ogromne razlike u broju kreveta na intenzivnim odjeljenjima u odnosu na broj stanovništva u Italiji i Njemačkoj. U Italiji živi oko 60 miliona ljudi. Na početku epidemije je na raspolaganju bilo 5.000 kreveta za intenzivnu njegu. Njemačka ima oko 80 miliona stanovnika i 28.000 kreveta. Taj broj bi se trebao udvostručiti.
U svijetu postoje velike razlike kada se govori o broju kreveta u odjeljenjima za intenzivnu njegu: U Njemačkoj je 29 kreveta na 100.000 stanovnika, u SAD 34, Italiji 12, a u Španiji samo 10.
Ono što je vrijedno pažnje je da se Južna Koreja masovnim testiranjem i mjerama izolacije do sada uspjela izboriti sa koronavirusom i to samo sa 10,6 kreveta u odjeljenjima intenzivne njege na 100.000 stanovnika.
Striktne mjere karantina su u velikoj mjeri usporile širenje koronavirusa u Južnoj Koreji u kojoj trenutno ima manje od 10.000 zaraženih osoba. Poređenja radi, u Italiji je taj broj osam puta veći, dok je u Španiji broj oboljelih u odnosu na Južnu Koreju, šest puta veći. Sve dok se pandemija širi biće i različiti podaci o broju inficiranih i smrtonosti. Tek kada splasne val zaraze možemo imati pouzdane statističke podatke.
Čitajte nas i preko DW-aplikacije za Android
Kriza izazvana koronavirusom ostaviće ogromne posljedice. I to ne samo u pogledu broja žrtava i neminovnog ekonomskog pada. Promijeniće se i naš odnos prema državi, smatra urednik u DW Miodrag Šorić. (22.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52927005' lang='bos' type='mono' source='https://www.dw.com/bs/bs/medicinska-etika-i-korona-djelovati-tako-da-bude-što-više-preživjelih/a-52927005' term='COVID'>
Ne samo u Italiji, nego i drugdje se u ovoj pandemiji lako može desiti da se mora odlučiti kojem pacijentu dati respirator - a kojeg praktično ostaviti da umre. Razgovarali smo o toj dilemi sa profesorom medicinske etike, Georgom Markcmannom.
Za liječnike i medicinsko osoblje je posve normalno da žele baš svakoga pacijenta zbrinuti na najbolji mogući način, starog i mladog, bolesnog ili još bolesnijeg. Ali u ovoj pandemiji se lako može dogoditi da nema dovoljno respiratora i kreveta na odjelu za intenzivnu njegu za sve bolesne. Što učiniti u tom slučaju?
Razgovarali smo sa profesorom Georgom Marckmannom, direktorom Instituta za etiku, povijest i teoriju medicine na Sveučilištu Ludwiga Maximiliana u Münchenu. On je i predsjednik Akademije za etiku u medicini.
DW: Liječnici i medicinsko osoblje u Italiji potreseno javljaju kako u ovoj krizi sa koronom jednostavno ne mogu sve pacijente zbrinuti na primjeren način. Postoje li i kakve su smjernice liječnicima koji moraju odlučiti, kome da pomognu, a kome ne?
Georg Marckmann: Mi imamo smjernice za klasične situacije Triange (odabira) za medicinu u slučaju katastrofe, dakle u slučaju čitavog mnoštva ranjenih i povrijeđenih i gdje se pregledaju svi pacijenti i svrstavaju u određenu skupinu terapije. Ono što nemamo su preporuke za situaciju kakva je nastala u Italiji gdje je širenje virusa COVID-19 dovelo do toga da imamo toliko pacijenata kojima je potrebna intenzivna skrb da kapaciteti bolnice više nisu dovoljni.
"Triage" je zapravo termin iz vojne medicine i zapravo znači odabir, svrstavanje u skupine. U koje skupine se dijele pacijenti?
Ima više kategorija: oboljeli u životnoj opasnosti se odmah tretiraju, teško bolesni nešto kasnije, lakše bolesne tek nakon toga. One koje više nemaju šanse preživjeti se više ne liječi nego se samo skrbi za njih.
Odlučujuće je kod situacije sa mnoštvom bolesnika da moramo promijeniti način razmišljanja i od terapije usmjerene prema svakom pacijentu prijeći na promatranje čitave skupine ili populacije. Kod terapije usmjerene na svakog pacijenta pokušavamo terapiju optimalno prilagoditi boljitku i volji svakog pacijenta. Kod terapije koja se odnosi na čitavu skupinu se pokušava što više smanjiti broj umrlih i komplikacija. To je veliki stres za one koji njeguju te pacijente jer nisu navikli na takav način gledanja. Njima je normalo brinuti se za svakog pacijenta. U okolnostima Triangea trebaju druge točke orijentacije.
Temeljno načelo jest da se djeluje kako bi preživjelo što više ljudi, jer to je i interes čitavog društva. Kad bi i pitali ljude "kako da postupamo u takvoj situaciji" bi vjerojatno većina rekla: "Da, u tom procesu odabira se mora poći od cilja da preživi što je više moguće ljudi."
Vi ste i predsjednik Akademije za etiku u medicini. Što mogu medicinski etičari učiniti za bolnice u ovoj pandemiji korone?
Ne moramo početi od nule: austrijsko Društvo za intenzivnu medicinu je izradilo preporuku za provedbu intenzivne terapije kod pacijenata zaraženih ovim virusom, također i u Švicarskoj već postoje smjernice.
Mi ne smijemo ljude koji o tome odlučuju (dakle medicinsko osoblje) ostaviti same u ovoj stresnoj situaciji. Etika nam nalaže razraditi preporuke kako neki pojedinac treba postupati u slučaju nedostatnih resursa. Ovo je izvanredna okolnost za sve učesnike. Mi imamo veoma dobro opremljenu medicinsku skrb gdje u pravilu ne moramo činiti izbor između pacijenata. I za povjerenje stanovništva je važno da imamo jasne kriterije kako se treba postupati ako prijeti nestašica kapaciteta za intenzivnu njegu.
Dakle što će biti odabir: na aparate staviti bolesnika kojem to najhitnije treba - ili bolesnika koji ima najviše šansi da preživi?
Inače uvijek slijedimo načelo hitnosti: tko je najteže bolestan dobit će pristup svim resursima. U situaciji kad kapaciteti nisu dovoljni sve više se okrećemo podjeli prema izgledima ozdravljenja. To je tako u Triangeu i u slučajevima katastrofe, a postoji dobri razlozi za to i u situaciju kad imamo mnogo pacijenata kojima treba respirator, ali ih ne možemo sve staviti na uređaj.
Prvi prioritet uvijek mora biti pokušati povećati kapacitete. To se intenzivno čini u Njemačkoj. To nalaže i etika: raspoložive kapacitete optimalno koristiti, na primjer koordinirati ležajeve intenzivne skrbi, možda čak i izmjenjivati pacijente na njima.
I regionalno postoji razlika u broju pacijenata kojima treba pomoć pri disanju. U okrugu Heinsberg ima mnogo takvih bolesnika i u tamošnjim bolnicama ima mnogo veoma teških pacijenata. Ima drugih regija gdje do sad ima znatno manje takvih slučajeva. Stvar je solidarnosti da zajednički koristimo postojeće resurse na najbolji mogući način i da ne dođe do borbe tko će dobiti više, a tko manje.
Kako se uopće može nepobitno i brzo utvrditi koji pacijent spada u koju skupinu?
Georg Marckmann, stručnjak na polju medicinske etike
Marckmann: Procjena prognoze pacijenta ima dugu tradiciju u intenzivnoj medicini. Kod COVID-19 pacijenata tu još nismo sasvim sigurni, ali postoje prve informacije iz Italije gdje su se pokušali utvrditi kriteriji po kojima se može procijeniti vjerojatnost smrti kod teško bolesnih pacijenata.
Što se treba učiniti za liječnike i medicinsko osoblje?
Veoma je važno zaštiti to osoblje. Sasvim visoko na listi prioriteta je dovoljna količina zaštitne odjeće i maski. Tu još uvijek ima mnogo problema u opskrbi. Mi ovisimo o tome da naše medicinsko osoblje ostane zdravo kako bi onda mogli primjereno liječiti mnoštvo zaraženih pacijenata.
Kod psihičkog opterećenja je medicinskom osoblju važno da postoje jasne smjernice po kojima će bolesnike svrstavati u određene skupine. Tu pomaže i kolegijalna pomoć da to netko ne mora odlučiti sam. Etičke institucije ne mogu preuzeti odgovornost za tu odluku, ali mogu rasteretiti ljude. Važno je i pomoći onima koji teško izlaze na kraj sa tim opterećenjem, na primjer psihološkom pomoći putem telefona ili od dušobrižnika koji je školovan za slučajeve hitne pomoći.
Mi u Njemačkoj pokušavamo sve da izbjegnemo takve tragične dileme i odluke ili da ih bude što manje. Ali ako do tog dođe, moramo biti spremni za to i podržati medicinsko osoblje u tim odlukama.
Važno je i komunicirati sa rodbinom bolesnika, a o tome ovisi i povjerenje javnosti: svi moraju shvatiti kako su to odluke koje, ako se nisu mogle izbjeći, donesene na transparentan, pošten i medicinski i etički opravdan način.
Koji su to kriteriji?
Moraju se procijeniti izgledi na uspjeh intenzivne terapije. Tu je kriterij stupanj teškoće pri disanju. Osim toga se moraju procijeniti druge, relevantne bolesti pacijenta i hoće li one pogoršati prognozu. Kakvo je opće tjelesno stanje, je li pacijent veoma slab. Veoma je važno definirati koji kriteriji neće imati nikakvu ulogu u odluci: obiteljsko stanje, socijalni status ili kulturna pozadina. Nitko nije unaprijed privilegiran ili zapostavljen, to se odlučuje prema medicinskim i etičkim kriterijima.
Mislim da mi u Njemačkoj imamo veoma razvijeni sustav zdravstvene skrbi gdje možemo još mobilizirati neke rezerve kako bi primjereno zbrinuli teško oboljele od virusa COVID-19. Povrh toga imamo sustav medicinskih stručnih skupina koji dobro funkcionira i oni su veoma aktivni. Tako se već oglasilo Njemačko društvo za palijativnu medicinu za pomoć pacijentima koje se više ne može duže održavati na životu. I druga društva rade na preporukama kod odluke u slučaju ograničenih kapaciteta intenzivne medicine. Tu je i naše društvo za etiku u medicini koje je već objavilo savjete i materijale na internetu i koje će se pobrinuti za mogućnost etičkog savjetovanja za medicinsko osoblje na terenu.
Čitajte nas i preko DW-aplikacije za Android
Nemačka kancelarka je prvi put govorila o krizi sa koronavirusom. Sada je najvažnije da se širenje virusa uspori. Merkelova je osim toga apelovala na svakog pojedinca i njegovu odgovornost. (11.03.2020)
Italijani pogođeni brzim širenjem koronavirusa o situaciji kažu “kao da su u ratu". Nakon zatvaranja granica prema sjevernu zemlje zbog koronavirusa, volonteri stanovništvu, posebno starijim osobama, pružaju malo utjehe. (19.03.2020)
U Singapuru se život odvija normalno uprkos pandemiji. Autoritarna država-grad u istočnoj Aziji preduzela je mjere na vrijeme: uz apele na solidarnost i oštre kazne za kršenje zakona. A pomaže i borbena muzika. (18.03.2020)
Zakazali na svim poljima – virus je vlade i institucije Evropske unije bacio u haos. Dogovore i solidarnost je pojela maca. Krajnje je vrijeme da se to promijeni, smatra dopisnica DW iz Brisela Barbara Vezel. (17.03.2020)
Iz njemačkih bolnica se kradu dezinfekcijska sredstva i zaštitne maske, ljudi su „tankih živaca“. S druge strane se organiziraju raznorazne akcije solidarnosti, poziva se na ljudskije međusobno ophođenje i zajedništvo. (25.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52940928' lang='bos' type='mono' source='https://www.dw.com/bs/bs/bolje-išta-nego-ništa-njemački-fizičari-razvili-alternativne-respiratore/a-52940928' term='COVID'>
Fizičarka Caroline Sommer bavi se mikroplastikom. Na Univerzitetu u Marburgu ova doktorantkinja istražuje fizikalne procese kako bi pronašla najsitnije čestice u sedimentima koji štetno djeluju na ljude i okoliš. Ali, infekcija koronavirusom sve je okrenula na glavu i u Marburgu. Već dvije sedmice ova 25-godišnjakinja, pod vođstvom svog profesora Martina Kocha, radi sa naučnicima iz oblasti medicine i medicinske tehnologije. Oni pod punom parom osmišljavaju proizvodnju aparata za umjetno disanje, koji bi se širom svijeta mogli na jednostavan način proizvoditi i opsluživati.
Inspiracija za ovaj "The Breathing Project" odnosno "Projekat disanja" potekla je od gostujućeg naučnika iz Meksika, koji trenutno radi na istom institutu kao i Caroline Sommer. "Ideja je bila osmisliti najjednostavnije moguće uređaje, koji se ne bi proizvodili samo za tehnički razvijene zemlje, kao što je Njemačka, već i za siromašne zemlje Južne Amerike ili Afrike”, kaže ova mlada doktorantkinja koja se munjevitom brzinom morala preorjentisati i udubiti u nove sfere rada. "Mi smo samo fizičari, nismo specijalisti u oblasti ventiliranja i izrade respiratora.
Pomoć drugih instituta
Fizičari znaju kako spojiti komponente i programirati. U roku od dva dana na univerzitetu su pronađeni i drugi specijalisti iz oblasti medicine, medicinske tehnologije i medicine spavanja, koji su željeli da učestvuju u ovom projektu. Pored otprilike 20 fizičara tu je još 20 naučnika koji čine kompletan tim. Najmlađi član tima je 22-godišnji student. Svi rade volonterski.
Peter Michael Mross i Caroline Sommer sa Univerziteta u Marburgu: Tim fizičara i naučnika nadogradio CPAP-sistem za vještačko disanje
Prvi od dva alternativna aparata za disanje, koja su osmislili, je nadograđena verzija takozvanog CPAP uređaja (Continuous Positive Airway Pressure –Kontinuirani pozitivni pritisak u dišnim putevima). Ovi se aparati koriste, na primjer, za liječenje apneje- noćnog poremećaja disanja i posjeduje ih tri posto privatnih domaćinstava u Njemačkoj. Uz pomoć motora, regulatora i odgovarajućeg softvera, ovaj postojeći uređaj je nadograđen. "Ljekari i tehničari kažu nam, šta im sve treba. Mi to onda pokušavamo implementirati", opisuje Caroline Sommer proces rada. Komponente isporučuje 3D štampač.
Bolje išta nego ništa
Modificirani CPAP uređaji nisu tako moćni kao profesionalni aparati za vještačko disanje. Ne mogu ni pratiti otkucaje srca, niti kontrolirati količinu kisika koja treba ući u krv. Oni se međutim mogu koristiti, kada se zdravstveno stanje pacijenta počne poboljšavati. Ideja je da se na taj način oslobode profesionalni bolnički aparati za njegu teških pacijenata oboljelih od COVID-a-19, odnosno pacijenata s poremećajima disanja, opasnim po život.
Modificirani CPAP uređaji mogu pratiti otkucaje srca, niti kontrolirati količinu kisika koja treba ući u krv kao profesionalni aparati (na slici). Ali se mogu koristiti kada se zdravstveno stanje teško oboljelog pacijenta počne poboljšavati
To tako vide i ljekari koji s respiratorima rade na Odjelu za intenzivnu njegu univerzitetske klinike Gießen i Marburg. Oni su došli da vide kako pravimo modifikovane uređaje. "Kažu da bi definitivno koristili takav uređaj, kada ne bi imali drugih alternativa", kaže doktorantkinja Caroline Sommer.
Može i jednostavnije
Doktori su pozitivno ocijenili i drugi alternativni uređaj za diasnje, razvijen  u Marburgu. On se zasniva se na takozvanim  vrećicama za disanje "Ambu bags", koji se koriste za pružanje prve pomoći. Dostupni su u velikom broju uz nisku cijenu. Sastoje se od maske koja se stavi na lice i komprimirane vrećice koja se rukom pritišće u jednakim intervalima. Fizičari su razvili mehaničke uređaje, koji automatski vrše pritisak na vrećice, kojima se upumpava vazduh.
Sve tehničke informacije i uputstva za izradu uskoro bi trebali biti dostupni javnosti. Ovo ima za cilj pomoći ljudima da na jednostavan način i u velikom broju naprave alternativne aparate za vještačko disanje. Web stranica Instituta za poluvodičnu fotoniku u Marburgu već sadrži informacije o ovom projektu na njemačkom, engleskom, francuskom, španskom i arapskom jeziku.
Web stranica Instituta za poluvodičnu fotoniku u Marburgu već sadrži informacije o ovom projektu na njemačkom, engleskom, francuskom, španskom i arapskom jeziku
Rade od jutra do mraka
Ekipa iz Marburga trenutno ne zna za normalno radno vrijeme. Počinju raditi rano ujutro oko šest sati i jedva da iko napusti institut prije 21 sat. Profesor je, kaže Caroline Sommer, "iz vlastitog džepa platio jelo za sve, koje donosi jedan servis za dostavu hrane." Svi članovi tima poštuju propisane mjere zaštite od infekcije i paze da budu udaljeni jedni od drugih. Osim toga, cimerica jednog kolege iz tima, šila je zaštitne maske za sve, neke čak i s cvjetnim ukrasima.
"Svi smo super pozitivni", dodaje Caroline Sommer preko telefona. "Impresionirani smo činjenicom da smo ovo postigli u roku od dvije sedmice. To niko od nas nije očekivao. Sretni smo što će proizvodnja početi vjerovatno još ove sedmice i što će uređaji biti spremni za upotrebu." Prvi proizvođač je, zahvaljujući kontaktu s  našim profesorom Kochom, već tu: To je proizvođač dijelova za automobile Fritz Winter iz Stadtallendorfa. On želi napraviti 50 uređaja prema uputstvima marburških fizičara.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52941033' lang='bos' type='mono' source='https://www.dw.com/bs/bs/uzrok-zaraze-ne-radi-se-o-krivici-već-o-odgovornosti/a-52941033' term='COVID'>
Zoonoza je prenošenje bolesti sa životinja na ljude, većinom sa sisara, naših najbližih rođaka u životinjskom carstvu. To je bio slučaj sa AIDS-om, sa Ebolom, SARS-om, a sada i sa korona-virusom COVID-19.
Kako su nedavno u autorskom tekstu za list „Zidojče cajtung" objasnili evolucioni biolog Džared Dajmond i virolog Nejtan Volfe, prenos SARS-a i vrlo vjerovatno novog virusa Sars CoV-2 dogodio se na nekoj pijaci u Kini na kojoj se divlje životinje prodaju ili za ishranu ili za tradicionalnu kinesku medicinu.
Krljušt ljuskavaca – čudesan lijek
Kod SARS-a je domaćin bila vrsta cibetke (Paguma larvata), sisara mesoždera iz porodice mačkolikih zvijeri, koja se prethodno zarazila od slijepih miševa. Kod virusa COVID-19, prema pisanju časopisa „Priroda" (Nature), to bi mogao da bude ljuskavac, odnosno pangolini (Pholidota).
Krljušt ljuskavaca u tradicionalnoj kineskoj medicini važi za čudesan lijek, a u gusto naseljenim gradovima globalizovanog svijeta nije potrebno dugo da se takva lokalna zoonoza razvije u svjetsku pandemiju.
Iako je tržište divljih životinja u Vuhanu zatvoreno neposredno nakon pojave novog virusa, svemoćna Komunistička partija Kine ne usuđuje se da se bori protiv trgovine divljim životinjama. Životinjske komponente i prah previše su važni za tradicionalnu kinesku medicinu.
Cibetka (Paguma larvata), sisar mesožder iz porodice mačkolikih zvijeri
Hiljadu godina tradicije
Kineska nacionalna zdravstvena komisija tako je nedavno preporučila da se za liječenje teških i kritičnih slučajeva COVID-19 koristi Tan Re King, medveđa žuč. Najkasnije od osmog vijeka kiselina ursodiol dobijena iz te žuči koristi se za liječenje kamena u žučnoj kesi i bolesti jetre.
A prošle nedjelje, državna kineska novinska agencija Sinhua objavila je sljedeće: „Tradicionalna kineska medicina nudi orijentalnu mudrost u borbi protiv novog virusa korone". Nadalje, „tradicionalna kineska medicina nije propustila nijednu borbu protiv epidemija u čitavoj kineskoj istoriji. Klasici tradicionalne kineske medicine pružili su dovoljno dokaza koliko je ta medicina u poslednjih hiljadu godina bila uspješna tokom epidemija, kao na primjer one malih boginja. Borba protiv SARS-a 2003. godine samo je nedavni primjer. Tradicionalna kineska medicina pružila je pravovremena i efikasna rješenja za liječenje i oporavak SARS-pacijenata."
U idealnom slučaju, dvije medicinske škole, kineska i zapadna, trebalo bi da djeluju zajedno u slučaju ovako opasne infekcije, kažu kineski akademici: „Zapadna medicina nudi važne mjere za održavanje života, kao što su podrška disanju i krvotoku, dok se tradicionalna kineska medicina fokusira na poboljšanje fizičkih uslova i imune funkcije pacijenata. One se međusobno nadopunjuju", rekao je Žang Boli sa kineske Inženjerske akademije.
Kako bar umanjiti rizik?
I tradicionalna kineska medicina i trgovina divljim životinjama kao njen dobavljač sirovina, vjerovatno će opstati i nakon ove korona-krize, kao što je bilo i poslije epidemije SARS-a. Tradicionalna medicina igra centralnu ulogu, ne samo u Kini, već i u mnogim drugim dijelovima svijeta. Njeni zagovornici mogu da se pohvale uspjesima u liječenju i u poređenju sa klasičnom zapadnom medicinom, koja, kažu, uglavnom ignoriše sveukupne zdravstvene aspekte i liječi simptome, a ne uzroke.
Pa prema tome, smatraju evolutivni biolog Džared Dajmond i virolog Nejtan Volfe, već tokom ove krize trebalo bi da se pripremamo za sljedeću pandemiju. Neznanje ili ignorisanje i dalje će dovoditi do toga da se životinjske bolesti šire na ljude. I ne radi se o krivici, radi se o odgovornosti. Iako se globalna zabrana trgovine divljim životinjama teško može sprovesti, ona bi mogla barem da umanji rizik od fatalne zoonoze.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52922432' lang='bos' type='mono' source='https://www.dw.com/bs/bs/kako-je-japan-stavio-pod-kontrolu-covid-19/a-52922432' term='COVID'>
Pod stablima trešanja u avenijama i parkovima u Japanu je koronavirus proteklog vikenda bio daleko. Ljudi su sjedili u hladovini, pravili piknik, ispijali pivo i fotografirali se. “Hanami je za nas Japance najvažnija stvar u godini”, kaže jedan zaposlenik Ueno parka u Tokiju.
Kontrast u odnosu na Europu ne može biti veći. Japan je do sada prijavio 1012 osoba zaraženih koronavirusom. Od koronavirusa je preminula 41 osoba, a dnevno se zarazi samo nekoliko desetaka osoba. Međutim, ove brojke bi trebale biti daleko veće jer je Japan gusto naseljen, ima najveći udio seniora po broju stanovnika i veoma tijesne kontakte sa susjednom Kinom. U siječnju je 925.000 Kineza doputovalo u Japan. U veljači ih je bilo samo 89.000. Unatoč tome, vlada je poduzela odgovarajuće mjere. Premijer Shinzo Abe je naredio da se dva tjedna uoči praznika zatvore škole, a sve manifestacije su otkazane. Međutim, trgovine i restorani su ostali otvoreni, a samo manji broj Japanaca radi od kuće.
Nepovjerenje u Vladu?
Slabo širenje Covid-19 u početku je izazvalo sumnju da se istina zataškava. "Na početku nuklearne katastrofe u Fukušimi vlada nije htjela priznati topljenje nuklearnih štapova, tako da danas postoji veliko nepovjerenje prema službenim podacima", izjavila je sociologinja Barbara Holthus iz Njemačkog instituta za japanske studije u Tokiju. Iako ima kapacitet za provedbu 6.000 testova dnevno, Japan je ispitao samo 14.000 uzoraka, 20 puta manje nego u Južnoj Koreji, koju je pandemija koronavirusa teško pogodila. „Ispituju se samo pacijenti s najtežim simptomima“, kaže virolog Masahiro Kami s „Medical Governance Research“ instituta. Broj neprijavljenih slučajeva je zato vrlo velik. Politolog Koichi Nakano je rekao da je premijer Abe želio da Japan bude sigurna zemlja kako ne bi izgubio Olimpijske igre.
Slabo širenje Covia je izazvalo sumnju da se istina zataškava
Skupine stručnjaka u Ministarstvu zdravstva takve kritike kategorički odbijaju. Umjesto da se testovi obavljaju u cijeloj zemlji, naglasak se stavlja na mjesta gdje bolest načešće izbija. Tako je npr. nakon izbijanja zaraze u jednoj osnovnoj školi na sjeveru otoka Hokkaido donesena odluka da se sve škole zatvore i da se proglasi izvanredno stanje. Nakon tri tjedna se virus prestao širiti. "Mali broj testova trebao bi osigurati da medicinska sredstva ostanu dostupna za teže infekcije", kaže njemački politolog Sebastian Maslow sa sveučilišta u Tokiju.
Naklon umjesto rukovanja
Japanski promatrači ističu i druge posebnosti: Prvo, naklonom se smanjuje rizik od infekcije, nema rukovanja niti ljubljenja u obraz. S druge strane, stanovništvo se od ranog djetinjstva disciplinirano pridržava elementarnih higijenskih pravila. "Pranje ruku, ispiranje grla sredstvom za dezinfekciju kao i nošenje maski dio su naše svakodnevice, za to nije potreban koronavirus", kaže jedna Japanka, inače majka dvoje djece. Zato je od veljače bilo lako prijeći na anti-infekcijski modus. Od tada su na ulazima u sve trgovine i druge ustanove postavljena sredstva za dezinfekciju ruku. Nošenje maski postalo je građanska obveza.
Još prije novog koronavirusa, u Japanu je godišnje korišteno 5,5 milijardi maski za lice. Što znači 43 maske po osobi. Potražnja za zaštitnim maskama je toliko porasla da ih je u trgovinama ponestalo. Nova roba se prodavala racionalizirano. Ispred trgovina ljudi su strpljivo stajali u redu. Mnoge trgovine nude komade tkanine i filtere za kavu s uputama za izradu vlastitih maski.
Olimpijske igre su zbog virusa korona odgođene
"Japanci su očito dobro shvatili da infekcija može ostati bez simptoma", kaže njemački menadžer Michael Paume, koji već dugo živi u Japanu. "Stavite masku kako biste zaštitili druge i kako sami ne biste prenijeli viruse."
"Maska za lice smanjuje rizik od prenošenja"
Čini se da masovna upotreba zaštitnih maski usporava širenje virusa. To ukazuje nagli pad broja oboljelih od gripe u sedam tjedana od epidemije Sars-CoV-2. "Maske smanjuju prijenos kapljica i aerosola s virusnim materijalom putem njihovih nositelja", istaklo je pet zapadnih liječnika u svojoj znanstvenoj radnji. Među njima su Fabian Svar iz istraživačke skupine Cezar u Bonnu i Matthias Samwalda s Medicinskog sveučilišta u Beču. Osim držanja odstojanja od drugih osoba i pranja ruku, zaštitnik usta mogao bi igrati važnu ulogu u usporavanju širenja. „Mali broj infekcija u zemljama poput Japana je to dokazao”, istaklo je pet stručnjaka.
Naviknuti na dezinfekciju
S obzirom na ovaj uspjeh, japanski premijer Abe odlučio je prije tjedan dana da ne proglasi izvanredno stanje u zemlji. Od tada su se Japanci malim koracima vratili u normalnu svakodnevicu. Škole pomalo počinju raditi, djeca sjede na udaljenosti u prozračenim sobama. Otvoreni su prvi zabavni parkovi. Međutim, vlada se boji drugog vala zaraze. Zato bi početkom nove školske godine, početkom travnja, mogle početi raditi samo škole na područjima na kojima nema oboljelih od koronavirusa. Veće manifestacije se još uvijek ne održavaju.
Fokus je stavljen na opasnosti od stranih posjetitelja. Nakon Južnokorejanaca i građani EU-a nemaju pravo ulaska u zemlju. U zemlju mogu ući samo oni koji imaju mjesto boravka u Japanu, ali moraju ostati u karanteni 14 dana po dolasku. Prema neslužbenim informacijama, mjere su za početak ograničene do kraja travnja.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52914391' lang='bos' type='mono' source='https://www.dw.com/bs/bs/njemački-koncern-uskoro-počinju-prvi-testovi/a-52914391' term='COVID'>
Većinski akcionar firme CureVac je dioničarsko društvo Hop BioTech Holding, milijardera i osnivača firme za proizvodnju softvera SAP, Ditmara Hopa. On je u intervjuu u nedjeljnom izdanju „Frankfurter algemajne cajtunga“ izjavio da bi, ako se ovako nastavi, vakcina mogla da bude dostupna na jesen.
Dojče vele je razgovarao sa Fridrihom fon Bolenom, biohemičarem i članom nadzornog odbora CureVac.
DW: Gospodine Bolen, širom svijeta se utrkuju u razvoju vakcine protiv korona-virusa. Vi ste sa Vašom firmom prilično ispred svih. Kako napredujete?
Fridrih fon Bolen: Prvo bi trebalo da se razumije šta se sve trenutno događa. Jedina mogućnost da se ljudi zaštite jeste vakcina. Lijekovi se razvijaju za već zaražene pacijente, i na tome se u ovom trenutku mnogo radi. U međuvremenu se naučilo da jedna veoma agresivna forma Covid-19 dovodi do teške upale pluća. Razvojem novih lijekova pokušava se da se izbori sa tom teškom upalom i tako pomogne teško oboljelim pacijentima.
Naravno da bi vakcina bila daleko najbolja varijanta. Postoji nekoliko različitih pristupa. Mi radimo sa tzv. mRNK (messenger RNA, odnosno informaciona RNK, prim. red), koju koristimo kao izvor informacija za vakcinu. Uskoro ćemo moći da krenemo u klinička testiranja. Mislim da je to veoma dobra hemijska supstanca, s kojom ćemo dobiti dobru vakcinu.
Kažete uskoro? Možete li biti malo precizniji? Mnogi se u ovom trenutku pitaju koliko će trajati zabrana kontakta? Koliko će trajati ovo vanredno stanje? Koji je Vaš vremenski okvir?
Ja nisam prorok. To zavisi od mnogo faktora koji su van mojih saznanja. Kada je riječ o lijekovima, mislim da će potrajati još nekoliko mjeseci. A kada je riječ o vakcini, tačnije rečeno o njenoj dostupnosti, takođe će potrajati nekoliko mjeseci. To kada će pak ona biti dostupna ljudima – tu bismo već morali da govorimo o godini dana.
Friedrich von Bohlen
Koliko vakcina bi mogao da proizvede na primjer Vaš koncern?
Velika nepoznanica za vakcinu danas jeste to što niko ne zna koliko je imunizacije potrebno da bi se zaista spriječila infekcija. To niko ne može da predvidi i nekontrolisano testira na ljudima. Zbog toga korake koji do toga vode određuju regulatori. I to mora da bude tako. Moraju se zaštititi i osobe koje dobrovoljno pristupaju testiranju. Potrebno je jednostavno određeno vrijeme dok se ne dođe do tog saznanja. Tada stvar može donekle da se ubrza.
Kada je u pitanju dostupnost vakcine, mRNK ima ogromnu prednost. Mi u CureVac na primjer znamo da jedan mikrogram mRNK može da zaštiti čovjeka od bjesnila. To znači da sa jednim gramom možete da vakcinišete milion ljudi.
Poređenja radi: za konvencionalne lijekove je često potrebno 500 miligrama supstance, tako da sa jednim gramom mogu da napravim samo dvije doze. A mRNK je veoma potentna, tako da sa veoma malo supstance možete da postignete veoma dobru zaštitu. To znači da bi sam materijal mogao veoma brzo da bude dostupan. Mislim da bi u drugoj polovini godine moglo da bude dovoljno materijala, ali ne znam da li će moći da bude odobreno za upotrebu.
Samo još jedno pitanje. Biotehnologija je u Njemačkoj prilično u sjenci. Osim Vaše firme, postoje još možda dvije-tri druge sličnog pravca. Vjerujete li da bi kriza kao što je ova mogla da dâ impuls tome da se u Njemačkoj više radi na polju naučnog istraživanja, da bude podsticaj naučnim istraživanjima?
Podrška osnovnih istraživanja u Njemačkoj je fantastična, ali firme nemaju hrabrosti da to sprovedu u djelo. Za to postoje mnogi razlozi, a samo jedan od njih je skroman rizični kapital. To takođe nije dovoljno društveno priznato. Mislim da tu mora nešto da se pogura. Moderna medicina se u mnogim aspektima razlikuje od klasične. A ono što se upravo dešava jeste transformacija medicine: to znači da molekularno-biološka, dakle veoma precizna saznanja o nekoj bolesti, pronalaze put u dijagnostikovanju i liječenju.
To je veoma inovativno, uporedivo sa razvojem softvera. Zaostaćemo ako se ne pobrinemo za to da naša preduzeća, ona koja koriste nove tehnologije i stvaraju nova radna mjesta za budućnost, mogu da rade u Njemačkoj.
Mislim da bi ova kriza mogla da bude poziv na buđenje. Ljudi su sada postali svjesni da su mnoga ovakva preduzeća i tehnologije u inostranstvu, pa smo onda zavisni od trećih lica. Možda bi bilo poželjno da tehnologije koje se tiču ljudskog zdravlja – jednog od najvećih dobara koje imamo –imamo ovdje u Njemačkoj. I to ne samo kada je riječ o osnovnim naučnim istraživanjima, već i u kontekstu koncerna.
Fridrih fon Bolen je, zajedno sa Ditmarom Hopom i Kristofom Hetihom, 2005. godine osnovao Hop BioTech GmbH & Co KG. Prethodno je studirao biohemiju na Univerzitetu u Cirihu, a doktorirao je u oblasti neurologije na Visokoj tehničkoj školi u Švajcarskoj.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52842181' lang='bos' type='mono' source='https://www.dw.com/bs/bs/korona-virus-kako-tumačiti-brojeve/a-52842181' term='COVID'>
Stopa reprodukcije virusa
Iza ovog broja krije se potencijal širenja virusa. Ako je stopa reprodukcije veća od broja 1, odnosno ukoliko svaka zaražena osoba prenosi infekciju barem jednoj drugoj osobi - virus se širi. Ako je stopa manja od 1, zaražava se sve manje i manje ljudi i broj oboljelih se smanjuje.
Da bi se širenje virusa smanjilo, njegova stopa reprodukcije mora biti manja od 1.
Matematičar Adam Kucharski (pogledaj niže u tekstu) objašnjava koji to faktori igraju najveću ulogu u stopi reprodukcije. Stručnjaci iz Instituta "Robert Koch", koji u Njemačkoj prati stanje zaraznih bolesti, tvrde da je osnovni reprodukcijski koeficijent SARS-Cov-2 između 2,4 i 3,3. Na taj način, svaka zaražena osoba zarazi oko dvije do tri druge osobe.
Drugim riječima, da bi epidemija bila pod kontrolom, potrebno je spriječiti oko dvije trećine svih prenošenja.
Budući da trenutno ne postoje učinkovita cjepiva, niti pouzdana zaštita od virusa, vjerojatno će se zaraziti 60 do 70 posto populacije. Tek tada će se virus susresti s više zaraženih nego zdravih osoba i neće se moći dalje širiti.
Period inkubacije
Vrijeme inkubacije u prosjeku traje pet do šest dana, ali može se kretati od jednog do 14 dana.
To još nije razjašnjeno. Trenutno se vjeruje da može proći 24 do 48 sati prije nego što se pojave prvi simptomi kod tek zaražene osobe. Istraživanja iz kineske metropole Šenžen pokazuju da su jednu četvrtinu svih slučajeva infekcije prenijele osobe koje nisu imale simptome.
Jednom kada zaražena osoba pokaže simptome, ona će virus prenositi navjerovatnije 7 do 12 dana – ukoliko je bolest blaža - a duže od dvije sedmice ukoliko je bolest teža.
Virus se prenosi kapljicama. Što dublje izlaze iz pluća, to se virus duže pokazuje kao aktivan. Zaraza virusom preko stolice, na temelju trenutnih istraživanja, malo je vjerojatna.
Stopa smrtnosti
Udio smrtnih slučajeva ukazuje na rizik s kojim osoba koja boluje od SARS-Cov-2 u konačnici i umre. Ali, to uopšte nije lako izračunati.
Razlozi su sljedeći: Prvo, postotak smrtnih slučajeva uvijek ovisi od konteksta, vremena i mjesta nastanka. Bilo da se radi o Kini, Italiji ili SAD-u. SARS-Cov-2 širi se u različito pripremljenim i opremljenim zdravstvenim sistemima, među ljudima različitih dobnih skupina, s različitim medicinskim stanjima, te u državama sa različitim oblicima zajedničkog življenja.
Svi ti (ali i drugi) faktori određuju koliko je stanovništvo jedne zemlje ranjivo i zbog toga je nemoguće uporediti ili jednostavno prenijeti brojeve iz jedne u drugu državu.
Koji brojevi se uzimaju kao osnova za izračunavanje stope smrtnosti u suštini ima odlučujuću ulogu. Ako se, na primjer, prvog dana epidemije, broj svih umrlih podijeli s brojem svih oboljelih, broj oboljelih bi bio vrlo visok, a broj umrlih bi bio proporcionalno nizak. Stoga bi udio smrtnih slučajeva među oboljelima bio pogrešan, odnosno vrlo nizak. To smo vidjeli na početku pandemije u Kini.
S druge strane, može se pretpostaviti da su mnogi slučajevi infekcije nepoznati ili nisu zabilježeni. U ovom slučaju udio smrtnih slučajeva je nesrazmjerno velik. Tako je bilo na primjer u Iranu.
Matematičar i epidemiolog Adam Kucharski iz „London School of Hygiene and Tropical Medicine" vjeruje da će se ta dva učinka poništiti tokom pandemije. On procjenjuje da je stvarni postotak smrtnih slučajeva između 0,5 i 2 posto, što znači da od 100 oboljelih umre jedna ili dvije osobe.
Neprijavljeni slučajevi zaraze
Ukratko: Ovaj broj se ne zna. Iako Svjetska zdravstvena organizacija (WHO), Univerzitet Johns Hopkins ili Institut Robert Koch (RKI) prate i objavljuju broj osoba zarađenih korona virusom, oni ipak objavljuju samo potvrđene slučajeve. Taj broj nam samo može biti nagovještaj za stvarni broj oboljelih i koliko se zapravo virus brzo širi. A stvarni brojevi zavise od toga koliko se ljudi uopšte može testirati ili koliko je testova dostupno u jednoj zemlji.
Na temelju trenutnog broja smrtnih slučajeva može se pretpostaviti koliko bi mogao biti stvarni broj zaraženih. Matematičar Tomas Götz sa Univerziteta Koblenz-Landau procjenjuje da je krajem februara, na osnovu tadašnjeg broja smrtnih slučajeva u Italiji, trebalo biti 40.000 zaraženih osoba. Ali, u to vrijeme je bilo samo 800 potvrđenih slučajeva infekcije.
Međutim, ova računica se ne može prenijeti na Njemačku, "jer se trenutno izuzetno nizak broj smrtnih slučajeva ne uklapa u međunarodnu usporedbu". U Njemačkoj nedostaju i podaci o broju slučajeva liječenih u bolnicama.
Ukoliko ne vidite interaktivnu kartu Univerziteta "John Hopkins", možete je otvoriti ovdje.
Eksponencijalni rast
Ljudi intuitivno misle da nešto postaje veće - kontinuirano: danas jedan slučaj, sutra dva, a do kraja sedmice - sedam. Međutim, virus se ne širi linearno, nego eksponencijalno: zaražena osoba inficira jednu osobu. Te dvije osobe onda zaraze po još dvije. Četvero zaraženih će zaraziti sljedeće četvero i tako dalje.
Ovakav rast može se ilustrirati ispunjavanjem šahovske ploče zrnima riže: Zamislite da trebate ispuniti šahovsku ploču zrnima riže, počevši od A1, dodavajući rižu svaki dan. Ukoliko imamo linearni rast, šahovnica bi se nakon 64 dana napunila sa 64 zrna riže. Uz eksponencijalni rast, na šahovskoj ploči nakon 64 dana nalazilo bi se nevjerojatnih 9,223,372,036,854,775,808 zrna riže.
Ponekad je zavaravajuće porediti apsolutni broj slučajeva korone u različitim zemljama, jer brojevi rastu vrlo brzo i sutra će izgledati vrlo različito nego danas. Da bi se pratilo širenje virusa, treba gledati brzinu kojom se broj zaraženih osoba udvostručava. Trenutno treba sve manje vremena za udvostručavanje. Čim se udvostručavanje oboljelih osoba uspori, ljudi će se i dalje zaražavaju, ali virus se povlači.
Virus se ne širi lineralno, nego eksponencijalno.
Adam Kucharski radi na matematičkim modelima za zarazne bolesti kako bi bolje razumio njihov tok i širenje. To može pomoći političarima i stručnjacima za javno zdravlje da donose političke odluke za suzbijanje širenja korona virusa.
U prošlosti je ovaj matematičar već istraživao bolesti poput ebole, SARS-a i gripe, a sada istražuje COVID-19. U svojoj knjizi "The Rules of Contagion: Why Things Spread - and Why They Stop", on navodi četiri parametra koji opisuju potencijal zarazne bolesti i naziva ih DOTS.
• Trajanje (Duration): trajanje infektivnosti. Što je duže osoba bolesna, to duže može zaraziti druge ljude. Što je ranije oboljela osoba izolirana od drugih, to je manje mogućnosti da virus prenese drugima.
• Prilika (Opportunity): Koliko šanse virus ima da pređe sa jedne na drugu osobu? Na ovu varijablu direktno utiče naše društveno ponašanje. Prema navodima Adama Kucharskog, u normalnim okolnostima svaka osoba ima fizički kontakt s drugim ljudima oko pet puta dnevno. Taj se broj može smanjiti ako npr. povećamo socijalnu distancu i ne pružamo jedni drugima ruku u znak pozdrava.
• Vjerojatnoća prenosa (Transmission probability): Kolika je vjerojatnoća da se virus stvarno prenese s jedne osobe na drugu kad se dvije osobe susretnu? Adam Kucharski i njegov tim pretpostavljaju da će se to dogoditi u svakoj trećoj prilici.
• Osjetljivost (Susceptibility): Ako je virus već prenesen na drugu osobu, kolika je vjerovatnoća da će se ta osoba razboliti? Budući da trenutno ne postoje zaštitni mehanizmi, ne postoji vakcina, niti imunitet, taj postotak je otprilike 100%.
Ostalo je matematika: kada pomnožimo D, O, T i S dobijemo stopu reprodukcije. Sva četiri parametra su osnova za zaustavljanje širenja virusa. Inače, najbolji lijek za to su uvijek vakcinacije, ali pošto njih još nema, može se raditi samo na parametrima D, O i T: izolirati bolesne, izbjegavati društvene kontakte, kašljati u lakat i prati ruke.
Cilj ovakvih mjera je da se u sadašnjem trenutku "snizi ili izravna krivulja" (engleski: „to flatten the curve"). Broj oboljelih slučajeva ne bi trebao premašiti kapacitet zdravstvenih sistema, tako da se liječnici ne suoče s odlukom koje pacijente mogu liječiti, a koje ne.
Ali zašto se udio smrtnih slučajeva toliko dramatično razlikuje od zemlje do zemlje? Zašto je broj oboljelih u Njemačkoj visok, dok je stopa smrtnosti mnogo niža, nego što je to na primjer u Italiji?
Bonski ekonomisti Moritz Kuhn i Christian Bayer istražili su ovo pitanje. Podaci pokazuju da stopa smrtnosti raste što je bolesna osoba starija. Ekonomisti pretpostavljaju da mogućnost za zarazu postoji prvenstveno za vrijeme rada, tako da je radno stanovništvo posebno ugroženo.
Sada postoje različiti modeli kako se društva u ovoj situaciji mogu strukturirati. Generacije mogu živjeti odvojeno kao u zemlji A ili zajedno jedni pored drugih kao u državi B (vidi grafiku).
Ekonomisti su otkrili da broj smrtnih slučajeva veći ukoliko radno stanovništvo živi sa roditeljima, odnosno stopa srmtnosti je veća što je veća razmjena među generacijama. Ako je njihova teorija tačna, Poljska, Bugarska i Hrvatska su u posebnoj opasnosti - kada je u pitanju Evropska unija.
Ovaj trend se nije dokazan u azijskim zemljama, a razlog bi mogli biti različiti standardi čistoće i vrsta suživota, pretpostavlja ekonomista Christian Bayer.
Preporuka na kraju svega je sljedeća: Treba preispitati naše društvene mreže, a stariji se trebaju suzdržavati od kontakta sa svojim vršnjacima. Posebno treba smanjiti kontakt između starog i mladog stanovništva:
"Trenutno se nalazimo na autoputu i vozimo se brzinom od 180 kilometara na sat prema saobraćajnoj gužvi. Jedino što možemo učiniti je zakočiti. Tada ćemo primjetiti da još uvijek stojimo u vremenu, ali barem neće doći do sudara", zaključuje Bayer.
Čitajte nas i preko DW-aplikacije za Android
Kancelarka Angela Merkel je apelovala na građane Njemačke da se pridržavaju pravila i zamolila ih za razumijevanje zbog ograničenja koja su sada neophodna. Nova ograničenja nisu najavljena. (19.03.2020)
Ovo je prvi dan da svoj dnevnički zapis o životu u doba korone pišem od kuće. Možda zato što me se dojmilo obraćanje naciji Angele Merkel, a možda i zato što je i službeno objavljeno da je obolio prvi djelatnik DW-a. (19.03.2020)
Pandemija korona-virusa posljednja dva dana skreće pažnju na Mostar, gdje je prvi slučaj izazvao ozbiljan medicinski incident, izolaciju medicijskog osoblja i bolničkih odjela kao i istragu tužiteljstva. I blamažu. (19.03.2020)
Korona virus se ubrzano širi, a sa njim i strah i panika. (17.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52876967' lang='bos' type='mono' source='https://www.dw.com/bs/bs/pogoduje-li-ibuprofen-koronavirusu/a-52876967' term='COVID'>
U ovoj pandemiji se jasno pokazalo kako su posebno ugrožene osobe koje već boluju od povišenog krvnog tlaka, drugih bolesti krvotoka, ali i od dijabetesa. Kako se čini, ne samo jer je tako oslabljen njihov organizam nego se sumnja i kako neki lijekovi koje uzimaju pogoduju virusu SARS-CoV-2 (Covid-19) i vode tome da zaraza dovede do teških komplikacija. Još jednom: to se sumnja.
Gotovo četvrtina čovječanstva je svrstana u kategoriju osoba s povišenim krvnim tlakom, u razvijenim zemljama kao što je Njemačka je to čak trećina stanovništva. I mnogi uzimaju sredstva za spuštanje krvnog tlaka iz obitelji lijekova ACE inhibitora ili Sartana. Ali neki liječnici sumnjaju kako baš ti lijekovi pogoduju razvoju koronavirusa u tijelu.
Sumnjivi su im i neki lijekovi koji se propisuju dijabetičarima poput Thiazolidindiona (Glitazona), ali i popularni analgetik Ibuprofen (u Hrvatskoj mu je trgovački naziv Neofen). Čini se kako baš ti lijekovi podižu osjetljivost receptora ACE2 preko kojih SARS virusi uspijevaju probiti opnu stanice.
Jer sve je to za sad teorija koja nije potvrđena i nema pouzdanih nalaza istraživanja. Na tu činjenicu izrijekom upozorava i Svjetska zdravstvena organizacija (WHO), ali u ovim okolnostima ipak savjetuje da se ovaj analgetik ne uzima bez konzultacije s liječnikom. WHO tu savjetuje radije posegnuti za analgeticima poput Paracetamola.
"Ljudi, budite pametni"
Njemački liječnici su veoma suzdržani prema takvim optužbama. Jer postoji sumnja kako su "opasni" čak i analgetici na osnovi acetilsalicilne kiseline - dakle najobičniji Aspirin i diklofenaka - sastojak na primjer u Voltarenu. Ali i spremno priznaju: "Mi znamo veoma malo o patogenezi virusa SARS-CoV-2. Tu nema nikakvih kliničkih podataka", odgovara virolog Jonas Schmidt-Chanasit iz Instituta za tropske bolesti Bernhard Nocht.
I virolog Christian Drosten iz berlinskog Charitea nije siguran. Ovaj virus je doduše nov, ali dobro su poznate druge vrste koronavirusa. A kod njih "nema znakova da analgetik na bazi Ibuprofena nešto pogoršava. Mislim da bismo to već znali da je to tako", kaže virolog Drosten.
U jednom su svi liječnici složni: neka pacijenti nipošto ne zapadnu u paniku i samoinicijativno promijene lijek koji uzimaju, pogotovo kad je riječ o sredstvima protiv povišenog krvnog tlaka i šećerne bolesti. Uvijek se prije toga treba savjetovati s liječnikom. Ali ako je netko već zaražen ovim virusom i kod lijekova protiv bolova, WHO ipak savjetuje da se radije uzme Paracetamol umjesto Ibuprofena.
Odakle sumnja?
Osnova sumnji kako ACE inhibitori i Ibuprofen imaju moguće negativne učinke je znanstveni članak koji je ovog ožujka objavljen u časopisu Lancet Respiratory Medicine. Autori, L. Fang, G. Karakiulakis i M. Roth su u njemu tek postavili znanstvenu pretpostavku da bi aktivni sastojci u ovim lijekovima mogli pogoršati razvoj bolesti COVID-19.
Osnova ispitivanja su bili štakori u kojima je dokazano kako ACE inhibitori reguliraju ACE2 u stanicama srca ovih životinja. Kod štakora s dijabetesom se pokazalo da Ibuprofen utječe na regulativni sustav.
Ali svi ti nalazi nisu dovoljni za tvrdnju da je to tako i kod ljudi i da su ti lijekovi u ovom slučaju opasni. Tu nedostaje još mnogo pouzdanih podataka i istraživanja.
Sad smo svi "stručnjaci"
Već od epidemije SARS-a 2002. znanstvenici su mnogo naučili kako funkcionira ovaj virus i kako prodire u čovječje stanice. Na membrani stanice su receptori angiotenzin konvertirajućeg enzima (ACE). Upravo jedan oblik ovog enzima (ACE2) koriste virusi SARS-a kao receptore da bi se "prilijepili" na stanicu i prodrijeli u nju da bi se tamo dalje širili.
Lijekovi protiv hipertenzije, dakle ACE inhibitori također kreću na taj enzim i time ga blokiraju. Pretpostavka je da receptori tog enzima onda nemaju pametnijeg posla nego onda prihvatiti ovaj virus. Možda stanice čak povećavaju broj receptora ACE2 kad je blokiran enzim ACE. To znači da stanice imaju čak još više "ulaza" za ovaj virus.
To također znači da bi ovaj lijek možda smanjio prirodnu otpornost stanica na prodor ovog virusa, što bi onda rezultiralo težim razvojem plućnog oboljenja COVID-19. Prema članku objavljenom u Lancetu, analgetik Ibuprofen ima sličan učinak.
Još jednom: sve je to pretpostavka i nedostaje pouzdanih informacija. Ali zagovaratelji ove hipoteze u tome vide i razlog zašto je u Italiji toliko mnogo smrtnih slučajeva od ovog virusa. Naime mnogi, pogotovo stariji Talijani redovito uzimaju ACE inhibitore.
Ali po posljednji put: to je tek hipoteza za koju nema pouzdanih podataka.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52834177' lang='bos' type='mono' source='https://www.dw.com/bs/bs/da-li-je-eu-ostavila-zapadni-balkan-na-cjedilu/a-52834177' term='COVID'>
U situaciji gdje se sama EU bori da se organizuje i suprotstavi širenju korona virusa, zemlje Zapadnog Balkana kao i neke zemlje članice, kažu da se osjećaju prepuštene same sebi i to u najtežim, vanrednim, okolnostima.
Pored mnogih mjera preduzetih u cilju suočavaja sa pandemijom i zaštite sopstvenih zdravstvenih sistema, EU je od 15. marta uvela restrikcije izvoza zaštitne medicinske opreme. Tako je oprema koju su Njemačka i Francuska prve, jednostrano, blokirale za izvoz, sada zaustavljena za sve treće zemlje na EU nivou.
U Briselu objašnjavaju da se i države Zapadnog Balkana vode kao ”treće zemlje”, ali ukazuju i na druge ”razlike u vokabularu”.
”U pitanju nije zabrana već da je uspostaveljna šema po kojoj zemlje članice imaju mogućnost da odlučuju o izvozu specifične medicinske opreme u treće zemlje”, navode u Evropskoj komisiji.
U Srbiji ovo čitaju kao dokaz da je evropska solidarnost samo prazno obećanje i vjerovanje.
”Evropska solidarnost ne postoji. To je bajka na papiru”, poručio je predsjednik Srbije Aleksandar Vučić.
Prethodno je predsjednik Srbije najavio da je dobio obećanja od Njemačke da će Srbiji isporučiti dodatne respiratore. Oni nisu stigli, kao ni odgovor na zahtjev Srbije da se kroz evropski Mehanizam civiline zaštite nabave zaštitne maske.
Kritike na račun evropske solidarnosti stigle su i iz Italije, zemlje koja je najteže pogođena epidemijom COVID19. Amasador Italije u EU, Mauricio Masari, naglašava da niti jedna zemlja članica nije odgovorila na poziv Rima da im se preko EU Mehanizma uputi pomoć u medicinskoj opremi.
”Samo nam je Kina odgovorila. U svakom slučaju, ovo nije dobar znak evropske solidarnosti”, poručio je Masari.
Na komenatre sa Zapadnog Balkna da ih je EU ”ostavila na cjedilu” u Briselu odgovaju da je u ovim teškim vremenima potrebna solidarnost i da nije vrijeme za ”polemičke ili neutemeljene optužbe.”  Ukazuje se da pandemija predstavlja "neviđenu globalnu krizu" i ozbiljnu ”vanrednu situaciju” za javno zdravlje građana, društva i ekonomija.
Komesar za proširenje Oliver Varheji održao je i video konfrenciju sa premijerima zemalja Zapadnog Balkana. Zaključak: "Pomoći ćemo našim partnerima u medicinskoj opremi koliko god nam mogućnosti dozvoljavaju"
Evropska komisija: Preusmjeravanje sredstava finansiranja
”Desetine hiljada ljudi je zaraženo, a hiljade su umrle samo u EU. Broj zaraza na Zapadnom Balkanu je u porastu. Evropska komisija i Evropski centar za prevenciju i kontrolu bolesti (ECDC) pažljivo prate razvoj COVID-19 na Zapadnom Balkanu, a naše delegacije EU su u bliskom kontaktu sa nadležnim vlastima”, kaže portparolka EK Ana Pisonero.
U Evropskoj komisiji dodaju da razmatraju kako da najbolje pruže podršku regionu u ublažavanju društveno-ekonomskog uticaja pandemije.
”To uključuje i  sagledavanje mogućnosti preusmjeravanja finansiranja iz pretpristupnih fondova (IPA) i fleksibilnosti u pravilima o državnoj pomoći”, kaže Pisonero.
U ovom trenutku u EU se po ubrzanoj proceduri radi i na promjeni regulative kako bi Fond solidarnosti EU, kome imaju pristup i zemlje koje se u procesu pristupanja, svoje ingerencije mogao da proširi na pomoć u vanrednim situacijma u javnom zdravstvu.
Fond je prvobitno osnovan kako bi pomogao zemljama članicama i zemljama u pristupnim pregovorima da se izbore sa posljedicama prirodnih katastrofa kao što su poplave, požari, suše i zemljotresi.
U cilju bolje koordinacije sa zemljama Zapadnog Balkana u trenutnoj krizi komesar za proširenje Oliver Varheji održao je i video konfrenciju sa premijerima zemalja regiona.
”Mi ćemo pomoći našim partnerima u medicinskoj opremi koliko god nam mogućnosti dozvoljavaju”, navodi Varheji.
Političke posljedice pandemije
A te mogućnosti EU u ovom trenutku su male. Čini se da EU nije baš najspremnije dočekala širenje pandemije COVID 19. U prilog tome govori činjenica da Brisel ima problema da reguliše snabdijevanje medicinskom opremom unutar samih država članica i da tek sad, u jeku zaraze i vanrednih stanja, raspisuje tenedere za zajedničku nabavku zaštitnih maski, respiratora i labaratorijske opreme.
U Evropskoj komisiji kažu da razgovaraju sa Njemačkom i Francuskom u cilju revidiranja njihovih odluka o zabrani izvoza medicinske opreme .
”Moramo osigurati da se svi pacijenti i oni kojima je to najpotrebnije budu snabdjeveni odgovarajućom medicinskom opremom i to ne samo u pojedinačnim zemljama članicama već širom EU”, upozoravaju u Komisiji.
Istovremeno se dodaje da se od Njemačke očekuje da ”ispuni obećanje” i isporuči milion zaštitnih maski Italiji kao i da njemačke kompanije koje prozvode ili potražuju medicinsku opremu treba da učestvuju u zajedničkim evropskim tenderima.
I dok se Brisel bori da reguliše unutrašnju vanrednu situaciju i dođe do zajedničkog evropskog pristupa 27 država članica, Peking je Italiji, Belgiji, Srbiji i Makedoniji već izašao u susret šaljući im timove ljekara i medicinsku opremu.
Evropska komisija kaže da pozdravljaju svaki vid ”pomoći i solidaranosti” kako Kine sa Evropom tako i unutar Evrope. Istovremeno, upozorava se i na veliki broj dezinformacija koje, kako navode u Briselu, zlonamjerno koriste trenutne vanredne okolnosti u cilju popagande protiv EU.
Čitajte nas i preko DW-aplikacije za Android
Minhenski nadregionalni dnevnik Süddeutsche Zeitung piše o Macronovoj blokadi proširenja EU i kako izaći iz nje. Navodi i sve prednosti koje zemlje članice EU imaju od stabilnog Zapadnog Balkana. (07.02.2020)
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_52834153' lang='bos' type='mono' source='https://www.dw.com/bs/bs/solidarnost-u-vremenima-zaraze/a-52834153' term='COVID'>
Rimska četvrt Pigneto, baš kao i druga naselja na istoku grada koja se ubrzano moderniziraju, ima dvije duše koje žive jedna pored druge ali se rijetko dodiruju i miješaju.  U socijalnim stanovima, sagrađenim prije nekoliko desetljeća, prebivaju građani poodmakle starosne dobi. Oni se druže u lokalnim barovima ili čitaju novine na klupama u pješačkim zonama. Kada se koronavirus sa sjevera Italije počeo širiti na ostale dijelove zemlje, penzioneri su prvi nestali iz vida jer je vlada savjetovala starijim građanima da ostanu u svojim stanovima.  Pored starijih ljudi, tu su i mladi umjetnici, kreativci i slobodnjaci koji obično pune  kafiće i barove naselja Pigneto. Na početku su pokušavali živjeti normalno kada se zapanjena Italija borila sa potrebom prekida svih društvenih kontakata. A onda je, protekle srijede,  izrečena stroga mjera da građani moraju u samoizolaciju i da ne smiju napuštati svoje stanove, praćena  zatvaranjem svih prodavnica, radnji i servisa koji ne pružaju esencijalne usluge.  Iako su do sada živjeli fizički razdvojeno jedni od drugih, COVID-19 je zbližio ove dvije grupe starih i mladih u zemlji koja je najteže pogođena koronavirusom u Europi i u kojoj je dosad od ove zaraze umrlo preko 2.000 ljudi.  Volonteri obavljaju kupovine za penzionere  Mladi u dobi od 25 do 30 godina iz lokalnog kulturnog udruženja pod nazivom "Sparwasser "osnovali su inicijativu za pomoć starijim osobama – stanovnicima koji se pridržavaju najstrožih pravila samoizolacije. Oni za njih obavljaju kupovine i sve druge vrste usluga. I ostale grupe građana u Rimu i širom zemlje ubrzo su krenule njihovim stopama.  "Pokrenuli smo akciju i pozivali volontere u susjedstvu da pomognu i prije mjera obaveznog ostanka u domovima. To je bilo još u vrijeme kada su starije osobe samo ohrabrene da ostanu kod kuće, ali se na ulici i dalje moglo vidjeti mnogo ljudi", izjavila je Diana Armento, jedna od koordinatorica projekta. Za samo tri dana prijavilo se više od 200 volontera. "Dnevno smo obrađivali od četiri, pet do 20 i više poziva starijih ljudi", dodala je ova 30-godišnjakinja, koja je inače zaposlena u izdavačkoj kući.  Objasnila je da su volontere povezali sa starijom osobom koja živi u blizini, kako bi mogli pratili kretanja te osobe u slučaju zaraze i osigurali da volonter ne mora prelaziti velika rastojanja kako bi penzioneru kojem pomaže, isporučio hranu i druge potrebštine.  "Također se pokušavamo pridržavati navika penzionera, tako što idemo u njihov omiljeni supermarket ili ih pitamo koje proizvode i marke najviše vole", rekla je Diana. Nema fizičkog kontakta između volontera i onih kojima pomažu, jer se namirnice nakon kupovine ostavljaju na njihovom kućnom pragu.  "Mnogo njih želi vidjeti vaše lice, voljeli bi da vas zagrle. Umjesto toga, oni izlaze na balkon i zahvaljuju se", rekla je Diana.  Usamljeni i konfuzni  Diana je primjetila da među starijim osobama postoji velika potreba za komunikacijom. "Kada ste s njima na telefonu, zaista možete vidjeti kolika je njihova potreba za razgovorom. Provode čitav dan ispred televizije i onda se ili uplaše ili ne vjeruju u ono šta se događa. Poznajem staricu koja provodi čitav dan u molitvi, misleći da je sve to Božja kazna. "
I druge grupe volontera u gradu su se organizirale i poduzele slične inicijative."Postoji ogromna potreba da se ljudima pomogne, na koju same lokalne vlasti nisu u stanju adekvatno odgovoriti", rekao je Alberto Campailla, koji vodi udrugu za pomoć  siromašnima, koja pruža pravnu i materijalnu pomoć, uključujući i pristup životnim namirnicama. Njegovi volonteri sada isporučuju hranu u Ciampino, na periferiji Rima. Udruga pronalazi i načine kako da  uvede kućne isporuke i distribuira hranu ugroženim kategorijama stanovnika. Neke lokalne vlasti u Rimu otvorile su telefonske linije za pomoć i grupe na Facebook-u .
U Biccariju, malom gradu u regiji Apulia na jugu Italije, 2.800 ljudi  živi u bliskom kontaktu. Djeca se igraju na gradskom trgu, stariji sjede ispred lokalnih barova a prolaznici se zaustavljaju kako bi razgovarali sa vlasnicima radnji.  Kroz krizu prolazimo zajedno  "Ovde postoji snažan osjećaj zajedništva", kaže Gianfilippo Mignogna, gradonačelnik Biccarija. "Svaki je susret prilika za ljude da se pozdrave i upitaju. Prekid svih društvenih kontakata jako se osjeća i pogađa ljude."  Grad je uspostavio hotline za starije osobe koje mogu zvati ako im treba pomoć oko nabavke namirnica, lijekova i drugih potrebština. Uslugu, koju je pokrenula lokalna zadruga sa 200 članova, sada podržava općina. Iako nisu poznati slučajevi koronavirusa među stanovnicima grada, postoji velika  zabrinutosti za ono što bi se moglo dogoditi ako se bolest pojavi. Najbliža bolnica je 30 kilometara udaljena i nalazi se u Foggia-i. Pored toga, zdravstveni sistem u južnoj Italiji nije tako efikasan kao na sjeveru a da ne govorimo o velikom pritisku pod kojim se on sada nalazi.  U San Leu, malom zaseoku sa srednjovjekovnom tvrđavom smještenim u Emilia Romagni, jednoj od najteže pogođenih regija koronavirusom, solidarnost pomaže starijim osobama da se nose sa izolacijom.  "Počeli smo s dostavljanjem hrane i lijekova. Neki dan jedna je osoba željela križaljku ali je lokalni kiosk bio zatvoren", kaže Marta Ciucci, 32-godišnja arhitektica koja vodi turističku zadrugu. Ona dodaje da su samo četiri prodavnice ostale otvorene u istorijskom centru grada u kojem živi svega stotinjak ljudi."Ideja je osigurati da svi znaju da postoje ljudi koji im stoje na raspolaganju i koji su spremni pomoći".
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52818992' lang='bos' type='mono' source='https://www.dw.com/bs/bs/šta-singapur-čini-tako-uspješnim-u-borbi-portiv-korone/a-52818992' term='COVID'>
„Borimo se protiv virusa" naziv je pjesme koja ide uz čuvenu melodiju „Sound of Silence" Sajmona & Garfankela. Postoji i korona rep na koji se pleše u školama u Singapuru: „Operite ruke, ne dirajte lice - tako se čistimo od virusa".
Tako zvuče borbene pjesme u velikoj zajedničkoj bitki u kojoj se svi mogu osloniti jedni na druge. To je duh Singapura na koji je apelovao premijer Li Hsijen Long: „Svako ima svoj zadatak u ovoj krizi i nikoga nećemo prepustiti samom sebi. Ovo je ujedinjeni Singapur!"
I zvuk kliničkog termometra takođe je dio novog zvuka Singapura - na aerodromu, u podzemnim stanicama, ispred javnih zgrada i tržnih centara.
Maske su oduvek bile dio gradskog pejzaža
Početkom nedjelje u Sinapuru, sa nešto manje od 6 miliona stanovnika, potvrđena je 121 infekcija korona-virusom. Ali ključna stvar je da je gotovo isto toliko pacijenata izlečeno i otpušteno iz bolnica.
Sve zaražene osobe bile su izolovane u vrlo kratkom roku, kontakti oboljelih su identifikovani i stavljeni u karantin pomoću Contact-Tracing-Management sistema razvijenog poslije epidemije virusom Sarsa prije 17 godina.
Situacija u Singapuru je pod kontrolom, objašnjava šef vlade, i grad neće biti zatvoren, kao što je to slučaj u Kini, Južnoj Koreji ili Italiji.
Život u ovoj metropoli se odvija normalno. Djeca idu u škole i vrtiće, restorani i i prodavnice su otvoreni. Ljudi nose respiratorne maske, ali ih nema više nego obično. Kada neko u Aziji ima prehladu, uvijek nosi masku na licu - ne radi sebe, nego da bi zaštitio druge. „Sve drugo bi bio loš signal", rekao je premijer, a Singapurci se toga pridržavaju.
Biti oprezan, ali ne uspaničen - to je moto. Naravno, grad je prazniji nego inače - i zato što dolazi manje posjetilaca. Nakon što je ulazak u Singapur zabranjen Kinezima, Južnim Korejcima i Italijanima, od ponedjeljka ta zabrana važi i za Nijemce. Njemačka se smatra „zemljom rizika" - i kritikuje kao jedna od onih koje korona-virus previše dugo nisu uzimale dovoljno ozbiljno.
„Svjetska zdravstvena organizacija je to nazvala alarmantnim nivoom neaktivnosti. Mi ovde u Singapuru smo Covid-19 od početka shvatili kranje ozbiljno", rekao je premijer Li.
Maske nose zaraženi da ne bi zarazili druge, a ne obrnuto.
Političari se odrekli jedne plate u korist boraca na prvoj liniji fronta
Kao i svi ministri i svi poslanici, šef države se takođe odrekao jedne mjesečne plate u korist heroja na frontu korone: medicinskih sestara, čistačica, taksista… To ne ubija viruse, ali stvara solidarnost. Virus se ovdje smatra prijetnjom za egizestnciju - društva i ekonomije.
Zbog toga su vlasti reagovale odlučno i uspostavile krizne štabove. Karantin počinje samoizolacijom kod kuće - kao preventivna mjera. U bolnicama ima više od 400 izolacionih kreveta.
Kršenja pravila o karantinu se oštro kažnjavaju:
Na primjer, četvoro stranaca sa dozvolama za rad protjerano je iz zemlje zbog kršenja karantina. Odmah su deportovani. Prije ulaska u zemlju su dali lažne podatke o svom boravku.
Ljudi vjeruju vladi
Naravno, Singapur se ne može uporediti sa drugim zemljama: geografska pozicija ostrva omogućava kontrolu saobraćajnih tokova i lako zatvaranje granica u vanrednim situacijama. Uz to, grad-država nije demokratija u zapadnom smislu. Medije kontroliše vlada - o koroni svi izvještavaju gotovo identično.
Osim toga, Singapurci su nevjerovatno poslušni prema vlastima. To, naravno, olakšava upravljanje krizama: ljudi vjeruju svojoj vladi, vjeruju da rade ispravno i slijede njihova uputstva. To je još jedan razlog zbog kojeg je panika strana riječ u Singapuru.
dr,ts,ARD
Čitajte nas i preko DW-aplikacije za Android
Korona virus se ubrzano širi, a sa njim i strah i panika. (17.03.2020)
Utrka za proizvodnju vakcine protiv korona virusa je u punom jeku. I njemačka biotehnološka poduzeća bilježe prve djelomične uspjehe. No generalno je preživljavanje u toj branši teško. (18.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52798796' lang='bos' type='mono' source='https://www.dw.com/bs/bs/kubanski-ljekari-mogli-bi-da-pomognu/a-52798796' term='COVID'>
Trag vodi u Havanu. U svjetskoj krizi sa korona-virusom jedan kubanski medikament ima važnu ulogu. Interferon alfa-2b. Ovaj antiviralni preparat, prema navodima kubanskog vladinog lista Granma spada u 30 medikamenata koje Peking primjenjuje u terapiji.
Kada je riječ o globalnoj primijeni tog lijeka, Svjetska zdravstvena organizacija (SZO) je trenutno uzdržana. „Nemoguće je komentarisati šanse za liječenje bez kliničkih studija", objašnjava Dina Pfajfer iz medicinskog štaba SZO za DW.
Medicinska saradnja između Kube i Kine bi ipak mogla biti i prilog socijalističke zemlje borbi protiv epidemije COVID-19. Kubanski medikamenti i serumi obično nisu poznati po primjeni na ratnim područjima, ali kubanski ljekari – jesu.
Posebno se o tome pričalo povodom njihove akcije u jeku epidemije ebole 2014. u Zapadnoj Africi. Kuba je poslala više od 460 ljekara i njegovatelja u Sijera Leone, Liberiju i Gvineju, 165 njih je radilo po direktnom nalogu SZO.
GIGA
„SZO ima veoma pozitivna iskustva sa kubanskim ljekarima kada je riječ o akciji protiv ebole", kaže Bert Hofman, stručnjak za Kubu instituta za latinoameričke studije GIGA. „Kubanske brigade su brzo mobilisane i bile su efektne".
Hofman prognozira da će i u borbi protiv korona-virusa biti tražena kubanska ekspertiza. „Imaćemo koronu i u mnogim siromašnim zemljama sa slabim zdravstvenim sistemima. Ako SZO hoće da na to reaguje, kubanski ljekari bi mogli da se angažuju i u Africi".
Kubanska ljekarka pomaže ljudima u Pakistanu nakon zemljotresa 2005.
„Armija bijelih kecelja" – tako je Fidel Kastro nazvao kubanske ljekare koji su služili u međunarodnim misijama. Od 1963, prema navodima kubanskog Ministarstva zdravlja (MINSAP) bilo je više od 600.000 akcija u 164 zemlje. Trenutno je u 67 zemalja angažovano oko 30.000 kubanskih stručnjaka, posebno u Africi i Latinskoj Americi.
Zdravlje kao poslovni model
Ono što je nekada bilo znak međunarodne solidarnosti, razvilo se u poslovni model. Prema organizaciji UN za trgovinu i razvoj (UNCTAD) devizni prihodi Kube od medicinske pomoći iznose nešto manje od 11 milijardi dolara. Poređenja radi, kubanski izvozni artikli kao što su sirov šećer, duvan, nikl i rum, 2018. godine su donijeli nešto manje od tri milijarde dolara.
„Poslije 1989. je Kuba morala da razmotri kako da dođe do deviza", objašnjava Hofman. Zato je Havana odlučila da „svoju medicinsku snagu pretvori u privrednu, i to onu koja prevazilazi snabdijevanje sopstvenog stanovništva i solidarnost u slučaju humanitarnih katastrofa".
Mnogo ljekara, malo medikamenata
Kubanski zdravstveni sistem ima mnogo ljekara, no, s obzirom na ekonomsku krizu i nedostatak deviza, nema dovoljno medikamenata i medicinske opreme. Vozači taksija koji se plaćaju u dolarima zarađuju više od ljekara.
Kubanski lekari u Hondurasu tokom epidemije denga-groznice
Kubanskom zdravstvenom sistemu zato pomažu mnoge međunarodne organizacije, među njima UNICEF, panamerička zdravstvena organizacija Međunarodna alijansa za vakcinisanje GAVI ili Karitas.
„Kubanski sistem je suprotnost sistemu SAD", piše Njujork tajms: „Na Kubi je pristup slobodan i osnovno snabdijevanje funkcioniše. U SAD je medicinsko snabdijevanje skupo i visokotehnološko."
Kuba vakciniše više zemalja od SAD
Statistika kaže da na Kubi vlada uspješna prevencija i osnovna medicinska zaštita. Tako je smrtnost djece u SAD veća nego na Kubi. Na Kubi se vakciniše više djece nego u SAD, a gotovo svi građani sprovode mjere prevencije kancera.
Iako Kuba nije medicinski uzor za SAD, ta socijalistička ostrvska država koja izdvaja 11 odsto svog BDP za javno zdravlje, u Latinskoj Americi i mnogim afričkim zemljama važi kao jedna od najnaprednijih.
Sada je korona-virus stigao i do Havane. Dvanaestog marta je, prema izvještaju novina komunističke partije „Granma", troje italijanskih turista pozitivno testirano na virus i upućeno u Institutu za tropsku medicinu Pedro Kouri (IPK). Saopšteno je da je tok bolesti kod njih „povoljan".
Za Berta Hofmana korona-kriza pokazuje ne samo preotivrječnosti između bogatih i siromašnih, već i između diktature i demokratije. „Države poput Kube i Kine su u velikoj prednosti kada je riječ o rigidnom suzbijanju epidemija, jer je zahvat države direktan. Postoji jedna vojna rutina; tamo se, ako treba, u slučaju nužde isprazni cio aerodrom. To su akti samovolje koji u ovoj situaciji mogu da djeluju pozitivno."
Čitajte nas i preko DW-aplikacije za Android
Svijet je pun hvale za Kubu. Nijedna zemlja nije poslala toliko ljekara u zapadnu Afriku. No, kritičari smatraju, da komunistički režim na Kubi koristi ljekare za svoje političke ciljeve. (27.10.2014)
O koronavirusu od samog početka izbijanja zaraze kruže najnevjerojatnije glasine. No ovo nije prva pandemija koju prate apsurdne teorije zavjere. Povijesna lista je dugačka. (10.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52790725' lang='bos' type='mono' source='https://www.dw.com/bs/bs/kako-korona-mijenja-naš-život-iz-sata-u-sat/a-52790725' term='COVID'>
Dok čitate ove retke, ja sam trebala uživati u ovom pogledu (naslovna fotografija). Uživo. Ova fotografija je moj screensaver na računalu u mom bonskom uredu. Svakoga dana kada upalim kompjutor duboko uzdahnem i pomislim kako bih radije bila na terasi svoje kuće na Korčuli. Jednom nogom sam već godinama čvrsto u Bonnu, drugom, pokušavam, kad god to mogu, skočiti na svoj otok. I prilično mi je često, moram priznati, to do sada uspijevalo. Nekada su Bonn i Split bili gradovi na dva različita kraja Europe, između njih je bila udaljenost koja je značila ili dva dana vožnje ili više stotina eura troška. No nakon što su se pojavili Eurowingsi, EasyJetovi i RyanAirovi, to su postala dva grada udaljena manje od dva sata ugodnog leta za koji se mogla kupiti karta jeftinija od 50 eura. S jednom takvom kartom sam i ja planirala svoj petodnevni put u Hrvatsku ove nedjelje - zrakoplovom iz Bonna za Split pa onda trajektom za Velu Luku. I sve do prije nekoliko dana nisam ni pomišljala da na planirani put neću krenuti.
Relativno opuštena atmosfera u njemačkom epicentru zaraze
U utorak sam se vratila iz Beča odakle sam izvještavala o otvaranju izložbe tri zagrebačke kustosice u muzeju Kunsthalle, letjela Eurowingsom, putovala i živjela sasvim normalno. Korona je već debelo harala Italijom i, naravno, bila prisutna u medijima i na mom radaru, ali ne i u mom životu. Moja djeca su išla normalno u školu, na svoje treninge nogometa, rukometa i tenisa, razuzdano slavila karneval po kojemu je regija oko Bonna poznata i slavna. Savezna pokrajina u kojoj živim, Sjeverno Porajnje - Vestfalija, slovila je doduše, od pojave korone u Njemačkoj, kao epicentar zaraze ubrzane karnevalskim druženjima. Moji prijatelji i rodbina iz Hrvatske su mi slali zabrinute poruke i upite o stanju i našem zdravlju, ali ja na mnoge nisam ni odgovarala misleći kako me pomalo nervira što se diže tolika panika. Tako je, očito, mislila i većina ljudi oko mene. Unatoč vijestima o 600, 700, 800 zaraženih u Sjevernom Porajnju i Vestfaliji govorili su, očito kao i ja: pa što, i običnu gripu dobiju svake godine stotine, tisuće. Police u trgovinama su bile pune uglavnom svega osim dezinfeksijskih sredstava i wc-papira (do danas mi nije jasno zašto baš wc-papira?!). Iskreno, u tom sam trenutku još mislila kako je jako cool ignorirati koronu i prijetnju koja od nje dolazi.
Sa polica je prvo nestao toalet papir
Solidarnost na iskušenju
Negdje u četvrtak (12.3.) sam se, šokirana silinom i brzinom razvoja događaja, počela pitati hoću li se, ako odem u Hrvatsku, moći pet dana kasnije vratiti svojoj obitelji u Bonn. Hrvatska je tada još imala vrlo mali broj oboljelih. "Ja bih išao", rekao je moj suprug. "Nitko ti ništa ne može zagarantirati, ali ja bih išao", rekao mi je jedan kolega. "Ja idem sutra (13.03.) sigurno", rekla mi je jedna kolegica koja je planirala produženi vikend provesti u Makarskoj. Eurowings mi je u inbox poslao podsjetnik da mogu napraviti check-in za svoj let. Ma da, rekla sam si, zašto je i mene sada ulovila panika?! Eurowings leti za Split, na Korčuli, u mojoj uvali na osami, sigurnija sam nego bilo gdje na svijetu, Hrvatska nije zona visokog rizika, za pet dana se situacija neće tako radikalno pogoršati. A onda mi je kroz glavu odjednom proletjela misao: ali zašto ja samo mislim o sebi? Što ako ja u sebi nosim virus, a da to ne znam, što je, kao što znamo moguće? Što ako ja, koja sam nedavno izvještavala s Berlinalea, a onda i s otvaranja izložbe u Beču na kojemu je bilo tri tisuće ljudi? Što ako ja zarazim svoje roditelje koji zbog svoje starosne dobi slove kao rizična skupina? Što ako ja donesem koronu na moj mali otok? I kada su mi se sva ta pitanja narojila u glavi, odlučila sam, bez obzira što rekle njemačke ili hrvatske službe i vlasti, ne otputovati u Hrvatsku. U tom trenutku sam shvatila, naime, da je to onaj moment solidarnosti o kojem je govorila Angela Merkeli da će život idućih dana i mjeseci često testirati našu solidarnost, spremnost na odricanje i, na neki način, našu poniznost. Shvatila sam da će korona iz korijena promijeniti naš život i to me u sekundi vratilo u ratne devedesete, u moju splitsku školsku godinu 1991/1992., godinu mature bez maturalca, godinu u kojoj se moj do tada sigurni, lagodni i bezbrižni život pretumbao.
Dunja Dragojević na berlinalskom crvenom tepihu - kada se korona činila još jako dalekom
Petak trinaesti
U petak sam došla na posao i objavila da ne putujem. Iako je moj život zapravo i tog petka 13. još izgledao sasvim normalno. Djeca su otišla u školu. Moja kćer je planirala rođendansko slavlje za svoj 15. rođendan, u raznim WhatsApp grupama na mom smartphoneu su zvoncale poruke s dogovorima koji će roditelj preuzeti koju vožnju za rukometne i nogometne utakmice moga sina koje su bile na rasporedu ovoga vikenda. A onda je u tijeku prijepodneva stigla vijest da će se natjecanje nogometne Bundeslige odgoditi na neko vrijeme, ali tek od idućeg utorka. Moja kolegica mi je poslala poruku: "Nisam odletjela" i okačila fotografiju priopćenja Stožera civilne zaštite Međimurske županije u kojemu piše da će osobe koje iz Njemačke dođu u Hrvatsku biti zadržane u 14-dnevnoj samoizolaciji. Kad sam se s posla vratila kući, saznala sam da će moja djeca na petotjedni prisilni raspust. Kratko nakon toga su počeli pljuštati mailovi: otkazani su svi sportski treninzi i sve utakmice do kraja uskršnjih praznika, dakle, do sredine travnja. A što će biti onda, nitko se ne usuđuje prognozirati. U međuvremenu su u Bonnu zatvoreni svi muzeji, otkazani svi koncerti, sve kazališne predstave. Vijest o Bundesligi koju smo objavili nekoliko sati ranije već je bila zastarjela - sve utakmice Bundeslige su smjesta otkazane.
Korona je zavladala Njemačkom
U subotu sam otišla u kupovinu: trebalo mi je, između ostalog, brašno jer sam htjela napraviti palačinke. Obišla sam pet trgovina - u svima prazne police s brašnom, trajnim mlijekom, tjesteninom. Korona je, bez sumnje, zavladala Njemačkom, bez obzira što govore aktualni podaci o broju zaraženih. A oni govore da je u Njemačkoj do nedjelje navečer (15.03.) 5.800 zaraženih i osam smrtnih slučajeva. Nakon ovog vikenda u Njemačkoj definitivno više neće biti ništa kao prije ovog petka, 13.
Meni je Eurowings poslao mail "COVID-19 Update" u kojem me je poučio da se "zrak u zrakoplovu sastoji od 60 posto svježeg zraka izvana" i "da je zrak koji cirkulira u kabini filtriran i očišćen od prašine, bakterija i virusa". Zahvaljujući tom filtriranju je, tvrde, "zrak u zrakoplovu čist kao u operacijskoj dvorani". Ali ipak su mi ponudili da mogu besplatno zamijeniti kupljenu kartu bez plaćanja uobičajenih pristojbi i svoj let za Split odgoditi za neki kasniji datum. To sam i učinila. Moj novi termin putovanja je 3. svibnja. U moj pretinac elektroničke pošte je stigao mail da je do mog leta još 51 dan. Nadam se da je tako. Da ću za 51 dan moći uživati u pogledu s moje korčulanske terase. I da će se život ponovno vratiti u normalu. Ali trenutno mi je teško vjerovati da hoće.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52759160' lang='bos' type='mono' source='https://www.dw.com/bs/bs/komentar-tramp-neće-impresionirati-koronu/a-52759160' term='COVID'>
Nije bez ironije to što baš pandemija Korone potresa predsjednika SAD Donalda Trampa. Njega, koji sebe smatra genijem i prirodnim medicinskim talentom, i koji se busa time da navodno toliko mnogo zna o virusu i njegovim posljedicama. Njegova vlada sistematski ignoriše naučna saznanja i ukida odgovarajuće javne službe. To mu se sada sveti.
Niko, kaže Tramp, nije mogao da zna da će to biti ovakva pandemija. Niko osim Lučane Borio, direktorke za medicinsku i biološku pripravnost Nacionalne bezbjednosti predsjednika. Prije dvije godine ona je izjavila: „Najveća briga je opasnost od pandemije“. Da li se za nju pripremilo? „Bojim se – ne“, dopunila je. To je bilo jedan dan prije nego što je ukinuto njeno radno mjesto, baš kao i radno mjesto Trampovog bivšeg savjetnika za nacionalnu bezbjednost Džona Boltona.
Nedostajući i neispravni testovi
SAD ne samo što nisu pripremljene, već su trenutno sasvim preopterećene i nesposobne da adekvatno reaguju na krizu koja stiže, iako je Tramp u svom obraćanju naciji ove nedjelje tvrdio suprotno. Vlada hronični nedostatak testova na virus – što objašnjava još uvijek srazmjerno mali broj oboljelih (za koje se zna). Prvi test-setovi koje su razaslali nadležni organi – nisu funkcionisali. Nedjeljama je korona-virus tako mogao da se širi na primjer u saveznoj državi Vašingtonu.
Trampovo obećanje da će svako ko hoće moći da bude testiran, moralo da hitno bude povučeno.
I više drugih iskaza iz njegovog govora – čitanog sa telepromtera – moralo je da bude korigovano ili precizirano: ne, trgovinska roba nije pogođena zabranom ulaska u SAD za Evropljane. Ne, zdravstvena osiguravajuća društva nisu ukinula privatnu doplatu za tretman oboljelih od korone. I da, Amerikanci i Amerikanke koji dolaze iz Evrope izuzeti su od zabrane baš kao i oni koji imaju dozvolu boravka u SAD (Zelena karta) i članovi njihovih porodica.
Christina Bergmann, DW
Kula od karata se urušava
U vremenima krize, zadatak predsjednika je da umiri naciju – prije svega jasnim i nedvosmislenim izjavama. Tramp, međutim, samo širi nesigurnost i haos. Njegove laži se u javnosti raspadaju kao kula od karata. Trampovu primjedbu da nam je zbog korona-virusa zid na granici sa Meksikom potrebniji nego ikada, hitno je korigovao direktor Centra za kontrolu bolesti i prevenciju. On je rekao da zid ne može da spriječi virus. I da, uostalom, Meksiko ima mnogo manje zaraženih nego SAD.
A zašto je Velika Britanija izuzetak? Među Ostrvljanima ima više inficiranih nego u nekim evropskim zemljama koje su pogođene zabranom.
Korist za predsjednika
No, logika i činjenice Trampa interesuju isto tako malo kao i ljudi – to nije novo saznanje, ali je sada očiglednije nego ikada. Ako izuzmemo to što govor nije mogao biti manje empatičan, i druge Trampove izjave raskrinkavaju njegovog mišljenje: 3500 ljudi na brodu kruzera „Grand princes“ pred San Francuskom bi, po njemu, trebalo da ostanu na brodu, inače bi se broj zaraženih u SAD povećao. A to mu nije baš potrebno.
Moguće je da Trampovo šepurenje sve manje impresionira njegove pristalice. Jer, za razliku od apstraktne prijetnje navodnim karavanom migranata protiv kojih navodno pomaže gradnja zida, oboljenje COVID-19 je realno. Ono pogađa susjede, prijatelje, rođake. Ono već sada u SAD vodi zatvaranju škola, univerziteta, smještanju gradova u karantin. I ako nema testova, ako ljudi ne mogu da dobiju primjeren tretman, jer je zdravstveni sistem preopterećen, to se u vrijeme društvenih mreža pročuje vrlo brzo.
Trampova razmetljiva retorika neće moći da impresionira korona-virus.
Ali nema razloga za podrugljivost. Jer, cijenu lošeg postupanja vlade SAD će platiti ljudi za koje virus znači životnu opasnost.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52758445' lang='bos' type='mono' source='https://www.dw.com/bs/bs/komentar-teška-greška-putina/a-52758445' term='COVID'>
Vladimir Putin je načinio istorijsku grešku. Na prvim dvojim mjestima odgovarajuće liste su, nedostižni, aneksija Krima i hibridni rat protiv Ukrajine. A za ostala mjesta na vrhu se još vodi borba. Pretendenti su između ostalog rat u Siriji, penziona reforma i izmjena ustava kako bi ostao na vlasti dok je živ.
Sada se javio još jedan pretendent sa dobrim izgledima: krah na tržištu nafte i sa tim u vezi drastični pad vrijednosti rublje. To je direktna posljedica izlaska Rusije iz dogovora zvanog OPEC+ između naftnog kartela i više drugih zemalja koje izvoze naftu o smanjenju eksploatacije. U Rusiji takvu odluku smije da donese samo predsjednik. I za to nije mogao da izabere lošiji momenat.
Čuvari stabilnosti destabilizuju svjetsko tržište
Ovo ne treba da bude pledoaje za dilove sa OPEC. U toj organizaciji ima odbojno mnogo reakcionarnih monarhija, korumpiranih pseudodemokratija i ideologizovanih režima. S druge strane, OPEC je tipičan kartel koji nastoji da održi cijene visokim na štetu potrošača. U zemljama sa tržišnom privredom i demokratijom privatne firme se za tako nešto rigorozno kažnjavaju.
Rusija se tako nije proslavila kada je krajem 2016. sklopila sa OPEC pomenuti dil, koji je poslije toga stalno produžavan. Ali, kada je već jednom sklopila takav dogovor, ni u kom slučaju nije sada trebalo da ga „minira“.
Jer, u situaciji u kojoj na svjetskim tržištima akcija, sirovina i deviza, vlada najveća nervoza zbog sve gorih ekonomskih posljedica pandemije Korone, svaka destabilizujuća radnja može da povuče za sobom panične reakcije.
Jer, u situaciji u kojoj zbog COVID-19 drastično opada svjetska potražnja za energijom, Vladimiru Putinu, koji u Rusiji inscenira sebe kao čuvara stabilnosti, nije palo na pamet ništa pametnije nego da ionako nesigurno globalno tržište nafte dodatno destabilizuje ulaskom u rat cijena.
Pogrešno vrijeme za slom sa Saudijskom Arabijom
Jer, beskompromisno odbijanje Rusije da se složi sa zajednički dogovorenim daljim smanjivanjem eksploatacije nafte, 6. marta je dovelo do pucanja kompletnog dila. Čak ni ograničenja u eksploataciji nafte koja su važila više od tri godine, nisu produžena. Od aprila svako može da crpi onoliko nafte koliko može i hoće.
Rusija je faktički svoje partnere, usred pada cijena nafte širom svijeta, ostavila na cjedilu. Ovdje se ne radi o tome da sada članove kartela koji su nasukani treba žaliti. Ali, postaje jasno zašto je Saudijska Arabija. Ključna zemlja OPEC, sada zadala tako brutalan kontraudarac. Kraljevina je 8. marta najavila da će bitno povećati eksploataciju nafte i dati enormne popuste svojim mušterijama, posebno onima na evropskom tržištu koje je veoma važno za Rusiju.
Andrej Gurkov, DW
Zbog toga su cijene nafte pale za oko trećinu. U poređenju sa početkom januara su se gotovo prepolovile. Otada bijesni rat cijena, u koji su se u međuvremenu uključili i Ujedinjeni Arapski Emirati i Irak povećanjem proizvodnje i popustima.
Američke firme za fraking su Putinu trn u oku
To bi zapravo trebalo da raduje zemlje EU jer za njih je jevtina nafta praktično program konjunkture. Ali, investitori su u panici i gledaju da se otresu akcija brojnih evropskih preduzeća. Jer, oni vide nešto što Vladimir Putin, koji kao da i dalje potcjenjuje pandemiju korone, nije htio da vidi: kolaps tržišta nafte bi sada bio kontraproduktivan, pa i krajnje štetan, jer vodi ka daljoj makroekonomskoj destabilizaciji. On svjetsku privredu još više izbacuje iz ravnoteže i bankrote firmi i obustavljanja isplata čini još vjerovatnijim.
Ali Kremlj ionako deklarativno hoće da neki bankrotiraju. Za rusku industriju nafte su američka preduzeća za eksploataciju gasa za fraking sve veća konkurencija. Zato bi bankroti takvih firmi za Moskvu bili dobrodošli – kao, uostalom, i veći problemi sa budžetom kod drugog megakonkurenta Saudijske Arabije.
Moskva je potcijenila opasnost svjetske recesije
Ono što Kremlj izgleda nije ukalkulisao: u situaciji u kojoj je svjetska privreda na putu recesije, bankroti prezaduženih američkih firmi bo vrlo brzo mogli da poljuljaju banke koje su ih finansirale. I tu bismo bili na putu u globalnu finansijsku krizu kao i 2008. Koja bi, kao i tada, imala teške posljedice i po Rusiju.
Prvi potres u formi devalvacije rublje je Rusija već osjetila. To će ponovo podgrijati inflaciju koja je taman bila pod kontrolom, i teško pogoditi rusku privredu koja je veoma zavisna od uvoza te dovesti do daljeg pada plata i standarda kod ruskog stanovništva.
Može biti da će rat cijena nafte koji je Vladimir Putin bez nužde pokrenuo usred pandemije, već za nekoliko mjeseci da se nađe na nekom od prvih mjesta liste njegovih strateški pogrešnih odluka.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52647631' lang='bos' type='mono' source='https://www.dw.com/bs/bs/lijek-protiv-ebole-u-slučaju-komplikovane-infekcije-koronavirusom/a-52647631' term='COVID'>
Prije skoro mjesec dana kineski eksperti su dešifrirali genetski kod koronavirusa i stavili svoje otkriće na raspolaganje cijelom svijetu. Farmaceutska industrija i brojni medicinski i naučno-istraživački instituti bacili su se na posao.
Pored kineskog najvećeg Instituta za suzbijanje virusno-epidemioloških bolesti, potraga za vakcinom užurbano se vodi u Hongkongu, SAD-u, Njemačkoj, Francuskoj, Australiji, Kanadi i Izraelu. Jedan dio projekata finanasira CEPI - Međunarodna partnerska organizacija za suzbijanje epidemija, koja raspolaže novcem iz privatnih donacija ali i državnom finasijskom pomoći.
CEPI trenutno pomaže firme CureVac (Njemačka), Inovio (SAD) i Moderna (SAD). Tu je i projekat Univerziteta Queensland (Australija), čiji su saradnici krajem februara počeli testirati vakcinu na životinjama.
CEPI-projekte podržavaju i američke firme Dynavax i Glaxo Smith Kline (GSK). One proizvode supstance koje omogućavaju da mala količina antitijela po vakcini izazove imunološku reakciju.
Pored CEPI-projekata na pronalasku vakcina rade i američke farmaceutske kompanije Johnson&Johnson i Novavax, francuska Sanofi i kanadska VIDO-InterVAC ali i Univerziteti Marburg (Njemačka), Hongkong, Saskatchewan (Kanada), Cambridge (UK) i  Institut u Izraelu.
Kineski naučnik Zhong Nanshan je na čelu Kineskon nacionalnog tima koji istražuje koronavirus i koji je dešifrirao RNK i DNK (genetski kod) koronavirusa
Brzo do vakcine ili ne?
Postoje najave koje kažu da bi vakcina mogla biti gotova za nekoliko sedmica. Njemački eksperti na to gledaju podozrivo i kritično. Epidemiolog Alexander Kekulé, koji vodi Institut za mikrobiologiju Univerzitetskog kliničkog centra Halle, polazi od pretpostavke da će najranije tokom naredne 2021. godine testirana i provjerena vakcina sa sim neophodnim dozvolama doći na tržište. "Do jeseni 2020 vakcina neće moći biti otkrivena", izjavio je ovaj profesor medicine tokom jednog nastupa na prvom kanalu njemačke televizije ARD-u.
Kekulé je pojasnio da problem pronalaska vakcine protiv koronavirusa leži u sposobnosti genetske metarmofoze virusa. To potvrđuje studija kineskih naučnika, koji su otkrili da postoje dvije vrste koronavirusa SARS-CoV-2. To su  s-CoV i  l-CoV. Prvi se češće pojavljuje, drugi je opasniji.
Brza genetska promjena koronavirusa je jedan od razloga što ne postoji vakcina protiv običnog, sezonskog virusa prehlade. I tu prehladu većim dijelom uzrokuju koronavirusi, iako su puno bezopasniji od  SARS-CoV-1, SARS-CoV-2 i MERS.
Sigurna a ne brza vakcina
Za razliku od ebolavirusa, kod kojeg je provedba faza II i III uvođenja vakcine tekla paralelno, ubrzani proces kod virusa SARS-CoV-2 nije predviđen - naprosto zato što ovaj virus nije toliko opasan kao virus ebole.
Rad na vakcini podrazumijeva da će se ona ubrizgavati zdravim ljudima. I tu odmjeravanje rizika ima puno veći značaj od ubrzanog postupka puštanja vakcine na tržište. Stoga je bolje isključiti moguće negativne posljedice vakcinacije, nego zdrave ljude, kod kojih je mogućnost smrtnog ili komplikovanog ishoda infekcijom koronavirusom izuzetno mala, izlagati neposrednom riziku.
Proteini i enzimi biljke nicotiana benthamiana uspješno djeluju protiv širenja ebole
Pored toga, već sada postoje medikamenti koji se daju u slučaju komplikovane infekcije opasnim koronavirusom. To je recimo RNA-Polymerase-Hemmer Remdesivir. Ovaj lijek prvobitno je otkriven protiv ebole i nalazi se u prodaji.
Kako djeluju vakcine?
Skoro sve vakcine, na kojima se trenutno radi, baziraju se na prethodno otkrivenim substancama i cjepivima koje djeluju u suzbijanju virusa. Neke od njih se koriste u veterinarstvu, poput vakcine protiv virusa MERS, kojom se cijepe kamile. Arapske zemlje, bogate naftom, uložile su velika sredstva u razvoj ove vakcine, jer ove korisne životinje za njih imaju veliki značaj.
Neke od novopronađenih vakcina protiv koronavirusa su testirane na životinjama i predstoje im dalja testiranja kako bi dobile dozvolu za prodaju. Mnoge farmaceutske kompanije nadaju se da će pronaći cjepivo, čiji genetski materijal (RNK i DNK) u tijelu izaziva stvaranje bezopasnih virusnih proteina. Oni bi trebali izazvati reakciju imunološkog sistema, koji stvara antigene, koji djeluju i protiv opasne vrste koronavirusa. Takve vakcine bi se mogle proizvoditi brzo i u velikim količinama.
Drugi proizvođači vakcina se oslanjanju na tradicionalne metode direktnog ubrizgavanja proteina virusa pacijentima. Može potrajati dosta vremena prije nego takva vakcina bude spremna da se isporučuje u većim količinama.
Sve u svemu, vrlo je moguće da vakcina bude puštena na tržište tek nakon stišavanja pandemije koronavirusom. Moguće je i da druge vrste virusa COVID-19 krenu na put po planeti Zemlji. Jer, kada na sjevernoj hemisferi počne ljeto i nestanu virusi, na južnoj hemisferi počinje zima i virusi kreću u svoj pohod. U kasnu jesen virus bi ponovo mogao da se krene u ekspanziju sjevernom poluloptom.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52574148' lang='bos' type='mono' source='https://www.dw.com/bs/bs/građani-vuhana-u-rukama-lokalnih-odbora/a-52574148' term='COVID'>
Šen svakodnevno zove svoj lokalni odbor, jer je njen otac zaražen virusom COVID-19 poznatijim kao koronavirus. Stanje mu se svakim danom pogoršava, temperatura raste, slabo jede, a tu su i bolovi u grudima. Da bi stigao do bolnice, lokalni odbor mora da mu obezbijedi prevoz. „Svakog dana nam kažu da sačekamo. Ali, niko ne dolazi", kaže Šen u telefonskom razgovoru za DW.
Situacija (nije) pod kontrolom
Šen vjeruje da se otac zarazio prilikom kupovine, krajem januara, kada je počela blokada Vuhana, i kada se shvatilo da je širenje virusa nemoguće spriječiti. Mnogi stanovnici Vuhana su tada pojurili da nabave zalihe hrane.
Desetak dana kasnije, otac dobija povišenu temperaturu i ljekari uspostavljaju dijagnozu - koronavirus. Dali su mu lijekove i poslali ga kući, jer simptomi nisu bili tako teški. U međuvremenu se njegovo stanje pogoršalo, ali odlazak u bolnicu još uvijek nije jednostavan. „Uskoro ćemo ostati bez lijekova. Ne znam šta ćemo onda da radimo", rekla Šen za DW prije nedjelju dana.
Sportska dvorana u Vuhanu pretvorena u karantin
Od izbijanja epidemije, bolnice u Vuhanu su preopterećene. Na početku su društvene mreže bili preplavili video snimci pretrpanih hodnika i medicinskog osoblja koje zbog gužve i neprestanog rada dobija nervne slomove.
U međuvremenu su vlasti podigle improvizovane bolnice od kontejnera i desetine sportskih dvorana i hotela pretvorila u karantine. Ipak, broj zaraženih raste, a mnogi nemaju pristup odgovarajućem liječenju.
Kućni pritvor
Kako bi se spriječili haos i širenje virusa, grad Vuhan je de fakto uveo kućni pritvor za 11 miliona građana. Ako nekome nešto treba, mora da se obrati takozvanim komšijskim odborima koji u Kini predstavljaju bazu partijskog sistema.
„Ne vrijedi ih zvati", kaže nam Čen, koja kao ni Šen ne želi da joj objavimo pravo ime. Ona sa setrom živi sa bakom i djedom, tetkom i bratom od tetke. Djed i baka su u preboljeli koronavirus i dobro su. Zbog sumnje da je zaražen, brat od tetke je smješten u hotel koji služi kao karantin. Tetka je zbog koronavirusa u improvizovanoj bolnici, ali s obzirom da joj je par sedmica prije izbijanja epidemije dijagnostifikovan rak pluća - tamo ne može adekvatno da se liječi. U normalnim bolnicama se odavno niko ne javlja na telefon. „Preostao nam je samo lokalni odbor", kaže Čen.
Ključna uloga lokalnih, komšijskih odbora
Sajamska hala pretvorena u karantin, Vuhan
Partija i država zadiru u sve pore života kineskog društva. Lokalni odbori u principu nemaju neku važnu ulogu: brinu se da zidne novine budu redovno opremane najnovijom partijskom propagandom ili organizuju aktivnosti za penzionere u gradskoj četvrti.
Ali, s obzirom da u borbi protiv koronavirusa država mobilizuje sve resurse, ti odbori su odjednom dobili ključnu ulogu. U Vuhanu su lokalni odbori zaduženi za sve što je potrebno građanima u blokadi - oni organizuju prevoz pacijenata u bolnice i isporuku lijekova. Oni kontrolišu poštovanje karantina i odlučuju ko prvo mora u bolnicu. Odjednom šačica dobrovoljaca, uglavnom penzionera mora da donosi važne odluke i obezbijedi osnovne stvari za stotine domaćinstava.
Poziv u pomoć na internetu
Stotine građana koji su digli ruke od lokalnih odbora pomoć traže preko interneta. „Ako neko može da pomogne, neka nam pomogne“, napisala je Šen s početka ove priče. Na pitanje DW-a od koga zapravo očekuje pomoć, uzdišući kaže „Ne znam. Sve me to čini jako tužnom".
Ona i majka pokušavaju da njeguju bolesnog oca. Ali, sada i one pokazuju prve simptome zaraze. Da li je kašalj simptom koronavirusa, ne znaju. Da bi to saznale potreban im je prevoz do bolnice. Ali u lokalnom odboru se niko ne javlja na telefon.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52368984' lang='bos' type='mono' source='https://www.dw.com/bs/bs/zašto-je-korona-virus-opasan-za-gazprom/a-52368984' term='COVID'>
Početak 2020 nije bio dobar za Gazprom. Najveći svjetski dostavljač gasa zabilježio je pad proizvodnje od šest posto u januaru, a izvoz je opao za oko četvrtinu. Cijene su takođe pale i trenutno su u Evropi, koje je daleko najvažnije prodajno tržište za gas, na najnižem nivou u posljednjih 15 godina. Za pad proizvodnje ima nekoliko razloga. Sada im se pridružio i Korona virus (covid-19).  Mala potražnja za naftom i plinom zbog covida-19  Bolest pluća koja je izbila u Kini primorala je zemlju na poduzimanje mjera karantina bez presedana: bezbrojni letovi su otkazani, saobraćaj u većim gradovima zaustavljen, proizvodnja je u mnogim tvornicama već duže vremena smanjena ili još uvijek stoji. To je uzrokovalo pad cijena energije na svjetskom tržištu, jer je Kina najveći potrošač i uvoznik energije.  Ne samo nafta, nego i prirodni plin je postao jeftiniji. Na evropskom tržištu, gdje se obavljaju kratkoročne kupovine, cijene su pale na gotovo 100 dolara za hiljadu kubnih metara. To je polovina onoga što je Gazprom u 2019. prosječno uzimao za svoje uglavnom ugovorima dogovorene isporuke gasa.
LNG Tanker za tečni gas Vladimir Rusanov u kineskom Nantongu
Najveća ruska kompanija koju kontrolira Kremlj je pred teškom godinom. Gazprom će se suočiti s daljnim padom izvoza, niskim cijenama i sve većom konkurencijom. Glavni problem je prekomjerna ponuda gasa ali i nafte. Glavni razlog za to je brz razvoj tržišta tečnog plina (LNG), što je potreslo industriju i stvorilo nove velike igrače s kojima ruski div sada mora konkurirati: Katar, Australiju, Maleziju, SAD, Nigeriju do Trinidada.  Topla zima i ogromn rezerve pogodili Gazprom  Trenutno je prekomjerni dovod plina, koji se uglavnom koristi za grijanje i koji je sezonski proizvod, pogoršan izuzetno blagom zimom na sjevernoj hemisferi, posebno u Evropi. Klimatske promjene su posebno ove godine teško pogodile Gazprom.  A tu je i jedna politička posebnost. Ove zime, tačnije 31. decembra 2019. godine, istekao je desetogodišnji rusko-ukrajinski ugovor za tranzit gasa. Postojala je bojazan da bi isporuke gasa preko Ukrajine za Evropu mogle biti prekinute. Zato su prošle godine brojne kompanije, uključujući i Gazprom, punile evropska skladišta plina do vrha, iz predostrožnosti.  Te rezerve se sada koriste, što je dovelo do smanjenja isporuka iz Rusije u prvih nekoliko sedmica godine, od kojih će neke ponovo proći kroz Ukrajinu zahvaljujući novom ugovoru o tranzitu između Moskve i Kijeva koji je sklopljen malo prije novogodišnje noći. Ako se toplo vrijeme nastavi do proljeća i skladišta gasa ostanu relativno puna, potražnja za plinom ljeti, kada se rezerve pune, bit će manja nego inače. To bi dugoročno opteretilo izvoz Gazproma.  Sve veća konkurencija u Europi  Neki evropski uvoznici, pogotovo oni koji ugovorima nisu posebno vezani za Gazprom, sigurno će gledati da se prebace na uvoz ukapljenog plina, koji je često jeftiniji, čak i mnogo jeftiniji.  Takva situacija bi mogla potrajati, jer pad potražnje energije u Kini, a samim tim i ukapljenog plina zbog korona virusa, primorat će proizvođače širom svijeta da svoje tankere sve više šalju u Evropu. Financial Times izvijestio je početkom februara da je nekoliko velikih kineskih energetskih kompanija razmatralo kako da se izvuče iz dugoročnih ugovora o uvozu gasa, s obzirom na trenutnu situaciju prouzrokovanu "višom silom.
Dobit vodećih koncerna u oblasti isporuka gasa
Gazpromu tako prijeti veća konkurencija od strane LNG-liferanata, koji su svoju prodaju u Evropi u 2019. godini povećali za 88 posto, kako prenosi ruska novinska agencija Interfax. Koncernu Gazprom neće konkurirati samom strani producenti, preuzimajući dijelom njegov udio na tržištu, već mu je konkurencija i privatna ruska kompanija Novatek, koju međutim pomaže država.  Novatek: Sibirski tečni gas osvaja evropsko tržište  Sibirska kompanija Yamal LNG tek je krajem 2018. godine dostigla puni kapacitet ali već u 2019. godini, zahvaljujući Novateku, Rusija je postala drugi najveći liferant tečnog gasa na evropskom tržištu neposredno nakon Katara i ispred SAD-a i Nigerije, izvještava Interfax. Novatek isporučuje i u Kinu, a ako bi se uvoz tekućeg plina tamo smanjio zbog trenutne epidemije, ova bi kompanija također trebala poslati svoje tankere u Evropu.  "Sve to nije tako strašno kao što izgleda”, poručuju iz Gazproma. Količina gasa u evropskim skladištima vratiće se na normalu u drugom tromjesečju, uvjerena je šefica Gazprom izvoza Elena Burmistrova. "U Evropi bi, kako je rekla, moglo biti hladno čak i u martu.”  Priznala je međutim da će se na cijene ipak negativno odraziti, kako je rekla, "viša sila”, dakle epidemija virusa korone. U skladu s tim, Gazprom je revidirao svoju prognozu izvoznih cijena za 2020. godinu. Menadžment više ne očekuje 200 dolara po hiljadu (tisuću) kubnih metara, već 175 do 185 dolara. Ali to je još mnogo više od cijene od 100 dolara, koliko se ovih dana na evropskom tržištu plaća za isporuke tečnog gasa.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52947049' lang='bos' type='mono' source='https://www.dw.com/bs/bs/balkanski-maraton-čitanja-u-doba-korone/a-52947049' term='Corona'>
„Readathon je pod normalnim okolnostima jedna dobra zabava i potpuno nenormalan period od 24 sata kada smo svi budni, niko ne spava i kada se neprestano čita", objašnjava u razgovoru za DW Jelena Pržulj i nastavlja: „Ali sada pod ovim okolnostima to nije nikakav čitalački ekstremni sport, nego nešto lijepo u periodu kada apsolutno ništa nije lijepo".
Jelena je jedna od četiri moderatorice grupe „Knjigom u glavu" na online platformi Goodreads, jednoj vrsti društvene mreže za ljubitelje čitanja i književnosti. Grupa, koja broji oko 1.500 članova iz cijelog regiona, proteklog je vikenda prvi put organizovala maraton čitanja „Balkan Corona Readathon" po uzoru na „Dewey's 24 Hour Readathon" u kojem ljudi širom svijeta od 2007. mogu da učestvuju u 24-satnom maratonu čitanja dva puta godišnje.
Cilj „Balkan Corona Readathona" je da se ljubiteljima pisane riječi pruži način da kvalitetno i u sigurnom okruženju iskoriste vrijeme koje većina zbog pandemije korona virusa mora provoditi kod kuće. „Koliko god se neko dobro držao, svakom nekad bude teško. Svi mi brinemo za nekoga, ako već ne brinemo za sebe same. Ovo je nešto lijepo što nas povezuje i daje nam osjećaj da nismo sami", govori Jelena.
S njom se slaže i jedna od dugogodišnjih članica grupe iz Sarajeva koja navodi da je maraton čitanja organizovan u pravo vrijeme: „Readathon je sjajna ideja. Pomaže mi da se opustim i mentalno odmorim od velike količine infomacija i vijesti kojima smo svi izloženi ovih dana", govori ona i dodaje da uživa u druženju u „ovom kutku za knjiške moljce".
Marija, osnivačica grupe "Knjigom u glavu"
„Triba negdje pobjeći od matematike"
U „kutku za čitanje" se čitaju različite knjige. Od regionalnih i domaćih pisaca, preko klasika do fantastike. Na kojem su jeziku knjige pisane ili prevedene – bosanskom, hrvatskom ili srpskom – manje je bitno. „Ja u grupi ni u jednom trenutku nisam primijetila da bi nekome to moglo da bude bitno. Jedino je bitno koliko su im dostupne knjige koje žele čitati", govori Jelena, moderatorica grupe i rođena Sarajka koja živi u Beogradu.
Moderatorice dolaze iz tri različite države: Bosne i Hercegovine, Hrvatske i Srbije, a osnivačica, Marija (29) iz Splita u razgovoru za DW objašnjava da je to bio i cilj – obuhvatiti sve zemlje regiona, jer "često dijelimo i knjiške novosti koje se događaju u našim zemljama, kao što su informacije o sajmovima knjiga, popustima, natječajima za kratke priče i slično".
Članovi su većinom iz Hrvatske, Srbije, BiH, Crne Gore i Slovenije, ali i iz Makedonije, Bugarske, Njemačke, Austrije, Velike Britanije. "Iz tih zemalja su to najčešće ljudi iz ovih krajeva koji žive i rade negdje u inozemstvu", objašnjava Marija.
Marija ili „Mare", kako joj je nadimak na Goodreadsu, je matematičarka i predaje na Prirodnoslovno-matematičkom fakultetu u Splitu. Na pitanje kako to da se jedna matematičarka zanima za književnost i čita tako puno knjiga (prema njenom nalogu na Goodreadsu pročitala je 554 knjige), Marija sa osmijehom odgovara: „Triba negdje pobjeći od matematike!" i dodaje: „A to i jeste tako. Čitanje mi je hobi, zabava i bijeg od svih problema. U stvarnom životu se bavim teškom matematikom, a u slobodno vrijeme volim knjige i volim crtati". Sa osmijehom dodaje i kako matematičari nisu baš tako daleko od fantastike.
Marija je osnovala grupu u julu 2011. godine: „Na platformi su već postojale neke grupe na našim jezicima, ali bile su neaktivne i ja sam došla na ideju da napravim grupu koja će biti aktivnija".
I zaista, nakon skoro 10 godina, članovi grupe „Knjigom u glavu" su i dalje aktivni - predlažu i biraju knjigu dvomjesečja, ispunjavaju različite izazove, učestvuju u maratonima čitanja, a igraju i igru „Secret Santa" u kojoj svaki član za Novu godinu dobije poklon od drugog člana, ali i sam pošalje poklon. Poklon je, možete i sami pretpostaviti: knjiga.
Članovi su zaslužni i za kreativno ime grupe: „Na početku se grupa nije zvala 'Knjigom u glavu', nego je imala radno ime kojeg se i ne sjećamo. U međuvremenu smo promijenili ime i to je sve bilo demokratski jer su članovi grupe predlagali ime i glasali".
„Mislim da je ljudima drago da postoji nešto u knjiškom svijetu gdje se možemo svi naći i popričati o nečemu što nas zanima. Na primjer raspitati se za neku knjigu iz djetinjstva ili kako pronaći neku knjižaru u Sarajevu", navodi Marija.
Jelena Pržulj: "U književnosti volim što imam priliku da vidim i razumijem ono što nisam ja"
„Balkan Corona Readathon" svakog vikenda
„Čitanje je za mene jedna od mogućnosti da vidim neku drugačiju perspektivu, da dobijem doživljaje koje ja sama možda ne bih mogla da iskusim. U književnosti volim što imam priliku da vidim i razumijem ono što nisam ja", objašnjava 35-godišnja Jelena.
Organizatorice su odlučile da maraton čitanja organizuju svaki vikend dok god traje „doba korone" u kojoj stručnjaci i vlasti preporučuju ili nalažu da se ostane kod kuće i drži socijalna distanca. Tako se 48-satni readathon održava i ovog vikenda, a pridružiti se može svako - od ponoći s petka na subotu do ponoći nedjelje na ponedjeljak.
„Readathon ćemo organizovati svakog vikenda koliko god ova situacija traje. Svaki put sa nekim novim izazovima i sadržajima", govori Jelena, koja je prošlog vikenda za vrijeme maratona pročitala četiri knjige i započela petu.
Kada govori o izazovima i sadržajima, Jelena misli na dodatne aktivnosti u kojima svaki učesnik može da prati kako napreduje. „Pročitaj 100 strana", „Završi knjigu" ili „Čitaj sat vremena u komadu" su samo neki od izazova, ali ima i onih mnogo lakših: „Pojedi zdrav zalogaj", a jedan od izazova je posvećen i borbi protiv korona virusa: „Operi ruke".
Čitajte nas i preko DW-aplikacije za Android
Uloga književnosti je da provocira, pobuđuje dvojbe i da govori o stvarima koje nisu tako očite, kaže dobitnica Nobelove nagrade za književnost Olga Tokarczuk. No nije željela da njezina djela postanu politička. (12.10.2019)
Jedan od najpoznatijih bh. dječjih pjesnika Šimo Ešić, koji živi između rodne Tuzle i njemačkog Wuppertala obilježava 65 godina života i 50 godina rada. S njim je razgovarala naša saradnica Begzada Kilian. (27.04.2019)
Učio nas je „Nepodnošljivoj lakoći postojanja“ u vrijeme Praškog proljeća, a njegova socijalistička Čehoslovačka domovina ga se odrekla. Milan Kundera je u Francuskoj, gdje živi već decenijama, dočekao 90. rođendan. (01.04.2019)
„Tako je kada radimo sa sjećanjima, u jednom trenutku ona nas zateknu“, kaže književnik Saša Stanišić u intervjuu za Sueddeutsche Zeitung. Stanišić je u Muenchenu predstavio svoj novi roman „Porijeklo“. (17.06.2019)
Na 19. Internacionalnom književnom festivalu u Berlinu učestvuje preko 200 književnika iz cijelog svijeta. Direktor Festivala Ulrich Schreiber je veliki prijatelj BiH. Naša dopisnica iz Berlina saznala je zašto. (14.09.2019)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52935138' lang='bos' type='mono' source='https://www.dw.com/bs/bs/šveđani-to-rade-drugačije/a-52935138' term='Corona'>
Švedski premijer, Stefan Lofven pronašao je jasne riječi: „Infekcija se širi. Ugroženi su životi, zdravlje i radna mjesta. Sve će više ljudi oboljeti i sve više njih će se morati oprostiti od svojih bližnjih", kazao je u nedjelju u govoru naciji koji je prenosila televizija.
Prema podacima švedskih zdravstvenih službi do sada je u zemlji inficirano oko 3.000 ljudi. 66 ih je do sada umrlo. Poređenja radi u Njemačkoj je zaraženo 44.000, a do sada je umrlo 267 ljudi.
Ali, za razliku od Njemačke, javni život u Švedskoj se za sada odvija, koliko je moguće, normalno. Vlada socijaldemokrata i zelenih do sada nije donijela ni ograničenja ni zabrane kretanja, već samo preporuke. Preporučuje se da ljudi, ako je moguće, ostanu kod kuće, da se suzdrže od nepotrebnih putovanja i ograniče kontakte sa starijim ljudima.
Gaudi na skijaškoj stazi  Prodavnice i restorani su otvoreni, ulazak građana EU je i dalje dozvoljen, isto kao i održavanje manifestacija na kojima učestvuje do 500 ljudi. Obdaništa i škole do devetog razreda funkcionišu normalno. Lokalna skijališta računaju sa gomilom posla tokom predstojećih uskršnjih praznika.
Saskia Pantel, predsjedavajuća cionističke federacije Švedske, s užasavanjem je postavila fotografiju na Tviteru na kojoj se vidi gomila mladih ljudi u jednom baru kako natiskani jedno do drugog uživaju u suncu. „To je ludilo! Plašim se da budem u Švedskoj tokom korona-krize."
Urednica na švedskom portalu „The Local" želi da Švedska slijedi njemački primjeri uvede zabranu kontakta. „Vjerujem da nam je to potrebno", napisala je Katerine Edvards. Ona kritikuje govor premijera Lofvena.
Inficiran i?
Posebno je pod pritiskom švedski vodeći epidemiolog, Anders Tegnel koji je 5. marta izjavio da je širenje epidemije dostiglo vrhunac. U tom trenutku je bilo 94 inficiranih u zemlji. U međuvremenu ih je preko 2.000.
18. marta je čak u jednom televizijskom intervjuu izjavio kako ljudi koji žive u istom domaćinstvu sa inficiranom osobom mogu bez problema da idu na posao, u školu… Mnogi ljudi jednostavno nisu mogli da povjeruju sopstvenim ušima.
Zbog predstojećih uskršnjih ferija, kada mnogi Šveđani odlaze na skijanje, i sami tur-operateri pozivaju na strožu kontrolu. Državna televizija SVT je javila da su iz skijaškog regiona Jamtland Harjedalen zamolili zdrastvene službe da nalože strože propise.
Proteklog vikenda su stotine turista slavile u Apre-Ski klubu. Mnogi vlasnici restorana i klubova u mjestima Are, Salen i Idre su ogorčeni zatvorili svoje lokale.
Danska „vrhovna komandatkinja"
U susjednoj Danskoj vlada je već naložila da se zatvori sve. Danska socijaldemokratska premijerka, Mete Frederikson, koju je lokalna štampa prozvala „vrhovnom komandantkinjom korone", naložila je 14. marta da se zatvore granice. Manifestacije na kojima učestvuje više od 100 ljudi su zabranjene. Mnogi univerziteti, škole, obdaništa, biblioteke i druge kulturne institucije su zatvorene.
Švedska vlada se drugačije ponaša od preporuka Svjetske zdravstvene organizacije (SZO) i kada se radi o testiranju. Tokom prvih nedjelja epidemije, Šveđani koji su se vratili iz rizičnih oblasti ili koji su bili u kontaktu sa zaraženom osobom, mogli su da se testiraju. Ali, u međuvremenu Šveđani žele samo da zaštite osobe koje spadaju u ugrožene grupe. Testiraju se u prvom redu ljudi koji imaju ozbiljne respiratorne probleme ili srodnici osoba iz rizičnih grupa. Pacijenti koji su u osnovi zdravi, a imaju simptome zaraze korona-virusom, trebalo bi da ostanu kod kuće do izliječenja i ne moraju da se testiraju.
Barovi i dalje rade, život izgleda skoro pa normalno
Nema vremena za testiranje
„Mi nemamo više vremena da čekamo na rezultate testova", izjavila je medijima mikrobiološkinja, Karin Tegmark Visel iz švedske zdravstvene službe pravdajući tako promjenu kursa. Mi moramo brže da djelujemo kako bismo bili korak ispred testa. Preporučujemo svima koji imaju simptome da ograniče društvene kontakte."
Katerine Edvards sa švedskog portala „The Local" se nada da će ova strategija funkcionisati. Jer, zbog vijesti koje stižu iz Italije mnogi Šveđani se i bez preporuka vlade odlučuju da ostanu kod kuće. U Stokholmu su ulice puste, a mnogi bioskopi i pozorišta su zatvoreni i bez naređenja.
Čitajte nas i preko DW-aplikacije za Android
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_52844169' lang='bos' type='mono' source='https://www.dw.com/bs/bs/korona-liječenje-antitijelima/a-52844169' term='Corona'>
Ako se antitijela izdvojena iz krvi onih koji su preležali korona-infekciju izoluju i očiste, stvara se „pasivna imunizacija". To ne važi kao vakcinisanje jer antitijela nije proizveo organizam vakcinisane osobe. Tom metodom je slavni njemački imunolog Fon Bering prije 100 godina spasao hiljade života.
Prednost je jasna: tijelo ne mora da samo troši vrijeme na stvaranje antitijela, već dobija direktno podesna antitijela koja mogu da se bore protiv izazivača bolesti.
Mana takve pasivne imunizacije je što ona traje samo nekoliko nedjelja do nekoliko mjeseci. Ne ostaje trajni imunitet na izazivača bolesti zato što se unijeta antitijela razlažu u roku od 30 dana. Kada taj rok prođe, organizam ponovo može da ugrozi isti izazivač na isti način.
Nobelova nagrada
Pasivna vakcinacija postoji od 1890. godine, kada ju je izmislio njemački imunolog Emil fon Bering kao sredstvo za borbu protiv difterije. Početkom 19. vijeka, od te infektivne bolesti koju izazivaju bakterije umrle su hiljade djece.
Godine 1901. on je dobio prvu Nobelovu nagradu za medicinu. Zbog uspjeha u ispravljanju lijekova dobijenih od krvnog seruma u borbi protiv difterije i tetanusa, Fon Beringa je štampa nazvana „spasiteljem djece", a u Prvom svjetskom ratu „spasiteljem vojnika".
Emil von Behring
Već primenjeno protiv ebole
Terapija krvnim serumom je primijenjena i 2014. kada je došlo do pandemije ebole. Četiri godine kasnije, kada je ebola počela da se širi u Demokratskoj Republici Kongu, medikament dobijen iz krvnog seruma je spriječio širenje virusa na druge tjelesne ćelije i stopa smrtnosti je smanjena za oko 30 odsto.
Tako naučnici iz čitavog svijeta u borbi protiv korona-virusa ispituju primjene iste metode.
Još u februaru je u Šangaju u te svrhe otvorena specijalna klinika za serumsku terapiju.
U Japanu, proizvođač lijekova Takeda hoće da iz krvne plazme pacijenata koji su ozdravili sprave mešavinu antitijela koju su nazvali TAK-888. To bi bio nov medikament protiv korona-virusa.
Japanci!
Takeda već primjenjuje medikament zvani IVIG (intravenozni imunoglobulin) u terapiji pacijenata sa smetnjama imunog sistema. To dosta obećava, jer se medikament sastoji od najrazličitijih, već pročišćenih, antitijela. Naučnici tako ne moraju da troše mnogo vremena i novca da bu ustanovili koja antitijela najbolje suzbijaju koronu. Umjesto toga, virus se suočava sa čitavom paletom antitela.
Upotreba tog medikamenta je efikasna jer su potrebne samo manje količine, sigurnija je, jer se ne prenose drugi virusi, i štedi vrijeme. Jer, medikament je već u upotrebi tako da nisu potrebna nova testiranja i on bi mogao da se upotrijebi i preventivno i terapeutski.
Kalifornijski takmac Vir Farmasjutikals slijedi sličnu logiku: taj koncern trenutno ispituje da li antitijela dobijena 2003. iz krvnog seruma nekada oboljelih od SARS-a mogu da neutralizuju i srodni SARS-CoV-2. Pri tome ta firma tijesno sarađuje sa kineskim preduzećem VuŠi bajolodžiks.
Da li terapija serumom može da zamijeni vakcinu?
Srećom, traženje lijeka i vakcine se odvijaju paralelno. Jedna brza trapija na bazi krvnog seruma bi mogla da bude korisna u tretmanu pacijenata kojima prijeti poseban rizik, dakle, starijih bolesnih osoba. Takav medikament sa antitijelima bi mogao da stigne do većeg broja pacijenata jer može da se proizvede dosta brzo.
Čitajte nas i preko DW-aplikacije za Android
Najprije ebola, a sada korona: hoće li kubanski stručnjaci suzbiti ovu epidemiju? Akcije „Armije bijelih kecelja“ donijele su Havani ne samo međunarodni prestiž, već i dobar priliv deviza. (17.03.2020)
Kineski i američki naučnici rade na razvoju vakicne protiv korona virusa. Ako sve bude išlo po planu, moći će da je testiraju na ljudima za tri mjeseca. Hoće li do tada proći epidemija? (29.01.2020)
Rad na vakcini protiv virusa SARS-CoV-2 je u punom jeku. Pa ipak će potrajati još najmanje godinu dana dok se cjepivo ne pusti u prodaju. Hoće li se virus tada još širiti, niko ne zna. (06.03.2020)
Utrka za proizvodnju vakcine protiv korona virusa je u punom jeku. I njemačka biotehnološka poduzeća bilježe prve djelomične uspjehe. No generalno je preživljavanje u toj branši teško. (18.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52836503' lang='bos' type='mono' source='https://www.dw.com/bs/bs/joni-mori-joni/a-52836503' term='Corona'>
Ni najgori scenario, da će hiljade (starijih i bolesnijih) ljudi ostati bez šanse da prežive zapaljenje pluća izazvano virusom COVID19, ne mora se obistiniti, sudeći po optimizmu alternativnih medicinara.
Najprije, ako se bolnice u jednom trenutku zaguše, BiH ima nešto što ni mnogo razvijenije zemlje nemaju – podzemni lavirint Ravne, u visočkoj piramidi Sunca, bogat negativnim jonima. Unutra ih ima od 5.000 do 40.000 po kubnom centimetru, za razliku od npr. stanova, gdje ih je svega od 25 do 100. Među pozitivnim efektima su olakšavanje kod upale grla, bronhijalnog kašlja i mučnine, sinusnog začepljenja i upale, alergija, migrena itd, ali u ovom trenutku najvažnije – pojačava imunitet i neutralizira viruse.
Strateški, ako niste sigurni da će vas zapasti respirator, a teško da hoće ako ne budete imali sreću da upadnete među prvih 60 teško oboljelih, stanite u red pred Piramidu. U njoj, vjerujući istom izvoru, moguće je pronaći vodu koja je kristalno čista, bez virusa i bakterija, upravo zahvaljujući istim negativnim jonima.
Ako se u tu vodu umoči kocka šećera, i pocucla, koronavirus, ukoliko se već nalazi u organizmu, promijeniće oblik: od loptastog u kockasti, što će ga učiniti praktično nesposobnim za upad u nezaražene stanice. Bitno je, dakle, umočiti, kocku. Sad je samo pitanje organizacije hoće li oboljelo stanovništvo ići u Visoko ili će se prodaja abuzemze vode organizovati u Zetri.
U očekivanju najcrnjeg raspleta, lokalne zajednice mogu učiniti mnogo na preventivi. Ako su već propustile ulagati u javno zdravstvo, mogu napraviti lutku koronavirusa i zapaliti je javno na trgu.
C-vitamin, koji je inače i drevni lijek za rak, učinkovit je i protiv korone. Potrebno ga je istucati u prah, prah rasporediti u lajne i ušmrkivati ih svakih pola sata. Virus će izaći sa kihanjem. Kihati se može slobodno, jer se radi o oslabljenom virusu, pa se njegovim širenjem pomaže jačanje imuniteta krda.
Oboljeli ili potencijalno oboljeli građanin ne mora biti vjernik da bi uživao u ljekovitosti tamjana. Učešće u litiji praktično je ravno vakcinaciji, a dok se ona ne napravi, ostaje jedino efikasno masovno sredstvo prevencije.
Opštepoznato je da virus COVID19 ima afinitet prema metalu, pa se simptomi mogu ublažiti cuclanjem magneta. Ako vam je Visoko daleko, a frižider blizu, skinite magnet, operite ga u 27-29 stepeni toploj vodi i cuclajte. Nije slatko kao kocka šećera, ali bolje je nego respirator koga nema.
Ukoliko nemate masku, i ne znate je napraviti od toalet papira, možete se poslužiti starim trikom. Mast iz ušiju, koja je najjače antiseptičko sredstvo u ljudskom organizmu, prebacite malim prstom u nosnice. Podrazumijeva se da ste prst oprali na 27-29 stepeni.
Savjet, porijeklom s društvenih mreža, a od neimenovanog italijanskog liječnika kojeg su pozvali upomoć u Kinu, da pijete puno vruće vode poput čaja i infuzija, jer "virus Wuhan ili Corona-virus nije otporan na toplinu i umire na temperaturi od 26 do 27 stupnjeva" nemojte ismijavati. Sve što treba je da temperaturu tijela snizite na 26 do 27 stupnjeva. Najbolji i najbrži način za to je da potražite slobodnu ladicu u hladnjači sobe za obdukcije.
Čitajte nas i preko DW-aplikacije za Android
Može li jedna online platforma na narednim lokalnim izborima parirati ukrašavanju direka i zidova glavušama sa stranačkih izbornih listi? (18.03.2020)
Zvecka li ponovo povampireni bh. nacionalizam oružjem ili zubima u čaši? Kada je pravi trenutak da djeci umjesto igračaka damo u ruke pravo oružje? (01.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52822967' lang='bos' type='mono' source='https://www.dw.com/bs/bs/100-dana-korona-krize-potreban-globalni-odgovor/a-52822967' term='Corona'>
Bauk se širi svijetom - bauk koronavirusa. Od straha od virusa sve veći broj zemalja se izolira. Svako je sam sebi najpreči. 20 država širom svijeta već je proglasilo vanredno stanje ili katastrofu. Vrijednost akcija na berzama i dalje pada, ljudi gomilaju zalihe hrane. Naš svijet, naša stvarnost i život tako su deformirani da se ne mogu prepoznati. Dugujemo sebi dva pitanja: Kako se to moglo dogoditi? I šta se uopće dogodilo?
Pogled unazad: Prije tačno 100 dana, 8. decembra 2019, potvrđen je prvi slučaj zaraze koronavirusom u kineskoj metropoli Vuhan. Komunistička zemlja je sedmicama držala u tajnosti vrlo zaraznu, virusnu bolest sličnu SARS-u, sve dok centralna vlada u Pekingu, gotovo preko noći, nije počela provoditi drastične mjere. Nekoliko višemilionskih gradova je izolovano i uvedena zabrana izlaska odnono policijski sat. Svi letovi, cestovne i željezničke veze s provincijom Hubei od tada su prekinuti.
Kineski déjà vu
Ono što smo mi u Evropi prije dva mjeseca slušali da se dešava u Kini i što zasigurno nismo smatrali proporcionalnim i adekvatnim odgovorom, sada se događa upravo na našem pragu: Škole i ustanove, koje nisu sistemski relevantne, postepeno se zatvaraju. Kulturni i sportski život je zaustavljen. Neophodnih medicinskih uređaja poput zaštitnih odijela i maski također je sve manje u Njemačkoj. I ono što smo naučili od Kine: ograničenja postaju sve veća a mjere strožije.
Virolozi kažu da SARS-CoV-2 nije opasniji od godišnjeg talasa gripe. Ali globalna zajednica mnogo osjetljivije reagira na ovaj potencijalno fatalni patogen. Je li to zato što je prvi slučaj pronađen u komunističkoj Kini i što je čuvan u tajnosti? Ili zato što je to nešto novo i nepoznato a neznanje potiče strah?
Nepovratna globalizacija
Živimo u potpuno drugom svijetu nego prethodna generacija. I pored geografske udaljenosti povećava se međudržavna i međuljudska ovisnost. Mi to jednostavno zovemo globalizacija. Ovaj trend je nepovratan. Možemo stići u svaki kutak svijeta u roku od 24 sata, a s nama i ne tako simpatične bakterije i virusi.
Kod ovakvog izbijanja pandemije potrebna je globalna reakcija. Razmjena informacija i zaštitnih mjera mora se međunarodno usaglašavati i osmisliti kao cjelina kako bi imala pravi efekt. Oni koji rade samo za sebe, promašiće cilj.
Odricanje kao vrlina
Svaljivati na nekoga krivicu i odgovornost za katastrofu ne pomaže u borbi protiv bolesti. Ne pomaže ni traženje krivca za ekonomski pad koji je sada neizbježan. Sada je vrijeme da svi preuzmu osobnu odgovornost za društvo, kako ne bi ugrozili opće dobro. Odricanje je također neophodna vrlina kako bi se normalnost što prije mogla vratiti.
U ovom kritičnom trenutku od nas se traži da svi skupa djelujemo. Svi moramo vući konopac u jednom pravcu, izbjegavati nepotrebne društvene kontakte i nastaviti redovno prati ruke. To je jedini način na koji možemo djelovati kako bi skratili vrijeme u kojem moramo živjeti sa ograničenjima. Virusi mutiraju kako bi preživjeli. Homo sapiens je u evolutivnom smislu očito superiorniji ali ostaje genetski konstantan. Ako odnesemo pobjedu nad ovom bolešću, to će biti zbog našeg odbrambenog mehanizma i našeg razuma i pameti.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52701458' lang='bos' type='mono' source='https://www.dw.com/bs/bs/korona-aids-i-kuga-bolest-i-teorije-zavjere/a-52701458' term='Corona'>
Za početak: ne, nema dokaza da je koronavirus potekao iz američkih ili kineskih vojnih laboratorija. Isto tako Albanci nisu, kako to neki mediji tvrde, genetski otporni na koronavirus. I kolikogod to vidjelica Alena tvrdila u različitim TV-emisijama, bugarski premijer Bojko Borisov nema tu sposobnost držati koronavirus podalje od Bugarske.
Lista korona-gluposti koje kruže internetom je poduža. Neke gluposti su jednostavno smiješne, neke su zastrašujuće. Internetska aktivistica Dane Ashile je svojim stotinama tisuća sljedbenika na Facebooku i You Tubeu "objasnila” kako je "pravi izvor” koronavirusa mreža 5G mobilne telefonije u kineskom gradu Wuhanu.
Duga povijest teorija zavjera i zaraza
S obzirom na poplavu ovakvih dezinformacija o koronavirusu više ni ne čudi da vlasti u međuvremenu objavljuju otprilike isti broj službenih upozorenja na lažne vijesti koliko i upozorenja o samoj bolesti. Svjetska zdravstvena organizacija (WHO) je u međuvremenu pokrenula i posebnu stranicu na kojoj se bori protiv lažnih vijesti vezanih uz koronavirus posebice onih opasnih, vezanih uz savjete kako se "liječiti” od ovog plućnog oboljenja.Time WHO i zdravstvene ustanove pokazuju da su naučili iz grešaka prošlosti.
Globalne pandemije su uvijek bile popraćene glasinama i teorijama zavjera i to s fatalnim posljedicama. U središtu širenja lažnih vijesti, kako u prošlosti tako i u sadašnjosti, su stajale vijesti o izvoru i putovima širenja zaraze. "Teorije zavjere u pravilu opisuju kako razne grupacije koje djeluju u tajnosti pokušavaju kontrolirati ili uništiti neku instituciju, državu ili čitav svijet”, kaže profesor Michael Butter sa Sveučilišta u Tübingenu.
Nema dokaza da je koronavirus potekao iz američkih ili kineskih vojnih laboratorija.
Crna smrt
Kada je tako kuga poharala Europu sredinom 14. stoljeća nitko nije znao odakle je zaraza krenula. Ubrzo su počele kolati priče o trovačima bunara. I isto tako brzo su pronađeni krivci: Židovi sa svojim paklenim planovima za upravljanjem svijetom. Jedna neobjašnjiva zaraza je dobila političku pozadinu i eksplodirala je u pogromima i protjerivanju Židova. No ovakve teorije zavjere nisu specijalnost nekih davnih vremena opterećenih bremenom praznovjerja i neznanja.
Njemački otrov i kukci protiv DDR-a
Između 1918. i 1920. tzv. „španjolska gripa" je uzrokovala između 25 i 50 milijuna smrtnih slučajeva, više nego Prvi svjetski rat. Njezin izvor je otkriven tek u tridesetima, a do tada je bilo uvriježeno mišljenje da je „španjolska gripa plod njemačkih vojnih laboratorija".
Iako se ne radi o bolesti, najezda krumpirovih zlatica u DDR-u u pedesetim godinama prošlog stoljeća je također izvor najluđih teorija zavjere. 1950. ova štetočina je gotovo uništila kompletni urod krumpira u Istočnoj Njemačkoj, a socijalistička propaganda je ubrzo optužila Amerikance da su, kako bi sabotirali DDR, u opticaj pustili opasne štetočine. Vlasti su time naravno htjele odvratiti pozornost od vlastite nemarnosti.
Operacija Detrick uvijek iznova
No neslavni rekorder po broju dezinformacijskih kampanja je svakako bolest imunosnog sustava AIDS. Sovjetska tajna služba KGB je 1983. lansirala glasinu kako AIDS kao biološko oružje potječe iz utvrde Detrick gdje su Amerikanci eksperimentirali na zatočenicima, manjinama i homoseksualcima te da su kasnije tvrdili da je izvor zaraze u Africi. 1985. njemačko-sovjetski biolog Jakob Segal je objavio jednu pseudoznanstvenu studiju koja je trebala poslužiti kao dokaz za ovu teoriju zavjere.Iako su znanstvenici iz ostatka svijeta tu tezu okarakterizirali kao glupost, ova teorija zavjere se još do danas tvrdokorno drži na životu.
Maska protiv kuge
Ono što je funkcioniralo kod AIDS se potvrdilo i kod mnogih drugih bolesti. U devedesetima je AIDS pomalo nestao s novinskih stupaca, Sovjetski Savez je posto stvar prošlosti no unatoč tomu su isti teoretičari zavjera optužili isti onaj američki laboratorij u Fort Detricku za izbijanje epidemije ebole u Africi. Na listi bolesti koje navodno porijeklo vuku iz Pentagona je borelioza koja se prenosi krpeljima.
Navodno biološko oružje i demencija
"Španjolska gripa”, AIDS, ebola i sad korona: lista globalnih bolesti koje su navodno proizišle iz američkih vojnih laboratorija je sve dulja i dulja. Tu treba reći kako u međuvremenu kruže glasine da je korona zapravo kinesko biološko oružje.
Argumentacije uvijek sliče jedna drugoj no dokaza nema. Ovakve teorije zavjere nastaju u ranoj fazi pandemija kada porijeklo i širenje još uvijek nisu dovoljno razjašnjeni. Digitalni svijet je stvar još dodatno zakomplicirao. Glasine i lažne vijesti se preko društvenih medija šire mnogo brže nego što znanost i ustanove kao protutežu mogu građanima staviti na raspolaganje pouzdane informacije. Digitalni svijet djeluje poput turbo punjača za lažne vijesti o bolestima.
Korona je pritom jedan virus koji se može obuzdati samo ozbiljnom znanošću, širenjem higijene i medicinskom skrbi. I kod konzumacija informacija pomažu slične metode: obrazovanje, medijska kompetencija i mentalna higijena. Kod nekih možda pomaže i jedna ili dvije boce piva Corona. Jer poznato je koji utjecaj ima pivce na živce.
Čitajte nas i preko DW-aplikacije za Android
</doc>
<doc docid='dw_52691514' lang='bos' type='mono' source='https://www.dw.com/bs/bs/komentar-mi-naši-strahovi-i-koronavirus/a-52691514' term='Corona'>
Žena taksista, koja me vozi iz redakcije do Instituta Robert Koch u Berlinu, ima svoje viđenje teme broj jedan u Njemačkoj. Ona pita: "Šta se događa kad novine napišu: "Ne bojte se ružičastog slona!" Ljudi se onda zapitaju: "O Bože, pa zar mi imamo ružičaste slonove?"
Ovo je tačan opis onoga što Njemačka trenutno doživljava sa novim virusom iz Kine. Poslovna putovanja se otkazuju i unutar zemlje. Boce za dezinfekciju vise na zidovima u uredima. Ljekarske ordinacije prepune su ljudi koji žele biti testirani, iako imaju neznatne simptome ili ih nemaju nikako. Sajmovi se otkazuju, na dispoziciji su i stranački Kongresi. Ali svako jutro je S-Bahn (nešto između tramvaja, metroa i voza - op. red.) bolno pun, kao i obično? Trebamo li zaista slijediti savjete naučnika i ići u karantene?
Moramo li odmah isprazniti supermarkete?
Mi ne. Mada su naučnici, strogo govoreći, u pravu kada kažu: Kada bi svi po dvije sedmice sjedeli mirno i ostajali tamo gdje jesu, virus bi teško imao šansu da se proširi. Ali za razliku od Italije, kako tvrde stručnjaci, epidemija u Njemačkoj je i dalje u fazi u kojoj se može "ugušiti". To znači: inficirani ljudi se izoliraju i liječe, kontakt osobe se pronalaze. Vrtić ili škola mogu se zatvoriti. Ali ne i zemlja.
Moramo li odmah ići u nabavku i isprazniti supermarkete, kao što se tu i tamo već događa? A kad se društvo suoči sa strahom, tada ono odbacuje sve dobre navike. To na žalost, i to se mora reći, posebno važi za njemačko društvo. Ljudi su počeli da skladište zaštitne maske, iako prema riječima stručnjaka one ne mogu suzbiti širenje virusa, ali su hitno potrebne klinikama i ambulantama. Također je izrazito kriminalno ukrasti zaštitne maske i ponuditi ih po visokim cijenama na Internetu. Ali to je samo zato što ljudi lako padaju u histeriju i omogućavaju stvaranje crnog tržišta.
Na konferencijama za novinare s ministrom zdravstva Jensom Spahnom ili stručnjacima sa Instituta Robert Koch postavljaju se pitanja koja zapravo samo dokazuju koliko glupi mogu biti novinari. Zašto još uvijek nema cjepiva, pita jedan od njih optužujućim tonom? Poznati svjetski virolog Christian Drosten, redovni gost na televiziji, koji s kolegema u inostranstvu grozničavo radi na pronalasku vakcine, mora se vidljivo suzdržati da ne kaže šta misli i uvijek ponavlja iste rečenice: Virus je nov, puno toga još nije poznato, radimo punom parom, brže ne možemo. Njegov pogled otkriva da je odgovaranje na pitanja novinara za njega naprosto gubljenje vremena.
Jens Thurau
Pažljivo propitujemo provlačeći se kroz epidemiju. Otkazan je Međunarodni sajam turizma u Berlinu, odložen sajam u Hanoveru. Ali utakmice Bundeslige se igraju na punim stadionima. Lothar Wieler, predsjednik Instituta Robert Koch kao da ne uspijeva doprijeti do novinara porukom da većina novih infekcija sada dolazi iz same zemlje, što znači da jedva postoje novi slučajevi zaraze preko ljudi koji su došli iz inostranstva. To je dobra vijest a stručnjaci se mogu koncentrirati na borbu protiv koronavirusa unutar zemlje.
Kolektivni doživljaj straha
U osnovi je riječ o kolektivnom doživljaju straha. U našem bogatom, tehnički kontroliranom i automatiziranom svijetu nismo navikli na stvari koje su nepredvidive. A onda rado polazimo od najgoreg.
Ono što već duže vrijeme znamo je da u hladnim dijelovima godine izbijaju talasi gripe. Poređenja radi: Od početka godine je preko 100.000 ljudi u Njemačkoj oboljelo od gripe, a oko 200 je od nje umrlo. Među njima je puno starijih, bolesnih i onemoćalih ljudi. Ali ova brojka ne puni naslovnice novina. To je poput letenja: stručnjaci i statističari se ne umaraju davajući do znanja da je avion najsigurniji oblik prevoza. Rizik gubljenja života u saobraćajnoj nesreći mnogo je veći. Ali slike strašnih avionskih nesreća ljudima su urezane u svijest. Mnogo hiljada uspješnih polijetanja i slijetanja svakog dana nisu vrijedne nijedne vijesti niti naslova u novinama.
"Njemačka, opusti se!"
U cjelini, moj je dojam da liječnici, medicinske sestre i naučnici u Njemačkoj još uvijek izlaze na kraj sa virusom korone. Sigurno je i da zdravstveni sistem ima i slabosti i da su Higijenski zavodi i Zdravstvene službe u gradovima preopterećeni, jer je premalo osoblja. I globalizacija ima svoje sulude strane, posebno ako se uzme u obzir koliko se samo lijekova, koji sada nedostaju, proizvodi u Kini.
Kad se kod kuće  istinski uznemirim zbog sitnica, djeca mi na novonjemačkom kažu: "Chill mal papa!" u prevodu „Opusti se, tata!"  To me tek izludi. Ali sada bih i ja Njemačkoj poručio: „Opusti se, zemljo!" Uzmimo virus ozbiljno, poslušajmo šta nam kažu eksperti i sačuvajmo živce. Ne zaboravimo prati ruke, odustanimo od rukovanja i ne polazimo od najgoreg!
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_14822320' lang='bos' type='mono' source='https://www.dw.com/bs/bs/upitan-povratak-kubice-na-piste-formule-1/a-14822320' term='Corona'>
Pomalo je to ironija sudbine da je Poljak Robert Kubica doživio nesreću baveći se svojim hobijem - vozeći reli utrke, a ne vozeći bolid na jednoj od opasnih staza Formule 1. Kubica je u nedjelju (6.2.2011.) na reliju "Rotto di Andora" pokraj talijanskog grada Savone, kao gost vozač upravljajući Škodom Fabijom udario u betonski zid jedne crkve. Automobil je potpuno uništen, a Kubica je u bolnicu Santa Corona u mjestu Pietra Ligure dovezen s višestrukim prijelomom desne noge, ruke i ramena. Njegov suvozač Jakub Graber nije zadobio teže ozljede.
Škoda Fabia u reli izdanju, s kojom je Kubica udario u zid
Stanje stabilno, ali i dalje ozbiljno
Prije svega je teško ozlijeđena Kubicina desna ruka. Postojala je i opasnost da bi se Kubici morala amputirati ruka. No, onda je nakon operacije, koja je trajala sedam i pol sati, stiglo olakšanje: nadležni liječnik Igor Rossello je za TV postaju Sky Italia sinoć izjavio da bi 26-godišnji Poljak već za godinu dana svoju desnu ruku mogao ponovno u potpunosti koristiti. Ono što sada predstoji je oporavak pogođene muskulature, kazao je Kubicin menadžer Daniele Morelli i dodao: "Robert je veoma jak i on će to prebroditi."
Iz Kubicinog Formula 1 tima "Lotus Renault-a" je poručeno da je njegovo stanje sada stabilno, ali i dalje ozbiljno. Jer, iako je operacija dobro prošla, trebalo bi se ipak sačekati narednih pet do šest dana kako bi se moglo sa sigurnošću reći da će ruka ponovno zacijeliti, kazao je liječnik Rossello.
Nakon prve ukazane medicinske pomoći, Kubica je helikopterom prevezen u bolnicu
Heidfeld umjesto Kubice na otvaranju sezone u Bahreinu?
Osim roditelja, koji su prema navodima talijanskih medija odmah u nedjelju navečer doputovali iz Krakova u Italiju, i kolege iz Formule 1 su veoma zabrinute. Fernando Alonso je odmah nakon nesreće otišao do bolnice. Ovaj Ferrarijev vozač i Kubica su već dugo prijatelji. Bivši svjetski prvak Jenson Button je preko twittera poručio: "To je šokirajuća vijest: želim mu brz oporavak." Šef BMW-ovog sportskog programa, Mario Theissen, je kazao da je vijest o nezgodi Roberta Kubice pogodila cijeli BMW-ov tim, kao i njega osobno (Kubica je bivši BMW-ov vozač). Suosjećanje i želje za brzi oporavak su također izrazili Michael Schumacher, Timo Glock i Nick Heidfeld.
Nick Heidfeld bi najvjerojatnije trebao u Bahreinu voziti umjesto Kubice
Upravo se ime Nicka Heidfelda, pored ostalih, spominje kao zamjena za Poljaka Roberta Kubicu u prvoj utrci nove sezone, 13. ožujka u Bahreinu. Jer Renault nakon ove nezgode mora razmišljati o zamjeni. Kubici je ovo bila treća teška nezgoda u životu. Naime, 2003. je doživio prometnu nezgodu u privatnom automobilu, gdje je prošao "samo" s lomom ruke. Međutim, nesreća koja je svim obožavateljima Formule 1 i onima koji se bave ovim sportom ostala u sjećanju, je ona u kanadskom Montrealu 2007. godine. Tada se Kubica kao vozač u BMW-ovom timu nekoliko puta prevrnuo na pisti. Na svu sreću, tada je prošao skoro bez bilo kakvih ozljeda.
Autorica: Marina Martinović (dpa / sid / sportschau.de)
Odg. ur.: Azer Slanjankić
</doc>
<doc docid='dw_5488915' lang='bos' type='mono' source='https://www.dw.com/bs/bs/berlusconi-savjetuje-italijane-da-ne-govore-o-mafiji/a-5488915' term='Corona'>
Italijanska je mafija tek na šestom mjestu u svijetu, nakon kineske, japanske, latinsko-američke i drugih, kaže Berlusconi. Ali, zbog pisanja i izvještavanja o njoj u samoj Italiji italijanska je mafija najpoznatija, kaže italijanski premijer.
Kao primjere navodi seriju italijanske državne televizije RAI 'Piovra', knjigu Roberta Saviana 'Gomorrha' i 'ostalu literaturu'. Po njegovom mišljenju, te knjige i serije daju talijanskoj mafiji puno veće značenje nego što ono stvarno jest. Uz to, italijanski premijer tvrdi da se njegova vlada najodlučnije bori protiv mafije: "Nikad u istoriji Italije nije uhićeno tako puno mafijaških bosova i zaplijenjeno tako puno mafijaške imovine kao u posljednje dvije godine", kaže Berlusconi.
Roberto Saviano zbog pisanja o mafiji živi pod policijskom zaštitom
Autor kritiziranog romana Gomorrha Roberto Saviano, koji od 2006. godine živi pod policijskom zaštitom na tajnim mjestima, drži Berlusconijev 'savjet' apsurdnim. On podsjeća da četiri italijanske mafijaške organizacije - napuljska Camorra, kalabrijska Ndrangheta, sicilijanska Cosa Nostra i apulijska Sacra Corona Unita - okreću godišnje 100 milijardi eura. "I da se to ne smije spomenuti?", pita Saviano u italijanskoj La Repubblici.
Autor: aj/ Süddeutsche Zeitung
Odg. urednica: Merima Džeko
Rozarijo Kročeta, sicilijanski poslanik u Evropskom parlamentu, nalazi se na mafijaškoj listi za odstrel. On je prije nekoliko godina počeo borbu protiv organizovanog kriminala koju sada želi proširiti na evropski nivo. (14.10.2009)
"Ndrangeta“, „Koza nostra“, „Kamora“... Italijanski mafijaši rade i u Njemačkoj, a njihov broj je povećan poslije pada Berlinskog zida. U nekim policijskim stanicama tvrde da nemaju nikakva saznanja o tome. (30.01.2009)
U Napulju i Caserti samo privilegovana manjina vodi "normalan" život. Tamo vlada "camorra"- mafija. Italijanski pisac Roberto Saviano napisao je o tome knjigu"Gomora". Sada je prisiljen da napusti Italiju. (19.10.2008)
U Rimu objavljen izvještaj vlade o kalabrijskoj mafiji. Tek nakon šestostrukog ubistva u Duizburgu, Njemačka uvidjela da joj prijeti opasnost od Ndrangete, koja je investirala u njemačke turističke centre na Baltiku. (22.02.2008)
Umberto Eco traži pomoć italijanske države (19.10.2006)
Mafia u Italiji je naopasnija u Evropi i na jugu Italije ima glavnu riječ. U politici i institucijama je duboko ukorijenjena. Tako jedan mafiozo može nastupiti kao ugledni političar ili direktor banke, a u stvarnosti slijediti potpuno druge interese. Ali, čak i sasvim očitim vezama sa mafijom u Italiji, često se ne pridaje puno pažnje. (08.04.2006)
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_52921941' lang='bos' type='mono' source='https://www.dw.com/bs/bs/vlada-kosova-pala-zbog-korone/a-52921941' term='SARS'>
Od 120 poslanika Skupštine Kosova, 82-je je glasalo za nepovjerenje koaliciji premijera Aljbina Kurtija, 32 poslanika bila su protiv, a jedan uzdržan, prenio je javni servis RTK.
Izglasavanju nepovjerenja prethodio je raskol između dva koaliciona partnera, ljevičarskog Samoopredjeljenja i konzervativnog Demokratskog saveza Kosova (DSK). Kurtijevoj vladi na kraju je presudilo pitanje na koji način se suočiti sa pandemijom korona-virusa.
Prethodno je Kurti smijenio Agima Veljiua, ministra unutrašnjih poslova iz redova DSK, koji se zalagao za uvođenje vanrednog stanja zbog korona-krize, iako je premijer bio protiv toga. Do sada je na Kosovu registrovano 63-je ljudi zaraženih virusom Sars-CoV-2, a jedna osoba je preminula.
Kurti ostaje na čelu tehničke vlade
Neslaganja između koalicionih partnera traju već duže. Da bi formirao vladu, Kurti je bio prinuđen da, nakon oktobarskih izbora, četiri mjeseca pregovara sa liderom DSK Isom Mustafom. Problem tokom pregovora bio je manje sadržajne, a više kadrovske prirode.
Uprkos svemu, ljudi na Kosovu imali su velika očekivanja od nove vlade. Novi kabinet, zamijenio je moćnu elitu koja se velikim dijelom sastojala od bivših lidera UČK iz devedesetih. Ti ljudi su dvije decenije dominirali politikom Kosova i naočigled stanovništva upravljali zemljom neefikasno i uz mnogo korupcije.
Prema ustavu, Samoopredjeljenje kao poslanička grupa sa najviše mandata, ima 15 dana da imenuje novog premijera. Kurti ostaje na čelu tehničke vlade do formiranja nove većine ili raspisivanja vanrednih izbora.
ml/kle (dpa, apa)
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52910909' lang='bos' type='mono' source='https://www.dw.com/bs/bs/trećina-prenosnika-virusa-nema-simptoma/a-52910909' term='SARS'>
Strategije, kojima vlade različitih zemalja žele da obuzdaju virus korone, razlikuju se koliko i zemlje. Zdravstvene vlasti različito ocjenjuju “asimptomatični “ prenos zaraze, odnosno širenje virusa prije nego što se pojave simptomi. Zaražene osobe obično počnu pokazivati ​​simptome u roku od pet dana. U izuzetnim slučajevima period inkubacije može biti do tri sedmice.
Prema podacima kineske vlade, broj "tihih prenosnika", tj. onih koji su testirani pozitivno a ne pokazuju nikakve simptome ili se oni pojave puno kasnije mogao bi biti oko 30 posto, izvještava list South China Morning Post.
Kineske procjene potvrđuje i grupa japanskih stručnjaka koju predvodi Hiroshi Nishiura, epidemiolog sa Univerziteta Hokaido. Kod japanskih pacijenata, koji su bili evakuirani iz Vuhana, udio inficiranih koji nisu pokazivali simptome iznosio je 30,8 posto.
Postoje mnogi pokazatelji da je u "značajnom broju slučajeva dijagnostika potcijenila virus", napisali su japanski stručnjaci u naučnom časopisu International Journal of Infectious Diseases (Međunarodni stručni časopis za infektivne bolesti).
Ove brojke su u suprotnosti sa izjavama predstavnika Svjetske zdravstvene organizacije (WHO) da je asimptomatični prenos "izuzetno rijedak" i da se odnosi na samo jedan do tri posto slučajeva u Evropskoj uniji.
Sveobuhvatno testiranje bez simptoma
U većini evropskih zemalja i Sjedinjenim Državama, gdje se testiraju samo osobe sa simptomima koronavirusa, broj infekcija i dalje brzo raste. U Njemačkoj se testiraju samo oni koji po navodima Saveznog ministarstva zdravstva imaju simptome slične gripi i koji su u posljednjih 14 dana bili u regijama u kojima je došlo do naglog izbijanja koronavirusa ILI osobe koje su imale kontakt sa potvrđenim slučajem koronavirusa u posljednjih 14 dana. Oni koji nemaju simptome a koji su imali kontakt sa zaraženom osobom šalju se u dvonedeljni uglavnom kućni karantin odnosno samoizolaciju.
S druge strane, u izvornim žarištima SARS-CoV-2 u Kini i Južnoj Koreji broj novih infekcija znatno pada. U obje ove države testirani se svi oni, koji su imali bliski kontakt sa zaraženom osobom, bez obzira na to pokazuju li simptome ili ne. Svako ko je testiran pozitivno, morao je u karantin i budno je nadziran putem posebnog smartphone-App-a, čak i ako ne pokazuje simptome.
Do sada se koronavirus utvrđivao Polymerase- lančanom reakcijom (PCR)
U Južnoj Koreji su za kršenje karantina ljudi kažnjavani novčanim kaznama koje su iznosile do tri miliona vona (2.500 dolara). Novim prijedlogom zakona predviđena je novčana kazna do 10 miliona vona i kazna zatvora do godinu dana.
Uspješna politika suzbijanja zaraze
Nakon brzog porasta zaraze koronavirusom krajem februara, Južna Koreja je uspjela značajno smanjiti broj novih infekcija. Prema aktuelnim podacima  9.000 od otprilike 50 miliona stanovnika trenutno je zaraženo koronavirusom. Svakog dana oni bilježe manje od 100 infekcija, a do sada je od Covida-19 umrlo 111 Južnokorejaca.
Na mnogim mjestima postoje kontrolni punktovi i šatori gdje se svi mogu brzo, lako i prije svega besplatno testirati na virus korone. U Južnoj Koreji je do sada provedeno oko 300.000 testova. Svakoga dana može se testirati oko 15.000 stanovnika, zahvaljujući više od 40 Drive-trough-Coronatest pokretnih sistema za testiranje. Ovu ideju su sada kopirale i druge zemlje.
Tako je u Južnoj Koreji testirano puno više ljudi nego u drugim zemljama i to u prosjeku 5,6 građana na 1.000 stanovnika. Poređenja radi: U Njemačkoj se svake sedmice provede oko 160.000 testova na koronavirus, što odgovara brojki od 1,9 testiranih osoba na 1.000 stanovnika. U SAD-u je do danas testirano samo oko 30.000 ljudi.
Uspješna politika zaštite
Zadržavanje Covida-19 na njegovom pohodu po zemlji uspjelo je Južnoj Koreji bez policijskog sata i drastičnih ograničenja putovanja. Javni život je doduše i na ovaj način zamro i svi su pozvani da drže distancu jedni od drugih ali ova zemlja još uvijek se ne želi zatvoriti u potpunosti. "Južna Koreja je demokratska republika. Vjerujemo da zatvaranje i potpuna izolacija nije razuman izbor",  izjavio je specijalista za zarazne bolesti na Korejskom univerzitetu Kim Woo-Joo, čiju izjavu prenosi Međunarodni stručni časopis za infektivne bolesti.
Umjesto toga, Južna Koreja je "provela najopsežniji i dobro organiziran program testiranja u svijetu, u kombinaciji s velikim naporima da izolira zaražene ljude, pronađe njihove kontakte i stavi ih u karantin", navodi se u naučnom članku. Kao rezultat intenzivnog testiranja, mnogi "tihi nosioci" koronavirusa iz neposrednog okruženja oboljele osobe mogu biti otkriveni  prije nego što zaraze druge ljude. "Koreja trenutno ima značajno višu stopu asimptomatičnih slučajeva u odnosu na druge zemlje, što je možda posljedica našeg opsežnog testiranja na koronavirus", izjavio je prošle sedmice direktor Korejskog centra za kontrolu i prevenciju bolesti (KCDC) Jeong Eun-kyeong,
Južna Koreja ima mobilne sisteme za testiranje građana što je mnogima omogućilo brz test dok se u Njemačkoj testiraju samo osobe koje imaju simptome i koje su uz to bile u kontaktu sa zaraženima
Dalekosežne ovlasti vlade
Južna Koreja, pored toga, duboko ulazi u osobna prava svojih građana. Kako bi se rizik od infekcije sveo na najmanju moguću mjeru, građani dobivaju personalizirane informacije o riziku od zaraze koronavirusom na području na kojem žive. Lokalne vlasti imaju pristup detaljnim informacijama o zaraženima, uključujući dob, spol i profil odnosno putanju njihovog kretanja.
Od krize, koji je izazvao MERS 2015. godine, južnokorejska vlada ima zakonske ovlasti prikupljati, između ostalog, podatke o mobilnom telefonu i kreditnim karticama kako bi se rekonstruirali profili kretanja onih koji su pozitivno testirani na virus. Ti podaci se potom depersonaliziraju i prenose u aplikacije, na kojima svako može prepoznati da li se možda susreo sa zaraženom osobom.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52895515' lang='bos' type='mono' source='https://www.dw.com/bs/bs/imate-li-novaca-za-terapiju-protiv-koronavirusa/a-52895515' term='SARS'>
Nema liječnika koji u svojoj karijeri nije bezbroj puta objašnjavao svakome tko bi mu došao s prehladom: lijeka protiv virusa nema. Jedini lijek je naše nevjerojatno složeno tijelo koje će se samo boriti protiv nametnika i zato se samo može pomoći našem tijelu da pobjedi u toj bitki. Ako smo zaraženi, ta pomoć tijelu se uglavnom svodi na limunadu i čaj, krepku pileću juhicu i odmor.
Da lijeka nema je, doduše, točno, ali ne sasvim. U težim slučajevima će se u prvom redu liječiti simptomi bolesti, pa tako i u slučaju koronavirusa: naravno da ima lijekova za smirivanje kašlja, protiv bolova i povišene temperature. To su lako dostupni i razmjerno jeftini lijekovi s kojima ni siromašnije države neće imati većih problema.
Ali koronavirus je izuzetno zarazan - desetak puta zarazniji od obične gripe - i u prvom redu napada pluća. Tu onda neće pomoći tek sirup protiv kašlja nego se lako može dogoditi da se plućima bolesnika mora pomoći tako da ga se priključi na respirator. I već tu je golemi problem: pokazalo se da Italija sa svojih šezdesetak milijuna stanovnika raspolaže s upravo jadno malenim brojem bolničkih ležajeva s respiratorom.
Respirator samo za neke?
Inače nema osobito mnogo slučajeva kad je on nužan, a liječnici znaju da pacijenti "ne vole" respiratore. On nije ugodan, praktično je nemoguća komunikacija kad pacijentu dođu posjetitelji - čut ćete i priče liječnika koji su doživjeli živčani slom kad su saznali da je neki pacijent samoinicijativno skinuo svoj respirator da bi na balkonu popušio cigaretu.
Nema osobito smisla nabavljati velik broj tih, razmjerno skupih uređaja samo da bi skupljali prašinu u podrumu bolnice. Njih treba i redovito održavati i zato mnoge bolnice imaju tek određen broj tih uređaja, plus neka razumna rezerva. Ali ovaj koronavirus je sad u Italiji liječnike doveo u dilemu u koju ne želi dospjeti niti jedan liječnik: kojeg pacijenta priključiti na respirator, a kojeg ne - makar je izvjesno da on onda nema skoro nikakve šanse za ozdravljenje?
Talijansko Društvo za anesteziju, analgezu, reanimacijsku i intenzivnu medicinu (SIAARTI) je nedavno objavilo smjernice za "Triage" (selekciju), moralni užas za svako ljudsko biće: na aparat će biti priključene osobe "s većom šansom za izliječenje" i "dužim očekivanim životnim vijekom". Drugim riječima: mlade osobe koje ionako lakše prebolijevaju ovu zarazu. A starije...
Golema potražnja za respiratorima
Naravno da je Rim na ovaj skandal odgovorio najavom kako odmah kupuje najmanje 6.000 novih respiratora. Ali proizvođača tih uređaja nema osobito mnogo, jedan od njih je na primjer njemački Dräger - i već tu više ništa nije jednostavno, čak i ako se ima novaca za te uređaje. Jer Njemačka je 4. ožujka zabranila izvoz medicinskih uređaja i opreme za borbu protiv koronavirusa. Tu je i dužnosnicima Europske unije pao mrak pred oči: povjerenik za industriju Thierry Breton tvitao je prošle nedjelje (na talijanskom, francuskom i njemačkom) kako "nijedna zemlja neće sama pobijediti ovaj virus" i kako takvi propisi nisu prihvatljivi.
Berlin se opravdavao činjenicom kako je ta mjera rezultat ogromne narudžbe respiratora, zaštitnih maskii druge opreme iz zemalja Perzijskog zaljeva. U Italiji se čak i proizvođač automobila Ferrari javio kako će i on početi proizvoditi respiratore, ali makar on sigurno zna skoro sve o kompresiji i o strujanju zraka u motorima, to nije dovoljno. Pogotovo kad se radi o takozvanim "umjetnim plućima".
Nedostaje i najosnovnija zaštitna oprema
Stručni izraz je ECMO uređaj (ekstrakorporalna membranska oksidacija) i proizvođače takvih uređaja doista se može izbrojiti na prste jedne ruke. Ne samo uređaji, nego je i oprema za njihov rad izuzetno složena. Jedan od proizvođača je i švedski Getinge. Potražnja je golema i direktor švedske tvrtke Markus Stimer-Schilling za postaju ARD priznaje kako je "veoma, veoma teško udovoljiti ovu potražnju iz čitavog svijeta". Kome će uređaji biti prvo isporučeni? Jednoj Švicarskoj gdje je također u javnost izbio skandal kako tamošnje bolnice imaju, obzirom na broj stanovnika, daleko manje respiratora nego jedna Njemačka? Ili nekoj državi čija blagajna ni izdaleka nije tako duboka?
Neki lijekovi pokazuju rezultate
Smije li netko zabraniti izvoz? Baš kao i kod ograničenja kretanja građana, tako su u slučaju ovakve epidemije ovlasti nacionalnih vlada još uvijek goleme, bez obzira na međunarodne sporazume i trgovačke odnose. I jedna Srbija je smjesta objavila zabranu izvoza lijekova i medicinske opreme dok nije izvjesno što će trebati njenom stanovništvu. Jer i kada je riječ o lijekovima, daleko od toga da je uopće moguće u kratkom roku toliko povećati proizvodnju da bi sustigla brzinu kojom se ovaj virus širi.
Neki lijekovi ipak pokazuju rezultate. Na primjer Chloroquin, zapravo preparat kojeg su njemački kemičari stvorili davno kao lijek protiv malarije i koji je bio daleko bolji od takvih lijekova koje su imali saveznički vojnici u borbama Drugog svjetskog rata na tropskom području. Njega je i nakon rata proizvodio Bayer, ali vremenom je uzročnik malarije (protozoanski parazit iz roda Plasmodium) očito mutirao tako da taj lijek više nije toliko djelotvoran. Povrh toga, nije ni bezopasan: osim negativnih popratnih pojava, poznato je da već i sićušne količine - govorimo o jednoj jedinoj tableti - može uzrokovati smrt djeteta. Zato u svakom slučaju treba izbjeći nekakve pokušaje samoliječenja.
Upravo prošle, 2019. godine je Bayer objavio kako obustavlja proizvodnju Chloroquina jer "nije u stanju proizvoditi taj lijek u potrebnoj kvaliteti". Teško je reći što time misli ovaj njemački farmaceutski koncern, ali je isto tako jasno kako je tom lijeku već odavno istekla licenca tako da ima mnogo proizvođača generika ovog antimalarika. No i to je golemi problem koji se pokazao u ovoj pandemiji: proizvodnja lijekova je veoma često prilično opasna za okoliš i zahtjeva opsežne - i skupe zaštitne mjere. Povezano uz kalkulaciju niže proizvodne cijene to je rezultiralo upravo bolnom ovisnošću Europe o proizvođačima aktivne supstance lijekova u zemljama poput Indije - ili Kine. A u ovakvim vremenima i oni trebaju lijekove za svoje stanovništvo.
Lijekovi postoje, ali...
Usprkos tome, njemačka vlada je već naručila od Bayera goleme količine Chloroquina - makar već i on košta osamdesetak eura po kutiji sa dvadeset tableta i trenutno nije jasno gdje će ga sad on nabaviti. Njemačka nije jedina koja je poslala narudžbu, jer je to preparat koji si još donekle mogu priuštiti i siromašnije zemlje.
Isto tako nije više točno ni da ne postoje lijekovi protiv virusa osim pileće juhice. Makar se isto može reći kako bi njihovo korištenje u slučaju prehlade bilo kao kad bi kupili Mercedes samo da bi u njegovom prtljažniku kiselili kupus. Riječ je o lijekovima koji su u posljednje vrijeme stvoreni u borbi protiv HIV-a. Lijek poput Kaletre u kojem je aktivni sastojak Lopinavir doduše ne ubija virus, ali napada genetski kod virusa i time koči njegovo razmnožavanje. Ali sad već govorimo o lijeku koji košta preko 800 eura po pakovanju.
Lijekovi protiv malarije pokazuju određene rezultate u liječenju COVID-19
Mediji su također i Actemru već proglasili "lijekom protiv koronavirusa", makar je to imunosupresivni lijek koji je stvoren za nešto sasvim drugo, za reumatoidni artritis. Pogledajmo i ceduljicu sa cijenom tog lijeka koncerna Roche: 5.403,56 eura. Može li si to priuštiti sustav zdravstvene skrbi jedne Bosne i Hercegovine ili Kosova u slučaju tisuća zaraženih? Jer budimo realni: farmaceutski koncerni u prvom redu slijede logiku isplativosti razvoja i otkrića nekog lijeka. Čak ni epidemija SARS-a ipak na koncu nije dovela do protusredstva jer su znali kako će epidemija proći i prije nego što on bude stvoren.
I bogataši umiru
Sad, u pandemiji koronavirusa su već odobrene prave planine novca za njegovo suzbijanje i mnoge zemlje se nadaju kako će njihova farmaceutska industrija napraviti posao stoljeća: Rusi u trku šalju svoj Arbidol, Kinezi Triazavirin... Što je od toga doista lijek protiv ove pandemije? Dokazano - ništa. Još uvijek se eksperimentira. Ali su ti proizvođači možda ipak spremniji poslati svoje lijekove siromašnijim zemljama kako bi dokazali njihovu učinkovitost nego jedan Roche (promet 2019.: 61,47 milijardi švicarskih franaka) ili proizvođač Kaletre, američki AbbVie (promet 2018.: 32,75 milijardi dolara).
I na koncu, jedna bolna i brutalna činjenica iz doba pandemija: sad se često ističe španjolska gripa kao najgora pošast koja je zatekla čovječanstvo u novije doba jer je od nje nakon Prvog svjetskog rata umrlo više od 20 milijuna ljudi.
To je točno, ali od španjolske gripe je umrlo nešto preko 2 milijuna ljudi u čitavom svijetu. A 18 milijuna ljudi u samo jednoj jedinoj zemlji: tada beznadno siromašnoj i napučenoj kolonijalnoj Indiji.
I bogataši umiru od epidemija (od španjolske gripe je umro i djed Donalda Trumpa), ali očito: novac ipak pomaže zdravlju.
Čitajte nas i preko DW-aplikacije za Android
Najprije ebola, a sada korona: hoće li kubanski stručnjaci suzbiti ovu epidemiju? Akcije „Armije bijelih kecelja“ donijele su Havani ne samo međunarodni prestiž, već i dobar priliv deviza. (17.03.2020)
Prvo se govorilo kako je to Fake News, a onda je i WHO savjetovao da zaražene osobe ne trebaju uzimati ovaj analgetik. Sumnjivi su i neki drugi lijekovi, poput nekih za spuštanje krvnog tlaka. Ali, mnogo toga se ne zna. (22.03.2020)
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_52876591' lang='bos' type='mono' source='https://www.dw.com/bs/bs/može-li-pandemija-čak-pomoći-miru-u-afganistanu/a-52876591' term='SARS'>
Mnogi ljudi u Afganistanu reagovali su s iznenađenjem i ogorčenjem na vijest da su početkom sedmice u Heratu na zapadu zemlje desetine Afganistanaca pobjegle iz karantina. Sumnja se da su svi zaraženi koronavirusom. Prema izvještaju lokalnih medija, neki od njih su već pozitivno testirani na virus korone. Međutim, nisu više mogli podnositi loše uslove u bolnici i napustili su karantin uz pomoć svojih porodica.  Neki Afganistanci reagovali su na to s razumijevanjem. "Dok se afganistanski političari bore za vlast i moć, opasni virus korone se sve više širi", žali se stanovnik Kabula Mohammad Ibrahim Asim. "I pandemija i politička situacija imaju direktan uticaj na svakodnevni život. Ako krizni menadžment ne uspije u nastojanju da zaustavi širenje virusa, suočićemo se sa velikom nesrećom", kaže on za DW.
Izbjeglice iz Irana u afganistanskom gradu Herat
Prvi slučaj korone u Afganistanu potvrđen je prije nekoliko sedmica. Zaražen je bio Afganistanac, koji se vratio iz Irana. Prema navodima afganistanskog Ministarstva zdravstva trenutno su potvrđena i registrirana 22 slučaja zaraze koronavirusom. Svi oboljeli imali su veze sa Iranom s kojim Afganistan dijeli "otvorenu” granicu dužine 900 km.
Iran je trenutno prijavio 16.000 zaraženih virusom SARS-CoV-2. U borbi protiv brzog širenja virusa, Teheran je deportirao desetine hiljada afganistanskih izbjeglica. Virolozi strahuju da je veliki dio povratnika zaražen. Ako ništa onda samo zbog toga službena brojka afganistanske vlade o 22 slučaja zaraze koronavirusom nije vjerodostojna.  Nesposobna za djelovanje  Afganistanska vlada reagirala je sporo i nevoljko na zabrinjavajući razvoj situacije u susjednom Iranu. Prošle sedmice je najavila zatvaranje javnih objekata i otkazala sve  sportske događaje. Otkazala je i proslavu predstojeće perzijske Nove godine - Nouruz koja se trebala održati sljedećeg petka i subote. U medijima, političari i novinari pokušavaju podići svijest o bolesti – do sada sa neznatnim uspjehom.  Mnogi dobro informisani Afganistanci žele stroža pravila i kampanju širom zemlje koja bi doprla do ljudi u ruralnim područjima. Granice s Iranom i Pakistanom također se trebaju nadgledati. Ali Afganistanci su skeptični. "Naša vlada ne može kontrolisati ni naš glavni grad", žali se Shoaib iz Kabula. "Kako bi sada, u cilju sprječavanje zaraze koronavirusom, mogla staviti granice pod svoju kontrolu?"
Stanovnici grada Chost slave primirje postignuto sa talibanima
Za Afganistance poput Mohamada Ibrahima Asima je od esencijalnog značaja prestanak političkog zastoja. To je neophodno kako bi se svi Afganistanci ujedinili u borbi protiv pandemije. Nakon predsjedničkih izbora u septembru 2019. održane su dvije ceremonije inauguracije u Kabulu. Pored sadašnjeg predsjednika Ghanija, koji je zvanično pobijedio na izborima, pretenzije na predsjedničku funkciju ima i njegov rival Abdullah, koji je osnovao protuvladu. "Da bi postigli mir, političari najprije moraju postići dogovor i kao prvi zajednički vladin akt proglasiti borbu protiv koronavirusa i staviti je na prvo mjesto. Tek nakon toga mogu započeti mirovne pregovore s talibanima", kaže Asim.  Mir u  vremenima korone?  Nakon što su Sjedinjene Države i talibani krajem februara potpisali mirovni "deal”, postojala je nada da bi mogao početi unutarafganistanski dijalog. No, afganistanska vlada i talibani i dalje su podijeljeni po pitanju puštanja na slobodu talibanskih zarobljenika.  Afganistanski politolog Barnett R. Rubin poziva sve političke stranke u Afganistanu da se ujedine pred nadolazećom epidemijom koronavirusa. On je za DW rekao da su zemlji hitno potrebne zaštitne mjere. "Bijeg ili bilo koji oblik borbe samo će dodatno proširiti bolest i zarazu", rekao je Rubin. "Zemlja je podijeljena, nema funkcionalnu vladu i ima malo resursa. Stoga je najvažnije da svi sarađuju.”  Najia Anwari, glasnogovornica afganistanskog Ministarstva mira, rekla je za DW da je vlada spremna nastaviti unutarafganistanske mirovne pregovore. "Koronavirus predstavlja globalnu prijetnju. Afganistanska vlada prati razvoj događaja i traži razgovore sa talibanima."  Razgovori - ali gdje?
Abdullah Abdullah (lijevo) i Ashraf Ghani (desno.) na sastanku sa Generalnim sekretarom NATO Jensom Stoltenbergom
Zasada se ne zna, gdje bi se takvi razgovori mogli odvijati. Svojevremenio se raspravljalo da to bude u Norveškoj. Zbog zabrane ulaska u Europsku uniju – to sada ne dolazi u obzir. "Kako bi spriječio širenje virusa, Katar je također odlučio zatvoriti svoje granice. Talibani poštuju ovu odluku", izjavio je glasnogovornik talibana DW-a Zabihullah Mudžahid. "Međutim, Katar je obećao da će takvo stanje potrajati samo dvije sedmice”, dodao je Nudžahid.
"Razgovori bi se sada trebali odvijati putem video konferencije", sugerira Rubin. Ili bi ih strane u Afganistanu same mogle voditi. Ta se mogućnost do sada nije razmatrala, ali mogla bi otvoriti nove perspektive. Napokon, sve strane u zemlji – afganistanska vlada, paralelna vlada i talibani - svi su zainteresirani za zaustavljanje širenja virusa. I to je ono u čemu se svi slažu.
U pisanju članka sarađivao Ghazanfar Adeli iz Kabula
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52807402' lang='bos' type='mono' source='https://www.dw.com/bs/bs/korona-virus-šta-sada-rade-tajne-službe/a-52807402' term='SARS'>
Njemački BND i SARS
Krajem 2002, prva pandemija na samom početku 21. vijeka, izbila je s teškim akutnim respiratornim sindromom (SARS), bliskim rođakom korona-virusa. Iz južne Kine, virus se proširio na globalizovani svijet – usmrtivši oko 800 ljudi.
Međutim, vlada i Komunistička partija Kine u početku su sve držali u tajnosti. Kako je sada objavio njemački dnevnik Velt, nedjeljama prije zvaničnih izvještaja, njemačka obavještajna služba za inostranstvo BND, dostavila je informacije o SARS-u i o njegovom širenju saveznoj vladi u Berlinu i zdravstvenim službama Njemačke.
Prema informacijama iz bezbjednosnih krugova, BND je presretala telefonske razgovore i radio komunikaciju kineske vlade. Njemački agenti su tako došli, ne samo do informacija o samoj bolesti, već i o početnoj strategiji kineske vlade za zataškavanje epidemije.
Američke obaveštajne agencije i korona
Slično se ponašaju američke obavještajne agencije sada, kada se radi o korona-virusu: novinska agencija Rojters i Jahu njuz objavile su da nacionalni direktor obavještajnih agencija SAD, koji je odgovoran za svih 17 američkih obavještajnih agencija i koji obavještava Bijelu kuću – prikuplja i analizira aktuelne podatke o porijeklu, razvoju, širenju i kontroli korona-virusa.
Time se ne bavi samo CIA. Sjedinjene Države su jedna od rijetkih zemalja koja ima agenciju za špijuniranje u oblasti medicine i zdravstva – National Center for Medical Intelligence (NCMI), koja je pod nadležnošću vojne tajne službe DIA (Defense Intelligence Agency).
Da bi prikupile informacije o korona-virusu – naveli su izvori – američke službe koriste širok spektar sredstava. Prosto rečeno, to znači da se relevantne informacije ne traže samo u zvaničnim izvještajima, medijima, na internetu ili društvenim mrežama. Koriste se svi obaveštajni instrumenti, od vazdušnih i satelitskih snimaka, do informanata, agenata i prisluškivanja.
Naravno, tajna je šta špijune posebno zanima. S obzirom na korona-virus, trebalo bi poći od toga da će SAD sve više koristiti kanale svojih tajnih službi, posebno u Kini ili Iranu. Od agenata u kineskom rukovodstvu ili doušnika u iranskom Ministarstvu zdravlja mogle bi sa zatražiti informacije o stvarnom broju zaraženih ili umrlih, nepoznatim kanalima širenja virusa ili strategijama za borbu protiv zaraze.
Kakva je korist od toga?
Špijunaža i tajne službe ne mogu da izliječe koronu, niti da je spriječe, ali onima koji donose odluke mogu da pruže bolje informacije i, u idealnom slučaju, omoguće im bolje donošenje odluka. Tako se može smanjiti neizvjesnost, širenje bolesti može se bolje razumjeti, a planovi i kapaciteti za sprovođenje mjera u inostranstvu mogu se bolje procijeniti.
I naravno, radi se i o procijeni i priznavanju političke i ekonomske štete. To se takođe odnosi na rasprostranjene kampanje dezinformisanja i sve oštrije uzajamno optuživanje za izbijanje pandemije.
Dakle, u i ovoj krizi tajne službe rade upravo ono što uvijek rade: pribavljaju informacije kojima niko drugi nema pristupa. To se posebno odnosi na zemlje kao što su Kina ili Iran, čijim se zvaničnim informacijama uglavnom ne vjeruje. A zatvaranja granica, policijski časovi i karantini koji se trenutno uvode širom svijeta, zatvaraju zvanične ili otvorene kanale informacija i komunikacija. Tajne obavještajne službe koje dobro funkcionišu tu mogu da pomognu.
Čitajte nas i preko DW-aplikacije za Android
Oko 200.000 kompjuterskih sistema širom svijeta je napadnuto virusom "WannaCry". No, krivci nisu bili programeri, već jedna tajna služba, smatra Konstantin Klajn. (17.05.2017)
Nakon napada hakera ovog vikenda koji je uzrokovao štetu koja se mjeri u milijunima eura, iz Microsofta se čuje optužba da su zapravo krive - tajne službe. Naš sugovornik Falk Garbsch smatra kako u tome ima istine. (16.05.2017)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52791788' lang='bos' type='mono' source='https://www.dw.com/bs/bs/hrvatska-od-poricanja-opasnosti-do-panike-u-samo-nekoliko-dana/a-52791788' term='SARS'>
Počelo je, baš kao i u drugim europskim zemlja – podcjenjivanjem. Novi se virus uspoređivao s običnom gripom. Čak su i ozbiljni znanstvenici banalizirali podatke o mortalitetu koji su stizali iz Kine. Oni kojima za donošenje stava nisu potrebne vjerodostojne činjenice pozivali su se na zavjeru farmaceutske industrije i posve bizarnu priču o 5G mobilnoj mreži koja aktivira viruse koje smo navodno udahnuli iz aerosola, a koji ciljano ispuštaju zrakoplovi. Koronavirus u Hrvatskoj bio je tjednima više povod za izrugivanje nego razlog za oprez i zabrinutost. Sve dok iz Italije nisu počele pristizati zabrinjavajuće vijesti o eksploziji epidemije, tisućama zaraženih i stotinama umrlih.
Strah od gladi
Da se svijest počela mijenjati postalo je vidljivo kada je Italija postala jedna velika karantena. Već u četvrtak ujutro hrvatski građani iz trgovina su počeli iznositi vreće s brašnom. Počelo je gomilanje mesa, konzervi i toaletnog papira, usprkos smirujućim tonovima iz banskih dvora. Naime, samo na državnim rezervama 4 milijuna stanovnika može živjeti 30 dana, a doda li se tomu trenutno stanje skladišta trgovačkih lanaca, procjenjuje se da bi se znatne nestašice mogle osjetiti tek za tri do četiri mjeseca. Dan kasnije i mediji koji su tvrdili da razloga za gomilanje rezervi nema, objavili su vodiče za „koronašoping“. Bio je to znak za pustošenje opskrbnih centara i prodaju kakvu, tvrde trgovci, do sada nisu vidjeli. „Najveća je potražnja za osnovnim namirnicama za pripremu jela, konzerviranom i zamrznutom hranom te sredstvima za čišćenje i higijenu”, potvrdio nam je Ivan Širanović iz Korporativnih komunikacija Konzuma.
Problematična disciplina
Istovremeno je objavljeno da je u jedan zagrebački vrtić ušlo inficirano dijete pa je za više od stotinu djece iz iste ustanove izrečena mjera izolacije. „Nije to ništa strašno. Sin ne smije napustiti stan 14 dana, a mi smo s njim. Ali smijemo izlaziti iz stana do trgovine, prošetati psa ili obaviti poslove. Ionako me je poslodavac rasporedio na rad 'od doma'. Ne bojim se, imamo osjećaj da Vlada uvijek ide korak ili dva naprijed. Vjerujem im. Samo se moramo držati reda“, kazala nam je kolegica čije je dijete završilo u kućnoj izolaciji. No pokazalo se da je baš red problem za nediscipliniranu naciju. Naime, obavljena je kontrola nad 174 potencijalne kliconoše, od kojih njih čak 40 nije poštovalo mjere samoizolacije. Policija će, najavio je ministar unutarnjih poslova Davor Božinović, nastaviti kontrole, dok će se neodgovorni građani suočiti s visokim novčanim kaznama.
Hrvatski građani su također pribjegli masovnoj kupovini
Važno je obraniti zdravstveni sustav
Jučerašnji dan je, uz očekivani porast inficiranih, donio i spoznaju da je virus ušao i među bolničko osoblje. To bi, kažu poznavatelji zdravstvenog sustava, mogao biti glavni problem u borbi protiv koronavirusa. Hrvatska, naime, pati od teške nestašice liječnika i medicinskih sestara. Dobar dio primarne zdravstvene skrbi počiva na starim i umirovljenim liječnicima koji spadaju i u najugroženiju skupinu. Nakon što je potvrđeno da su njezini liječnici zaraženi, najveća državna bolnica KB Dubrava u Zagrebu ispražnjena je i pretvara se u centar koji će primati najteže bolesnike sa zatajenjima respiratornog sustava kojih u Hrvatskoj, srećom, još uvijek nema.
Lokalnim i županijskim bolnicama izdana je naredba da trećinu kapaciteta rezerviraju za „koronu“, a bude li potrebe, organizirat će se i dodatni kapaciteti. Ljudi iz sustava s kojima smo uspjeli porazgovarati tvrde da stanje s opremom nije odveć alarmantno. Zahvaljujući jakim valovima gripe, kažu nam, raspolažu s nadstandardnom količinom respiratora. Prema riječima ministra zdravstva Vilija Beroša, riječ je o 500 stacionarnih i 300 prijenosnih uređaja. Ipak sustav se može skršiti na dva načina; naglim bujanjem epidemije i razbolijevanjem unutar samog zdravstvenog osoblja pa se svaki trenutak očekuje proglašenje mjera koje će nadilaziti obaveznu izolaciju stranaca koji ulaze u državu i ispražnjene fakultete, škole i vrtiće.
Država održava likvidnost
Kakvu će štetu koronavirus nanijeti gospodarstvu, teško je procijeniti, jer nitko ne zna koliko će epidemija potrajati. Sve više radnika koristi mogućnost rada od kuće pa će branše s velikim udjelom intelektualnog rada biti manje pogođene od, recimo, izuzetno ranjivog turizma. Kako bi se izbjegao gubitak radnih mjesta, odgodit će se plaćanje poreza na dohodak i dobit te doprinosa za poduzetnike koji su direktno pogođeni. Radijskim postajama, lokalnim televizijama i neprofitnim portalima Vijeće za elektroničke medije najavljuje raniju isplatu sredstava iz Fonda za pluralizam medija, dok iz Ministarstva financija stižu signali kako će se građanima ove godine ranije vratiti i preplaćeni porez, sve kako bi se održala kakva-takva likvidnost.
Strah od širenja infekcije među medicinskim osobljem
Uz to Vlada je, kako bi spriječila krizno profiterstvo, iskoristila mogućnost kriznog zamrzavanja cijena koje ne smiju biti veće od onih koje su bile istaknute na robi 30. siječnja. Datum je to na koji je Svjetska zdravstvena organizacija proglasila SARS–CoV-2 javnozdravstvenom prijetnjom od međunarodnog značenja.
Vladi, za sada, pozitivna ocjena
Ako je suditi prema reakcijama novinara, laičke i stručne javnosti, vlada premijera Andreja Plenkovića (HDZ), u krizi koja se uspoređuje s Domovinskim ratom, zemlju vodi dobro, ako ne i odlično. Stožer Civilne zaštite koji okuplja ministre zdravstva i unutarnjih poslova te zdravstvene profesionalce više puta dnevno transparentno, izravno i razumljivo izvještava javnost o promjenama okolnosti, što je za Hrvatsku koja profesionalnost doživljava kao iznimku - novina.
Iako ministar zdravstva Vili Beroš, koji je na funkciji od 31. siječnja, uspješno skuplja bodove za eventualni budući mandat, prava zvijezda kriznog stožera jest ravnateljica Klinike za infektivne bolesti „Fran Mihaljević“. Nenametljiva epidemiologinja Alemka Markotić osvojila je simpatije javnosti  ponajviše zbog smirenosti i strpljivosti u svakodnevnoj komunikaciji s novinarima.
Premijer je, čini se, sve već kapitalizirao na unutarstranačkim izborima na kojima je jučer s 80 posto glasova porazio Miru Kovača. Posluži li ga sreća, koronavirus bi mu mogao biti i glavni adut na parlamentarnim izborima predviđenima za jesen.
Prema službenim podacima, od 56 zaraženih osoba, mahom je riječ o onima koji su virus donijeli iz drugih zemalja ili njihovom najužem obiteljskom i socijalnom krugu. Stručnjaci upozoravaju kako su za tijek epidemije u Hrvatskoj izuzetno važna iduća dva tjedna te da zdravlje nacije ovisi o odgovornosti pojedinaca koje se poziva na drastično smanjivanje izravnih socijalnih kontakata. No to je, znaju sad svi, početak. „Život će nam se malo ozbiljnije promijeniti“, najavljuje ministar unutarnjih poslova Davor Božinović.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52741264' lang='bos' type='mono' source='https://www.dw.com/bs/bs/korona-virus-ko-je-posebno-ugrožen/a-52741264' term='SARS'>
Korona-virus će se narednih nedjelja i mjeseci širiti velikom brzinom i inficiraće se dvije trećine građana. Na tome se ništa neće promijeniti ni kada postane toplije i kada prođe klasičan period gripa, kaže Kristijan Dosten, glavni virusolog berlinske klinike Šarite.
Doduše, infekcija će kod većine inficiranih imati blag tok. Tako će većina ljudi na jesen, kada se očekuje sljedeći talas prehlada, već imati antitijela protiv SARS-CoV-2.
Zašto se posebno moraju zaštititi stariji ljudi?
Najugroženiji će i dalje biti stariji ljudi, kod kojih stopa smrtnosti od 65. godine naviše eksponencijalno raste. U Kini je, na primjer, stopa smrtnosti među inficiranima starim do 40 godina – 0,2 procenta, između 70 i 79 godina – 8 procenata, a među starijima od 80 godina – 14,8 procenata.
Zato bi sljedeće nedjelje trebalo povesti računa prije svega o zaštiti starijih ljudi, posebno onih koji su već oboljeli, ili su bili oboljeli, od nekih drugih bolesti. Ta rizična grupa bi trebalo da izbjegava velike skupove, koncerte i slično.
Većina umrlih od virusa je već prije inficiranja bila bolesna. Prema analizi koju je Svjetska zdravstvena organizacija sprovela u Kini, ugroženi su prije svega stariji ljudi sa bolestima srca i krvnih sudova, dijabetesom, visokim krvnim pritiskom, hroničnim oboljenjima disajnih puteva i kancerom.
Procenat smrtnosti među starijima od 80 godina je 14,8 procenata.
Zašto su muškarci ugroženiji od žena?
Prema navodima SZO, muškarci mnogo češće oboljevaju od SARS-CoV-virusa nego žene. Stopa smrtnosti u Kini je među muškarcima sredinom februara bila 2,8 odsto, a među ženama 1,7 odsto. Slična raspodjela je postojala još 2003. Kada je izbio SARS u Hong Kongu. Pa i normalan sezonski grip teže pogađa muškarce nego žene.
Imuni sistem žena je otporniji. Za to je odgovoran prije svega hormon estrogen koji podstičerad imunosistema i snažno se bori protiv izazivača bolesti. Muški testosteron, za razliku od njega, blokira imuni sistem.
Osim toga, postoje i „genetski razlozi", kako je to za DW rekao molekularni biolog Tomas PIčman. On kaže da su „imunorelevantni geni“, „na primjer oni koji su odgovorni za otkrivanje izazivača bolesti, kodirani na X-hromozomu“. Pošto žene imaju dva X-hromozoma a muškarci samo jedan, tu je prednost na strani žena.
Pored genetskih predispozicija, bitan je i način života. Muškarci često žive nezdravije od žena. U Kini, na primjer, puši oko 52 odsto svih muškaraca, dok ni tri odsto žena – ne puši. A pluća narušena pušenjem su osjetljivija na virus.
Zašto su djeca manje ugrožena?
Naravno da i djeca mogu da se zaraze, ali ona ne oboljevaju i ispoljavaju samo slabe simptome. Još nije tačno objašnjeno zašto je to tako. Medicina smatra da kod djece djeluje takozvani urođeni „nespecifični sistem“.
Zaštita od prvih izazivača bolesti se dobija već u fazi fetusa a kada se dijete rodi, sa majčinim mlijekom. U urođenu zaštitu organizma spadaju i ćelije koje napadaju izazivače bolesti koji u tijelo dospijevaju preko sluzokože ili kože.
Ova „pasivna imunizacija“ je obično dovoljna za period dok se imunosistem djeteta ne uspostavi u punoj mjeri. A to se dešava do 10. godine života. A i poslije toga imuni sistem čitavog života ostaje sposoban da uči kako da se bori protiv drugih izazivača bolesti.
Švajcarska ili Francuska su zabranile manifestacije koje okupljaju veliki broj ljudi. Italija je zatvorila škole. U Njemačkoj nema većih reakcija. Zašto? (11.03.2020)
Konačno opet jedan crni ponedjeljak! Skoro smo zaboravili da se stanje na berzama može preokrenuti velikom brzinom. Urednik ekonomske rubrike DW Henrik Beme nas podseća šta bi nam koronavirus mogao donijeti u budućnosti. (11.03.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52721533' lang='bos' type='mono' source='https://www.dw.com/bs/bs/šta-sada-nakon-koronskog-kraha-na-berzi/a-52721533' term='SARS'>
Znate kako je to: napolju sija Sunce, vazduh je vruć i zagušljiv – no, odjednom se navuku crni oblaci. Grune teško nevreme, i kad prođe, vazduh neko vreme bude čist i prozračan. Tako bi se moglo sažeti ono što se tokom ponedjeljka dešavalo na finansijskim tržištima od Šangaja preko Frankfurta do Njujorka. Kursevi na berzama su već predugo bili odvojeni od realne privrede. Recimo nisu uzimali u obzir da se njemačka industrija već mjesecima nalazi u recesiji i da njemačka privreda tapka u mjestu. A ni da se situacija poremetila zbog trgovinskog rata između Amerikanaca i Kineza te zbog „Bregzita“.
I onda je kuću od karata „produvao“ jedan mali virus – i došlo je do sloma! Rekordni gubici kud god se pogleda. Dan poslije, svijet izgleda malo bolje. Ali, oni koji misle da je to bilo to – varaju se. „Korona-kriza“ ima potencijal za obaranje svjetske privrede u duboku recesiju.
Sjećanje na Lehman brothers
Mnogi su se sjetili svjetske finansijske krize iz 2008/2009. I tada se u sisteme bio ušunjao virus, ali onaj sasvim druge vrste: bila je to pohlepa za nemjerljivim dobicima. Rezultat je poznat: stotine milijardi dolara, evra, juana i jena su upumpavane u nacionalne privrede – novac koji države zapravo nisu imale. Posljedice se osjećaju i danas – na primjer, u formi niskih kamata sa svim negativnim posledicama po banke i štediše.
Henrik Beme
A propos banke: u utorak je Deutsche bank navršila 150 godina postojanja. Dan pred ovaj jubilej, njene akcije su se srozale za 17 odsto. To je novi negativni rekord. No, u takvim situacijama banke prolaze najgore, jer se mora računati s tim da ogroman broj preduzeća sada neće moći da otplaćuje svoje kredite. To što je najveća njemačka banka sada otkazala veliko rođendansko slavlje planirano za kraj marta, službeno je posledica virusa. No je li to stvarno jedini razlog?
Vratimo se SARS-CoV-u ili Covidu 19. Priprema se konjunkturna pomoć za firme koje je virus već teško pogodio – vlasnike hotela, ugostitelje, vlasnike sajmova. I to je nažalost tek početak. Ako se virus ne suzbije u dovoljnoj mjeri, Njemačka neće moći da prođe bez drastičnih mjera koje se već sprovode u Italiji. Kako će ljudi ići na posao? Hoće li se fabrička proizvodnja moći nastaviti? Hoće li na kraju više ljudi umreti od ekonomskih posledica, jer takva recesija predstavlja udar na zdravstvo?
Biće još gore
Naravno je važno da država u takvoj situaciji poruči preduzećima: sa vama smo. Iznenađujuće je da to nije rekao samo ministar privrede već i, inače vrlo zakopčani, ministar finansija ove zemlje. Ali, ni on ne može da zatvori oči pred ovim razvojem situacije, to jest, pred onim što nas tek čeka. Ne samo mala i srednja preduzeća će ostati nasukana, već i veliki koncerni poput Lufthanse koja je već prepolovila svoje kapacitete, baš kao i većina drugih kompanija.
Vjerovatno će krajem marta njemačka privreda osjetiti teške posljedice sloma u lancu isporuke robe. Jer, neće dolaziti kontejneri iz Kine, koji prije šest nedelja, zbog izbijanja virusa, nisu ni mogli da budu poslati na put. Ima virologa koji, kao i ministar zdravlja, traže mnogo oštrije mjere za sprečavanje širenja virusa.
Kada se to sve spoji, berzanski slom od ponedjeljka će izgledati kao povjetarac pred pravu oluju. Za to se Njemačka mora pripremiti. A i čitav svijet. Bila bi to nova šansa za grupu G20 čiji članovi su za vrijeme svjetske finansijske krize primjerno sarađivali kako bi spriječili najgore. Grupom trenutno predsjedava Saudijska Arabija. Ko će se mašiti za telefon i pozvati Rijad?
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52663248' lang='bos' type='mono' source='https://www.dw.com/bs/bs/da-li-je-koronavirus-znatno-duže-zarazan/a-52663248' term='SARS'>
Period inkubacije novog virusa, odnosno vrijeme između infekcije i pojave simptoma, obično traje od dva do 14 dana, pa s tim računaju i Svjetska zdravstvena organizacija (SZO), njemački institut Robert Koh i Ministarstvo zdravlja u Njemačkoj. Zbog toga se sumnjivi slučajevi izoluju u karantinu na dvije nedjelje.
Prvi simptomi se najčešće pojave poslije tri dana, otkrio je vodeći kineski epidemiolog Cong Nan Šan, šef Nacionalnog tima stručnjaka za suzbijanje ove plućne bolesti. Njegov tim je ispitao 1.099 slučajeva iz 552 bolnice u Kini.
Međutim, ovo su preliminarni rezultati koji moraju dodatno da se istraže, rekao je Cong Nan Šan, koji je 2003. otkrio SARS.
Južna Koreja je na putevima postavila mjesta na kojim kontroliše putnike da li su zaraženi koronavirusom
U rijetkim slučajevima, period inkubacije za novi koronavirus može biti i do 24 dana, pokazala je studija objavljena 9. februara 2020. na medicinskoj istraživačkoj platformi medRxiv. Tamo piše: „Medijana perioda inkubacije bila je 3,0 dana (raspon od 0 do 24 dana)." Меdiјana nekog konačnog niza brojeva se dobija tako što se brojevi poređaju po veličini i uzme srednji član tog niza.
Različiti organizmi reaguaju različitom brzinom
Po mišljenju Tomasa Pičmana, molekularnog virologa u centru za eksperimentalna i klinička istraživanja infekcija Twincore u Hanoveru, nije iznenađujuće da različiti pacijenti različito reaguju na patogene i da se periodi inkubacije znatno razlikuju:
„Virusi imaju različita svojstva, kako se šire u tijelu zaraženog i istovremeno suzbijaju imunitet. Simptomi su signal tijela da je prepoznao virus. Proces koji traje do tada može da traje različito", rekao je Pičman u intervjuu za DW.
Polako postaje jasnije da pojedinačno postoje znatno duži periodi inkubacije, kaže prof. Jonas Šmit-Šanazit iz Njemačkog centra za istraživanje infekcije koji okuplja 500 stručnjaka širom Njemačke. Ali  većina zaraženih pokazala je simptome već poslije nedjelju dana, kaže on i dodaje:
„Učimo, ovo je bio nepoznati virus. Sada ima sve više pacijenata i podataka. Postoji mali broj slučajeva - to se mora naglasiti - kod kojih period inkubacije može biti i duži - i do mjesec dana".
Šta znači značajno duži period inkubacije?
Čak i ako ste negativni to ne znači da ste imuni na koronavirus
Međutim, ako je period inkubacije virusa zaista znatno duži od 14 dana, to bi moglo drastično uticati na napore za suzbijanje epidemije. Jer, karantin od 14 dana ne bi bio dovoljan. Na primjer, kada se mnogi kineski radnici vrate sa dvonedjeljnog prinudnog odmora, to bi moglo dovesti do drugog talasa infekcija.
Japanski ministar zdravlja Kacunobu Kato je zato zahtjevao od svih putnika i članova posade kruzera „Diamond Princess" da nakon dvonedjeljnog karantina na brodu ostanu kod kuće još dvije nedjelje. Jer kod dvojice Australaca virus je pronađen poslije odlaska sa broda, iako su testovi na kruzeru bili negativni.
Nisu razumljivi načini infekcije
Pored indicija o dužem periodu inkubacije, SZO je zabrinuta i zbog često nerazumljivih puteva infekcije i onih infekcija kod kojih ne postoji jasna epidemiološka veza, izjavio je nedavno na Tviteru generalni direktor SZO Tedros Adhanom Gebrajesus.
On kaže da su se mnogi inficirali mada nisu bili u Kini, niti su bili u kontaktu s nekim kod koga je ustanovljna infekcija koronavirusom SARS-CoV-2. Time se podstiče već raširena pretpostavka - da ljudi koji imaju slabe ili nikakve simptome mogu dalje širiti koronavirus.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52633762' lang='bos' type='mono' source='https://www.dw.com/bs/bs/kako-funkcioniše-brzi-test-na-korona-virus/a-52633762' term='SARS'>
Za sada ne postoje lijekovi ili vakcine protiv novog korona-virusa SARS-CoV-2 ili COVID19. Potrebno je najmanje 18 do 24 mjeseci dok se vakcina ne razvije, provjeri na neželjene efekte u svim fazama ispitivanja, odobri od zdravstvenih vlasti, zatim proizvede u velikim količinama i konačno isporuči na globalnom nivou. A onda ljudi moraju još i da se vakcinišu.
Zato su pouzdani testovi u narednim mjesecima najrazumnija mjera – barem za usporavanje daljeg širenja virusa. Pomoću brzih testova mogu se identifikovati zaražene osobe i učestalost zaraženih na jednom mjestu. To je jedini način da se zaraženi stave pod karantin – bilo da je to u medicinskoj ustanovi ili, ako su simptomi blagi, u kućnoj izolaciji.
Međutim, kada dođe do akutnog talasa infekcija, čak i u dobro razvijenim zemljama medicinske ustanove i laboratorije brzo dostižu granice kapaciteta. Stoga se brzi test mora ograničiti na zaista sumnjive slučajeve. Generalno testiranje stanovništva nije moguće, a ni razumno.
Ko se testira?
Prema trenutnoj procjeni, samo boravak u rizičnom području nije dovoljan da bi se opravdao test. I nisu svi kojima curi nos ili kašlju zaraženi virusom SARS-CoV-2.
Međutim, onaj ko ima znakove virusne pneumonije „nejasnog uzroka", ko ima upadljive simptome kao što su kašalj, groznica i nedostatak daha, a imao je kontakt sa zaraženom osobom ili je bio u posebno pogođenom području – taj spada slučajeve za koje se osnovano sumnja da su zaraženi novim virusom.
Konačno, ljekar odlučuje da li se radi test na korona-virus. Prema Institutu „Robert Koh", pacijenti sa simptomima gripa takođe se nasumično ispituju na novi korona-virus.
Troškove (približno 200 evra) snose zdravstvena osiguranja u Njemačkoj, ali samo ako je test preporučio ljekar.
Testiranje - Kapaciteti su ograničeni
Kako se testira?
Pacijentu se u većini slučajeva uzima bris iz grla ili iz grla i nosa. Ako postoji osnovana sumnja, Institut „Robert Koh" takođe preporučuje ne samo uzimanje uzoraka iz gornjih disajnih puteva, već i iz dubokih disajnih puteva, koji se dobijaju iskašljavanjem.
Šta se dešava sa uzorcima?
Uzorci se ispituju u dijagnostičkim laboratorijama. Proces se zasniva na takozvanoj lančanoj reakciji polimeraze (PCR). Posebno odabrani dio DNK se kopira i umnožava u termičkom cikličkom kolu kako bi se pronašli određeni dijelovi DNK, na primjer korona-virusa. Postupak zatim pokazuje da li u tijelu ima virusa i ako ima – koliko. Takvi testovi traju oko pet sati i sada su standardni laboratorijski postupci koji se koriste i za rasvjetljavanje nasljednih bolesti ili za određivanje očinstva.
Kako se obavještavaju pogođeni?
Sam test traje oko pet sati, plus vrijeme transporta do laboratorije. Rezultati su obično dostupni nakon dan ili dva, a pacijenta obaveštava ljekar.
Ako je rezultat pozitivan, pored pacijenta odmah se obaveštavaju i odgovarajuće zdravstvene vlasti. Zatim eventualno slijedi smještaj u bolnici sa posebno predviđenim izolacionim prostorijama i zaštitnim mjerama. Ako je tok bolesti blag, pacijenti mogu da ostanu u kućoj izolaciji sve dok su zarazni.
Da li su rezultati testa jasni?
Ako je rezultat pozitivan, jeste, ali ni negativan rezultat ne isključuje u potpunosti moguću infekciju korona-virusom. Jer ako su uzorci uzeti u pogrešno vrijeme, ili su prevezeni pogrešno, može doći do lažnog rezultata. To je jedan od razloga zbog kojeg se sumnjivi pacijenti testiraju nekoliko puta.
Brzi testovi su još u fazi testiranja
Postoje li i lakše i brža opcija testiranja?
Kao što je opisano, dijagnostika upotrebom lančane reakcije polimeraze zahtjeva specijalne laboratorijske uređaje i visoko kvalifikovane tehničare koji nisu dostupni u mnogim delovima sveta. Čak i u dobro razvijenoj Kini, laboratorijski kapaciteti brzo su iscrpljeni, s obzirom na veliki broj slučajeva. U Evropi i Sjedinjenim Državama ponekad postoje poteškoće sa isporukom testova, sa pojedinačnim komponentama testa ili sa medicinskom opremom.
Najkasnije od tragičnih kriza koje su izazvale Ebola u Africi i Cika u Brazilu, istraživači žele da razviju kompaktnu verziju tih molekularno-dijagnostičkih uređaja kako bi ljudi mogli da se testiraju u lošije opremljenim klinikama ili u nekom trenutku i kod kuće. Istraživanja se sprovode širom svijeta i već su dostupni prvi obećavajući prototipovi za pojednostavljeni brzi test, sličan testu na šećer u krvi.
Na primjer, kineska nacionalna zdravstvena komisija predstavila je brzi test kapi krvi koji za samo 15 minuta može da otkrije imunoglobulin – odnosno antitijela koje ljudski organizam prvo formira kada se dogodi nova infekcija. Sličan test na antitijela razvila je Medicinska škola Duke-NUS u Singapuru, a tamošnje Ministarstvo zdravlja već ga je uspješno testiralo.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52612662' lang='bos' type='mono' source='https://www.dw.com/bs/bs/korona-virus-strah-nakon-karnevalskog-slavlja/a-52612662' term='SARS'>
Dvije sedmice poslije Karnevala, moglo bi da dođe do „eksplozije“ korona-virusa u Njemačkojzbog toga što upravo prolazi period njegove inkubacije. Vrhunac Karnevala, čiji je epicentar Keln, počeo je 20. februara, a slavlje je trajalo sedam dana. Tu se okuplja milion ljudi, a velike su žurke i u drugim velikim gradovima Porajnja – Diseldorfu, Bonu, Majncu…
Čak je i relativno malo karnevalsko slavlje u okrugu Hajnsberg, nadomak holandske granice, rasadilo najveći broj slučajeva zaraze na zapadu Njemačke.Trenutno u zemlji ima 150 registrovanih slučajeva, najviše u Sjevernom Porajnju-Vestfaliji (86). Ove podatke ažurira i objavljuje Institut „Robert Koh“, ali se oni mijenjaju gotovo iz sata u sat. Institut napominje da je riječ o „veoma dinamičnom“ globalnom razvoju situacije i da je progresija virusa SARS-CoV-2 još uvijek nepredvidljiva.
Institut prenosi da su „veliki napori na svim nivoima brige i staranja o javnom zdravlju" do sada slijedili cilj da se „pojedinačne infekcije prepoznaju što je moguće ranije kako bi se širenje virusa odložilo što je moguće više“.
U Kini se smanjuje broj zaraza
Cilj te strategije je da se „dobije na vremenu kako bi se saznalo više o osobinama virusa, identifikovale rizične grupe, pripremile mjere zaštite najugroženijih grupa, povećali kapaciteti medicinskih ustanova i istražile mogućnosti antiviralnih medikamenata i mogućnosti proizvodnje vakcine“.
Institut dodaje da bi trebalo koliko god je moguće izbjeći „susret (sic!) sa talasom gripa koji je upravo u toku u Njemačkoj“, jer bi to „moglo dovesti do maksimalnog opterećenja struktura za zdravstvenu njegu“.
Situacija malo normalnija
U Njemačkoj su u međuvremenu rasprodate zaštitne maske za lice svih vrsta – koje ne pružaju zaštitu od virusa, mada mnogi tako misle. Kada je riječ o sredstvima za dezinfekciju ruku, prošle nedjelje je jedno od njih (Sterilium) nestalo iz ponude u apotekama i na internetu, da bi se potom pojavilo u ponudi po desetostruko višoj cijeni.
U supermarketima nestali sprejevi za dezinfekciju
U međuvremenu su neka druga sredstva drugih proizvođača ipak mogla da se kupe, doduše po nešto višoj cijeni nego inače, a proizvođači su najavili nove kontingente za drugu polovinu marta.
Stručnjaci upozoravaju da su za dezinfekciju ruku sasvim dovoljni sapun i voda, te da druga sredstva za dezinfekciju služe prije svega onima koji na radnom mjestu nemaju tekuću vodu pri ruci.
Odluke svako donosi za sebe
Na konferenciji za štampu, koju je u ponedjeljak održao ministar zdravlja Jens Špan, bili su prisutni i predstavnici Instituta „Robert Koh", infektolozi i drugi stručnjaci. Ministar Špan je naglasio da je u saglasnosti sa nadležnim institucijama vlada odlučila da o konkretnim mjerama i restrikcijama – recimo neodržavanje sajmova, zabrana masovnih okupljanja – odluke treba donositi u skladu sa konkretnom situacijom u pojedinim regijama i da zasad neće biti nikakvih generalnih zabrana niti restrikcija.
Na konferenciji je i Rene Gotšalk, direktor Zavoda za zdravstvo u Frankfurtu, naglasio da odluka o režimu rada pojedinih preduzeća, broju radnika koji dolaze u firmu ili ostaju da rade od kuće ako je to moguće – ostaje u rukama samih preduzeća.
Lotar Viler, predsjednik Instituta „Robert Koh“, na konferenciji je potvrdio vijesti da u Kini opada broj zaraženih, ali i dodao da se ne može isključiti mogućnost novih infekcija ako se ublaže vrlo drastične mjere stavljanja ljudi u karantin u pojedinim gradovima.
Nema panike sa životnim namirnicama
Što se tiče avionskih letova, odlučivanje o tome će biti prepušteno samim avio-kompanijama. Ministar Špan smatra da bi pokušaji hermetičke izolacije pojedinih područja kao što je sjeverna Italija bili kontraproduktivni i da bi imali negativne posljedice po snabdijevanje lijekovima i drugim potrepštinama.
Na ulazu u kliniku u Husumu u pokrajini Šlezvig-Holštajn nalazi se šator u kojem se posjetiocima postavlja pitanje da li su se nedavno vratila sa putovanja...
Kada je riječ o snabdjevenosti njemačkih prodavnica životnih namirnica, za mnogo dezinformacija su se postarale slike praznih rafova u pojedinim samoposlugama koje su nastale poslednjih dana februara. Tada je zabilježena navala na sve proizvode koji mogu dugo da se skladište, kao što su tjestenine ili konzervisana hrana.
Slike objavljene na društvenim mrežama su stvorile utisak da su „Nijemci ispraznili prodavnice“, ali snabdjevači su brzo reagovali i sada situacija, već prema tome koliko su samoposluge udaljene od skladišta snabdjevača, izgleda mnogo normalnije.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52538007' lang='bos' type='mono' source='https://www.dw.com/bs/bs/korona-virus-kako-se-pripremiti-za-pandemiju/a-52538007' term='SARS'>
Novi korona-virus SARS-CoV-2 je globalni izazov, koji od svakog pojedinačno zahtijeva odgovorno postupanje.
Svaki građanin pojedinačno, ali i firme, institucije i organizacije, mogu da pribjegnu mjerama kako bi se bolje zaštitili od virusa i bili spremni ukoliko dođe da pandemije.
Pripreme za pandemiju koncentrisane su u tri oblasti:
- Cilj je da što manje osoba bude zaraženo
- Privatna domaćinstva bi za slučaj opasnosti trebalo da imaju pripremljene sve stvari neophodne za život
ŠTA SVAKI POJEDINAC MOŽE DA PREDUZME?
Koje konkretne mjere štite mene i druge od infekcije?
- Držite dovoljno odstojanje od oboljelih (jedan do dva metra)
- Perite ruke redovno i temeljno (najmanje dvadeset sekundi sapunom, sve do ručnog zgloba)
- Izbjegavajte rukovanja i zagrljaje
- Razvijte refleks samozaštite: recimo dugmiće u liftu ne pritiskajte vrhovima prstiju, već spoljašnjim dijelom šake
- Izbjegavajte mjesta na kojima je gužva i javne skupove; odredite svoje prioritete
- Manje dodirujte lice ili lica prijatelja i članova porodice
- Naročito je važno da ne dodirujete prstima sluznicu usta, očiju i nosa
- Po potrebi navucite rukavice, perite ih ili ih mijenjajte svakodnevno
- Nemojte da kišete u šaku, već u unutrašnju stranu lakta
- Upotrjebljene papirne maramice brzo odstranite
- Zaštitne maske zdravim osobama pružaju slabu zaštitu. Disanjem maske postaju vlažne i već nakon dvadeset minuta zaštitna barijera gubi dejstvo. Zato bi maske trebalo da koristi samo medicinsko osoblje.
U Italiji, koja je najjače pogođena infekcijom u Evropi, navijači na stadionu nose medicisnke maske
Da li je to dovoljno da se prekine lanac infekcije?
Korona-virus se prenosi kapljično. Virus se razmnožava u grlu. Odatle patogen može lakše da se izbaci nego iz pluća – kihanjem, kašljanjem ili izduvavanjem nosa. Time SARS-CoV-2 može da dospije na površinu, odakle opet može preko ruku da dođe do sluznice i zarazi druge.
KAKO MOGU DA SE PRIPREMIM ZA PANDEMIJU?
U slučaju velikog širenja zaraze vrlo vjerovatno bi došlo do velikih ograničenja i problema sa snabdijevanjem. Pripremite sve što je potrebno, ukoliko budete primorani nekoliko nedjelja da ostanete kod kuće.
- Ukoliko uzimate lijekove za koje je potreban recept, pobrinite se da ih imate dovoljno za čitav mjesec
- Nabavite dovoljno životnih namirnica koje se ne kvare brzo
- Na vrijeme razmislite kako možete da zaštite svoje prijatelje i rodbinu. Na vašu pomoć su naročito upućene starije i bolesne osobe sa oslabljenim imunološkim sistemom
- Na vrijeme razmotrite mogućnosti za brigu o bolesnoj djeci
- Napravite plan za brigu o bolesnim članovima porodice, a da pritom sebe ne zarazite
Kako mogu da pomognem zajednici?
Što se više ljudi potrudi oko priprema, to će biti jači osjećaj zajedništva. Pomozite da se organizuje zajednička pomoć!
Nakon uspješno preležane bolesti postaje se imun na patogen. U tom slučaju osoba može da napusti stan i da se prijavi kao volonter i da recimo drugim ljudima pomogne u obavljanju kupovine.
Maske u svakodnevnom životu ne pomažu mnogo jer nakon 20 minuta postaju vlažne ali su za medicinsko osoblje neophodne
ŠTA POSLODAVCI MOGU DA UČINE?
- Mogu da razmotre mogućnosti rada od kuće ili na daljinu; posebno bi, ako je moguće, bolesni ili ugroženi saradnici trebalo da imaju mogućnost rada od kuće
- Saradnici s akutnim simptomima bolesti disajnih puteva (na primer kašalj ili teško disanje) ili oni koji se razbole u toku dana, odmah bi trebalo da se odvoje od ostalih zaposlenih i da se pošalju kući
- Firme bi trebalo da se pobrinu za svjež vazduh na radnim mjestima – u to spada i zamjena filtera na ventilacionim sistemima
- Trebalo bi da omoguće i sredstva za higijenu ruku – sapun, papirne maramice, ali i maramice ili sprej za čišćenje kompjuterskih tastatura
- Da se pobrinu za redovno čišćenje površina u firmi i u njenom okruženju
- Zaposleni koji se dobro osećaju, ali kod kuće imaju člana porodice zaraženog korona-virusom, o tome bi trebalo da obaveste svog nadređenog
- Rukovodioci bi trebalo da utvrde koja mjesta su posebno važna u radnom procesu i da za njih na vrijeme obezbijede zamjenu. U tom slučaju izostanak jedne osobe ne bi ugrozio funkcionisanje čitavog kolektiva
Šta je sa službenim i drugim putovanjima?
- Poslodavac i zaposleni trebalo bi da prouče najnovije smjernice i preporuke za svaku destinaciju
- Firme bi trebalo da savjetuju svojim zaposlenima da prije puta obave pregled, kako bi se utvrdilo da li ima simptoma akutne bolesti disajnih puteva. Ukoliko ima, onda je važno ostati kod kuće
- Onaj ko se razboli na putu, o tome odmah treba da obavijesti svog šefa
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52397189' lang='bos' type='mono' source='https://www.dw.com/bs/bs/da-li-je-korona-virus-zarazio-i-njemačke-proizvođače-automobila/a-52397189' term='SARS'>
U Kini će tokom februara biti prodato manje od polovine uobičajenog broja automobila, predviđaju analitičari švajcarske banke USB. Oni vjeruju i da će i proizvodnja opasti za oko 20% zbog zatvorenih fabrika, problema sa snabdijevanjem, i naravno, pada potražnje.
Novi Korona virus, poznat i kao KOVID-19, donosi nove probleme za njemačku auto-industriju, koja se još uvijek oporavlja od „Dizelgejt“ skandala sa izduvnim gasovima i suočava i sa padom potražnje na svjetskom tržištu i povećanim carinama zbog sukoba između Sjedinjenih Država i Kine — sve to dok pokušava da se prebaci na proizvodnju električnih i autonomnih vozila.
Dajmler, vlasnik Mercedesa, i Audi, koji pripada Folksvagenu, su tokom posljednjih nekoliko mjeseci objavili da će oko 20,000 radnih mjesta biti ukinuto  dok obje firme pokušavaju da uštede novac kojim bi finansirali proizvodnju električnih automobila. Slične vijesti stižu iz firmi koje se bave proizvodnjom auto-dijelova, uključujući Kontinental i Robert Boš.
Ništa bez Kine
Volksvagenov pogon u Šangaju
Njemački proizvođači automobila i njihovi snabdjevači su najizloženiji posljedicama Korona virusa, više nego njihovi konkurenti u drugim zemljama Evrope, kaže za Dojče vele Emanuel Bul iz američke kreditne agencije Fič Rejtings.
„Rizik po njemačke proizvođače uglavnom potiče iz pada prodaje, a ne prekida proizvodnje, pošto BMW, Dajmler, Folksvagen nemaju fabrike u provinciji Huabei", kaže Bul. Taj region Kine je epicentar smrtonosne zaraze.
Za razliku od američkih i kineskih proizvođača automobila, njemačke firme su posljednjih godina uvećavale svoj udio na kineskom tržištu uprkos generalnom padu potražnje u ovoj azijskoj zemlji. Najnoviji podaci kažu da Kinezi kupuju četiri od svakih deset Folksvagenovih automobila i gotovo tri od svakih deset BMW-a i Mercedesa.
Prazni auto-saloni
Radnici u Kini se polako vraćaju na posao nakon produženih novogodišnjih praznika u toj zemlji, ali auto-saloni su i dalje prazni. Kinesko udruženje prodavaca stranih automobila kaže da je otvoreno između 20% i 30% lokacija, ali da posjetilaca gotovo i nema.
Virus možda može da motiviše ljude da kupe svoj prvi automobil, kao zaštitu od zaraze, kaže analitičar banke UBS Paul Gong, napominjući da se nešto slično desilo tokom epidemije SARS-a 2003. Međutim, dvije trećine kupaca su ljudi koji već imaju auto i traže novi i bolji, a oni imaju mogućnost da odlože kupovinu dok kriza ne prođe. Takva odluka najviše šteti njemačkim proizvođačima koji prave luksuzne automobile.
U Folksvagenu i Dajmleru za DW kažu da je isuviše rano da se procijeni puno djejstvo epidemije, ali napominju da očekuju pad prodaje.
„U ovako izazovnoj situaciji, znamo da za većinu ljudi kupovina novog automobila nije prioritet“, kaže Nikolas Torke, portparol Folksvagena za Kinu.
Znatan pad prodaje automobila
Kineska preduzeća u kojima učestvuju njemački proizvođači su ili već ponovo počeli sa radom ili planiraju da počnu u narednim danima. Pošto njemačke firme nemaju fabrike u pokrajini Huabei, čini se da su do sada uspjeli da izbjegnu najgore posljedice epidemije.
Sa druge strane, Fiat-Krajsler je već najavio potencijalno zatvaranje jedne fabrike u Evropi ako proizvođači auto-dijelova u Kini nisu u stanju da nastave proizvodnju. Hjundai i KIA su već zatvorili fabrike u Koreji jer kineski dijelovi ne stižu na vrijeme.
Dobre vijesti se naziru
Stručnjaci iz auto-industrije kažu da bi potražnja mogla da se vrati na uobičajeni nivo tokom narednih mjeseci. Prodaja automobila bi navodno čak mogla i da se poveća — zbog straha od zaraze, kineske vlasti su uvele ograničenja na javni prevoz ili nove aplikacije za zajedničku vožnju. Ovi problemi bi mogli da motivišu potencijalne kupce da kupe sopstveni auto.
Ali tu postoji i ozbiljan problem — ako se kriza nastavi još nekoliko nedjelja, imaće osjetan negativni efekat na cijelu kinesku ekonomiju. To će značiti nesigurnost za potrošače i — u krajnjoj liniji — manje prodatih automobila.
U isto vrijeme, potencijalni kupci njemačkih automobila će možda uspjeti da prebrode takvu krizu bolje od prosječne mušterije u Kini.
„Oni vjerovatno imaju više ušteđevine, vjerovatno su bolje zaposleni", kaže za DW Mark Fultorp iz londonske firme IHS Markit. „Tako da tu možda ima više otpornosti."
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52321452' lang='bos' type='mono' source='https://www.dw.com/bs/bs/virus-je-zarazio-politički-sistem-kine/a-52321452' term='SARS'>
Posljedice novog korona-virusa proteklog vikenda su statistički prevazišle posljedice zaraze SARS-om od prije sedamnaest godina. Samo u subotu je prijavljena smrt 89 ljudi, čime je broj žrtava prevazišao 800. Dok se u Kini broji blizu 40.000 zaraženih, u drugim zemljama je zabilježeno više stotina slučajeva. Prijavljeni su smrtni ishodi na Filipinima i u Hongkongu.
„Pokazuje se da korona-virus nije zarazio samo ljude, već i politički sistem Kine", kritikuje Lifan Žang, istoričar i politički komentator iz Pekinga.
„Iako je partijsko rukovodstvo poslije krize sa SARS-om 2003. obećalo modernizaciju uprave i uspostavljanje efikasnih mehanizama za krize, sada vidimo da ništa značajno nije urađeno. Zato je rukovodstvo ponovo zakazalo sa mnogo većim posljedicama", kaže on za DW.
Dugo ćutanje
Dok sa jedne strane respekt izazivaju opsežne mjere poput stavljanja cijelog milionskog grada Vuhana u karantin ili izgradnje bolnice za nekoliko dana, sa druge strane pljušte kritike.
Pogotovo jer je prvi slučaj sa pijace na kojoj se prodaje divljač bio poznat početkom decembra, ali su prve mjere preduzete tek krajem tog mjeseca. Puna 22 dana se o virusu ćutalo te se on iz metropole Vuhana prenio po čitavoj Kini i van nje.
Kritike su podgrijane kada je prošle sedmice potvrđeno da je od posljedica virusa umro i ljekar Li Venlijang (33) koji je  prvi upozorio na „novi SARS". Ovaj doktor iz Vuhana je tada pozvan u policiju na razgovor zbog „širenja panike". Sada je nacionalni heroj.
„Prekasno pokrenute mjere protiv misteriozne bolesti pluća i brzo širenje virusa su bez sumnje posljedica cenzure", kaže istoričar Žang. „Moćnicima je pravo na slobodu govora nevažno kad se radi o stabilnosti vođstva Komunističke partije. Za to su spremni sve da žrtvuju."
Lifan Žang, istoričar i politički komentator iz Pekinga
Totalna prismotra?
Žang tvrdi da je Kina stavila Svjetsku zdravstvenu organizaciju (SZO) pod pritisak da dugo, sve do kraja januara, ne proglasi stanje opasnosti. Čak ni tada SZO nije upozorio da ne treba putovati u Kinu.
Prema pisanju Njujork tajmsa, Kina već mjesec dana ignoriše ponudu SZO i američke zdravstvene službe CDC koji predlažu da pošalju ljekare i stručnjake u Kinu.
„Komunistička partija se drži devize: javljaj samo dobre vijesti, a prećutkuj loše!", kaže Žang. No u vremena interneta to je sve teže. „Narod nije glup. I mnogi partijski funkcioneri znaju da govore neistine."
No naš sagovornik ne očekuje veće proteste, pogotovo jer zbog straha od virusa masovna okupljanja nisu ni moguća. „Uz to, moćnici su u maltene ratnom stanju. U Vuhanu i oko njega važi skoro pa ratno pravo, tamo su vojnici i specijalne jedinice. Komunistička partija koristi moderne tehnologije za prismotru kako bi još jače kontrolisala ljude pod izgovorom borbe protiv virusa."
wy/nr (dw, dpa, nyt)
Čitajte nas i preko DW-aplikacije za Android
Obustava rada fabrika, prekinuti lanci dostave samo su neke od posljedica epidemije korona virusom. Njom nije pogođena samo Kina već i rad mnogih kompanija u svijetu pa tako i njemačkih. Ali, čas istine tek slijedi. (05.02.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52309684' lang='bos' type='mono' source='https://www.dw.com/bs/bs/korona-virus-nadmašio-sars/a-52309684' term='SARS'>
U Kini je 811 osoba preminulo od posljedica infekcije korona virusom. Tokom epidemije SARS-a je zabilježeni broj smrtnih slučajeva širom svijeta iznosio 774, a evidentirano je 8.096 oboljelih. Danas pak samo u Kini ima 37.200 inficiranih osoba, što je potpuno drugačiji odnos između zaraženih i smrtnih slučajeva. Uspješno suzbijanje širenja korona virusa moglo bi se pripisati međunarodno koordiniranim naporima.
Sve više osoba dolazi iz epicentra virusne infekcije i u svojim matičnim zemljama bivaju smješteni u karantine. Avion sa 200 Britanaca, kao i Nijemaca i državljana drugih zemalja,  sinoć je nešto iza 20 sati po srednjoevropskom vremenu poletio sa aerodroma u Vuhanu i jutros je trebao sletjeti na britanski vojni aerodrom u blizini Oxforda. Savezno ministarstvo vanjskih poslova Njemačke se zbog transporta Nijemaca zahvalilo britanskim vlastima.
U Berlinu se sada očekuje povratak 20 njemačkih državljana iz Vuhana. Njih će najprije prihvatiti službeni ljekarski tim i nakon toga će biti smješteni u izolacionim odjeljenima u klinikama njemačkog Crvenog krsta. Svi putnici će biti podvrgnuti testiranju na korona virus. Rezultati nalaza se očekuju u ponedjeljak u podne. Planira se da se oni zadrže u bolnici tokom 14 dana, gdje će biti pregledani i u slučaju potrebe liječeni. Prije nešto više od sedam dana, avionom Bundeswhra je u Frankfurt na Majni stiglo i oko 100 njemačkih državljana i članova njihovih porodica.
Izvan Kine je do sada potvrđeno više od 300 infekcija korona virusom, uključujući i 14 slučajeva u Njemačkoj. Osim jedne žrtve na Filipinima i jedne u Hong Kongu, svi ostali smrtni slučajevi dogodili su se u kontinentalnoj Kini - najviše njih zabilježeno je u teško pogođenoj provinciji Hubei, gdje se u milionskom gradu Vuhanu ovaj virus najprije i pojavio.
rb/jm (afp, dpa, rtr)
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52255323' lang='bos' type='mono' source='https://www.dw.com/bs/bs/je-li-se-korona-virus-prenio-i-na-svjetsku-privredu/a-52255323' term='SARS'>
Epidemija korona virusa širi se dalje u Kini. Kineski stručnjaci vjeruju da bi mogla dostići vrhunac za deset do 14 dana. Oko 45 miliona ljudi u kineskoj provinciji Wuhan odsječeno je od vanjskog svijeta. Kako bi suzbila širenje virusa, vlada u Pekingu je produžila praznik - kinesku Novu godinu i odgodila početak rada berze. Na otvaranju u ponedjeljak, vrijednost akcija je pala ali se u utorak ponovo stabilizirala. Kao znak predostrožnosti Peking je finansijskom sustavu dao neobično visoku injekciju od 1,2 trilijuna juana kako bi održao stabilnost bankarskog sistema i domaćeg tržišta novca. Osim toga, ublažene su uvozne carine na robu, medicinski materijal i lijekove važne u borbi protiv korona virusa.
Do zatišja nije došlo samo na berzi. Kineska potrošnja također je pala zbog posljedica epidemije. Veliki događaji na prelazu godine su otkazani, turističke atrakcije i kina zatvorena. Ne radi ni 2.000 Starbucks kafeterija, zatvoreno je na stotine McDonald's restorana kao i 130 prodavnica modnog lanca Uniqlo i svih 30 Ikea prodavaonica namještaja.
U vremenima globalne ekonomije, epidemija korona virusa ne pogađa samo Kinu već i svjetsku ekonomiju, s obzirom da je ova zemlja svjetski liferant broj 1 a mnoge firme u njoj imaju proizvodne pogone
Posebno je pogođena industrija turizma. Nekoliko zemalja izdalo je upozorenja u kojima savjetuje građane da ne putuju u Kinu, aviokompanije su obustavile letove do Kine. Na primjer, Lufthansa i njezine podružnice Swiss i Austrian Airlines otkazale su sve letove za Peking do 29. februara. Kineske vlasti pozvale su stanovništvo da odgodi putovanja u inostranstvo, a su zabranile su i grupna putovanja u zemlji.
Osim toga, većina tvornica i ureda ove sedmice ostat će zatvorena. Volkswagen, BMW, Volvo, Toyota ili Tesla - razni proizvođači automobila produžili su pauzu u svojim proizvodnim pogonima u Kini, uzrokovanu produžetkom Nove godine. Najveća kineska rafinerija smanjila je proizvodnju za oko 600.000 barela dnevno zbog smanjene potrebe za gorivom.
Pouke iz epidemije SARS-om
Kada je SARS - bolest pluća pogodila Kinu prije 17 godina, došlo je do berzovnog kraha a najviše su stradale trgovine. Međutim, globalna ekonomija je sada mnogo povezanija, a kineska ekonomija je još više dobila na težini. U vrijeme SARS-a je kineski udio u svjetskoj ekonomiji iznosio tek oko pet posto, danas je on veći od 16 posto. Kina je i važno izvozno tržište za njemačke firme i proizvode i ujedno važna proizvodna destinacija za njemačke industrijske kompanije i prva karika mnogih globalnih lanaca opskrbe.
Krajem 2003. i početkom 2004. Kina se borila sa virusom SARS-a - borba trajala 6 mjeseci
Ekonomski stručnjak Ifo-a Timo Wollmershäuser vjeruje da će "ekonomske posljedice biti veće nego u vrijeme epidemije Sarsa". Tada je šestomjesečna kriza koštala Kinu oko jedan posto rasta BDP-a. To se praktično nije odrazilo na njemačke brojke. "Od tada je ekonomski značaj zemlje porastao, broj zaraženih veći, a kineska vlada reagira puno  žešće", primjećuje Wollmershäuser.
Prerano za analizu
Mnogi stručnjaci vjeruju da je prerano govoriti o razmjeru ekonomskih posljedica. Generalni direktor Njemačke privredne komore u Pekingu, Jens Hildebrandt za DW kaže: "Kina je imala sreću u nesreći, jer se u cijeloj zemlji nije radilo zbog praznika sa izuzetkom turističke branše. Sve tvornice zatvorene su tri do četiri sedmice."
Kako će izbijanje korona virusa uticati na zaposlenost i proizvodnju, znaće se za jednu ili dvije sedmice, s obzirom da je kineska vlada produžila praznike do drugog, a u nekim gradovima i do devetog februara ove godine, kaže Hildebrandt. Veliki dio radnika dolazi upravo iz regije oko grada Wuhana, koja je gotovo u potpunosti u karanteni, dodaje Hildebrandt. Tek će se naredne sedmice znati koliko će se radnika vratiti u glavne proizvodne lokacije na širim područjima Šangaja, Pekinga i  juga Kine i u kojoj mjeri će korona virus.uticati na proizvodnju, a time i na međunarodne lance opskrbe,
Pogođeni ali ne i prekinuti lanci snabdijevanja
"Za sada nema znakova potpunog prekida lanca snabdijevanja čak iako trenutno može doći do kašnjenja", kaže Gerhard Wolf, iz njemačkog Udruženja za veleprodaju, vanjsku trgovinu i uslužne djelatnosti (BGA). Njegov credo glasi: "Nema potrebe za paničarenjem!” Panike u njemačkim kompanijama za sada nema, izvještava Hildebrandt iz Njemačke privredne komore u Pekingu. „Trenutno je prilično mirno, izrađuju se planovi kako izaći na kraj sa novonastalom situacijom."
Njemački automobilski koncern Volkswagen 40 posto svog obrta ostvari u Kini
Njemački institut za ekonomska istraživanja (DIW) smatra da je "još prerano za mogućnost ozbiljne analize ekonomskih posljedica koje nosi izbijanje korona virusa". Predsjednik DIW-a Marcel Fratzscher kaže: "Ako se uspješno obuzda širenje virusa u Kini i svijetu, onda bi ekonomski troškovi trebali biti ograničeni na kratkoročni pad proizvodnje u Kini."
Međutim, ukoliko zaustavljanje proizvodnje u Kini potraje duže, međunarodni lanci nabave također bi bili pogođeni, upozorava Klaus-Jürgen Gern iz Kielskog instituta za svjetsku ekonomiju. "Kina je kao liferant značajna za ostatak svijeta." Duže mirovanje i zaustavljanje proizvodnje  moglo bi prekinuti lance opskrbe u hemijskoj, automobilskoj, tekstilnoj i elektronskoj industriji, upozoravaju ekonomisti  kompanije Allianz. Međunarodne kompanije više ne bi dobile potrebne dijelove i morale bi pronaći druge dobavljače ili zatvoriti proizvodnju.
Kompanija koja je već pogođena je južnokorejski proizvođač automobila Hyundai Motor. Uprava Hyundaia je u utorak najavila da će ove sedmice obustaviti svu svoju proizvodnju u Južnoj Koreji, Razlog je što trenutno nedostaju kablovski snopovi za automobile, koje Hyundai dobija iz Kine.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52242031' lang='bos' type='mono' source='https://www.dw.com/bs/bs/who-kritizira-poplavu-informacija-o-koronavirusu/a-52242031' term='SARS'>
Izbijanje uzročnika "2019-nCoV" je praćeno "masovnom indofemijom", poplavom informacijama, kritiziraala je Svjetska zdravstvena organizacija (WHO) u Ženevi. Neke informacije o korona virusu su korektne, a neke ne, navodi dalje WHO.
Poplava informacija je dovela do toga da brojni ljudi ne prave razliku između mitova i činjenica, WHO je započeo veliku informacijsku kampanju na Facebook-u, Twitter-u i drugim društvenim mrežama. Tu WHO odgovara na pitanja kao što su: Da li su antibiotici djelotvorni u prevenciji i liječenju korona virusa? Odgovor: Ne, antibiotici ne djeluju protiv virusa, već samo protiv bakterija.
Također se postavlja sljedeće pitanje: Može li hrana poput bijelog luka pomoći protiv koronavirusa? Odgovor: Za to ne postoji dokaz. Dim od vatrometa također ne pomaže protiv uzročnika, piše WHO. Primanje pisama i paketa iz Kine je s druge strane bezopasno. Jer virus ne preživljava dugo na takvim objektima.
Poplava informacija je dovela do toga da mnogi ne prave razliku između mitova i činjenica
Na posebnoj web stranici Svjetska zdravstvena organizacija savjetuje između ostalog redovno pranje ruku i onda kada ruke "nisu vidljivo prljave". Oboljeli, kako se dalje navodi, trebaju kihati u laktove ili u maramicu koju bacaju potom u zatvorenu kantu za smeće.
Koliko je virus zaista opasan?
Čak i ako stručnjaci polaze od toga da su već desetine hiljada u Kini zaražene virusom "2019-n-CoV" broj oboljeli u odnosu na 1,4 milijarde stanovnika Kine još uvijek nije saglediv. Tačna stopa smrtnosti se trenutno ne može pouzdano navesti, prema onome što je do sada poznato ona iznosi oko dva procenta do sada zaraženih slučajeva.
Time bi "2019-nCoV" mogao biti znatno manje opasan nego bolesti Sars i Mers kojima je također uzročnik koronavirus. Od Sarsa (Severe acute respiratory syndrome) tokom 2002/2003. godine je, prema zvaničnim navodima, obolilo 8096 ljudi. 774 od njih su preminuli, većina u kontinentalnoj Kini i Hong Kongu. Stopa smrtnosti je iznosila 9,5 posto. Od Mers-a (Middle East respriatory syndrome coronavirus) od septembra 2012. godine je oboljelo prema zvaničnim podacima ukupno 2494 osobe, 858 je preminulo - što znači stopu smrtnosti od skoro 35 posto.
Još češće nego Sars, Mers i "2019-nCoV" su infekcije gripom. Samo u Njemačkoj sa njenih 82 miliona stanovnika, prema navodima Robert-Koch-Instituta, po sezoni oboli od gripe od dva do 15 miliona ljudi. Najgori val gripe u Njemačkoj posljednjih godina je bio 2017/18 sa oko 25 000 mrtvih. Širom svijeta, prema procjenama Svjetske zdravstvene organizacije, godišnje umre između 290 000 i 650 000 ljudi zbog posljedica sezonske gripe.
wa/ehl (dpa, afp)
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52231258' lang='bos' type='mono' source='https://www.dw.com/bs/bs/kineski-gradovi-duhova/a-52231258' term='SARS'>
„Ja se ne bojim. Mi puno dezinficiramo i nosimo zaštitne maske", kaže vlasnik jednog restorana u Pekingu koji nije želio reći svoje ime. Njegov lokal je jedan od malobrojnih koji su još uvijek otvoreni. Unatoč znatno smanjenoj konkurenciji, trenutačno u lokalu ruča samo jedan jedini gost – u prostoriji u kojoj ima mjesta za 30 do 40 ljudi. U restoran ulaze tri predstavnika uprave trgovačkog centra. Njihove oči iznad zaštitnih maski nas ozbiljno promatraju. Mjere vlasniku tjelesnu temperaturu na čelu. „Tako je to dva puta dnevno", priča. Njegova je temperatura normalna.
Većina restorana, trgovina, frizerskih i kozmetičarskih radnji u ovom poznatom trgovačkom centru je zatvorena. Ista je situacija u cijelom Pekingu. Gotovo nitko se ne usuđuje izaći iz kuće. Ulice su prazne. I to iako je Peking od Wuhana, grada u kojem je izbila zaraza, udaljen oko tisuću kilometara. Trenutačno je i u Pekingu registrirano 120 oboljelih, a korona virus se u međuvremenu proširio i na druge gradove i pokrajine u Kini. S povećanjem broja novih oboljenja raste i strah od zaraze.
„Pa svatko postaje paničan kada vidi trenutačni trend infekcije. I ja se bojim zaraze", priznaje 50-godišnji menadžer jednog lanca prodavaonica alkoholnih pića. Kaže da se ionako trenutačno bori protiv neke čudne prehlade i da slabo izlazi iz kuće: „Slijedim upute Vlade, štitim se i izoliram samog sebe. No i ja moram povremeno u trgovinu kupiti par stvari."
U marketima u kineskom gradu Wuhanu su korpe sa voćem najčešće prazne
Paralele između dva virusa
Svakodnevno se izvještava o novom rekordnom rastu broja oboljelih i umrlih od korona virusa. Do sada je umrlo više od 250 ljudi. Brojka od trenutačno više od 10.000 zaraženih već je premašila broj oboljelih od SARS-a prije 17 godina. Tada je umrlo 774 ljudi. Uočljive su paralele između širenja ta dva virusa: oba potječu od divljih životinja. Korona virus je varijanta virusa SARS-a. Nadalje, kao i prije 17 godina i sada se poduzimaju radikalne mjere kako bi se zaustavilo širenje epidemije. U pokrajini Hubei, koja je najteže pogođena zarazom, u kolektivnoj karanteni se nalazi 45 milijuna ljudi. Ondje je čitav promet obustavljen. A i u cijeloj zemlji više ne voze međugradski autobusi, dok su željezničke i zračne veze znatno reducirane.
U ruralnim područjima postavljene su lokalne blokade cesta kako bi se spriječio dolazak posjetitelja iz drugih mjesta. Praznici povodom kineske Nove godine su jednostavno produženi. Škole, sveučilišta i dječji vrtići ostaju zatvoreni, tvornice ne rade, uredi su zaključani.
Slično je bilo i 2003. godine za vrijeme epidemije SARS-a. Te mjere su znatno doprinijele suzbijanju epidemije. Sada se svi nadaju da će i ovoga puta biti tako. „Razlika je danas u tome što je virus zarazniji, mada se čini da je smrtnost manja", kaže jedan 42-godišnji inženjer. A jedan financijski stručnjak, koji nam također ne želi otkriti svoje ime, kaže da se nada dolasku toplijeg razdoblja: „Kada se poboljša vrijeme i poduzmu sve mjere, onda će se i kriza riješiti." On priča da kod sebe uvijek ima plastičnu vrećicu koju koristi za stiskanje dugmeta u dizalu. Također često pere ruke ili se čak i kupa ako je duže boravio izvan kuće. Izbjegava javni prijevoz i radije koristi osobni automobil. On je 2003. SARS doživio drugačije: „Tada sam bio samac. Ali sada imam obitelj sa starijim i mlađim članovima. Tu je osobni psihološki stres drugačiji."
Na ulazima u pekinške željezničke, tramvajske i autobusne postaje stoje službenici koji kontroliraju tjelesnu temeperaturu putnika
Zabrana prodaje divljih životinja
U Kini se sve glasnije raspravlja o tome je li se sadašnja eskalacija mogla izbjeći. Kineski Vrhovni sud kritizirao je policiju u Wuhanu koja je krajem prosinca pozvala na informativni razgovor jednog liječnika i članove jedne medicinske grupe na društvenim mrežama. Oni su navodno putem Interneta širili „glasine" o ponovnom izbijanju SARS-a na tržnici divljim životinjama u Wuhanu. Policija je od njih zatražila potpisivanje izjave da više neće širiti te informacije. Kasnije su te „glasine" i službeno potvrđene kao istinite.
„Da je javnost tada povjerovala „glasinama" i zbog straha od SARS-a počela nositi zaštitne maske, dezinficirati i izbjegavati mjesta gdje se prodaju divlje životinje, onda bi se epidemiju danas lakše moglo staviti pod kontrolu", izjavio je jedan od sudaca Vrhovnog suda.
Sve to podsjeća na početak širenja SARS-a, kada se također pokušalo zataškati pojavu te bolesti. Ali u ovoj krizi je ipak povučena konzekvenca koja je kod SARS-a izostala. Naime, nakon obuzdavanja zaraze SARS-om u Kini je i dalje cvjetala trgovina divljim životinjama, pa čak i sa šišmišima koji su poznati kao nositelji korona virusa. Restorani su i dalje nastavili nuditi te egzotične specijalitete. Tek prošli tjedan je zabranjena prodaja divljih životinja namijenjenih ljudskoj prehrani.
ajg/dpa
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52209217' lang='bos' type='mono' source='https://www.dw.com/bs/bs/zbog-korona-virusa-navala-na-zaštitne-maske/a-52209217' term='SARS'>
U Njemačkoj su zaštitne maske za nos i usta trenutno gotovo kompletno rasprodate. Iako zavodi za zdravstvo prenose da nema razloga za paniku zbogkorona-virusa, još i prije nego što su se u Njjemačkoj pojavili prvi oboleli, maske se sve rjeđe mogu naći. Najtraženije su maske iz kategorije FFP1-3 i posebno FFP3.
Kvalitet zaštite se mjeri po količini zadržane prašine, dimova ili aerosola na radnom mjestu. I dok kod tipa FFP1, na primjer, udisanje može dovesti do iritiranja disajnih organa i može se razviti neprijatan miris, FFP2 nudi bolju zaštitu od neprijatnih mirisa. Ona je i bitno postojanija od FFP1 jer prekoračenje količine štetnih materija u vazduhu na radnom mjestu može biti i desetostruko.
Potpuno besmisleno?
A ako je prekoračenje veće od toga, klasa FFP3 nudi tako dobru zaštitu da se preporučuje za rad u hemijskoj industriji. Specijalne izvedbe FFP3 iz ove kategorije koriste se i u naučnim laboratorijama u kojima postoji opasnost od virusa.
Sve te maske mogu da spriječe prodor čestica veličine do 0,6 mikrometara i time predstavljaju sigurnu zaštitu od bakterija, ali ne i virusa. Zato predsjednik Njemačkog društva za infektologiju Bernd Zalcberger sa Univerzitetske klinike u Regenzburgu, kaže da nošenje takvih maski u ovom trenutku smatra „potpuno besmislenim". On podsjeća da te maske nisu namijenjene zaštiti od bolesti, kao i da nošenje maski ima više smisla za osobe koje su oboljele i mogu da prenesu viruse na druge.
Cijena – i do 500 evra
Maske zaštitne kategorije FFP1 mogu se kupiti po različitim cijenama koje se kreću između šest i 100 evra; FFP2 i FFP3 koštaju uglavnom od 30 evra naviše, pri čemu cijena veća od 100 evra nije rijetkost (ima maski FFP3 koje koštaju i do 500 evra, u zavisnosti od mogućnosti podešavanja, broja ventila itd.)
Kineski i američki naučnici rade na razvoju vakicne protiv korona virusa. Ako sve bude išlo po planu, moći će da je testiraju na ljudima za tri mjeseca. Hoće li do tada proći epidemija? (29.01.2020)
Uzrok epidemije plućne bolesti koja se pojavila u Kini je najvjerovatnije infekcija virusom SARS. On pripada tipu Korona virusa. Šta se sve zna o virusu SARS, koji nerijetko završava smrću? (16.01.2020)
U Francuskoj zabilježena tri slučaja infekcije korona virusom. Prijeti li nam pandemija? (25.01.2020)
Prvi Nijemac s korona-virusom zarazio se najvjerovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Njemačke iz Vuhana. (28.01.2020)
Opasnost od epidemije koronavirusa Kinezi su shvatili ozbiljno. Tamošnja vlada stavila je u karantenu više milijuna ljudi. Razlog za te drastične mjere je i sjećanje na epidemiju SARS-a prije 18 godina. (24.01.2020)
Maske koje ne pripadaju navedenim zaštitim kategorijama, tzv. hirurške maske koje se (više ne) mogu kupiti u svakoj apoteci i služe za pokrivanje nosa i usta koštaju uglavnom oko šest evra. Apotekari upozoravaju da one služe prije svega da osoba koja ih nosi ne bi širila oko sebe bacile ako kašlje ili kija, te da ne pružaju nikakvu zaštitu od virusa.
Trenutno nema podataka o tome da se maske prodaju po višim cijenama od normalnih zbog velike potražnje. No, u prodaji je i mnogo polovnih maski.
Maske sa porukama
Povećanje interesovanja njemačkih građana za zaštitne maske već je inspirisalo neke distributere da na apotekarske maske – kada se već tako dobro prodaju iako ne pružaju zaštitu – počnu da stavljaju i neke poruke. Još nema pravih reklama – možda će se i one uskoro pojaviti – ali je, na primjer, najveća organizacija za zaštitu životinja PETA izdala seriju crnih maski na kojima je natpis: „hranite se veganski", uz poruku da opasni virusi nastaju i šire se „u životinjskim štalama".
Stručnjaci u Njemačkoj trenutno upozoravaju da je mnogo efikasnije od nošenja maske vođenje računa o higijeni ruku te da se 80 odsto svih infektivnih bolesti prenosi preko ruku. Izračunato je da ljudi u prosijeku jedom u četiri minuta dodiruju lice rukama koje prije toga nisu oprane.
Čitajte nas i preko DW-aplikacije za Android
Kineski i američki naučnici rade na razvoju vakicne protiv korona virusa. Ako sve bude išlo po planu, moći će da je testiraju na ljudima za tri mjeseca. Hoće li do tada proći epidemija? (29.01.2020)
Uzrok epidemije plućne bolesti koja se pojavila u Kini je najvjerovatnije infekcija virusom SARS. On pripada tipu Korona virusa. Šta se sve zna o virusu SARS, koji nerijetko završava smrću? (16.01.2020)
U Francuskoj zabilježena tri slučaja infekcije korona virusom. Prijeti li nam pandemija? (25.01.2020)
Prvi Nijemac s korona-virusom zarazio se najvjerovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Njemačke iz Vuhana. (28.01.2020)
Opasnost od epidemije koronavirusa Kinezi su shvatili ozbiljno. Tamošnja vlada stavila je u karantenu više milijuna ljudi. Razlog za te drastične mjere je i sjećanje na epidemiju SARS-a prije 18 godina. (24.01.2020)
Kineski i američki naučnici rade na razvoju vakicne protiv korona virusa. Ako sve bude išlo po planu, moći će da je testiraju na ljudima za tri mjeseca. Hoće li do tada proći epidemija? (29.01.2020)
Uzrok epidemije plućne bolesti koja se pojavila u Kini je najvjerovatnije infekcija virusom SARS. On pripada tipu Korona virusa. Šta se sve zna o virusu SARS, koji nerijetko završava smrću? (16.01.2020)
U Francuskoj zabilježena tri slučaja infekcije korona virusom. Prijeti li nam pandemija? (25.01.2020)
Prvi Nijemac s korona-virusom zarazio se najvjerovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Njemačke iz Vuhana. (28.01.2020)
Opasnost od epidemije koronavirusa Kinezi su shvatili ozbiljno. Tamošnja vlada stavila je u karantenu više milijuna ljudi. Razlog za te drastične mjere je i sjećanje na epidemiju SARS-a prije 18 godina. (24.01.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52186729' lang='bos' type='mono' source='https://www.dw.com/bs/bs/vakcina-protiv-korona-virusa-trka-s-vremenom/a-52186729' term='SARS'>
Učinjen je prvi ključni korak ka efikasnoj vakcini protiv novog virusa korona (nCoV). Kineski ljekari iz Centra za kontrolu i prevenciju bolesti (CDC) su izolovali novi virus i analizirali njegov genetski kod, kazao je Su Venbo, rukovodilac instituta za kinesku novinsku agencijeu Sinhua. Još nikada u istoriji čovječanstva se nije tako brzo otkrio prelaz novog patogena sa jedne za sada još uvijek neidentifikovane životinje na čovjeka. Još nikada se nije desilo da je virus u potpunosti dekodiran, da se razmnožio u ćelijskoj kulturi i da se svijetu znanje o virusu tako brzo predstavilo u formi naučne publikacije.
Razvoj vakcine je u toku
Kineski naučnici su već krenuli sa razvojem vakcine. Na razvoju vakcine se radi i u SAD, Australiji i drugim zemljama. U SAD na tome radi nova grupa za istraživački rad na otkrivanju vakcine Nacionalnog instituta za zdravlje (NIH) pod vođstvom Entonija S. Fausija, direktora Instituta za alergijske i zarazne bolesti (NIAD).
Fausi je u jednom stručnom časopisu pisao da bi vakcine, koje su već razvijene protiv virusa SARS i MERS, vjerovatno mogle da budu dobra osnova za razvoj vakcine protiv nCoV virusa.
Nepoznati rizici
No, jedna stvar otežava razvoj vakcine protiv korona virusa - veoma je promjenljive strukture. Isto tako je bilo kod SARS-a. Ljekari su se plašili da vakcina sa aktivnim supstancama spajk proteina može čak i pospiješiti prodiranje određenih varijanti virusa.
Ipak, Fausi smatra da bi spajk vakcina, isto kao i nukelokapsid proteinska vakcina mogle da budu baza za dalja istraživanja na nCoV vakcini. I proizvođači vakcina, poput firme Novavkas iz Merilenda, koja je već razvila vakcinu protiv virusa MERS, su već na startnim pozicijama.
U međuvremenu su se australijski naučnici, predvođeni Kejtom Čepelom sa Univerziteta Kvinslend, takođe okrenuli razvoju vakcine. Oni su se udružili sa drugim ljekarima i rade na razvoju nove vakcine uz pomoć tzv. molekularne stezaljke. Ideja je da se na virus gleda kao na razvijen, stabilan virus već u njegovoj prvoj tzv. preliminarnoj fazi. Tako bi imuni sistem mogao da ga napadne prije nego se on stopi sa ćelijama.
Ova metoda je doduše već pokazala dejstvo protiv drugih opasnih virusa poput ebole, SARS-a i MERS-a - ali, samo u laboratorisjkim uslovima.
I virusolozi u Marburgu rade na razvoju vakcine protiv korona virusa
Najveći izazov je, isto kao i kod SARS-a, brzina razvoja vakcine. Naučnici okupljeni oko Fausija se nadaju da bi već za tri mjeseca vakcinu mogli da testiraju na ljudima.
Ako sve bude išlo po planu, sa uvođenjem vakcine može se računati  najranije u ljeto 2020. To bi svakako bio rekord u razvoju jedne vakcine. Kod SARS-a je to trajalo oko 20 mjeseci, a vakcina je bila razvijena kada je epidemija već bila na kraju.
Lijekovi protiv virusa
No, da li će se ići toliko daleko, zavisi od toga koliko će uspjeha imati potpuno drugačiji pristup. Naime, terapija nevirusnim lijekovima.
Prvi Nijemac s korona-virusom zarazio se najvjerovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Njemačke iz Vuhana. (28.01.2020)
U Francuskoj zabilježena tri slučaja infekcije korona virusom. Prijeti li nam pandemija? (25.01.2020)
Fausi je pisao da bi se mogli razmotriti različiti antivirusni lijekovi širokog spektra, poput onih protiv ebole i HIV-a. Kineske zdravstvene službe su u svakom slučaje već poručili velike količine lijekova protiv HIV-a, izjavila je Rojtersu portparolka firme AbbbVie u Čikagu.
Još jedan potpuno drugačiji pristup borbi protiv virusa, tzv. monoklonalnim antitijelima, dakle imunološki aktivnim proteinima, koji zapravo pozivaju tijelo na potpuno specifičan imuni odgovor.
Herbert Virdžin iz Vir-biotehnologije u Ilinoisu, SAD kazao je da je njegova firma već razvila antitijela, koja su se pokazala djelotvornim protiv SARS-a i MERS-a u laboratorijskim uslovima. On smatra da bi neka od njih mogla da neutralizuju korona virus. "Možda imaju potencijal u terapiji  i suzbijanju virusa iz Vuhana", kazao je Virdžin.
Vuhan - grad karantin
Karantin je i dalje najdjelotvornija mjera
Da li će se na tržištu pojaviti vakcina zavisi i od daljeg širenja epidemije. Kinezi za sada koriste najdjelotvornije sredstvo u suzbijanju bolesti: izolacija oboljelih i karantin za kompletne gradove. Ovim mjerama je za sada pogođeno 43 miliona ljudi.
Pri tom izgleda da nCoV infekcija sve manje završava smrtnim ishodom, nego što je to bio slučaj sa SARS-om. Tada je umrlo 8.000 pacijenata kod kojih je ustanovljena zaraza. U ovoj epidemiji smrtnost je znatno manja.
Broj inficiranih istina rapidno raste, ali relativno mali broj pacijenata umire od posljedica infekcije; mahom starije osobe koje su već bile bolesne.
Profesor Mark Heris, virusolog na Školi za molekularnu i ćelijsku biologiju na Univerzitetu Lids procjenjuje da je smrtnost samo oko 0,1 odsto. On u svojim procjenama uzima u obzir i vjerovatno veliki broj neprijavljenih pacijenata sa veoma blagim tokom bolesti, koji se nisu ni javili klinikama te tako ne ulaze u zvanične statistike.
Ako su njegove pretpostavke tačne, onda ovaj virus nije ništa opasniji od sezonskog gripa.
Čitajte nas i preko DW-aplikacije za Android
Prvi Nijemac s korona-virusom zarazio se najvjerovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Njemačke iz Vuhana. (28.01.2020)
U Francuskoj zabilježena tri slučaja infekcije korona virusom. Prijeti li nam pandemija? (25.01.2020)
Prvi Nijemac s korona-virusom zarazio se najvjerovatnije na jednom predavanju od jedne žene iz Kine. Zaraženi je imao bliske kontakte sa 40 drugih osoba. U toku su i pripreme za evakuaciju državljana Njemačke iz Vuhana. (28.01.2020)
U Francuskoj zabilježena tri slučaja infekcije korona virusom. Prijeti li nam pandemija? (25.01.2020)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52138621' lang='bos' type='mono' source='https://www.dw.com/bs/bs/koronavirus-i-iskustva-iz-epidemije-sars-a/a-52138621' term='SARS'>
Svi ih nose: pripadnici snaga sigurnosti na ulazima u podzemnu željeznicu, konobari u restoranima, djeca na ulici… Maske za zaštitu dišnih puteva postale su uobičajena slika na ulicama Pekinga. Skoro svaki drugi prolaznik nosi masku, neki klinički bijelu, drugi crnu, a neki pak one modernih kričavih boja. To je vidljiv dokaz zabrinutosti kineskog stanovništva.
„Maske su neudobne, škakljaju, pritišću uha", kaže jedna 20-godišnjakinja u polupraznom vlaku koji vozi u zračnu luku. I ona, kao i oko 400 milijuna drugih Kineza, zbog predstojeće Nove godine ide u posjet obitelji. Kaže da će s mučnim osjećajem ući u zrakoplov. Ali ne želi otkazati put.
Mračna sjećanja
Koronavirusbudi mračna sjećanja: „I virus SARS-a pojavio se daleko odavde, u južnoj Kini. Ali na kraju je vrlo brzo bilo opasno i u Pekingu", kaže ona. „Čitav grad je praktički bio ograđen. Nije bilo moguće ući u grad ili izaći iz njega."
Wuhan u središnjoj Kini od četvrtka je pretvoren u karantenu. Koronavirus je otkriven na jednoj ribljoj tržnici u toj metropoli s 11 milijuna stanovnika. Zbog toga građani ne mogu nikuda: javni prijevoz više ne vozi, a zaustavljeni su i željeznički i zračni promet. Državna novinska agencija kasnije je prenijela da su blokirani i prilazi gradu autocestama. Njemačko veleposlanstvo u Pekingu procjenjuje da se u Wuhanu nalazi oko 50 njemačkih državljana.
Medicinski radnik kontrolira tjelesnu temperatutu prolaznika na željezničko stanici u Hankou
Konzekventna otvorenost
S obzirom na to da je grad Wuhan veličine Londona, izolacija se može nazvati prilično radikalnim potezom. Mjere koje su vlasti poduzele kako bi spriječile širenje zaraze pokazuju da je to u ovom trenutku apsolutni prioritet, u najmanju ruku zato što ne žele ponoviti greške iz prošlosti. Za vrijeme epidemije virusa SARS u Hong Kongu i kontinentalnim dijelovima Kine umrle su stotine ljudi. Vlada je, zbog netransparentne informacijske politike, prikrivala istinske razmjere opasnosti. Zato vlasti ovog puta očigledno čine sve kako bi izbjegle optužbe, pa se tako u udarnim večernjim vijestima izvještava o krizi, a nove informacije objavljuju se na dnevnoj bazi.
Komisija za politiku i pravo Komunističke partije Kine u utorak je preko društvene mreže „Weibo" zahtijevala od svog kadra što je moguće više transparentnosti. Tko bude prikrivao infekciju ili stavljao ugled političara iznad narodnih interesa „u povijest će ući kao grešnik", priopćeno je. Manjkavosti informacijske politike za vrijeme epidemije SARS-a „nanijele su štetu kredibilitetu vlade". Samo konzekventnim objavljivanjem informacija može se smanjiti opasnost od širenja zaraze. Za kineske standarde ovo je važna javna samokritika. No važno je i spomenuti da je ova objava izbrisana s društvene mreže samo nekoliko sati kasnije.
Mnogi korisnici društvenih mreža su zabrinuti. Vlada nesigurnost. Jesu li uopće dovoljno informirani o epidemiji virusa? „Nadam se da su vladine informacije aktualne i istinite", napisao je jedan korisnik mreže „Weibo".
Korona virus u Šri Lanci
Bez panike u Pekingu
Nakon 25 prijavljenih smrtnih slučajeva u zemlji, u glavnom gradu Kine nema panike kao nekad. Trgovi su prepuni ljudi, restorani dobro posjećeni, u parkovima sjede umirovljenici. Međutim, lako je zamisliti kakvo plodno tlo bi koronavirus imao u toj metropoli koja broji 21 milijun stanovnika. Ogromni stambeni blokovi između kojih prolaze nebrojeni dostavljači hrane i drugih naručenih paketa na električnim motociklima, prepuni vlakovi i visoka frekvencija seoskih radnika iz provincija.
Koronavirus ima i svoje gospodarske posljedice. Kineske burze bilježe najveći pad u posljednjih pola godine. „Koronavirus u Wuhanu, koji je sličan SARS-u, razvio se u potencijalni ekonomski rizik u cijeloj azijsko-pacifičkoj regiji, najkasnije od kada je potvrđeno da se može prenijeti sa čovjeka na čovjeka", kaže Rajiv Biswas, ekonomski stručnjak s instituta za istraživanje tržišta IHS Markit. Potencijalni rizik koronavirusa je pak mnogo veći nego 2002. godine zbog toga što je kinesko stanovništvo postalo mobilnije, što se primjećuje i u sve većem broju odlazaka turista u inozemstvo. Biswas ukazuje i na predstojeće Ljetne olimpijske igre u Tokiju, za koje bi izbijanje virusa moglo postati ozbiljna prijetnja.
U zračnoj luci u Pekingu sablasni prizori. Skoro svi nose masku iznad koje vire samo oči. Dva vojnika patroliraju duž prepunog terminala. Nigdje se ne vide znaci upozorenja na virus iz Wuhana, a nema ni objava preko zvučnika o tome. Ni službenica na šalteru za informacije nije htjela nešto reći novinarima. Ali, ipak su ju na kraju privoljeli na odgovor. „Već danima skoro svaki putnik nosi masku", kaže. Njene kolege su također od pretpostavljenih dobili nalog da nose zaštitu. Ali u aerodromskim prodavaonicama maski više nema za kupiti. „Potražnja je ogromna", kaže službenica.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52105332' lang='bos' type='mono' source='https://www.dw.com/bs/bs/strah-od-korona-virusa-šta-treba-znati/a-52105332' term='SARS'>
Koliko brzo se širi nova plućna bolest?
Iznenađujuće brzo. Kineski državni kanal CCTV je javio da od utorka ima još 77 potvrđenih slučajeva zaraze, tako da je od izbijanja zaraze u decembru zabilježeno ukupno 291 slučaj. Najčešće su pogođene starije osobe. Šest pacijenata je umrlo, ali ti su pacijenti prethodno bili teški hronični bolesnici. Postoje potvrđeni slučajevi infekcije u Tajlandu, Japanu i Južnoj Koreji. Prema agenciji AFP ispituje se po jedan mogući slučaj na Filipinima i u Australiji. Svi inficirani u inostranstvu i sve osobe kod kojih se sumnja da su zaražene prethodno su boravile u kineskoj milionskoj metropoli Vuhanu.
Talas putovanja koji upravo počinje za Kinesku novu godinu koja pada u sljedeću subotu (25.1.) povećava opasnost od prenošenja virusa. Za vrijeme najveće godišnje „seobe naroda“, na put kreće nekoliko stotina miliona Kineza. Azijski susjedi Kine, kao i više aerodroma širom svijeta, u međuvremenu su uveli kontrole tjelesne temperature putnika u dolasku i druge zaštitne mjere.
Opšta nervoza dovela je do pada kursa na azijatskim berzama.
Kako se prenosi virus?
Kineske zdravstvene institucije u međuvremenu su potvrdile da se virus prenosi sa čovjeka na čovjeka. Do sada ipak nema indicija da se zaraza prenosi disajnim putevima. Odlučujuće pitanje je koliko lako virus može da pređe sa zaraženog čovjeka na zdravu osobu i da li vremenom mutira da bi se prilagodio organizmu domaćina.
Korona-virusi poznati su od šezdesetih godina 20. vijeka
Prve infekcije dovedene su u vezu s jednom ribljom pijacom u Vuhanu, koja je u međuvremenu zatvorena. Moguće je da je prva zaraza bila takozvana zonoza – dakle da se desila u direktnom kontaktu životinje i čovjeka, ili kao što se dešava sa mnogim klicama, da je prenesena vazduhom. Zonoze mogu da se prenose i preko prehrambenih namirnica, recimo, konzumiranjem mesa i drugih namirnica životinjskog porijekla. Ako se ne obrade termički na dovoljno visokoj temperaturi ili ako su pripremani pod nepovoljnim uslovima, takvi produkti mogu da budu izvor zaraze.
Šta se zna o virusu?
Stručnjaci su nedavno „otključali“ genetsku sekvencu novog korona virusa 2019-nCoV koji prethodno nije bio dijagnostifikovan kod čovjeka. Korona-virusi poznati su od šezdesetih godina dvadesetog vijeka. Ime potiče od proteinske strukture viruskog omotača koja podsjeća na krunu. Ti virusi nisu ništa neuobičajeno. Često su infekcije u suštini bezazlene i protiču sa simptomima koji su slični gripu: groznica, kašalj, zadihanost, a ponekad i stomačni problemi s prolivom.
Međutim, ti virusi su podmukli jer posjeduju nevjerovatnu moć preobražavanja. Spadaju u takozvane RNK-viruse, jer posjeduju ribonukleinsku kiselinu kao genetički materijal. Zato imaju veliki genetički varijabilitet. Praktično, to znači da oni lako preskaču barijere između vrsta da bi pronašli novog domaćina.
Ti virusi mogu, pri nepovoljnom razvoju bolesti, da kod čovjeka, uz upalu pluća i sve teže disanje, da dovedu i do smrtnog ishoda.
Na primjer, 2002. i 2003. je agresivni korona-virus SARS-CoV izazvao epidemiju. Bilo je zaraženo 8.000 ljudi, njih hiljadu je umrlo. Bolest je izbila u 30 zemalja. Godine 2012. otkriven je „Middle East Respiratory Syndrome Coronavirus" (MERS-CoV), virus koji se proširio Arabijskim poluostrvom.
U Kini su uvedene kontrole dolazećih putnika
Koje su mjere smislene?
Svjetska zdravstvena organizacija (STO) je sazvala za danas (22.1.) krizni samit. Krizni komitet će raspravljati o tome da li će biti proglašena međunarodna zdravstvena opasnost. U takvom slučaju su moguće mjere karantina, pooštravanje graničnih kontrola, osnivanje specijalnih zdravstvenih centara za liječenje kao i ograničenje međunarodnog putničkog saobraćaja.
Već sada su kontrole tjelesne temperature dolazećih putnika uvedene u Kini, kao i na aerodromima više azijskih zemalja, Sjedinjenih Američkih Država i Italije. Do sada ni Svjetska zdravstvena organizacija, ni njemačko Ministarstvo spoljnih poslova nisu izdali zvanično upozorenje za putnike koji namjeravaju da posjete Vuhan.
I dalje su na snazi opšta higijenska pravila kao i pravila ponašanja – izbjegavati kontakt s ljudima koji imaju akutne respiratorne teškoće, kao i sa živim i mrtvim domaćim i divljim životinjama. Redovno pranje ruku, naročito nakon kontakta sa oboljelim ljudima ili njihovom okolinom.
Stručnjaci još ne smatraju da postoji opasnost svjetske epidemije. Jonas Šmit-Hanazit koji radi za najveći njemački institut za tropske bolesti „Institut Bernhard Noht“ iz Hamburga, kaže da posebne mjere za Njemačku trenutno nisu potrebne: „Trenutno opasnost zaista nije velika. Bitno je da se situacija stalno prati, i to ne radi samo Svjetska zdravstvena organizacija, već i Institut Robert Koh kao evropski Centar za prevenciju i kontrolu bolesti“, kaže njemački virolog.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_52010961' lang='bos' type='mono' source='https://www.dw.com/bs/bs/sars-opasna-virusna-infekcija/a-52010961' term='SARS'>
Patogeni virus koji se krajem prošle i početkom ove godine pojavio u kineskom Vuanu je, sudeći prema mišljenju virusologa iz Berlina, Kristijana Drostena, sličan virusu SARS, koji je 2002. godine izazvao pandemiju. "To je ista vrsta virusa, samo druga varijanta", kazao je direktor Instituta za virusologiju u berlinskom Šariteu ( Charité) za njemačku novinsku agendiju dpa.
Razlike su prvenstveno u proteinima kojima se virus vezuje za ljudske ćelije. U pandemiji SARS-a, koja je krenula iz Kine, zabilježeno je 8.000 oboljelih. Od toga je 800 ljudi umrlo.
Kineske službe su javile da je novim patogenom zaražena 41 osoba, a više pacijenata je u kritičnom stanju. Jedan već prethodno teško oboljeli 61-godišnjak je podlegao infekciji. Pri tom su se pojavili sumnjivi slučajevi na Tajlandu, u Južnoj Koreji i Singapuru. Drosten kaže da se prema ovim slučajevima treba oprezno odnositi, pa čak i kada postoji laboratorijska potvrda.
Skraćenica SARS dolazi iz engleskog jezika "Severe Acute Respiratory Syndrome" i označava simptome bolesti, a radi se o teškoj virusnoj infekciji pluća.
Koji su simptomi SARS-a?
Prvi simptomi SARS-a su visoka temperatura, preko 38 stepeni, jaki bolovi u grlu i jak kašalj. Tu su još i klasični simptomi gripa poput glavobolje, proliva, opšteg osjećaja slabosti i ukočenosti mišića. SARS se između ostalog može dijagnostikovati rentgenskim snimkom pluća.
Virus SARS pripada soju Korona virusa
Porijeklo SARS-a?
Virus pripada soju Korona virusa. Pretpostavlja se da je nastao mutacijom ili genetskom razmjenom sa drugim virusima. Velika je vjerovatnoća da se virus prenio sa životinja na ljude - prvobitno sa cibetke.
SARS se prvi put pojavio 2002. u kineskoj provinciji Guangdong, koja je u prošlosti često bila na naslovnicama kao mjesto na kojem se pojavljuju opasne zarazne bolesti. U ovoj provinciji živi veoma veliki broj ljudi na malom prostoru, u najčešće lošim higijenskim uslovima, koji pogodouju nastanku opasnih virusa.
Šta je poznato o patogenu SARS-a?
Virus SARS-a potiče iz grupe Korona virusa. Ovi pak pripadaju grupi RNK virusa koji mogu da razviju jako mnogo varijanti. Oni veoma brzo i veoma često kopiraju svoj nasljedni materijal (RNK, ribonukleinska kiselina). A to otežava razvoj vakcina.
Patogen se može laboratorijski dokazati. Inficirana osoba razvija antitijela, koja se mogu otkriti testom, za koji je potrebna mala koncentracija patogena. Dovoljno je manje od hiljadu virusa u jednom mililitru. Poređenja radi, kod oboljele osobe koncentracija po mililitru dostiže od deset do stotinu hiljada virusa.
Vrijeme inkubacije SARS-a?
Vrijeme inkubacije se računa od momenta infekcije do izbijanja bolesti. Iskustvo je pokazalo da inkubacija virusa SARS traje od dva do sedam dana. U rijetkim slučajevima bolest može da izbije i nakon deset dana.
Postoji li terapija za SARS?
Moguće je ublažiti tok bolesti. Kod prvog talasa zaraze virusom SARS, pacijenti su bili strogo izolovani i liječeni u posebnim odjelima bolnica, kako bi se spriječilo dalje širenje bolesti. Ljekari i drugo medicinsko osoblje su mogli da prilaze pacijentima samo u zaštitnoj odjeći i sa specijalnim maskama za disanje.
Koliko su visoke šanse da zaraženi virusom prežive?
Procjenjuje se da je smrtnost zaraženih virusom između tri i pet procenata. S druge strane konvencionalna pneumonija je smrtonosna u deset odsto svih slučajeva. Ljudi koji su se uspješno izborili sa virusom SARS, ne moraju da računaju s posljedicama.
Kako se zaštititi?
Savjetuje se izbjegavanje velikih skupova ljudi u pogođenim oblastima, kako bi se spriječilo da dođe do moguće zaraze kapljičnom infekcijom. Zaštitna maska takođe može da pomogne u izbjegavanju zaraze. No, ovakva zaštita ne može da zadrži sve viruse, već samo da umanji rizik infekcije.
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_47518582' lang='bos' type='mono' source='https://www.dw.com/bs/bs/balkan-rok-muzika-s-druge-strane/a-47518582' term='SARS'>
Vrhunac večeri za osamnaestogodišnju Lauru je negdje oko dva, tri sata, kada iz moćnih zvučnika u zagrebačkom klubu „Močvara" odjeknu uvodni taktovi kultne pjesme Bijelog dugmeta „Đurđevdan" iz kasnih osamdesetih.
Zajedno sa stotinama drugih mladih koji u prepunom klubu plešu uz zvuke grupa poput Azre, Prljavog kazališta, Električnog orgazma ili SARS-a, ona digne ruke u vazduh i zapjeva iz sveg glasa: „Proljeće na moje rame slijeće, Đurđevak zeleni..."
To je taj zvuk...
U trenutku kada Laura i njeni vršnjaci nakratko prekinu ples kako bi svi zajedno zapjevali himničnu posvetu nesrećnoj ljubavi i prolaznosti života, već odavno ne postoji ni grupa koja ju je snimila, ni produkcijska kuća koja ju je objavila, ni zemlja u kojoj je ona nastala. Za Lauru, međutim, to nije važno: „Volim ove starije pjesme, jer uz njih može najbolje da se pleše, tekstovi su ljepši i življa mi je muzika."
Uz to, za nju je važna i autentičnost zvuka: „Danas se dosta pjesama radi uz pomoć tehnike, koristi se 'autotjun', a prije su se više čuli gitara, bubnjevi, bas, klavijature... pravi instrumenti."
„Proljeće na moje rame slijeće...“ Bijelo dugme na koncertu
Nikakva nostalgija – muzika za ovdje i sada
„Balkan-rok" naziv je „žurke/tuluma/partija/igranke" koji se jednom mjesečno održavaju u „Močvari". Tada se u klub na livadi pored zagrebačkog Mosta slobode slije rijeka mladih, većinom između 17 i 25 godina, kako bi plesali i pjevali uz rok-muziku rađenu na prostoru nekadašnje Jugoslavije u poslednje tri-četiri decenije.
Za sve njih, nostalgija kao žal za nečim prošlim tu ne igra nikakvu ulogu, isto kao ni to odakle dolaze izvođači. Za razliku od dominantne političke matrice, koja prije svega u Hrvatskoj stalno naglašava razlike naspram svega što je postojalo u vrijeme Jugoslavije, a prvenstveno svega što dolazi iz Srbije, te traži distanciranje i od jednog i od drugog, mladima koji se okupljaju oko određenog muzičkog stila to je sasvim nevažno.
„Svejedno mi je odakle ko dolazi, bitno je da nema vrijeđanja", kaže Lucija. „I nije mi bitno kada je muzika nastala: slušam i staro i novo".
„Ne igra mi nikakvu ulogu odakle su izvođači", dodaje Paulina (18). A za jednu drugu Lauru (17), važno je da razumije tekst: „Najviše volim da je iz Hrvatske, ali to nije toliko bitno. Lijepo je slušati nešto na svom jeziku."
Za mlade u „Močvari“ jugonostalgija ne igra nikakvu ulogu
Jezik koji povezuje, a ne razdvaja
„Retro-element sastavni je dio urbane muzičke scene", kaže Krešimir Krolo, sociolog sa zadarskog univerziteta. To je kosmopolitski tip ukusa, i ta pojava nije specifična za Hrvatsku ili region. Retro-trend je i na Zapadu veoma jak.
Što se Hrvatske i Balkana tiče, tu važnu ulogu ima jezik. „Različita istraživanja pokazuju da ćete, ako imate nešto što je jezički i kulturološki blisko, onda imati i svojevrsno grupisanje oko neke kategorije ukusa, bez obzira da li se radi o zabavnoj muzici, narodnoj muzici ili o roku", objašnjava Krolo.
Razgraničenje prema tzv. „stranim" elementima, pogotovo onome što dolazi iz Srbije, kako to pokušavaju da nametnu zagovarači moralne panike, pritom se jednostavno ignoriše. „Kultura zna da bude veoma tvrdoglava. Sva sociološka istraživanja pokazuju da, bez obzira koliko zvanični diskurs pokušava da povuče granice, postoji neka vrsta kulturne osmoze, neko pretapanje specifičnih oblika ukusa koje te granice ignoriše. Kada se prepozna zajednički ukus, onda se tu ne priznaje zvanični politički narativ."
Zabrana kao poziv
To je posebno izraženo u Hrvatskoj, s obzirom na to da se tu i pitanje razgraničenja posebno naglašava, smatra Galeb Nikačević, producent iz Beograda i kreativni direktor onlajn-portala „Vice Srbija". U drugim zemljama regiona to nije toliko važna tema, ali u Hrvatskoj je ono što je bilo prepoznato kao da potiče iz Srbije od strane zvaničnog mejnstrima bilo ignorisano i zabranjeno. „A čini se da je Nabokov u pravu kada kaže da je u ljudskoj prirodi da zabranu doživljava kao poziv", kaže Nikačević.
„Turbo-folk, pa ni beogradski Novi talas, sve se to u Hrvatskoj nigdje nije moglo čuti na radiju ili na televiziji. A onda čovjek ode u neki klub i tamo se svi otkače na cajke." Zabranom se nešto samo osnažuje, naglašava Nikačević.
Darko Rundek na koncertu u Beogradu
To brisanje granica na gotovo svim nivoima specifičan je fenomen sadašnje mlade generacije. Žanrovske odrednice su izbrisane, isto kao i granice između starog i novog ili između onoga što dolazi iz Srbije, Hrvatske ili Bosne.
„Kulturne matrice su se promijenile, izbrisane su granice stilsko-tipoloških odrednica", smatra Nikačević. „Mladi odrastaju uz eklekticizam žanrova – miješaju se turbo-folk, dens, rok, hip-hop, metal. Mladi se danas kao ličnosti formiraju slušajući sve to."
Politika? Ne hvala!
Politička dimenzija je pritom izblijedela. Prije dvadeset-trideset godina važnu je ulogu igralo kulturološko raslojavanje: sklonost nekoj vrsti muzike bila je povezana i sa sklonošći određenoj političkoj opciji ili ideologiji. To je bilo važno naročito za vrijeme ratova 1990-ih godina. „Ali ta vještačka dihotomija na 'mi' i 'oni', za sadašnju mladu generaciju samo je nepotrebno opterećenje. Kultura se više ne doživljava na normativan način", naglašava Nikačević.
Ključnu ulogu pritom igraju društvene mreže i digitalizacija. Zahvaljujući njima, svakome je sve i uvijek dostupno – tu i odmah. Tako nastaje ono što Nikačević naziva „medijski integrisanim društvom".
Zahvaljujući digitalnoj komunikaciji nastaju nadnacionalne i nadkulturološke tačke identiteta, razvijaju se nadpolitičke i nadjezičke matrice komunikacije – a to je tendencija koja tvrdokorne zagovarače nacionalnih podjela i povlačenja što nepropusnijih granica izrazito iritira, kaže Nikačević.
I otuda za Bruna (18) nije bitno da li su izvođači stariji ili noviji – on najradije sluša Balkan rok i pop, jer može da se „poveže s tom muzikom". Isto kao i Lucija (18), koja voli da sluša i Eks-YU-rok, ali i današnji domaći rok. „Jednostavno se pronalazim u toj muzici", kaže. I to joj je najvažnije.
Čitajte nas i preko DW-aplikacije za Android
Nazivali su ih dekadentnima, cenzurirali, zabranjivali, ali obilježile su živote generacijama. Slavne prošlosti, blijede sadašnjosti i neizvjesne budućnosti. Nestaju li glazbeni buntovnici? (26.12.2018)
Dolazi li na muzičkim festivalima sve više do seksualnog uznemiravanja žena? I kako je moguće zaštititi potencijalne žrtve? Neki organizatori koncerata su smislili originalna rješenja. (25.08.2018)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17896927' lang='bos' type='mono' source='https://www.dw.com/bs/bs/frankfurtski-aerodrom-se-priprema-za-ebolu/a-17896927' term='SARS'>
Ebola nastavlja da bjesni u Africi. Do sada, virus je odnio više od 1.500 života u zemljama zapadne Afrike – Gvineji, Sijera Leoneu i Nigeriji. Ali smrtonosna bolest sije strah i na evropskom kontinentu, što je izazvalo pojavljivanje lažnih upozorenja.
Nekoliko aviokompanija, uključujući i British Airways i Air France, otkazale su letove ka pogođenim zemljama. Evropski aerodromi su na oprezu već sedmicama. Kao najveći aerodrom u Evropi, Frankfurt je pod posebnom prismotrom. Kroz staklena vrata terminala na ovom aerodromu svake godine prolazi preko 58 miliona putnika.
Ne pitaj, ne govori
Taksisti koji čekaju na terminalu za međunarodne dolaske su zabrinuti da bi neko od tih putnika mogao nositi ebola virus. „Često imam loš osjećaj u vezi s tim“, komentariše jedan od njih. „Svakog puta kad napuštam aerodrom s nekim od putnika, pitam: 'Mogu li znati odakle dolazite?'. To radim kako bih bio siguran da li zaista želim da rizikujem.“ On kaže da je razmišljao o tome i da nosi masku preko usta."
Taksisti na aerodromu u Frankfurtu
Druga dvojica kažu da oni imaju dužnost da odvezu ljude gdje je potrebno i ne pitaju odakle su došli. „Šta sada tu možete? Tako je kako je. Moramo da nastavimo da radimo“, priča jedan od njih dok povlači dim iz cigarete.
Hitna medicinska pomoć
Taksisti zavise od bezbjednosnih mjera na aerodromu i od toga da li su se putnici koji dolaze iz pogođenih zemalja testirali na ebolu. Međutim, Abu-Bakar Jaloh, novinar iz Bona, kaže da je lako reći da putnici moraju da se testiraju, ali to nije tako jednostavno uraditi. On se nedavno vratio iz Fritauna u Sijera Leoneu, gdje je tokom izvještavanja bio u bliskom kontaktu sa zaraženima. Nije se osjećao dobro i očajnički je pokušavao da se testira kako bi utvrdio da li ima ebolu. Bio je šokiran odgovorom medicinskog osoblja. „Odete u hitnu pomoć i sjedite tamo satima i satima i kažete im ‘Molim vas, moj slučaj bi mogao da bude veoma ozbiljan', ali čak i kad sam im objasnio da bih mogao biti zaražen, rečeno mi je da su hitni slučajevi prioritet“, priča Jaloh. „Dok god ne izgledaš kao da umireš, nisi prioritet.“
Odgovor koji je dobio u Fritaunu, po povratku u Njemačku natjerao ga je da misli da „mjere koje vlasti i aviokompanije u Evropi sprovode nisu dovoljne“.
Krizni tim za ebolu
Osoblje regionalne zdravstvene ustanove u Frankfurtu se sigurno ne bi složilo s ovim stavom. Glavni konsultant za javno zdravlje René Gottschalk kaže da njegovi zaposlenici poslednjih nedelja 30 odsto vremena troše baveći se pitanjem ebole. Svakog dana Gottschalk i njegov tim se sastaju u takozvanom "uredu za krizni menadžmet u slučaju pojavljivanja ebole", kako bi se pripremili za evenutalnu kriznu situaciju.
U timu se nalaze i specijalisti za infektivne bolesti i eksperti za krizni menadžment, koji sarađuju s policijom i vatrogascima. Zidovi u prostoriji su oblijepljeni mapama, zdravstvenim upozorenjima, listama kontakata za hitne slučajeve, kao i aerodroma u Africi, te podacima o letovima sa ovog kontinenta.
Zaštitne mjere prilikom kontakta sa oboljelima
Naravno, veliki dio posla se trenutno sastoji iz odgovaranja na novinarska pitanja u vezi s mjerama predostrožnosti na frankfurtskom aerodromu. Njegov tim je bio toliko preopterećen odgovaranjem na pojedinačne telefonske pozive da je odlučio da organizuje veliku konferenciju za medije.
Gottschalk smatra da izvještavanje o eboli ne unosi paniku namjerno, ali da broj izvještaja podstiče strahove. „Ljudi čitaju, gledaju i u prosjeku slušaju više od dva puta dnevno o tome kako je ebola problem u Njemačkoj. Ali, ustvari to nije tako.“
Crvena, žuta i zelena
Gottschalk objašnjava da postoji jasna procedura u slučaju da putnik za kog se sumnja da je zaražen ebolom stigne na frankfurtski aerodrom: avion slijeće van područja aerodroma, a putnici se klasifikuju prema tome koliko je izvesno da nose virus, i to uz pomoć trobojnog sistema za obilježavanje, poput semafora. „Ukoliko je putnik označen crvenom bojom, transportujemo ga direktno iz aviona u univerzitetsku bolnicu. Oni označeni žutom odlaze u specijalnu zonu aerodroma, a zeleni mogu normalno da uđu na aerodrom i nastave svoje putovanje“, objašnjava Gottschalk. Isti sistem koristi se i za druge virusne hemoragične bolesti, kao što je lasa groznica, koja se prenosi više putem tjelesnih tečnosti, nego kroz vazduh.
Bilo je sumnjivih slučajeva na letu iz Adis Abebe, glavnog grada Etiopije, 15. avgusta, ali je test koji je putnik uradio prije leta bio negativan, pa je nakon ispitivanja u avionu mogao da nastavi putovanje. Stariji par koji je bio na tom letu kaže za DW da smatraju da je aerodromsko osoblje obavilo dobar posao. „Osjećamo se bezbjedno i imamo utisak da znaju šta rade.“
Izolacija virusa
Ako i bude slučajeva ebole na aerodromu, zaraženi putnik će biti odveden direktno u univerzitetsku bolnicu u Frankfurtu na odjeljenje 68. Ono je izolovano od ostatka bolnice, ima dva kreveta, hermetički zatvorena vrata i negativni pritisak.
Ekspert za viruse Wolf: Nema razloga za strah
Prije ulaska, medicinsko osoblje oblači sterilnu zaštitnu uniformu, stavlja rukavice i masku i obuva gumene čizme. Ugrađena cijev filtrira vazduh kroz masku i cijelo odijelo, kako bi u slučaju njegovog cijepanja, vazduh izbacio sve potencijalne bakterije napolje.
Ovo nije evropska bitka
Timo Wolf, konsultant za infektivne bolesti koji je na čelu ovog odjeljenja, objašnjava da se ljekari u bolnici svaka tri mjeseca obučavaju za rad u ovoj komori. Wolf kaže da je rad u ovom odjeljenju fizički vrlo naporan, tako da osoblje mora da vježba procedure pod punom opremom, u kojoj je, kako kaže, kao u vrlo toplim i teškim odijelima za ronjenje.
On smatra da su takve pripreme neophodne. „Mislim da je moguće, ako ne i vrlo izvjesno, da se narednih nekoliko nedjelja suočimo sa slučajem ebole ili barem ozbiljnom sumnjom da je osoba zaražena virusom.“ Međutim, on kaže da je frankfurtski sistem isproban i testiran i da su u odeljenju već 2003. godine tretirani slučajevi lasa groznice i SARS-a. „Mislim da nema razloga za strah u Evropi. Dugoročno gledano, na zapadnoj Africi je da dobije ovu bitku“, zaključuje on.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_15131360' lang='bos' type='mono' source='https://www.dw.com/bs/bs/kinezi-uče-nijemce-pameti/a-15131360' term='SARS'>
Mediji još nisu objavili, koji je to restoran u Lübecku bio mjesto gdje se između 12. i 14. svibnja zarazio čitav niz osoba, a nadležne zdravstvene službe objavljuju kako uprava restorana "ne snosi krivicu". Ipak, to je do sada najkonkretnije otkriće u potrazi za uzročnikom teške upale probavnog trakta jer je utvrđeno kako su se baš u tom restoranu našle osobe iz različitih društvenih skupina i iz raznih dijelova Njemačke.
Sindikalci, turisti, obiteljska svečanost...
Tako je na primjer, tamo održana večera za tridesetak pripadnica jednog sindikata koji je u Lübecku održavao seminar - i gdje je osam sudionica oboljelo, a jedna iz posve druge pokrajine, Sjevernog Porajnja i Vestfalije je i preminula. Posjetila ga je skupina danskih turista od kojih je također osam oboljelo, a to bi moglo biti objašnjenje i teškog oblika oboljenja koji je pogodio jednog dječaka s krajnjeg juga Njemačke, iz Bavarske: i on je bio u tom restoranu gdje je bila upriličena obiteljska proslava.
I dok nadležne službe ne žele otkriti ime lokala dobro znajući da bi to značilo njegovu poslovnu propast, može se vjerovati da je taj restoran ovih dana prepun - zdravstvenih stručnjaka i mikrobiologa. U potrazi za uzročnikom zaraze uzimaju se uzorci svega što bi moglo prenositi bakteriju, a opsežne razgovori očekuju i sve tvrtke koje isporučuju tom restoranu bilo kakvu hranu. Upravo to bi mogao biti proboj u istrazi, odakle je došla ta bakterija i kako se ona proširila.
Nijemci bi istraživali još tjednima
U toj potrazi Nijemci očekuju pomoć iz Kine - ne po prvi put. Jer kada je prije par dana objavljeno kako je utvrđen genetski kod opasne bakterije, priopćeno je kako su to otkriće postigli 'stručnjaci iz Hamburga uz pomoć iz Kine'. Zapravo to nije posve točno: stručnjaci u Hamburgu su doista izdvojili kulture nove E.-coli bakterije, ali pravo otkriće je postignuto više od 7000 kilometara od mjesta zaraze, u Bejing Genomics Institute, točnije u njenom laboratoriju u Shenzhenu. Jer Nijemci jednostavno nemaju kapacitete da bi se brzo otkrila genetska struktura nepoznate bakterije i ovdje bi istraživanje trajalo tjednima, možda i mjesecima.
S druge strane, upravo u gradu koji je nekad bio "industrijska zona" Hong Konga se nalazi najveći centar za istraživanje genetskog tkiva na čitavom svijetu. Raspolažu opremom o kakvoj mogu samo sanjati znanstvenici, ne samo u Njemačkoj nego i u drugim dijelovima svijeta: tamo je preko 180 strojeva za sekventiranje genetskog materijala i samo na tom poslu radi oko 300 stručnjaka s diplomama najboljih sveučilišta na svijetu. Ukupno je tamo zaposleno preko 4000 djelatnika, a ovaj institut dobiva značajnu potporu lokalne vlasti - jedne od najbogatijih u Kini, još od epidemije SARS-a prije nekoliko godina.
Pravo oružje protiv bakterije se već priprema
Direktorica marketinga Instituta, Yang Bicheng ipak priznaje kako su bili polaskani kada su ih njemački znanstvenici zamolili za pomoć, ali i kako su otkrivanje genetskog tkiva tog mješanca bakterije roda E.-coli prihvatili i kao poseban izazov kojem su posvetili svu svoju - golemu znanstvenu snagu. Teško je uopće i reći, koliko dugo bi Nijemcima bilo potrebno da otkriju sve detalje genetskog tkiva bakterije, ali Kinezima je bilo potrebno - tri dana!
To nije kraj pomoći iz Kine: trenutno užurbano rade i na instrumentima kojem bi se brzo i učinkovito utvrdilo prisustvo baš ove, opasne bakterije roda HUSEC041 (O104:H4) i to kako u tijelu oboljelih, tako i na uzorcima namirnica ili nekog drugog medija preko kojeg se prenosi ova opasna upala. Njemački stručnjaci s nestrpljenjem očekuju takav set kojim će konačno moći brže otkriti, što je opasno za prehranu, a što je ipak bezopasno.
Autor: A. Šubić (Reuters, dpa)
Odgovorni urednik: Mehmed Smajić
</doc>
<doc docid='dw_15027971' lang='bos' type='mono' source='https://www.dw.com/bs/bs/iseljavanje-s-okusom-bijega-antisemitizam-u-nizozemskoj/a-15027971' term='SARS'>
Antisemitizam se, kao uostalom i u drugim europskim zemljama, povezujue sa sve brojnijom muslimanskom, prije svega arapskom, populacijom koja sukobe iz domovine prenosi i u svoju novu postojbinu. No antisemitizam je prisutan i na nizozemskim nogometnim stadionima pogotovo kada igra amsterdamski Ajax koji neslužbeno nosi imidž "židovskog" kluba.
Umjesto tradicionalne kipe na glavu židovi u Nizozemskoj sve češće stavljaju - bejzbolsku kapu
"Židovski" klub
Otkuda zapravo dolazi Ajaxov imidž "židovskog" kluba nije poznato. Činjenica je da je u vrijeme najvećih uspjeha u 70-tima klub vodio legendarni Jaap van Praag, pripadnik amsterdamske židovske zajednice. I nekadašnji Ajaxov stadion se nalazio u blizini velike židovske četvrti pa je tako mnogo stanovnika ovog dijela grada pohađalo stadion i identificiralo se s klubom. I jedna od najvećih ajaxovih zvijezda, Johan Cruijff potječe iz jedne židovske obitelji. Bez obzira na povijesne okolnosti, činjenica je da se danas mnogi navijači Ajaxa identificiraju sa židovstvom. Na tribinama se tako uz ajaxove nerijetko mogu vidjeti i zastave Izraela. Dovoljan povod za huligane protivničkih klubova da mržnju prema Ajaxu potkrijepe antisemitskim parolama.
Johan Cruyff - legenda Amsterdamskog Ajaxa (na svjetskom prvenstvu 1974.)
Tako su nedavno navijači kluba ADO iz Den Haaga popratili pobjedu svog kluba nad omraženim Ajaxom. Navijačke parole glase: "Idemo u lov na židove" i "Hamas, Hamas otjerajte židove u plin" često popraćene pištanjem koje bi trebalo podsjetiti na istjecanje plina u plinskim komorima u koncentracijskim logorima. U ovim morbidno-antisemitskim orgijama ne sudjeluju samo navijači nego i pokoji igrač prve momčadi. Na jednom videu koji trenutno analizira nizozemsko državno odvjetništvo, našao se i Lex Immers, igrač kluba ADO. Video na kojem Immers pjeva antisemitske pjesme nije nov ali je sad izišao na svjetlo dana što je ADO-vog veznjaka koštalo zabrane igranja pet utakmica i popriličnom novčanom kaznom. Usprkos tomu Immers i dan danas nalazi objašnjenje za svoje tadašnje ponašanje: "Da, u redu razumijem kaznu. Ali bi trebali razumjeti da sve to nije tako ozbiljno kao što se to čini izvana. Kad kažemo židovi, pritom je to samo drugi naziv za Ajax. No to mi je dobra pouka za ubuduće", kaže Immers.
Antisemitizam i izvan stadiona
No ovaj skandal, u koji je upleten i jedan trener, je samo vrh ledenog brijega sve raširenijeg antisemitizma u Nizozemskoj. Sve češći su otvoreni napadi na židove na ulicama, kako svjedoči Benzion Evers, sin amsterdamskog rabina. "Smrdljivi prljljavi židovi, židove u plinske komore. Kompletan riječnik uvreda nam se dobacuje u prolazu no tu su i nagurivanja ili izravne prijetnje fizičkim nasiljem", kaže Evers. Rasprava o antisemitizmu zahvatila je cijelu zemlju a jedan od najvećih dolivača na vatru novog antisemitizma je jedan političar i to europski. Bivši europski komesar Frits Bolkenstein je u jednom intervjuu, kako se izrazio, "svjesnim židovima" preporučio da zajedno sa svojim obiteljima isele u Izrael ili SAD. "Njima mora biti jasno da u Nizozemskoj za njih nema budućnosti", zaključio je liberalno-konzervativni političar.
Židovi su mu draži od muslimana - desničar Geert Wilders
Apsurdno je da najveća podrška židovima u Nizozemskoj dolazi od strane od koje bi se to najmanje očekivalo. Geert Wilders, i izvan zemlje popularni desni političar, smatra da Nizozemsku ne bi trebali napustiti židovi nego Marokanci i općenito svi muslimani. Ovom dijelu društva Wilders, koji ne skriva svoje oduševljenje zemljom Izraelom, pripisuje krivnju za rastući antisemitizam. Profesor sa Sveučilišta u Nijmegenu, Paul Sars objašnjava filozofiju Geerta WIldersa: "On je protiv islama i protiv svega što on doživljava kao prijetnja Izraelu. Tako i može pozivati na borbu protiv svega što je protiv Izraela i što je Nizozemskoj strano".
Emigracija s okusom bijega
Mnogi židovi se u gradovima u kojima židovska zajednica živi već stoljećima, poput Amsterdama, više ne usude izići na ulice s detaljima po kojima bi mogli biti prepoznati kao židovi. Tako kipu, tradicionalno muško pokrivalo za glavu, sve čeće zamjenjuje baseball kapa. Vjerski obredi se već davno odvijaju uz visoke sigurnosne mjere. "Zapravo smo stalno zaokupljeni time kako da sakrijemo svoje židovsko porijeklo i pokušavamo postati neprepoznatljivi", kaže Bezion Evers.
Sin amsterdamskog rabina je u međuvremenu odlučio poslušati savjet političara Bolkensteina. Nakon završeka studija krajem godine zajedno s obitelji seli u Izrael. Odluka je konačna. "Pod ovim okolnostima to se može nazvati i bijegom. Da, dugo sam o tomu razmišljao ali na kraju sam ipak došao do zaključka da se radi o isljenju s okusom bijega".
Autor: Wim Dohrenbusch / N. Kreizer
Odg. ur.: Z. Arbutina
Antisemitizam Poljaka i Mađara, nelagoda Britanaca zbog doseljenika, diljem Europe strah od islama. Uz to i predrasude o razlikama između bijelaca i crnaca, te seksizam čak i među mladima. Ksenofobija diljem Europe. (14.03.2011)
"Svi Jevreji dijele poseban gen," izjavio je Thilo Sarrazin i ponovo izazvao buru negodovanja. Član Uprave Centralne banke Njemačke osim toga je "produbio" svoje mišljenje o migrantima islamske vjeroispovijesti. (29.08.2010)
Prije tačno 60 godina osnovan je Centralni savjet Jevreja u Njemačkoj. Ta institucija reprezentuje oko 100.000 ljudi iz preko 100 zajednica. Razvoj Savjeta i povratak Jevreja u Njemačku nije bio lak poslije holokausta. (19.07.2010)
Turska je posljednjih mjeseci na Bliskom istoku pokušavala biti posrednik u pregovorima. No, nakon izraelske akcije u kojoj je zasutavljen prolazak humanitarnoj konvoja u Gazu ta uloga Ankare je očito stvar prošlosti. (02.06.2010)
Njemačke crkve su odigrale značajnu ulogu u progonu i uništenju miliona Jevreja . Historičari ističu da su upravo su crkve zagovarale ono na temelju čega su se vršile selekcije: crkvene knjige. (27.01.2010)
Oko šest miliona Jevreja ubili su nacisti i njihovi saveznici tokom Drugog svjetskog rata. U odnosu na procentualnu zastupljenost Jevreja u pojedinim zemljama najviše ih je ubijeno u bivšoj Jugoslaviji – 95 posto. (21.05.2009)
Predizborna kampanja austrijske Slobodarske stranke po ko zna koji put vrijeđa građane islamske vjeroispovijesti. Islamska omladina ovaj put se tome usprotivila protestima ispred državnog parlamenta. (18.05.2009)
Vrhovni poglavar katoličke crkve Papa Benedikt XVI svoj boravak na Bliskom istoku je nastavio posjetom Izraelu. Po dolasku u Tel Aviv on je odao poštu žrtvama holokausta i jasno pozvao na borbu protiv antisemitizma. (11.05.2009)
Predstavnici hrišćanske, jevrejske i islamske vjeroispovesti i zvaničnici EU, poručili su da vrijeme krize zahtjeva jedinstvo i dijalog, kako između EU i građana, tako i između vjerskih i političkih lidera. (11.05.2009)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
</doc>
<doc docid='dw_5075005' lang='bos' type='mono' source='https://www.dw.com/bs/bs/desetljeće-nasilja-terorizma-i-katastrofa-2000-2009/a-5075005' term='SARS'>
„Desetljeće nasilja“ naslovio je FAZ tekst kojeg prati mnoštvo upečatljivih fotografija. List podsjeća na 9.11.2001. – datum kojeg
Bin Laden i dalje prijeti svijetu
će cio svijet zasigurno pamtiti. Teroristički napad pripadnika Al Qaide na Svjetski trgovinski centar je odnio 3.000 života, a vođa terorista Osama bin Laden do današnjeg dana nije uhićen.
Godina 2003. prošla je u znaku američke vojne intervencije u Iraku. Sedam godina kasnije, a gotovo da ne prođe dan a da u toj zemlji u nekom napadu ne pogine nekoliko civila ili vojnika. Te godine, svijet je bio zabrinut i zbog epidemije SARS-a, od kojeg je umrlo gotovo 800 ljudi.
Bliski Istok, Mumbaj, kriza i… Barack Obama!
U „desetljeću nasilja“, u nizu terorističkih napada, odigrao se i onaj 11.3.2004. u Madridu. U napadu na jednu željezničku liniju poginula je 191 osoba. Iste godine u rujnu, čečenski pobunjenici upali su u jednu školu u Beslanu. U akciji oslobađanja 1.110 otetih, ruskih sigurnosnih snaga, nastradalo je preko 330 djece i odraslih.
Godina 2006. počela je novim valom nasilje na Bliskom istoku. Novi sukobi i nove žrtve, zbog izgradnje naselja u Zapadnom Jordanu. Godinu dana kasnije, u Pakistanu je ubijena premijerka Benazir Bhutto i s njom još 100 ljudi.
Tuga u Pakistanu zbog smrti Benazir Bhutto
A onda je u listopadu 2008. nenajavljeno stigla privredna kriza. Sve je počelo u New Yorku, a onda su se burze širom svijeta, kao u nekoj igri dominama, našle u istoj poziciji. U studenom iste godine u Mumbaju se odigrala „teroristička drama“ u kojoj je poginulo 170 ljudi, podsjeća FAZ.
Godina 2009. je ulila i malo nade: novi američki predsjednik Barack Obama je stupio na dužnost, a razni programi pomoći su svjetsku privredu spasili od najgoreg scenarija, piše FAZ.
Barack Obama je ulio nove nade
Najgora prirodna katastrofa - tsunami
Na najgore scenarije u prirodi podsjeća Spiegel online.
„Bila je to poplava u biblijskim razmjerima.“ – piše Spiegel o tsunamiju, koji je 2004. „morski raj“ pretvorio u moru. „Vodene mase su gurale pred sobom hotele a kroz ulice automobile, buseve i kuće kao da su igračke. Oko 220.000 ljudi je poginulo od
Vodene mase su sve pred sobom "pomele"
tsunamija koji je 'pomeo' cijela obalna područja Indijskog oceana. Mjereno prema broju mrtvih, to je bila najgora prirodna katastrofa proteklog desetljeća.
Jedna od najgorih prirodnih katastrofa je bila i ciklon 'Nargis' u 2008. godini. Prema izvješću o svjetskim katastrofama tada je bilo 130.000 mrtvih, prije svega u Burmi (Mijanmaru) je ciklon odnio nebrojeno puno žrtava – a režim nije dopuštao humanitarnim organizacijama i novinarima da uđu u zemlju.
Druga katastrofa iz 2008. je bio potres u kineskom Sechuanu. Tamo je poginulo 87.000 ljudi. Među žrtvama je bilo puno djece. Teški potresi su proteklih godina uzdrmali i Kašmir i Iran. Ciklon 'Sidr' je tisuće u Bangladešu poslao u smrt. Mnogi ljudi su poginuli pri poplavama i u Etiopiji i Mozambiku.“ – piše Spiegel online.
Apokalipsa „Katrina“
"Katrina"
Na svojim web stranicama, Spiegel također podsjeća i na katastrofu koja se od 2005. povezuje s gradom New Orleans. „Jug SAD-a je s uraganom 'Katrina' doživio apokalipsu: U kolovozu 2005. je u meksičkom Golfu nastao jedan od najsnažnijih uragana, koji je ikad zabilježen u toj regiji“, podsjeća Spiegel i nastavlja da je tada u New Orleansu oko 100.000 ljudi bilo zatočeno od vodenih masa. „Mnogi su danima bili zatvoreni na krovovima svojih kuća. Planovi za evakuaciju su se pokazali nepotpuni. Spasioci i pomagači su došli prekasno.“ – piše Spiegel online. Autor zaključuje članak procjenom američkog nacionalnog centra za civilnu zaštitu FEMA da je uragan „Katrina“ bio jedan od tri najveće opasnosti za SAD. Druge dvije su, kako navodi Spiegel pozivajući se na FEMA-u, teroristički napad 2001. u New Yorku (9/11) i razorni potres u Kaliforniji.
Autori: Nebojša Jakovljević / Marina Martinović
Odg. urednik: Svetozar Savić
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Koliko će se Švedska još držati svog liberalnog kursa? Dok je u većini zemalja EU život praktično stao, Stokholm se oslanja na razum svojih građana i ne poseže za zabranama. Ali, broj zaraženih korona-virusom raste.
Mnogi od nas vjerovatno svaki dan prati vijesti o broju novoinficiranih i umrlih osoba od koronavirusa. Postoje velike razlike u stopi smrtonsti između različitih zemalja. Koji su glavni razlozi za to?
</doc>
<doc docid='dw_4222613' lang='bos' type='mono' source='https://www.dw.com/bs/bs/ko-zarađuje-na-virusnoj-krizi/a-4222613' term='SARS'>
Prvo je na konferenciji za štampu povodom prvih slučajeva oboljelih u Bavarskoj, ministar zdravlja te njemačke savezne zemlje pomenuo Tamiflu kao lijek koji uspješno suzbija grip.
Njemačka ministarka zdravlja, Ula Šmit: Imamo dovoljno lijekova
A zatim je i savezna ministarka zdravlja Ula Šmit (Ulla Schmidt) na drugoj konferenciji za štampu rekla:
„Stvar koja umiruje je da se u svim slučajevima do kojih je došlo, i u Sjedinjenim Američkim Državama, pokazuje da antivirusna sredstva kojima raspolažemo djeluju kao lijekovi, poznajete to pod imenom Tamiflu. Naprimjer, prilikom upotrebe lijeka u prvih 48 sati po izbijanju simptoma postignuto je dobro djejstvo i svi slučajevi i van Meksika, prema mojim saznanjima, nemaju smrtan ishod, nego mogu da se liječe i većina oboljelih je već na putu ozdravljenja“.
Tamiflu se prodaje "kao lud"
Tamiflu - "zlatna koka" koncerna Roš
Iz riječi ministarke ne može da se razabere koliko ljudi je od kojih lijekova ozdravilo, niti koliko takvih lijekova ima, nego samo da „lijekove poznajemo pod imenom Tamiflu“. Teško je zamisliti bolju reklamu za sredstvo koje već godinama proizvodi farmaceutski megakoncern „Roš“. Ovaj koncern je svojevremeno ostvario veliku dobit prodajom Tamiflua kao lijeka za ptičji grip. Samo sa lekovima za rak, „Roš“ ostvaruje obrt veći od milijardu dolara godišnje. Sada je Tamiflu ponovo u igri, a samo tokom prva tri dana epidemije meksičkog gripa, akcije „Roša“ su skočile za četiri odsto. Uz ovu švajcarsku kompaniju ističu se takođe i švajcarski „Novartis“, kao i francuski „Sanofi-Avantis“, te britanski koncern „Glakso-smit klajn“.
No, na gripu ne zarađuje samo moćna farmaceutska industrija. List „Fajnenšl tajms dojčland“ objavio je o tome zanimljiv tekst u kome se ističe i „Top glav“ – najveći svjetski proizvođač gumenih rukavica. Na gripu dobro zarađuju i proizvođači medicinske opreme, „Simens“ i „Filips“.
Odlično zarađuju i proizvođači medicinske opreme, maski i rukavica
U najveće gubitnike spadaju aviokompanije, čije akcije na berzi padaju gotovo već i pri samom pomenu mogućnosti da izbije neka zaraza. Grip A (H1N1) je počeo da se širi u trenutku kada su te akcije ionako slabo stajale zbog ekonomske krize. Avioprevoznici su stradali i u vrijeme epidemije SARS-a 2002. godine.
U neposrednoj vezi sa aviokompanijama su i turističke organizacije, jer u kriznim vremenima, pogotovo kada vlada neka epidemija, ljudi jednostavno ne putuju daleko na odmor. Ali turistička branša je poznata i po tome što se relativno brzo oporavlja poslije kriza – kada se malo zaboravi na strah i turisti ponovo počnu da uplaćuju paket-aranžmane na morima.
Virus ugrožava trgovinsku razmjenu SAD i Meksika
Sam Meksiko u SAD godišnje izveze robe u vrijednosti od 218 milijardi dolara. Meksiko je najvažniji trgovinski partner jedine preostale supersile. Meksički kamioni, međutim, ne smiju više na američko tlo zbog američkih mjera bezbjednosti: robu na granici preuzimaju američki kamioni, što je mjera na koju je Meksiko odgovorio uvođenjem visokih kaznenih carina. Početkom aprila, američki predsjednik Obama je obećao da će dozvoliti meksičkim kamionima ulazak u okviru zone slobodne trgovine NAFTA. Otkako je izbio svinjski grip, tu dozvolu više niko ne spominje. Ima i posmatrača koji slute pooštravanje imigracione politike Vašingtona prema južnom susjedu.
U velike gubitnike zbog gripa spadaju i proizvođači računarskih igara u kojima se takmiče „umreženi“ timovi, jer se takvi timovi uglavnom okupljaju po igračnicama koje su sada opustjele – iz straha od prenošenja virusa. Smatra se da će sada uzeti maha igranje igre „Vorld of vorkraft“ koja se igra od kuće. Stručnjaci kao dobitnike u ovoj krizi pominju i firme za mobilnu telefoniju, kao što je to i najavio menadžer koncerna „Amerika mobil“, Rogelio Galjegos, riječima: „Ljudi će ostajati kod kuće i telefonirati više nego proteklih mjeseci“.
Autor: Saša Bojić
Odgovorni urednik: Azer Slanjankić
Ministri zaduženi za zdravstvo u zemljama EU, poručili su iz Luksemburga da Evropa jedinstvena i spremna ulazi u borbu sa novim virusom gripa H1N1. (01.05.2009)
U Bavarskoj i Hamburgu potvrđeni prvi slučajevi svinjske gripe. Njemačke vlasti tvrde da nema mjesta panici, te da postoje i zalihe lijekova za inficirane. Organi EU u Briselu navode kako prate situaciju. (29.04.2009)
Nakon što je u Evropi potvrđen prvi slučaj oboljenja od svinjske gripe, zvaničnici EU su najavili krizne sastanke čiji je cilj da se dalje širenje tog smrtnosnog virusa na evropskom kontinentu spriječi. Šta je sa BiH? (27.04.2009)
</doc>
<doc docid='dw_4210417' lang='bos' type='mono' source='https://www.dw.com/bs/bs/svinjska-gripa-mora-da-se-dočeka-spremno/a-4210417' term='SARS'>
Svinje mogu oboljeti od gripe. Ta bolest se može prenijeti i na čovjeka i to dosada nije bio neuobičajen slučaj. Ono što je novo je da se nova vrsta virusa svinjske gripe može prenijeti i sa čovjeka na čovjeka. Novi uzročnik gripe posjeduje mješavinu genetskog koda ljudskih, svinjskih i ptičijih virusa. To je jedan od razloga zašto su od nove vrste svinjske gripe oboljeli i relativno mladi i zdravi ljudi.
Mnoštvo otvorenih pitanja
U Meksiku je dosada od infekcije umrlo oko 100 ljudi. Eksperti ipak nisu sasvim sigurni da li je to baš tako, virus vrste H1N1 je dokazan u tijelu samo nekolicine preminulih. Uopšte, mnoga pitanja su još otvorena. Koliko novom virusu treba da se prenese s čovjeka na čovjeka? Da li kod svih inficiranih izaziva simptome bolesti? Mogu li oboljeti i ljudi koji su već primili vakcinu protiv gripe? Koliki je rizik da će oni koji se inficiraju odista umrijeti od posljedica bolesti?
Red za kontrolu pred bolnicom u meksičkom gradu Toluka
Baš zato što su mnoga pitanja bez odgovora, teško je realno procijeniti opasnost. Sve dok je tako, eksperti moraju da računaju s najgorim. To znači da se moraju pripremiti za to da svinjska gripa može da preraste u globalnu epidemiju.
Brza reakcija od presudne važnosti
Meksička vlada je srećom brzo reagovala. Ona je od 20 miliona stanovnika glavnog grada Meksika zatražila da izbjegavaju javne skupove, da se ne rukuju, niti pozdravljaju ljubljenjem u obraz. Na vrijeme je upozorena i Svjetska zdravstvena organizacija u Ženevi. To nisu stvari koje se same po sebi podrazumijevaju.
Prisjetimo se: Kada se prije šest godina u Kini pojavio novi virus SARS, kineska vlada je učinila sve da prikrije problem. Sedmicama su skrivane prave informacije. Sve se završilo dobro, jer je SARS bio virus koji je predstavljao umjerenu opasnost.
U slučaju svinjske gripe problem bi mogao biti teže prirode, pa je dobro da je vlada Meksika brzo reagovala. Virusne infekcije se brzo šire, upravo u vrijeme globalizacije. Dokazuju to i prijave slučajeva u Novom Zelandu i Španiji.
Nema mjesta panici, ima oprezu
Nema razloga za paniku, ali ima za oprez. Putnici iz Meksika i SAD moraju posebno obratiti pažnju na prve simptome bolesti. Bolnice širom svijeta moraju da se pripreme za moguće slučajeve infekcije. Kod virusnih oboljenja je vrlo važno da se brzo reaguje, da se inficirane osobe izoluju od zdravih. Još uvijek nema razloga da se strahuje da bi nova zaraza mogla da poprimi razmjere “španske groznice” koja je prije devedeset godina odnijela desetine miliona života. Ali, čovječanstvo mora da se pripremi.
Autor: Martin Winkelheide
Odg. urednik: Azer Slanjankić
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
</doc>
<doc docid='dw_4209061' lang='bos' type='mono' source='https://www.dw.com/bs/bs/sinovi-grobara-jugoslavije-žele-da-dođu-na-vlast/a-4209061' term='SARS'>
List „Die Welt“ pored ostalog piše:
„Skoro 6 godina nakon smrti njegovog poznatog oca Alije, Bakir Izetbegović vuče konce iz pozadine. No, potpredsjednik SDA je sada najavio svoju kandidaturu za mjesto šefa te vladajuće stranke. I u susjednoj Hrvatskoj, sin preminulog osnivača tamošnje države Franje, Miroslav Tuđman, još u martu je najavio svoju kandidaturu na predsjedničkim izborima početkom naredne godine. Bakir, koji važi kao jedan od najbogatijih i najmoćnijih ljudi u Sarajevu, ima dobre izglede da na mjestu šefa SDA zamijeni Sulejmana Tihića. Izetbegović junior svom rivalu predbacuje preveliku susretljivost prema bosanskim Srbima. No, ukoliko mu u okviru unutarpartijske borbe za vlast pođe za rukom da preuzme mjesto predsjedavajućeg, tada bi moglo doći do eskalacije latentnih etničkih napetosti u toj i onako krhkoj višenarodnoj državi. Za sada, samo susjedna Srbija čini se ostaje pošteđena pokušaja „comebacka“ direktnog nasljednika najprominetnijeg grobara za raspad bivše Jugoslavije. Naime, Slobodanov sin Marko Milošević, koji živi kao politički izbjeglica u egzilu u Rusiji i koji je svojedobno švercom cigareta i uz blagoslov svog oca uzeo milionske sume, je rekao „da se nikada neće vratiti u Srbiju“. Međutim, i bez aktivnog "prestolonasljednika", Miloševićev emigrirani klan se ne mora brinuti o političkom nasljedstvu njihovog oca. O tom nasljedstvu se u Beogradu staraju bivši Miloševićevi saradnici, jer je stranka koju je on osnovao, Socijalistička partija Srbije, zastupljena u vladajućoj koaliciji“, piše njemački list „Die Welt“.
Pojačane kontrole na aerodromima.
Svinjska gripa se i dalje širi. U Meksiku je prema navodima Ministarstva zdravlja u međuvremenu smrtno stradalo više od stotinu ljudi. Za sada je nejasno koliko ih je zaraženo virusom Svinjske gripe označenim kao A/H1N1. Svinjska gripa je udarna tema u komentarima njemačkih novina.
Zabrinutost je opravdana, ali još nema razloga za paniku
List „Sächsische Zeitung“ iz Dresdena piše:
„Ptičija gripa, pa zatim Ebola (virus sa simptomima izuzetno visoke temperature u organizmu, koji se najprije pojavio na istoimenoj rijeci u Africi), pa onda SARS (teška infektivna bolest respiratornih organa, koja je registrovana u novembru 2002. u Kini) i sada - Svinjska gripa. Svaki novi virus pokazuje koliko je ustvari čovjek povrediv uprkos svih istraživanja i visoke tehnike. Zabrinutost da iz jedne regionalne epidemije nastane svjetska pandemija je u svakom slučaju opravdana. Međutim, još uvijek u ovom trenutku nema razloga za paniku. Još uvijek se može nešto poduzeti, postoji prostor da se djeluje. Alarmni sistemi kod svjetskih zdravstvenih sistema su se u prošlosti poboljšali. Oni moraju sada da i profunkcioniraju. I to ne ovdje i tamo, nego svuda i uvijek“, piše list „Sächsische Zeitung“.
A/H1N1 ima potencijal smrtonosnog virusa
Kanzas 1918.
Novine „Neue Osnabrücker Zeitung“ navode:
„I pored svih pokušaja da se situacija umiri: Takozvana Svinjska gripa ima potencijal smrtnonosnog virusa, koji bi mogao čovječanstvo da košta milione života. Ne toliko kao od 1918. do 1920. godine kada je od posljedica Španske gripe umrlo blizu 40 miliona ljudi. No, rizik postoji. Virus Svinjske gripe se može genetskim mutacijama neprestano mijenjati. Ono što je još opasnije je spoznaja da se taj virus – koji je znatno agresivniji nego kod Ptičije gripe – može prenositi sa čovjeka na čovjeka. A šta to znači u vremenima globalizacije i kada sve više ljudi rado putuje po svijetu, to svako od nas može lako sebi predočiti“, piše list „Neue Osnabrücker Zeitung“.
Autor: Senad Tanović
Odg. urednik: Svetozar Savić
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Koliko će se Švedska još držati svog liberalnog kursa? Dok je u većini zemalja EU život praktično stao, Stokholm se oslanja na razum svojih građana i ne poseže za zabranama. Ali, broj zaraženih korona-virusom raste.
Mnogi od nas vjerovatno svaki dan prati vijesti o broju novoinficiranih i umrlih osoba od koronavirusa. Postoje velike razlike u stopi smrtonsti između različitih zemalja. Koji su glavni razlozi za to?
</doc>
<doc docid='dw_2637522' lang='bos' type='mono' source='https://www.dw.com/bs/bs/prvo-kinesko-preduzeće-notirano-na-frankfurtskoj-berzi/a-2637522' term='SARS'>
Iako je sjedište preduzeća Cong-De u Hamburgu, većina aktivnosti odvijaju se u Kini. Cong-De je prvo kinesko preduzeće koje je usvojilo primarne standarde i time notirano na Frankfurtskoj berzi.
Namjera je da se novac od ulaska na berzu iskoristi za dalje investicije u postrojenja u Pekingu.
Čen Cefeng, predsjedavajući i većinski vlasnik tog akcionarskog društva, kaže da nije slučajno da je preduzeće na berzu ušlo u Njemačkoj.
"Njemačka ima najrazvijeniju tehnologiju za zaštitu okoline na svijetu. Istovremeno je Kina najveće tržište za primjenu tih tehnologija. Ulaskom na berzu želimo izgraditi most između njemačkog znanja i kineskog tržišta. To je i najbolji put da se riješe kineski problemi sa zaštitom okoline".
On se još nada da će ulaskom na berzu preduzeće dobiti na ugledu i dodatni kapital za dalje investicije.
Za ovu jednu od vodećih firmi za uništavanje medicinskog otpada, 2003. je bila godina pravog buma. Izbijanje epidemije SARS-a je natjerala kinesku vladu da više investira u zbrinjavanje medicinskog otpada. Nakon toga, preduzeće je doživjelo rast od 85 odsto u 2005 godini. Trenutno Cong-De pokriva trećinu kineskog tržišta. Prošle godine preduzeće je povećalo dobit za dodatnih 40 odsto.
Rastom kineskih gradova raste i kineski otpad. Zbirnjavanje kućnog otpada izaziva kineskoj vladi velike probleme. Dok se u njemačkoj spali 25 odsto otpada, u Kini je to samo tri odsto. Više od 90 odsto otpada se baca na deponije. A pred olimpijske igre 2008 godine Kina se želi pokazati u najboljem svjetlu. U planu je da do 2010 godine svaki kineski grad raspolaže jednim postrojenjem za spaljivanje.
Kinesko preduzeće je razvilo posebne tehnike. Tehnički direktor Jiang Ric-Hog kaže:
"U početku smo planirali preuzeti njemačku ili japansku tehnologiju, koje su vodeće u svijetu. Ali otpad u Kini ima nižu vrijednost spaljivanja, najviše zbog toga što u Kini nema klasifikacije otpada. Tako da nismo mogli samo preuzeti tu tehniku. Mi smo razvili vlastitu tehnologiju koja štedi mnogo energije pri čemu je energija potrebna za paljenje, dok za sam proces spaljivanja nije potrebna dodatna energija. U svjetlu smanjenih troškova, ova tehnologija je za Kinu, koja je zemlja u razvoju, veoma povoljna".
Njemačka firma Bankhaus Sal. Oppenheim i Međunarodna kineska banka zajedno vode postupak ulaska Cong-De na berzu. Trenutno postoji 90 kineskih preduzeća na njemačkoj berzi zajedno sa nekim zastupnikom. Krajem marta je mašinsko preduzeće Gong-Ju kao prvo kinesko preduzeće upisano na Frankfurtsku berzu.
</doc>
<doc docid='dw_2501065' lang='bos' type='mono' source='https://www.dw.com/bs/bs/bolesti-ne-poznaju-granice/a-2501065' term='SARS'>
«Ljudi, danas putujemo više, dalje i brže nego što smo to radili ranije. Pri tome ne prenosimo samo kulturu nego i bolesti. Bolesti koje širom svijeta prouzrokuju bol i štete, ne poznaju granice. Kako možemo zaustaviti ono što ne vidimo?», kaže se pored ostalog u ovogodišnjem reklamnom spotu Svjetske zdravstvene organizacije. Danas ne postoji mjesto na svijetu u koje iz velike metropole ne možemo stići u roku od maksimalno 24 sata. Sars je prije negoliko godina to pokazao proširivši se do Kanade iako je bolest izbila u Aziji. Slično pokazuje i ptičja gripa.
Kristine McNab je glasnogovornica Svjetske zdravstvene organizacije sa sjedištem u Ženevi. Tu se skupljaju informacije iz 147 biroa ove organizacije iz cijelog svijeta koje se kasnije procjenjuju sa ekspertima. Ona kaže da je, kada se radi o epidemiji ili pandemiji, veoma važan rad na lokalnom nivou.
«Ako govorimo o pojavi epidemije, tada je potrebno ranije prepoznavanje. Moramo utvrditi dali jedan zdravstveni radnik u nekom zabačenom mjestu zna o toj bolesti sa kojom se do sada nije susretao. On mora znati kako da se zaštiti od te bolesti. Mora postojati sistem gdje se mogu davati informacije i postavljati pitanja.».
Sve bolesti ne nastaju od visura ili nekog drugog prirodnog uzročnika. Kada Svjetska zdravstvena organizacija govori o epidemiji ili pandemiji, tada navodi primjer na posljedice atomske nesreće ili hemijske katastrofe. Čovjek je u opasnosti od samog sebe.
Kako se bolest može proširiti na cijeli svije pokazuje primjer side od koje je danas širom svijeta inficirano 39,5 miliona ljudi. Ono što se se širi brže od virusa je panika. Panika do pogrešnih reakcija može dovesti ne samo kog običnih ljudi nego i kod vlada. «Stoga je veoma važno informacije o izbijanju epidemije staviti u centar pažnje na svim nivoima» , kaže glasnogovornica Svjetske zdravstvene organizacije.
«Može li neko izbjeći paniku? Vjerovatno ne. Zvanični predstavnici zdravstvenih ustanova, političari i mi u Svjetskoj zdravstvenoj organizaciji, imamo odgovornost da ljudima damo najbolje informacije koje imamo.To znači da javnosti što je prije moguće kažemo šta znamo i šta još ne znamo».
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_2501446' lang='bos' type='mono' source='https://www.dw.com/bs/bs/danas-samit-apec-a/a-2501446' term='SARS'>
U centru pažnje su šanse i rizici za svjetsku privredu. U prvim govorima šefova država i vlada 21 zemalje članice azijsko-pacifičkog privrednog saveza radilo se o premoštavanju razlika u razvoju unutar ovog saveza, o privrednim reformama kao izazovima za vlade i sigurnosnim rizicima koji ugrožavaju privredni razvoj. Indonezijski predsjednik Susilo Bambang Yodhoyono, govorio je o prirodnim katastrofama kao što su zemljotres i cunami, zdravstvenim rizicima: ptičja gripa i SARS i političkim sigurnosnim rizicima navodeći kao primjer nestabilnost i terorizam. Problemima koji u proteklih nekoliko godina nisu pogodili samo njegovu zemlju, nego kompletan prostor koji pokriva azijsko-pacifički privredni savez.
«Međudržavni sukobi, nasilje unutar države, netolerancija i ekstremizam su loši za privredu, miniraju produktivnost i stoje na putu sveukupnog razvojnog napretka. Kako bi smo to spriječili, unutar APEC-a moramo ojačati toleranciju i međureligijski dijalog. To će pored ostalog poboljšati privrednu razmjenu».
Sa velikim nestrpljenjem se očekuje govor tajlandskog premijera prelazne vlade Surajuda Chulanonte. Šef vlade kojeg je na ovu poziciju postavilo vođstvo tajlandske vojske, državama članicama azijsko-pacifičkog privrednog saveza je obećao da će se u Tajland uskoro vratiti demokratija i da će Tajland za njegove partnere unutar APEC-a i cijelom svijetu biti bolje mjesto u kojem i sa kojim će se obavljati poslovi.
Na samit APEC-a je još u četvrtak ujutro doputovao i američki predsjednik Džordž Buš. Buš je inače nakon Bila Klintona, drugi američki predsjednik koji je posjetio Narodnu Republiku Vijetnam. Buš u Vijetnam ovaj put nije došao sa očekivanim poklonom. Naime, u porljeće dogovoreni sporazum o dugotrajnoj normalizaciji američko vijetnamskih trgovinskih odnosa, tokom ove sedmice nije dobio zeleno svjetlo u Kongresu. Amrički opunomoćenik za trgovinu Susan Schwab je izjavila u Hanoju da će pomenuti sporazum biti usvojen još tokom ove godine. Sam Buš je prije dolaska u Hanoj, izjavio:
«Države članice azijsko-pacifičkog privrednog saveza su u Bogoru u Indoneziji 1994-te godine postigle istorijski sporazum: trgovina u regionu će do 2020 godine biti liberalizovana i SAD podržavaju ovaj cilj. Nekoliko zemalja članica ovog saveza se izjasnilo za jedinstveni slobodni trgovinski prostor unutar APECA-a i mislim da to treba uzeti za ozbiljno».
Međutim, najvažniji cilj samita u Haniju je da se ponovo sa mrtve tačke pokrenu u julu propali pregovori o liberalizaciji svjetske trgovine.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_2503041' lang='bos' type='mono' source='https://www.dw.com/bs/bs/istraživanja-instituta-robert-koch/a-2503041' term='SARS'>
Nakon jednog takvog poziva počinje rad takozvane "brze intervencijske grupe" Instituta Robert Koch:
"Tada se moramo sa državnim institucijama dogovoriti o tome šta ćemo činiti. Šta je primjereno, šta je praktično, šta obavezno moramo učiniti da spriječimo širenje bolesti u Njemačkoj..."
Na Institutu je oko 10 eksperata za zaštitu od zaraza pored dnevnog posla, uvijek spremno za ovakve slučajeve. Njihov osnovni zadatak je ustanoviti da li se bolest proširila i naravno o kojoj bolesti se radi:
"Na raspolaganju moramo imati sve metode, tehnike i aparate kako bismo okarakterisali uzročnika tj. ustanovili određen virus ili uvidjeli da se radi o sasvim novom virusu kao što je SARS."
Zaposlenih 800 radnika Instituta Robert-Koch- je u većini slučajeva uspijevalo spriječiti širenje infekcijskih bolesti u Njemačkoj. U ovoj zemlji postoji lista dobro istraženih infekcijskih bolesti koje se moraju prijaviti Institutu. Ovaj sistem je koristan primjer cijelom svijetu.
Institut Robert Koch svake godine od saveznog ministrarstva zdravstva dobija 40 miliona eura. Prema riječima Burgera, to je mali ali efikasan budžet:
"Pretpostavlja se da troškovi istraživanja SARS-a u svijetu iznose oko 25 do 30 milijardi dolara. Vakcinacija je umnogome jeftinije sredstvo za spriječavanje bolesti. Mnogo jeftinija nego liječenje bolesnika. Prijevremeno investirati je kao gašenje požara: lakše ga je ugasiti dok se još nije proširio."
U proteklih 30 godina se u prosjeku svake godine pojavio novi virus. Vrlo je vjerovatno da će tako biti i narednih godina.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_2503179' lang='bos' type='mono' source='https://www.dw.com/bs/bs/asem-podržao-želju-njemačke-za-stalno-mjesto-u-vijeću-sigurnosti/a-2503179' term='SARS'>
Raspravljano je o stanju u Iraku, o nuklearnom programu u Sjevernoj Koreji, te o statusu Tajvana. Pri tome je kineski premijer Jiabao mogao ubilježiti poen jer je domaćin susreta, Vijetnam, podržao Kinu u stavu da nema govora ni o kakvim zahtjevima Tajvana da mu medjunarodna zajednica prizna status nezavisne države. Vlade Vijetnama i Kine su osim toga dogovorile i da hladnih glava rasprave o problemu granice u vodama Južnokineskog mora.
Prisutni su potvrdili podršku multilateralizmu i jačanju uloge UN-a. Istovremeno je naglašeno da se UN mora reformisati. To je odgovaralo i njemačkim interesima potvrdio je kancelar Gerhard Schröder.
"Ova konferencija je podržala našu pozicija o potrebnoj reformi UN-a. Iskazana je i zadovoljavajuća podrška njemačkoj želji da u slučaju reforme Vijeća Sigurnosti dobije status stalne članice ovog tijela."
U Hanoju je iskazana velika podrška obavezi da se spriječi širenje oružja za masovno uništenje, da se podrži borba protiv siromaštva, te borba protiv AIDS-a i bolesti SARS. Biće poboljšanja koordinacija u borbi protiv organizovanog kriminala, pranja novca, trgovine drogom i protiv krijumčarenja ilegalnih useljenika.
Od posebnog značaja je odluka da se pojača kulturna saradnja kako bi se povećalo razumijevanje medju ljudima sa ova dva kontinenta. Pojačaće se razmjena studenata i profesora.
Na ovogodišnjoj ASEM konferenciji je primijetna bila volja da se u prvi plan istaknu zajednički interesi. Ipak, bilo je i konflikata. Prvenstveno po pitanju zaštite ljudskih prava. Dok su azijske države bile sklonije tome da se izvrši blagi pritisak na diktatorski režim u Burmi, dotle su članice EU tražile pooštravanje sankcija za tu zemlju.
Evropske i azijske države su bile jedinstvene u namjerama da se zajedničkoj evropskoj moneti, euru, da veći značaj u medjusobnoj trgovini, da se uklone prepreke privrednoj saradnji, te da se pruži podrška Vijetnamu i Laosu da postanu članice Svjetske trgovačke organizacije.
Razlike u mišljenjima su bile vidljive jedino u dijelu završne rezolucije koji je indirektno kritikovao bilateralne sporazume o slobodnoj trgovini. Ovakvi sporazumi, navodi se, štete jedinstvene sporazume o trgovini koji su sklopljeni unutar Svjetske trgovačke organizacije. Ove kritike ipak nisu promijenile ništa u zaključku da se ASEM konferencija etablirala kao most izmedju Evrope i Azije.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_2499001' lang='bos' type='mono' source='https://www.dw.com/bs/bs/600-kineza-medju-njima-i-saradnici-centra-za-suzbijanje-zaraznih-bolesti-stavljeni-u-karanten/a-2499001' term='SARS'>
Peking: Nakon ponovnog izbijanja epidemije SARS-a u Pekingu, u karanten je stavljeno više od 600 ljudi. Medju njima su i saradnici Centra za suzbijanje zaraznih bolesti. Svi slučajevi zaraze dolaze iz Nacionalnog instituta za epidemiologiju i virologiju u Pekingu, gdje su vršeni eksperimenti sa virusom atipične upale pluća SARS.
</doc>
<doc docid='dw_2499020' lang='bos' type='mono' source='https://www.dw.com/bs/bs/ponovo-sars-u-kini/a-2499020' term='SARS'>
Peking: U Kini se ponovo pojavila opaka plućna bolest Sars. Vlasti Pekinga su potvrdile da su zabilježena četiri nova sumnjiva slučaja. Prošlog ponedjeljka je umrla jedna žena u istočnokineskoj provinciji Anhui. Za nju se sumnja da je nastradala zbog zaraze virusom Sarsa. Kinekse vlasti su iz mjera predostrožnosti stavile pod liječničku pasku ukupno 470 osoba u provinciji Anhui.
</doc>
<doc docid='dw_2499028' lang='bos' type='mono' source='https://www.dw.com/bs/bs/kina-prijavila-nove-slučajeve-sars-a/a-2499028' term='SARS'>
PEKING: Kod pet osoba koje su bile u kontaktu sa zaraženima, nastupilo je povećanje tjelesne temperature, saopšteno je u Pekingu. Zaraza je ponovo izbila prošle sedmice u labaratoriju za istraživanje SARS-a u Pekingu. Svjetska zdravstvena organizacija je najavila da će u Kinu poslati svoje stručnjake koji će ispitati sigurnosne standarde u kineskom labaratoriju.
</doc>
<doc docid='dw_2499982' lang='bos' type='mono' source='https://www.dw.com/bs/bs/hanoi-svjetska-zdravstvena-organizacija/a-2499982' term='SARS'>

</doc>
<doc docid='dw_2500042' lang='bos' type='mono' source='https://www.dw.com/bs/bs/hong-kong-u-hong-kongu-je-po-drugi-put-u/a-2500042' term='SARS'>

</doc>
<doc docid='dw_2500086' lang='bos' type='mono' source='https://www.dw.com/bs/bs/sumnja-na-novi-slucaj-sars-a-u-kini/a-2500086' term='SARS'>

</doc>
<doc docid='dw_2500120' lang='bos' type='mono' source='https://www.dw.com/bs/bs/peking-kineska-vlada-prijavila-je-jos-jedan-slucaj-oboljenja-sars/a-2500120' term='SARS'>

</doc>
<doc docid='dw_2500128' lang='bos' type='mono' source='https://www.dw.com/bs/bs/novi-slucaj-sars-a-u-kini/a-2500128' term='SARS'>

</doc>
<doc docid='dw_2500171' lang='bos' type='mono' source='https://www.dw.com/bs/bs/peking-kineske-vlasti-potvrdile-su-novi/a-2500171' term='SARS'>

</doc>
<doc docid='dw_2513359' lang='bos' type='mono' source='https://www.dw.com/bs/bs/terorizam/a-2513359' term='SARS'>
"Najkasnije ovog utorka je strah od teroristickog napada zahvatila Njemacku. Upozorenje americke obavjestajne sluzbe, da bi islamisti autobombom mogli izvesti napad na bolnicu Bundeswehra u Hamburgu, predstavlja prijetnju, koja se ovdje u Njemackoj mnogima cinila dalekom i nerealnom. Uzbuna, prouzrokovana ovom prijetnjom izazvala je u Njemackoj vise razumijevanja za stroge mjere obezbjedjenja, koje su u SAD-u sastavni dio zivota. "
pise Stuttgarter Zeitung. Tageszeitung iz Münchena o 2003-oj godini pise:
Bila je to turbulentna godina, koju je obiljezio rat u Iraku, zemljotres u Iranu i atipicna upala pluca SARS. Ovdje u Njemackoj, narodni zastupnici briljirali su beskonacnim svadjama oko usvajanja reformi. Sve je rezultiralo mnostvom prekrajanja, koja se tek moraju provariti. Zahvat u dzep, mjere stednje i ukidanje raznoraznih povlastica gorak su zalogaj za gradjane. Jedna stvar polako ali sigurno svima postaje jasna. A to je da socijalne drzave, koja je nekada , zahvaljujuci dobrom privrednom rastu , crpila sredstva iz pune drzavne kase, vise nema."
pise Tageszeitung iz Muenchena. Dnevnik Frankfurter Allgemeine Zeitung zakljucuje:
"Mnogi upozoravaju na ono sto nas ceka u Novoj 2004-toj godini. Godini u kojoj se odrzava pet pokrajinskih i osam opcinskih izbora, bira novi njemacki Predsjednik i Evropski parlament. Politicki se tu nista nece promijeniti. I pored toga sto se u posljednjem trenutku odlucujuca njemacka politicka garnitura, poput srednjovjekovnih ratnika, koji trupcem razvaljuju vrata, sa reformskim plijenom, domogla spasonosne unutrasnjosti zamka. Pri tome je cijela dramatika bila svjesno inscenirana. " zakljucuje Frankfurtski nardegionalni dnevnik FAZ.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Koliko će se Švedska još držati svog liberalnog kursa? Dok je u većini zemalja EU život praktično stao, Stokholm se oslanja na razum svojih građana i ne poseže za zabranama. Ali, broj zaraženih korona-virusom raste.
Mnogi od nas vjerovatno svaki dan prati vijesti o broju novoinficiranih i umrlih osoba od koronavirusa. Postoje velike razlike u stopi smrtonsti između različitih zemalja. Koji su glavni razlozi za to?
</doc>
<doc docid='dw_2500262' lang='bos' type='mono' source='https://www.dw.com/bs/bs/peking-jedna-osoba-sa-simptomima-teskog/a-2500262' term='SARS'>

</doc>
<doc docid='dw_2503831' lang='bos' type='mono' source='https://www.dw.com/bs/bs/tui-otvorio-biro-u-pekingu/a-2503831' term='SARS'>
" Danas smo otvorili važnu dionicu puta u njemacko-kineskoj saradnji. TUI je najveci evropski tur operator. Sasvim sam siguran da ce TUI sa svojim kineskim partnerima uspješno raditi, što ce savezna vlada veoma rado podržavati".
Izjavio je njemacki kancelar prilikom otvaranja pekinškog biroa TUI-a. Njemacki TUI je prvi turisticki poduzetnik uopšte kojem je uspjelo da osnuje Join Venture, odnosno kompaniju sa mješovitim kapitalom u Kini. Partner je državni "China Travel Service" koji je jedan od tri vodeca tur operatora u zemlji. Otvaranjem biroa u Pekingu, TUI ce proširiti svoju paletu ponuda za njemacke turiste u Kini kojih je samo prošle godine bilo 40.000. Sada se period u kojem je bilo pristuno oboljenje SARS želi zaboraviti i nastojanja su da se u naredne tri godine u Kinu dovede 100.000 Nijemaca. Prvi covjek TUI-a Michael Frenzel se nada da ce i mnogi Kinezi, koji su inace spremni na putovanja, doci u Evropu.
"Od prošle jeseni, Njemacka je jedina zemlja EU koja ima posebne odnose sa Kinom u pogledu turistickih putovanja. Savezna vlada je pod vodstvom gospodina kancelara nakon dugotrajnih pregovora postigla ovaj uspjeh. Evropska Unija je sada takode na tom putu. Radujemo se da da je ovim cinom put za evropu slobodan za sve Kineze".
Naravno, ostaje koristan posao koji ce kineski partneri zadržati na sebi-što je dio sporazuma. Naravno, u TUI-ju se nadaju da ce uskoro sami sudjelovati u otvaranju tržišta. Martin Buse, šef novog turistickog ponudaca, procjenjuje da ce vec 2005-te i do 30 miliona Kineza krenuti u inostranstvo. Savezni kancelar je u svom pozdravnom govoru iznio hrabru procjenu.
"Racunamo da svaki Kinez barem jedanput posjeti Njemacku. Vi znate, kakvi smo mi Nijemci, takve logisticke probleme, vec cemo znati riješiti".
Ocigledno kao gest dobre volje, kineske vlasti su kratko prije Šrederovog dolaska, na slobodu pustile tri internet disidenta , medu kojima je i jedan 23-tro godišnji student koji je preko godine boravio u zatvoru a da protiv njega nije bila podignuta optužnica. Izmedu ostalog, danas ce biti potpisano pet kinesko-njemackih projekata, medu kojima i osnivanje njemacko-kineske banke za pomoc u izgradnji.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_42624001' lang='bos' type='mono' source='https://www.dw.com/bs/bs/deset-mišljenja-o-deset-godina-kosova/a-42624001' term='MERS'>
Johana Dajmel njemačko Društvo za jugoistočnu Evropu
„Ima mnogo problema – to pokazuje i ubistvo Olivera Ivanovića. Postoje sektori koji nisu pod kontrolom. Imamo političku elitu koja je nažalost još uvijek okrenuta u prošlost. Ogromni su izazovi, poput demarkacije granice sa Crnom Gorom zbog čega nema vizne liberalizacije. Mnogo je domaćih zadataka koji su mogli biti riješeni. Deset godina nezavisnosti je moglo biti proslavljeno u drugačijoj atmosferi."
Mihael Šmunk šef njemačkog diplomatskog predstavništva u Prištini 2000-2002.
„Iz ekstremno teške pozicije – ona nije mogla biti teža – je ova mala zemlja sa svim svojim balastima prilično dobro izašla. Ali to još nije kraj puta. Poručio bih svojim kosovskim prijateljima da moraju dalje naporno da rade kako bi prije svega u pitanjima vladavine prava i demokratije stvari stajale bolje. Moraju prije svega nešto da urade za svoj imidž u Evropi jer tamo jednog dana treba da glasaju za pristup Kosova EU."
Pročitajte i: Zapadni Balkan: U paketu ili u regati u EU?
Tobijas Flesenkemper šef Balkanskog projekta Međunarodnog centra za evropske studije u Nici
„Deset godina je kratak period, a nije bio jednostavan – to je bilo vrijeme svjetske finansijske krize. Ali kada poredim 2008. i 2018. vidi se razlika, recimo da se Kosovo dobro uklopilo u razne vidove evropske i regionalne saradnje. To nažalost nije dovoljno. Mnogo treba uraditi za ekonomiju i mlade ljude. Ti mladi ljudi su ono što čini Kosovo posebnim u Evropi."
Josip Juratović
Josip Juratović savezni poslanik njemačke SPD
„Najveća tragedija cijelog regiona pa i Kosova je egzodus ljudi koji su postepeno gubili vjeru da će Kosovo ikada, kao i cijeli region, ući u Evropsku uniju. Odgovornima bih poručio da se orijentišu na političke teme poput zapošljavanja i socijalne sigurnosti a to se može samo uz dobrosusjedske odnose. Zato je za sve države, a posebno za Kosovo, veoma važno da stave po strani male granične prepirke od kojih su načinili temu broj jedan, da se koncentrišu na teme koje zanimaju ljude." Pročitajte i: Kosovo – mračne perspektive?
Gudrun Štajnaker bivša ambasadorka Njemačke u Makedoniji i Crnoj Gori
„Moramo preduzeti drugačije napore kako bismo pomogli Kosovu da potpuno stane na noge, da se promijeni veoma nezadovoljavajuće stanje na Kosovu. Vjerujem u civilno društvo – ono to može, ono u svim državama Zapadnog Balkana treba da se mobiliše."
Manuel Zaracin savezni poslanik Zelenih
„Odlučujuće je da EU ne zapostavi Kosovo i BiH u politici proširenja na Zapadni Balkan. Istovremeno, da kosovska politika uradi ono što je obećala i ono što su obaveze u procesu evrointegracija – na polju korupcije, vladavine prava, ali i procesuiranja ratnih zločina."
Florian Bieber
Florijan Biber Centar za studije jugoistočne Evrope Univerziteta u Gracu
„Bilans je mješovit – s jedne strane se interno konsolidovala državnost, može se govoriti makar o poboljšanju odnosa sa Srbijom. Ali sa druge strane manjka ekonomske perspektive zbog čega mnogi napuštaju Kosovo. Tu je i odnos prema korupciji i vladavini prava, a vidimo da vladajuće partije ne žele da se suoče sa tim pitanjima, plaše se da će time potkopati temelje sopstvene moći."
Peter Bajer savezni poslanik CDU
„Kada pogledamo unazad, svašta je urađeno, ali ostaju veliki zadaci koje treba savladati na putu ka EU. Na prvom mjestu je dijalog sa Srbijom, ali i reforme u zemlji: vladavina prava, borba protiv korupcije i organizovanog kriminala. Tu su potrebni opipljivi rezultati, to će biti dobro za samu zemlju."
Pročitajte još i: Moja Evropa: Zapadnom Balkanu je mjesto u EU-u
Vim van Mers profesor evropske političke istorije na Univerzitetu u Nijmegenu
„Sada je važno djelovati na nivou društva, na različite društvene grupe. Poznato je u cijelom regionu da politika ima probleme. Jedan od načina da političari prave kompromise je da društvene grupe stvore taj prostor za kompromis."
Albert Rohan
Albert Rohan austrijski diplomata, specijalni izaslanik UN na Kosovu 2005.
„Pozitivno je što je ova država postala nezavisna. To je ranije bio neriješiv problem, Gordijev čvor Balkana koji je presječen. Biće naravno potrebno vrijeme dok to ne prihvate svi Srbi. Ali Kosovo je nepovratna realnost, konsolidovalo se, priznato je od velikog broja država. Na negativnoj strani su stari problemi – siromaštvo, nezaposlenost, nepotizam, korupcija, koji postoje i u drugim državama Balkana. To su veliki izazovi koji traže veliki angažman, između ostalih i Evropske unije."
Čitajte nas i preko DW-aplikacije za Android
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_17972039' lang='bos' type='mono' source='https://www.dw.com/bs/bs/strah-od-ebole-među-hadžijama/a-17972039' term='MERS'>
Ulice Meke su pune ljudi. Među njima je i Elias Ismail. Ovaj mladić je u Saudijsku Arabiju doputovao iz Malezije kako bi obavio hadž. Ipak, on ne može u potpunosti da se koncentriše isključivo na ovaj vjerski događaj, odnosno doživljaj. Preko usta on nosi masku. "Nosim je iz zdravstvenih razloga", kaže Ismail: "Naravno da smo čuli o širenju ebole u afričkim državama i stoga želim da se zaštitim. Bojim se virusa te bolesti."
Hodočašću u Meki i ove godine prisustvuje skoro tri miliona muslimana. Milioni ljudi se nalaze na malom prostoru, tu uvijek postoji opasnost od brzog širenja zaraze.
Zbog velikog broja vjernika na malom prostoru povećava se rizik od zaraze
Svjetska zdravstena organizacija WHO upozorava i na mogućnost širenja virusa MERS koji napada disajne organe i može da se završi i smrću oboljelog. Ovaj virus je tokom 2012. godine prvi put i zabilježen upravo u Saudijskoj Arabiji. Ipak, u centru pažnje javnosti ovoga puta je ipak ebola. Od ove bolesti je u zapadnim dijelovima Afrike umrlo više od 3000 ljudi.
Zaštita - uz Alahovu pomoć
Do sada u Saudijskoj Arabiji ipak nije zabilježen nijedan slučaj ebole, navodi Manal Mansour. Ona je ljekarka u bolnici Al Nur u Meki i zadužena je za sprječavanje infektivnih bolesti. Tamo je već uređen jedan odjel gdje važe posebne mjere izolacije pacijenata, u slučaju da mora da se zbrine neko ko se inficira ebolom. "Ministarstvo zdravlja pokušava, uz Alahovu pomoć, svim mogućim mjerama da spriječi izbijanje infekcije."
A sprovođenje mjera je odista neophodno kada je u toku hadžiluk. Manal Mansour napominje da postoji bliska saradnja između njene klinike i organizacije WHO.
U državama zapadne Afrike do sada je bilo više od 3000 mrtvih od ebole
Vlasti Saudijske Arabije su stoga odlučile da ove godine dolazak na hadž ne bude dozvoljen vjernicima koji dolaze iz država u kojima vlada epidemija ebole. Tako su odbijeni zahtjevi za izdavanje viza koje je podnijelo oko 7000 vjernika iz Liberije, Sijera Leonea i Gvineje. To je izazvalo veliko nezadovoljstvo jer su neki od njih štedjeli čitav život da bi doputovali u Meku i obavili hadž. Protesti nisu urodili plodom. Saudijska Arabija je čak odbila prijedlog vlade Sijera Leonea da se prije polaska ka Saudijskoj Arabiji svaki vjernik testira da li je zaražen ili ne.
Među onima koji su planirali put ka Meki je bio i Mamadou Diallo. San ovog 53-godišnjeg državljanina Gvineje ipak se nije ostvario: "Pokušavali smo da organizujemo čak i put preko država koje se graniče sa Saudijskom Arabijom", kaže on, "ali pošto imamo samo pasoše Gvineje to nam nije pošlo za rukom."
Vidimo se sljedeće godine
Nacionalno Vijeće muslimana Liberije ovakav razvoj situacije pozdravljaju kao "volju proroka Muhameda". Na taj način će se spriječiti širenje zaraze među muslimanima svijeta. U Liberiji živi manje od deset odsto muslimana. U Sijera Leoneu i Gvineji taj procenat je mnogo veći. "Nadamo se da će ova bolest u našim zemljama do naredne godine biti pobijeđena", kaže Diallo. On i ostali muslimani u toj državi se spremaju da hadž obave naredne godine: "Ipak, bilo bi loše za nas ako se sve ovo ponovi i tokom narednog hadža."
Više sreće imali su vjernici iz Nigerije, zapadnoafričke države čije vlasti epidemiju drže pod kontrolom. 76.000 vjernika iz ove zemlje je još tokom spetembra otputovalo za Meku. U specijalno uređenim prostorijama na aerodromu u Lagosu svaki od njih je prošao posebnu zdravstvenu kontrolu. Tek nakon toga su vjernici mogli da se ukrcaju u avione koji lete za Saudijsku Arabiju.
Širi li se dalje epidemija ebole? O strahu od epidemije ove zarazne bolesti govori reporter DW-a, Jan-Filip Šolc koji se upravo vratio iz glavnog grada Sijera Leonea - Fritauna. (02.10.2014)
Njemačka će pojačati pomoć zemljama pogođenima ebolom. Bit će poslano više medicinskog osoblja, a prvi zrakoplov s humanitarnom robom već je na putu. Pritom novac Europljanima u suzbijanju ebole nije glavni problem. (28.09.2014)
U Liberiji je 1.459 osoba izgubilo borbu protiv ebole. Broj preminulih se svakodevno povećava. Jedna manja grupa muškaraca ima težak zadatak – prevesti tijela preminulih na mjesto za njihovo spaljivanje. (22.09.2014)
Tri suradnika izgubila je Margret Gieraths-Nimene, voditeljica njemačke klinike u Liberiji zbog ebole. Sada je ponovno otvorila svoju malu bolnicu. "Ljudi nas trebaju", kaže ona. (19.09.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_52932847' lang='bos' type='mono' source='https://www.dw.com/bs/bs/korona-virus-maske-iz-pekinga-novac-iz-brisela/a-52932847' term='ebola'>
Do prije samo nekoliko nedjelja Kinezi su u Italiji vrijeđani i pljuvani. Kina je bila žrtveni jarac korone, Kinezi su optuživani da su izazvali nacionalnu katastrofu u toj zemlji.
Ali na Kinu se sada u Italiji gleda kao na spasioca u nevolji. „Kineski stručnjaci imaju mnogo iskustva koje je Italiji hitno potrebno", kaže za DW Marčelo de Angelis, portparol italijanskog Crvenog krsta. „Kina je do sada ostvarila značajan uspjeh u borbi protiv epidemije i zato želimo da sa kineskim stručnjacima sarađujemo na međunarodnom planu."
Zahvalnost Kini, kritike Evropi
Nakon što se širenje virusa u Kini usporilo, ta zemlja je u 82 države poslala pomoć: testove, respiratore, zaštitnu odjeću. Samo prošle nedjelje Kina je u Italiju poslala 300 ljekara i tone sanitetskog materijala.
A Evropa? U poređenju s pomoći koja stiže iz Kine, podrška italijanskim komšijama djeluje skromno. Za sada. „Na početku pandemije bili smo prilično razočarani neodlučnim i sporim odgovorom Evropske unije", kaže za DW Elizabeta Gualmini, članica Progresivnog saveza socijaldemokrata u Evropskom parlamentu.
U međuvremenu se situacija brzo promijenila. „Demontaža Pakta za stabilnost je svojevrsna revolucija, to će promijeniti istoriju procesa evropskih integracija", smatra Gualmini. I kaže: „Da bi se prevazišla najdramatičnija ekonomska krize poslije Drugog svjetskog rata, bolje je imati Evropu iza sebe, nego biti sam."
Trka za naklonost
Već danas je jedno jasno: političke dimenzije pomoći za regione u Italiji pogođene koronom daleko prevazilaze medicinsku pomoć. To je preraslo u strateški instrument spoljne politike i čini se da je započela svojevrsna trka za pridobijanje italijanske i međunarodne javnosti.
Naročito se ruski predsjednik Vladimir Putin predstavlja kao pozitivac. Tokom vikenda je TV-stanica ruskog Ministarstva odbrane „Zvezda" prikazala kako se kamioni i roba ukrcavaju u velike teretne avione u jednoj vojnoj bazi. Ti kamioni služe za dezinfekciju javnih površina i bili su ukrašeni italijanskim i ruskim zastavama u obliku srca i s porukom: „Iz Rusije s ljubavlju".
Svi su u Italiji registrovali pomoć koja je došla iz Rusije ali ne i tone medicinskog materijala i hitno potrebnih respiratora iz Njemačke
Kuba je takođe poslala ljekare u Italiju. Za vikend su 52 kubanska ljekara stigla u posebno pogođeni region Lombardije. Kuba je svojim ekspertizama već pomagala Kini, a svjetsko priznanje stekla je angažovanjem tokom krize koju je izazvala ebola 2014. godine u zapadnoj Africi.
Pomoćčak i iz Vijetnama
Čak je i Vijetnam, koji se i sam bori sa korona-krizom, pokazao solidarnost sa Evropom i prošle nedjelje poslao testove. Prema zvaničnom internet-portalu vlade u Hanoju, 50 setova (u svakom po 50 testova), dopremljeno je u Ukrajinu, a još 100 u Finsku. U Italiju će biti poslato 4.000 setova. Ovi testovi su inače bili namijenjeni za potrebe stanovništva u Vijetnamu.
U tom takmičenju u osvajanju simpatija, Evropa i Njemačka za sada gube. Prošle srijede i četvrtka, gotovo neopaženo, dva teretna aviona italijanskog ratnog vazduhoplovstva sletila su u Rim i Milano. U njima je bilo oko sedam tona medicinske opreme iz Njemačke, uključujući i respiratore koji su sjevernoj Italiji hitno potrebni.
„Iz Njemačke sa ljubavlju"?
Izvještaja o tome nije bilo. Ni na društvenim mrežama niko nije objavio fotografije uz natpis: „Iz Njemačke s ljubavlju". Samo je italijanski ministar odbrane Lorenco Guerini zahvalio „njemačkim prijateljima i saveznicima na njihovoj podršci u ovom trenutku velike potrebe".
U italijanskoj javnosti preovladava mišljenje da ih je Njemačka ostavila na cjedilu. Tek 12. marta ukinuta je zabrana izvoza medicinske opreme, koja se inače rutinski uvodi u vanrednim situacijama. To je dovelo do toga da zaštitne maske, koje je naručila Italija, budu oduzete.
„To je zaista loš primjer, koji  pokazuje da u krizi svaka država prvo misli sama na sebe", ocjenjuje za DW Sven Biskop, direktor belgijskog „Kraljevskog instituta za međunarodne odnose Egmont". Ipak, on je uvjeren je da će se to uskoro promijeniti: „Svim zemljama će biti potrebna podrška EU da bi se izborile sa ekonomskom krizom."
Njemačka u međuvremenu radi na prevazilaženju svoje loše reputacije. Nakon što je Saksonija primila 6 pacijenta iz Italije, Hessen je primio 14 teško oboljelih pacijenata iz Italije i Francuske: 10 iz pobratimske italijanske regije Emilia-Romagna i 4 iz francuske regije Grand Est. Pomoć su ponudile i Bavarska i Sjeverna Rajna-Vestfalija, u koju je Italijansko vazduhoplovstvo prebacilo deset pacijenata. „To je uistinu samo kap u moru", izjavio je pokrajinski premijer Armin Lašet. „Ali mi želimo da pošaljemo signal Italijanima da nisu ostavljeni sami."
Čitajte nas i preko DW-aplikacije za Android
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_18501127' lang='bos' type='mono' source='https://www.dw.com/bs/bs/g7-više-od-piva-i-limene-glazbe/a-18501127' term='ebola'>
Mjesto susreta izgleda kao s razglednice: snježne planine u daljini, zelene livade i plavi potoci. Usred tog područja između Garmisch-Partenkirchena i Mittenwalda je smješten dvorac i luksuzni hotel Elmau, pozornica dvodnevnog susreta predsjednika država ili vlada Njemačke, Francuske, Velike Britanije, Italije, Japana, Kanade i Sjedinjenih Američkih Država.
Običaj je da domaćin - u ovom slučaju domaćica - uvelike određuje teme razgovora
Angela Merkel je obrazložila izbor mjesta susreta riječima: "Želimo pokazati našim gostima prekrasan dio Njemačke kako bi ta atmosfera utjecala i na formu razgovora koja je važna za rezultate takvih susreta." Ali to je bio skup izbor mjesta ove manifestacije: ovaj mali izlet čelnika vodećih industrijskih nacija će koštati najmanje 360 milijuna eura, uključujući troškove za oko 19 tisuća policajaca i snaga sigurnosti koji će osiguravati ovaj dvorac.
Tematski ovaj samit je u znaku aktualnih kriza i humanitarnih katastrofa. Sukob u Ukrajini opet prijeti eskalacijom zbog čega se nastavlja ledeno doba prema Rusiji, tu je i rat protiv terorističke tvorevine IS, u svijetu još uvijek živi dvije milijarde ljudi koji gladuju - popis je veoma dug.
"Tko sumnja u smisao takvih susreta, mora samo pogledati na trenutna krizna žarišta kako bi shvatio nužnost, čak i obavezu da zajednički intenzivno tražimo rješenja", izjavila je Angela Merkel novinaru lista Frankfurter Allgemeine Zeitung.
Zastupnici zajedničkih vrijednosti
Doista, susreti G7 su jedini te vrste na kojima se još uvijek može govoriti otvoreno u povjerljivom okruženju. Mnogo toga se promijenilo i danas se i takvi susreti naveliko pripremaju od "šerpa" - kako se obično nazivaju stručni suradnici državnih čelnika koji unaprijed razmatraju detalje tema o kojima će se raspravljati. Ali u osnovi, ovi susreti i dalje slijede tradiciju "razgovora uz kamin" gdje čelnici vodećih industrijskih zemalja mogu razgovarati u privatnom okruženju i otvoreno razmjenjivati mišljenja. Mada to nije nekakvo vijeće koje nešto odlučuje, za Angelu Merkel je to mnogo više od puke krizne diplomacije, to je mjesto gdje zemlje G7 mogu uputiti jasnu poruku i otvoriti nove putove za neke probleme.
Nakon što je Rusija izbačena iz ove skupine (koja se prije isključenja prvo zvala G7+1 pa onda i G8), čelnici sedam zemalja se opet smatraju predstavnicima zajedničkih vrijednosti koje je dopala uloga uzora i za druge zemlje. Radi se o tome da se poboljšaju životni uvjeti u čitavom svijetu te da što više ljudi osjeti blagostanje. Zato na programu stoje različite teme: od promjene klime, zagađenje mora, otpornosti prema antibioticima pa do borbe protiv epidemija kao što je ebola.
Troškovi susreta su upravo enormni i čak i kancelarka zna kako samo konkretni rezultati samita mogu opravdati troškove
Od klime pa do zaštite na radu
Njemačka kancelarka želi da se zemlje G7 obavežu da će se do 2030. iskorijeniti glad i apsolutno siromaštvo u svijetu. Samo ako se uspije osigurati hranu za sve veći broj stanovnika naše planete onda i mjere za razvoj imaju šanse. U ponedjeljak, drugog dana susreta, će u Elmau stići i predsjednici Nigerije, Tunisa i predsjednik vlade Iraka. U tim razgovorima će prije svega biti riječ o borbi protiv terorizma, ali će se tražiti odgovor na pitanje kako najrazvijenije zemlje mogu pomoći u inkluziji, dakle da se svi dijelovi stanovništva uključe u političku budućnost.
Angela Merkel se založila da se raspravlja i o obrazovanju i profesionalnoj perspektivi djevojaka i žena, baš kao i o zaštiti na radnom mjestu. Konkretno se tu radi o standardima za okoliš i socijalnu skrb koji bi trebali vrijediti u čitavom svijetu i što se osobito odnosi na trgovačke lance koji svoju odjeću, živežne namirnice i druge proizvode dobivaju iz tvornica u zemljama gdje ti standardi praktično ne postoje. To je utoliko i reakcija na požare i teške nesreće u tvornicama u Bangladešu, ali je i primjer zajedničkih vrijednosti koje bi trebale zastupati zemlje G7.
Zato će se na sastanku raspravljati o inicijativi Vision Zero Fund, fondu iz kojeg bi se financirala zaštita od požara i sigurnost zgrada, inspektori rada i osiguranja za slučaj nesreća na radu. Koliki iznos će biti u tom fondu i odakle će doći taj novac, o tome ipak još neće biti odlučeno na ovom sastanku.
Protivnici samita G7 i u tome vide dokaz da se na tim susretima naveliko "mlati prazna slama". Jer, bez odluke o konkretnim mjerama za poduzeća koja djeluju širom svijeta - što se odnosi i na odštetu žrtvama nesreća na radu i kaznenu odgovornost, Vision Zero Fund će ostati bezubi tigar, smatra frakcija Ljevice u njemačkom parlamentu.
Prosvjednici su isprva smetali lokalnom stanovništvu jer 'kvare sliku' turističke idile. Ipak, sud je odlučio kako je politički angažman važniji
Prosvjednici smetaju "bavarskoj idili"
Protivnika ovih susreta ne nedostaje. "Predstavnici najbogatijih i najmoćnijih zemalja svijeta si uzimaju pravo odlučivati o čitavom svijetu, bez da za to imaju ikakvu legitimnost. Politika zemalja G7 znači neoliberalnu ekonomsku politiku, rat i militarizaciju, izrabljivanje, siromaštvo i glad, uništavanje okoliša i ograničavanje prema izbjeglicama", piše u manifestu prosvjedne udruge "Zaustavite G7 u Elmau 2015".
Na jednoj livadi u Garmisch-Partenkirchenu je ova udruga prosvjednika uredila šatore za oko tisuću protivnika ovog samita. Tamošnja općina isprva nije htjela dati dozvolu za podizanje ovog prosvjedničkog kampa, ali jedan sud u Münchenu je poništio zabranu: protivnici moraju smjeti prosvjedovati. Lokalnim vlastima to nipošto nije drago jer svakako žele ovu manifestaciju koju će pratiti na tisuće novinara iz čitavog svijeta iskoristiti i za reklamu svog turizma.
Slično misle i u selu Krün. To je mjestašce s jedva 1.900 duša, ali je smješteno u samom podnožju dvorca Elmau. U tom bavarskom alpskom mjestašcu će se u nedjelju ujutro, prije početka samog samita, sastati njemačka kancelarka Angela Merkel i američki predsjednik Barack Obama. Nakon toga je predviđen i kraći susret gostiju s mještanima. "Želimo im prirediti veliki doček, a uz narodnu nošnju i limenu glazbu im želimo predočiti i običaje ovog dijela Bavarske", raduje se gradonačelnik Krüna Thomas Scharzenberger. "To bi trebao biti nezaboravan trenutak za njih."
"Šerpe" još uvijek prevode i pregovaraju
Merkel i Obama uz kriglu piva s Alpama u pozadini - to bi trebala biti fotografija susreta za koju Bavarci žele da bude objavljena na čitavom svijetu. Ali i sama kancelaraka zna da takve lijepe fotografije nisu dovoljne. Uspjeh će se postići samo ako čelnici postignu nekakav dogovor. O njemu "šerpe", stručni suradnici, već tjednima pregovaraju i ta, trenutno nekih 15 stranica debela zaključna izjava za javnost, još uvijek nije gotova.
Jer još uvijek ima spornih točaka oko kojih se ovih sedam zemalja ne slažu u potpunosti. Na primjer, treba li ostati obveza sprečavanja zatopljenja planete za najviše dva stupnja. Jer to onda znače i konkretne obveze smanjiti emisiju ugljičnog dioksida, makar bi predstojećoj konferenciji o klimi u Parizu uvelike pomoglo kad bi se zemlje G7 same obvezale na takav cilj.
Sudionici samita G20 se nikad nisu sastajali u ležernom okruženju s konjakom u ruci, ali su njihove odluke sve važnije
I Claudia Schmucker iz njemačkog Društva za vanjsku politiku (DGAP) smatra da se visoki troškovi ovakvih susreta jedino mogu opravdati konkretnim dogovorima i rezultatima. Jer nakon globalne krize sve su važniji susreti skupine G20 u kojima su i nove industrijske velesile poput Kine, Indije ili Brazila. Ti susreti nisu počeli kao spontani susret gdje je 1975. tadašnji francuski predsjednik d'Estaigne pozvao Helmuta Schmidta, Geralda Forda i ostale čelnike šestorke - Kanada se priključila slijedeće godine - u dvorac Rambouillet da bez odijela i kravate, ali uz odličan konjak rasprave o važnim problemima. Schmucker misli da su sastanci G7 "još uvijek dovoljno važni". Ali samo rezultati na temelju zajedničkih vrijednosti će ih zaštititi da ne potonu u beznačajnost.
LINK: http://www.dw.de/dw/article/0,,18497775,00.html
Svatko ima svoja tematska težišta, no razmjena mišljenja o globalnim temama je vrlo važna, kaže njemačka kancelarka Angela Merkel u razgovoru za DW. Ona upozorava da se nijedan problem ne može riješiti za 24 sata. (07.06.2015)
Situacija u Ukrajini bi mogla ponovo eskalirati. Sporazum postignut u Minsku je pod znakom pitanja. To tako ne može funkcionisati, mišljenja je Bernd Johann. (06.06.2015)
U zabačenoj dolini Elmau sve se ubrzano priprema za dolazak visokih gostiju: sudionika sastanka na vrhu skupine G7. Stanovnici regije se nadaju da će samit pomoći unapređenju turizma. No mnogi su skeptični. (05.06.2015)
Čak i ako bi Rusija promijenila odnos prema Ukrajini - G8 je prošlost, smatra Thorsten Benner. Utoliko više bi bilo važnije iskoristiti G7 za koordinaciju liberalnih demokratija. (04.06.2015)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18499473' lang='bos' type='mono' source='https://www.dw.com/bs/bs/angela-merkel-g7-je-važan-za-razmjenu-mišljenja/a-18499473' term='ebola'>
Deutsche Welle: Gospođo kancelarko, idućih dana cijeli svijet gleda na Njemačku, od samita G7 se puno očekuje. Kada se čita agenda, ona podsjeća na "spasiti svijet u 24 sata". Što bi bio konkretni rezultat koji može ostvariti samo ovaj skup G7?
Angela Merkel: Za mene je u prvom redu važno to što sedam šefova država i vlada razgovaraju o važnim temama. Ta razmjena mišljenja je jednostavno vrlo, vrlo važna, kako bi se onda čitavu godinu znalo kako se razmišlja o temeljnim pitanjima, gdje postoje razlike, a gdje zajednička stajališta. No konkretno se može također reći: po meni bi bilo dobro kada bismo nešto konkretnije odgovore dobili upravo na pitanje "Kako ćemo ubuduće reagirati na epidemije i pandemije?". Prije svega put kojim želimo ići kako bismo ubuduće mogli bolje djelovati. Kada je izbila ebola, međunarodna zajednica je djelovala prekasno i nejedinstveno i nije dobro reagirala. To se ne bi trebalo ponoviti. Mislim da će nam upravo nazočnost afričkih čelnika, poput liberijske predsjednice, još jednom pokazati koliko je zdravlje važno kao tema. Ono će igrati važnu ulogu i kod drugih tema: rezistentnost protiv antibiotika, o čemu ćemo svi mi također napraviti nacionalne planove i surađivati sa Svjetskom zdravstvenom organizacijom. Tu se nadam da ćemo postići napretke, mada se nijedan problem ne može riješiti za 24 sata.
Je li sastanak u krugu G7 još uvijek u skladu s vremenom? Jer, tu trebaju biti gospodarski najjače nacije, no to više nije baš točno ako se pogleda Italiju, Francusku i Kanadu.
To su demokratske države koje dijele iste vrijednosti. I to su države koje su unatoč svemu gospodarski još uvijek vrlo važne. Ali mi kao nadopunu trebamo i format G20. Tu su zemlje s potpuno različitim društvenim porecima, ali tu su stvarno okupljene velike ekonomske sile. No G7 je slobodnija, intenzivnija razmjena mišljenja koja je određena državnim porecima koji su demokratski.
Od samita skupine G7 koji u nedjelju počinje u dvorcu Elmau puno se očekuje
Ako se toliko važnosti pridaje zajedničkim vrijednostima, onda je u stvari bespredmetna cijela rasprava o tome treba li Rusija sudjelovati ili ne. Dakle, neovisno od krize u Ukrajini: pripada li Rusija prema Vašoj procjeni toj zajednici vrijednosti?
Rusija se sigurno proteklih godina nije još više približila predodžbama koje su zajedničke nama u skupini G7. Kada je Rusija primljena u skupinu, mislilo se da možda ipak ima više toga zajedničkog - upravo s obzirom na obrambene napore, kada se pogleda partnerstvo NATO-a i Rusije. No Rusija u drugim rundama razgovora ostaje važan partner. Imamo format Normandija (razgovori predstavnika Njemačke, Francuske, Ukrajine i Rusije, op.ur.) za rješenje krize u Ukrajini, imamo P5 plus 1 - razgovore o iranskom nuklearnom programu. I kod traženja rješenja za sirijski građanski rat hoćemo i moramo uključiti Rusiju, mi trebamo Rusiju. Želim podsjetiti samo na jedno: uklanjanje kemijskog oružja iz Sirije uspjelo je samo uz pomoć Rusije. Dakle, mi ćemo također razgovarati o tome u što ćemo uključiti i Rusiju.
G7 je počeo kao samit svjetskog gospodarstva. I sada se radi o gospodarskim temama, slobodnoj trgovini, gospodarskom rastu, prije svega o tome kako se trajno može ostvarivati rast. A sada je tu i kriza u Grčkoj. Je li Grčka sada zasjenila sve druge velike gospodarske probleme?
Ne, ne vjerujem. Naravno da ćemo u vezi s gospodarskom situacijom razgovarati i o situaciji u eurozoni. I da ćemo sigurno razgovarati o tome koje smo probleme riješili. Mi ćemo moći ukazati na to da je Irska, koja je isto imala program štednje, danas zemlja s najvećim rastom, da gospodarstva u Portugalu i Španjolskoj rastu. A onda ćemo razgovarati i o Grčkoj. No to sada stvarno nije središnja tema, nego ćemo jednostavno izvijestiti o tome gdje smo sada te istaknuti našu nadu da će se razgovori moći uspješno okončati.
Pogledajte video 05:45    
DW_PLAYER.shareLocalization = "Podijeli";
DW_PLAYER.localization = {
rewind: "Vrati 10 sekundi",
settings: "Podešavanje ",
hd: "Kvalitet",
fullscreen: "Pun ekran",
cc: "Ukloni tekst",
nextUp: "Naredni video",
playlist: "Play lista
",
pause: "Pauza",
play: "Play",
player: "Video player",
prev: "Prethodni",
next: "Naredni",
close: "Zatvori",
replay: "Ponovi",
volume: "Jačina zvuka"
};
      Podijeli DW exclusive: Angela Merkel ahead of G7 summit  Pošalji  Facebook   Twitter   google+   Whatsapp   Tumblr   linkedin   stumble   Digg   reddit   Newsvine   Permalink https://p.dw.com/p/1FcUa    Intervju sa ngelom Merkel u punoj dužini (na engleskom, 5' 45'')
Pošalji  Facebook   Twitter   google+   Whatsapp   Tumblr   linkedin   stumble   Digg   reddit   Newsvine
Permalink https://p.dw.com/p/1FcUa
Zadnji samit G7 ovdje u Njemačkoj održan je prije osam godina - tada je još bio G8. U međuvremenu se dogodila kriza eura. Taj zadnji samit je bio održan prije arapskog proljeća, prije rata u Siriji, prije krize u Ukrajini. Ako se gleda na ovaj sastanak na vrhu: kako se promijenila Vaša uloga, uloga Njemačke u tom svijetu koji se dramatično mijenja?
Mora se reći da se između tih samita dogodila velika međunarodna financijska i gospodarska kriza koja je, naravno, puno toga promijenila. Globalna gospodarska situacija je danas obilježena politikom vrlo niskih kamata. Time je djelomično sigurno potaknut i gospodarski rast, ali mi ćemo se također naći pred zadaćom kako da opet izađemo iz toga. U međuvremenu imamo puno bolju regulaciju banaka. I ako pitate za ulogu Njemačke, onda se mogu prisjetiti da smo još u Heiligendammu imali teme kao što su primjerice klimatske promjene na kojima i danas još uvijek radimo. Postoji određeni kontinuitet tema kojima se bavimo na sastanku G7 i kojima smo se bavili tada na samitu G8. Njemačkoj je pitanje zaštite klime uvijek bilo važno, i još uvijek je važno s pogledom na Parišku konferenciju u prosincu. A tu su i nove teme. Tada tema zdravlja nije igrala takvu ulogu. I zato se radujem da opet možemo biti domaćini, ali mi smo također dio zajednice i svatko ima svoja tematska težišta.
Gospođo kancelarko, hvala Vam na razgovoru.
Pošalji  Facebook   Twitter   google+   Whatsapp   Tumblr   linkedin   stumble   Digg   reddit   Newsvine
Permalink https://p.dw.com/p/1FcUa
U zabačenoj dolini Elmau sve se ubrzano priprema za dolazak visokih gostiju: sudionika sastanka na vrhu skupine G7. Stanovnici regije se nadaju da će samit pomoći unapređenju turizma. No mnogi su skeptični. (05.06.2015)
Čak i ako bi Rusija promijenila odnos prema Ukrajini - G8 je prošlost, smatra Thorsten Benner. Utoliko više bi bilo važnije iskoristiti G7 za koordinaciju liberalnih demokratija. (04.06.2015)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18151481' lang='bos' type='mono' source='https://www.dw.com/bs/bs/godina-ebole/a-18151481' term='ebola'>
Počelo je 2. decembra 2013. godine. Dvogodišnji Emile iz sela Meliandou u Gvineji dobio je bolove u stomaku, groznicu i povraćao je. Četiri dana kasnije je umro. U vrlo kratkom roku potom umiru i njegova majka, sestra, baka i jedna medicinska sestra. Naučnici tvrde da je Emile "nulti pacijent" - pacijent od kojeg je krenula epidemija. Na osnovu njegove priče oni su rekonstruisali početak najteže do danas zabilježene epidemije ebole u Zapadnoj Africi.
Krajem marta 2014. mediji već izvještavaju o 60 smrtnih slučajeva. Oko stotinu ljudi je zaraženo virusom. Ministarstvo zdravlja Gvineje prijavljuje epidemiju ebole Svjetskoj zdravstvenoj organizaciji (WHO). U toku narednih sedmica i mjeseci virus se širi na susjedne zemlje Sijera Leone, Liberiju i Nigeriju. U tom trenutku niko i ne sluti da će epidemija odnijeti skoro 6.000 života, a da će se razboljeti oko 18.000 ljudi.
"Nevjerovatan angažman medicinara"
Oko šest mjeseci nakon izbijanja ove bolesti, ljekari upozoravaju da je epidemija izmakla kontroli. Radi se o najgoroj epidemiji otkako je prije 40 godina otkriven virus ebole. Organizacija Ljekari bez granica regostrovala je više od 60 mjesta na kojima se virus širi. Ministri zdravlja zapadnoafričkih država pokušavaju da se bore protiv širenja bolesti velikom informativnom kampanjom.
Zapadnoafričke države su pokrenule informativnu kampanju o sprječavaju širenja ebole
Istovremeno organizacija WHO šalje upit Klinici za tropske bolesti u Hamburgu da li bi mogla da primi na liječenje Šeika Umara Kana, jednog od najvažinijih eksperata za borbu protiv ebole u Sijera Leoneu, koji se inficirao tokom rada. Do toga nije došlo i ugledni ljekar postaje prvi medicinar koji postaje žrtva ove bolesti. Nešto kasnije se saznaje da se virusom inficiralo oko 240 medicinara i osoblja koje se stara za njegu bolesnika. 120 ih je umrlo. Uzroci za njihovu infekciju su preopterećenost radom i nedostatak sredstava za održavanje higijene, poput specijalnih ogrtača i rukavica. "Ebola je praktično dovela do kraha zdravstvenog sistema u pogođenim zemljama", zaključuje Florian Westphal iz organizacije Ljekari bez granica.
"Mora se odati poštovanje zapanjujućem angažmanu koji su pokazali medicinari i vlasti pojedinih zemalja", kaže Westphal i dodaje: "Tražimo da se humanitarne organizacije angažuju i u običnim bolnicama u tom regionu kako ne bi došlo do potpunog kolapsa zdravstva."
Nema više opasnosti?
7. avgusta 2014. zabilježen je i prvi slučaj ebole u Evropi. Sveštenika Miguela Pajaresa vlada Španije je prebacila u Madrid, ali tamo ubrzo podliježe infekciji. Nakon njega su neki inficirani humanitarni radnici prebačeni u države Zapadne Evrope ali njihovo medicinsko zbrinjavanje nije uvijek bilo uspješno. Bez obzira nekoliko smrtnih slučajeva, činilo se da su stacionari u izolaciji, koji postoje na klinikama na Zapadu, dobro opremljeni i da je virus tamo pod kontrolom. A onda je došlo razočarenje. Tu je prvi put došlo i do infekcije dvije medicinske sestre koje uopšte nisu bile u Africi. Obje su preživjele.
Miguel Pajares je uz velike mjere sigurnosti iz Afrike prebačen u Španiju
Naučnici još uvijek ne mogu da otkriju zašto neki pacijenti prežive, a neki umru. Ljekar iz SAD Kent Brantly i medicinska sestra Nancy Writebol dali su saglasnost da nakon infekcije budu tretirani novim, eksperimentalnim lijekom ZMapp. ZMapp je prethodno testiran samo na životinjama. Još uvijek ne postoji lijek koji je odobren za upotrebu. WHO je kratko nakon spomenuta dva slučaja izdao spornu preporuku da se u borbi protiv ebole koriste i lijekovi koji još nisu dobili sve dozvole.
Pomoć na licu mjesta
WHO je 8. avgusta 2014. zbog ebole proglasio vanredno epidemiološko stanje na međunarodnom nivou. Organizacija izvještava o 1.000 mrtvih. Širom svijeta se pojačavaju mjere zdravstvene zaštite, na licu mjesta se prave prihvatni centri, organizuju zračni mostovi i prebacuje medicinska oprema i medicinski radnici. "Pomoć je stigla prekasno. Nedostajalo je kvalifikovanog osoblja koje je prvo moralo biti obučeno za taj posao", opisuje Florian Wastphal akcije međunarodne zajednice. "Sada se mora raditi na tome da svaka zemlja bude u stanju fleksibilno da reaguje na svaki novi slučaj zaraze, kako bi se u korijenu ugušila epidemija", navodi on.
Mnogi su još uvijek ovisni o pomoći medicinara, ali i međunarodne zajednice
Svjetska banka je u tu svrhu izdvojila 150 miliona eura. UN je u Njujorku uspostavio Krizni centar za ebolu i za to odvojio oko 460 miliona eura. Osim toga, UN traži da zemlje donatori oproste dugove državama koje su najteže pogođene epidemijom. EU i SAD su povećale pomoć koju odvajaju za te države. Ipak, socijalna i privredna situacija u zemljama regiona se pogoršava. Mjere uvođenja karantina, ograničenje putovanja ljudici i transporta roba dovodi do nereda, panične kupovine, rasta cijena i nestašice namirnica.
"Prvi zadatak u 2015. je da se uspostavi kontrola nad epidemijom", smatra Westphal. U Liberiji ima razloga za umjereni optimizam, ali stanje je i tamo i dalje napeto. Iz Sijera Leonea stalno stižu informacije o novim infekcijama. Stoga je potrebno da međunarodna zajednica pruži pomoć i tokom 2015. i 2016. godine. "Nadamo se da epidemija ebole neće biti zaboravljena samo zato što se rjeđe spominje u medijima", kaže Westphal.
Unatoč svim poduzetim mjerama pomoći, ljudi u zapadnoj Africi i dalje umiru od posljedica ebole. U Sierra Leoneu vlada sada poduzima jednu neobičnu mjeru. (13.12.2014)
Epidemija ebole u Sijera Leoneu je drama s junacima u karanteni, djecom koja ne smiju u školu i građanima kojima je polako dosta svega. Zaraza ne donosi samo smrt, nego uništava i društveni život. (08.12.2014)
EU je imenovala koordinatora za ebolu tek kada je epidemija u Zapadnoj Africi postala glavna vijest svih medija. Koordinator Hristos Stilianides bio je u Africi i po povratku tražio od Evrope više angažovanja. (22.11.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se jednom liječniku koji se vratio iz zapadne Afrike. Vlasti se pribojavaju panike. (24.10.2014)
Da li su njemačke humanitarne organizacije potcijenile razmjere epidemije ebole? Pažnju im je svakako pobudio prvi smrtni slučaj u Njemačkoj. (19.10.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18163307' lang='bos' type='mono' source='https://www.dw.com/bs/bs/2014-godina-beznađa/a-18163307' term='ebola'>
Svijet je tokom 2014. zapao u nered. Ebola je izbila u Africi, rat u Ukrajini. Bilježi se uspon ubilačke "Islamske države". U Pakistanu masakr nad nedužnim đacima. Rat u Gazi. Izborni uspjesi radikalne desnice na izborima u državama EU. Neobjavljeni rat bandi u Meksiku. Gdje god da se pogleda, na svim kontinentima je politička i društvena situacija postala teža i nepreglednija.
I u Evropi bjesni jedan rat. U Ukrajini, zemlji na granici između Rusije i Srednje Evrope. Države Zapada i Rusija našle su se u mučnom diplomatskom ratu, u novom vanjskopolitičkom ledenom dobu, u novom Hladnom ratu.
Kako se postaviti prema Vladimiru Putinu?
Ruski predsjednik Vladimir Putin je pred veliki izazov stavio i Zapad i vladu u Kijevu time što je izvršio aneksiju Krima, a na istoku Ukrajine se umiješao u konflikt. Nakon sankcija se i sama Rusija našla u privrednim problemima. Neoimperijalista Putin je na kraju godine i sam postao svjedok drastičnog pada vrijednosti rublje. A Zapad, prije svih Evropa, pogotovo Njemačka, pitaju se: Moramo li Putinu izaći u susret? Gdje je izlaz iz ove pat-pozicije? Kako ponovo uspostaviti mir u Evropi? Pomalo zaboravljena je pri tome sudbina samih Ukrajinaca i jedno jednostavno pitanje: Šta bi Putin mogao da učini?
Alexander Kudascheff
Predsjednik SAD Barack Obama pokazao se u odnosu prema Rusiji odlučniji nego većina Evropljana. On ulaže karte u politiku oštrine. Međutim, Obama je zatočenik američke unutrašnje politike. On u SAD više nema većinu u Kongresu uz čiju pomoć bi mogao da nametne neku odluku. Dvije godine uoči isteka svog mandata on je "paralisan". Zbog političke slabosti i nedostatak opcija za djelovanje, Obama predstavlja super-silu u povlačenju. Silu koja sve manje želi da se upliće u bilo šta. Državu koja se sve više diskredituje u inostranstvu zbog očito sistematskog zlostavljanja uhapšenih islamista u Gvantanamu i na drugim mjestima.
SAD nemaju uticaja na Bliski istok
Opadanje uticaja SAD, ali i nestanak želje da se odlučno kreira politika posebno je vidljivo na Bliskom istoku. U ratu u Gazi SAD nisu igrale nikakvu ulogu. Obama nije mogao da utiče ni na Izrael ni na Palestince. A po završetku rata je političko stanje bezizlazno kao i ranije. Ipak, SAD se bore protiv"Islamske države" - iz vazduha. Zapad, uključujući i Njemačku, obučava kurdske borce, Pešmerge, i pušta njih da se na tlu bore protiv ubilački nastrojenih islamista. Trenutno se čini da ovakav način djelovanja ima uspjeha.
Međutim, "Islamska država" je razorila kulturnu, religioznu i političku raznovrsnost na Bliskom istoku. Svuda su u bijegu Jezidi, kršćani ali i muslimani. Sirija i Irak više nisu mjesta društvenog reda i mira. Duhovni izazov, djelo fundamentalističkog pokreta koji zagovara povratak navodno "istinskom" islamu, ostavlja traga kako na Bliskom i Srednjem istoku, tako i u Africi. Kako je to djelovanje prožeto odlučnom brutalnošću i terorizmom, brojne države tonu u građanske ratove. Milioni ljudi moraju da bježe iz svojih domova. Prava noćna mora.
2014. je bila godina brojnih prelomnih trenutaka i brojnih potresa. Političkih potresa. Godina nepregledne situacije i godina nereda. Godina u kojoj je diplomatija nija uspjela da zaustavi proboj nacionalističkog i religioznog ludila. Godina beznađa.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
</doc>
<doc docid='dw_18150029' lang='bos' type='mono' source='https://www.dw.com/bs/bs/uloga-njemačke-politike-u-godini-kriza/a-18150029' term='ebola'>
17. prosinca 2013. je nova "crno-crvena" koalicija, sastavljena od demokršćana i socijaldemokrata, započela svoj posao kao nova vlada Njemačke. Već nekoliko tjedana kasnije je ta vlada krenula novim smjerovima u vanjskoj politici. Ministar vanjskih poslova Frank-Walter Steinmeier (SPD), koji je na toj funkciji bio i od 2005. do 2009. godine, uputio je zahtjev njemačkoj politici za više angažmana na polju međunarodne politike. Njemačke je "prevelika da bi mogla samo komentirati svjetsku politiku", kazao je on. Vojne misije su, doduše, samo "ultima ratio" (posljednje sredstvo, lat.), ali one se ne smiju protjerati iz političkog razmatranja, istaknuto je Steinmeier.
Ministrica obrane Ursula von der Leyen
Po tom pitanju je jasnija bila njemačka ministrica obrane Ursula von der Leyen. Ona se založila za više angažmana Bundeswehra u misijama u inozemstvu i francuskim partnerima u Maliju i Srednjoafričkoj Republici ponudila pomoć. Kasnije je glasno razmišljala o scenarijima vojnih misija na strani Francuske u istočnoj Ukrajini i o misijama u Iraku u kojima bi se obučavali tamošnji vojnici. Njemački predsjednik Joachim Gauck se na koncu na Konferenciji o sigurnosni u Münchenu krajem siječnja također izjasnio za više vanjskopolitičkog angažmana. Savezna republika Njemačka se mora uključiti "ranije, odlučnije i konkretnije", kazao je Gauck i time izazvao dosta kritike, ali dobio i dosta pohvala. Jedni su mu predbacili da svojom izjavom unaprjeđuje militarizaciju njemačke vanjske politike, dok su drugi pozdravili njegovo upozorenje da Njemačka mora djelovati u skladu sa svojom sve većom svjetsko-političkom odgovornošću.
Savezna vlada je doista 2014. godine bila središnji igrač na mnogim međunarodnim terenima. Njemačka kancelarka i ministar vanjskih poslova su bili traženi partneri za razgovore u mnogim glavnim gradovima na svijetu. Stav Berlina je u krizama 2014. godine igrao važnu ulogu kod značajnih odluka u međunarodnoj politici.
Europski izbori s posljedicama
Na primjer u debati o novom predsjedniku Europske komisije. Pobjednik izbora za Europski parlament u svibnju je bila Europska pučka stranka sa svojim glavnim kandidatom Jean-Claudeom Junckerom. Za većinu promatrača je time bilo jasno da upravo Juncker ima pravo na najvažniju funkciju u Bruxellesu. Ali njemačka kancelarka Angela Merkel se pomoću svoje moći koju uživa u Europskoj uniji, usprotivila tom automatizmu. Ona je ustrajavala na pravu šefova vlada i država da predlože osobu za tu funkciju.
Unatoč protivljenju Angele Merkel je Juncker na koncu ipak imenovan predsjednikom Europske komisije
Tek pod masivnim pritiskom koalicijskih partnera i medija je Merkel popustila i stala iza Junckera koji je zatim 15. srpnja u prvom krugu znatnom većinom glasova u Europskom parlamentu izabran za novog predsjednika Europske komisije. No kriza Europske unije time nije uklonjena. Velika Britanija, koja je zajedno s Mađarskom glasovala protiv Junckera, je u međuvremenu dobrim dijelom izolirana i razmatra izlazak iz Unije. Sam Juncker je na meti kritika zbog njegove prijašnje politike kao luksemburški premijer i ministar financija. A ni politika EU-a po pitanju krize u Ukrajini nije dovela do popuštanja napetosti.
Prijeti li novi rat u Europi?
Za njemačku politiku je kriza u i oko Ukrajine bila središnja tema godine na izmaku. I Merkel i Steinmeier su se trudili da smire situaciju - ali bezuspješno. Odnosi prema Moskvi su se pogoršali unatoč brojnim telefonskim razgovorima između Angele Merkel i Vladimira Putina te diplomatskim iskoracima Steinmeiera. U studenom su ruske vlasti jednoj njemačkoj top diplomatkinji naložili da napusti ruski glavni grad nakon što je prethodno jedan ruski diplomat u Berlinu pozvan da napusti Njemačku zbog špijunskog djelovanja.
Pored telefonata Angele Merkel i Vladimira Putina, i Steinmeier je izravno u Kijevu nastojao napraviti diplomatske iskorake u razgovorima s Porošenkom
U samoj Njemačkoj se vodila izuzetno kontroverzna debata o njemačkoj politici prema Rusiji. Njemačkoj vladi i medijima se predbacivala jednostranost, odnosno stajanje na stranu Ukrajine i negativne stavove prema Rusiji. No, postojala je i obrnuta optužba - da njemačka vlada prema Rusiji vodi politiku popuštanja. Ministar vanjskih poslova se branio od tih optužbi. "Ne želimo Hladni rat, ne želimo ni vrući rat, već želimo očuvati europski mir", kazao je Steinmeier u Bundestagu. On je najavio da će se i dalje zalagati za razgovor s Moskvom. Potrebno je smirivanje situacije u konfliktu u Ukrajini kako bi se konačno riješila blokada u Vijeću sigurnosti UN-a, poručio je Steinmeier.
Eskalacija na Bliskom istoku
Zbog tog neslaganja u Vijeću sigurnosti UN-a, koje traje već godinama, je i konflikt na Bliskom Istoku 2014. godine praktično bio izvan kontrole. Teroristička organizacija "Islamska država" je ubijajući i pljačkajući napredovala u Siriji i Iraku te širila strah i trepet na osvojenim područjima. U srpnju su IS-ovi borci napali religijsku manjinu jezida u sjevernom Iraku, ubili stotine muškaraca, a žene i djevojčice odveli u ropstvo. Oko 200.000 ljudi je je navodno pobjeglo od terora pripadnika IS-a. U Njemačkoj je napredovanje IS-a izazvalo brigu i suosjećanje sa žrtvama. Očajni kurdski pozivi upomoć u opkoljenom gradu Kobane, na granici s Turskom, su doveli do toga da njemačka vlada posegne za neobičnim sredstvom: odlučila je isporučiti oružje pešmerga borcima koji se na sjeveru Iraka bore protiv terorista IS-a. "IS je prijetnja za Njemačku", kazala je kancelarka Merkel u svome govoru o političkom stavu njemačke vlade početkom rujna. Nestabilni Irak bi mogao ugroziti i sigurnost Njemačke, kazala je ona, što je naišlo na odobrenje kod većine parlamentarnih zastupnika. Protiv isporuke oružja Kurdima su se jedino izjasnili političari ljevičarske stranke Die Linke i dio Zelenih.
Velika humanitarna katastrofa - tisuće jezida su primorani bježati od terora pripadnika "Islamske države"
Premalo, prekasno: Njemačka reagira na ebolu
Dosta kritike se njemačka vlada morala naslušati po pitanju odnosa prema jednoj drugoj velikoj krizi 2014. godine: ebola. Berlin je prekasno reagirao na tu smrtonosnu epidemiju, glasila je optužba koja se mogla čuti u medijima i od strane humanitarnih organizacija. Već prije godinu dana se ta zarazna bolest pojavila u zapadnoafričkoj Gvineji te se veoma brzo proširila u susjednim zemljama Sierra Leoneu i Liberiji. U Njemačkoj na to, međutim, isprva nije bilo nikakvih reakcija. Čak su i pozivi upomoć organizacije "Liječnici bez granica" u Berlinu naišli na gluhe uši. U rujnu je liberijska predsjednica Ellen Johnson-Sirleaf uputila poziv upomoć njemačkoj kancelarki i zamolila za podršku. "Bez veće izravne pomoći Vaše vlade ćemo izgubiti ovu borbu protiv ebole", napisala je liberijska predsjednica.
Walter Lindner
Trajalo je još nekoliko tjedana da bi Steinmeier za opunomoćenika njemačke vlade za ebolu imenovao Waltera Lindnera, njemačkog veleposlanika u Venezueli i bivšeg opunomoćenika za Afriku. Lindner je odmah po imenovanju otputovao u kriznu regiju kako bi se informirao što je potrebno. Ujedno je, međutim, priznao da je Njemačka prekasno reagirala na dramatičnu situaciju.
Zaključak
2014. godina je bila godina svjetsko-političkih kriza i u kojoj je težak test prolazilo novo usmjerenje kojem teži njemačka vanjska politika. Njemačka diplomacije je, doduše, svugdje bila tražena i gotovo svugdje je i bila nazočna, ali stvarne uspjehe nije mogla zabilježiti.
I njemačka spremnost da se više vojno angažira je 2014. godine stavljena pod znak pitanja s obzirom na manjkavosti kod opreme i strukture Bundeswehra koje su izašle na vidjelo. S druge strane, Njemačka u svijetu uživa visok ugled, kancelarka i šef diplomacije su cijenjeni partneri za razgovore, a i sama Savezna republika kao gospodarski i politički jaka država ima odgovornost od koje politika ne može i ne želi pobjeći. Kako bi se bacio kritični pogled na njemačku vanjsku politiku i po potrebi ju i uputilo u novom smjeru, Frank-Walter Steinmeier je pokrenuo jedinstven projekt - "Review 2014". Na Internetu i javnim tribinama s političarima, znanstvenicima i zainteresiranim građanima je raspravljano o pitanju: "Što je pogrešno kod njemačke vanjske politike?". Zabilježene su mnoge kontroverzne izjave i ideje, koje bi ubuduće mogle zaživjeti u novom shvaćanju njemačke vanjske politike.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
</doc>
<doc docid='dw_18149960' lang='bos' type='mono' source='https://www.dw.com/bs/bs/predsjednik-gauck-kulturom-i-demokracijom-protiv-mržnje-i-nasilja/a-18149960' term='ebola'>
Predsjednik Savezne Republike Njemačke, Joachim Gauck u svom tradicionalnom obraćanju javnosti uoči Božića povlači dvojaku bilancu 2014. godine: "Stojimo na kraju godine koja nam je donijela mnogo razloga za radost: u Njemačkoj ima radnih mjesta više nego ikad prije, ona je omiljenija u inozemstvu nego što je ikad bila, a postali smo i svjetski prvaci u nogometu. Istovremeno se osvrćemo na godinu punu nemira, na ratove, građanske ratove, teror i ubojstva, čak i takva gdje se ubojice pozivaju na vjeru."
Gotovo svaki dan slušamo o ubijenim ljudima i vidimo bijedu nebrojenih izbjeglica: "Kad onda čujemo božićnu poruku 'Mir na zemlji', onda nam ona ove godine tek djeluje prijeko potrebna. Jer osjećamo: nikakav mir nije sam po sebi razumljiv."
Širiti mir, ublažavati patnju, graditi budućnost
Nasuprot tome, mir kakav na primjer vlada u Njemačkoj, je nešto dragocjeno, smatra Gauck. A to sa sobom nosi i posljedice: "Gdje god možemo pomoći da se održi ili vrati mir, da se ublaži patnja ili da se stvori bolja budućnost, trebamo učiniti sve što možemo. Naša kultura, naša demokracija stoji nasuprot nemira, mržnje i smrtonosnog nasilja."
U svom božićnom obraćanju javnosti, njemački predsjednik podsjeća kako je u jednom društvu nužno svakodnevna pažnja jednih prema drugima i svakodnevno međusobno iskazivanje poštovanja kako bi se stvorio harmoničan suživot. "To načelo poznaju i sve vjere, to nas povezuje i obavezuje sve nas."
Suosjećanje umjesto bedema
Svake godine Goslar napusti više ljudi nego što se u ovaj grad doseli. Gradonačelnik stoga rješenje vidi u primanju većeg broja izbjeglica. Smještaja ima napretek, no samo krov nad glavom nije dovoljan. (21.12.2014)
Na demonstracijama njemačkog pokreta Pegida protiv navodne islamizacije zapadnih zemalja svake nedjelje je sve više pristalica. Politikolog Verner Pacelt smatra da optužbe za neonacizam nisu opravdane. (22.12.2014)
Vidljiv znak za tu ljudskost u Njemačkoj predsjednik vidi i u tome "da u međuvremenu vlada tolika spremnost, prihvatiti izbjeglice." Tom prilikom je osobito istakao angažman brojnih osoba koji se brinu za te ljude.
Tom prilikom se osvrnuo i na populističke prosvjede koji navodno "brane" zapadne vrijednosti i na još više građana ove zemlje koji su ustali protiv takvih izraza ksenofobije: "To da na nevolju reagiramo sa suosjećanjem i da golema većina nas ne želi slijediti one koji žele podići bedeme oko Njemačke, to je za mene pravo ohrabrujuće iskustvo ove godine."
Ozbiljno shvaćati opasnost, ali biti hrabar
Podsjeća i kako je ohrabrenje, pored mira svim ljudima, druga božićna poruka. Gauck, koji je godinama bio i evangelički pastor, podsjeća na riječi Biblije: "Bog, koji je došao na svijet u obliku malenog djeteta, želi od nas preuzeti naše strahove. 'Ne bojte se!'. To želim ove godine svima poručiti koji su uznemireni razvojem u svijetu.
Doduše, trebamo ozbiljno shvatiti naše bojazni, ali ne smijemo dopustiti i da nas obuzme strah. Jer strah nam otežava prepoznati put koji vodi rješenju. Umjesto toga treba božićnu poruku "shvatiti i kao poziv, vjerovati našim vrijednostima, našoj snazi i uzgred, i našoj demokraciji. A već smo iskusili: tko se suoči sa izazovima, taj i pronalazi rješenje." Na to podsjeća i mirni prevrat u istočnoj Njemačkoj prije 25 godina i pokazuje da se odnosi mogu promijeniti i poboljšati.
Toplina bez koje bi svijet bio hladno mjesto
Njemački predsjednik Gauck nema iluzija - uvijek ima strahova i bojazni. "Ali i to znamo: to i živjeti, ono što mi zovemo humano, je doista naša najveća mogućnost kao ljudskog bića. To doživljavamo uvijek iznova." Ovom prigodom podsjeća i na sve one koje, profesionalno ili dragovoljno, pomažu i angažiraju se i za Božić za svoje sugrađane: u susjedstvu, u bolnicama ili domovima. "Mislim i na one koji djeluju u područjima zahvaćenim ebolom u Africi. Na čitav niz djelatnika u razvojnim projektima, vojnike, liječnike, na sve one koji žele ovaj svijet i našu zemlju učiniti boljim mjestom za život."
Gauck završava svoje božićno obraćanje pozivom: "Svi mi možemo pridonijeti da se održi struja topline, bez koje bi ovaj svijet ostao hladan i nemiran. Tako da se odazovemo kad naši sugrađani zatrebaju pomoć. Tako da ponudimo sklonište ugroženima i progonjenima. Tu nas može ohrabriti božićna poruka."
Svake godine Goslar napusti više ljudi nego što se u ovaj grad doseli. Gradonačelnik stoga rješenje vidi u primanju većeg broja izbjeglica. Smještaja ima napretek, no samo krov nad glavom nije dovoljan. (21.12.2014)
Na demonstracijama njemačkog pokreta Pegida protiv navodne islamizacije zapadnih zemalja svake nedjelje je sve više pristalica. Politikolog Verner Pacelt smatra da optužbe za neonacizam nisu opravdane. (22.12.2014)
Svake godine Goslar napusti više ljudi nego što se u ovaj grad doseli. Gradonačelnik stoga rješenje vidi u primanju većeg broja izbjeglica. Smještaja ima napretek, no samo krov nad glavom nije dovoljan. (21.12.2014)
Na demonstracijama njemačkog pokreta Pegida protiv navodne islamizacije zapadnih zemalja svake nedjelje je sve više pristalica. Politikolog Verner Pacelt smatra da optužbe za neonacizam nisu opravdane. (22.12.2014)
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_18127209' lang='bos' type='mono' source='https://www.dw.com/bs/bs/strah-od-crne-brojke-oboljelih-od-ebole/a-18127209' term='ebola'>
Već skoro deset mjeseci traje epidemija ebole u zapadnoj Africi. Ta bolest je za to vrijeme uzela veliki danak. Prema navodima Svjetske zdravstvene organizacije (WHO), broj mrtvih u tri zemlje koje su najviše pogođene epidemijom, Gvineji, Liberiji i Sierra Leoneu, je porastao na više od 6.500, odnosno na oko 400 smrtnih slučajeva više nego proteklog tjedna. WHO je te tri zemlje zabilježio ukupno 18.188 infekcija.
U jednoj bolnici na istoku Sierra Leonea su zaposlenici WHO-a nedavno pronašli 87 leševa ljudi umrlih od ebole, a koji su skladišteni bez pridržavanja odgovarajućih sigurnosnih mjera. Taj slučaj je pojačao strahove da bi broj oboljelih od ebole u pogođenim zemljama mogao biti puno veći nego što to govore službene statistike. Prema navodima WHO-a je u tom okrugu, u kojem su pronađeni leševi, od ožujka prijavljeno tek 119 slučajeva oboljelih.
Vlasti Sierra Leonea zabranile javne božićne proslave
Prema navodima online izdanja lista "Daily Telegraph", Sierra Leone je u proteklih tri tjedna zabilježio više od 1.300 novih slučajeva zaraze ebolom. Kako bi se smanjila opasnost od novih zaraza tamošnja vlada je zabranila javne božićne i novogodišnje proslave. Vojnici bi se za vrijeme praznika trebali pobrinuti o tome da ljudi ne slave na ulicama. Oko jedne četvrtine stanovništva te zemlje su kršćani. Javne proslave za vrijeme blagdana su inače široko raširene.
Sierra Leone je zabranila javne proslave zbog opasnosti od ebole, ali i okolne zemlje poput Obale Bjelokosti upozoravaju javno
Pomoć sa Zapada
Iz Nizozemske je u petak doplovio daljnji brod s humanitarnim sredstvima namijenjenim za pogođena područja zapadne Afrike. Na brodu se nalazi 1.500 tona namirnica za UN-ov Svjetski program za hranu, medicinske potrepštine i zaštitna odjeća, kao i više od 50 vozila.
"Došli smo do odlučujuće etape u borbi protiv te epidemije", kazao je Christos Sylianides, europski koordinator za ebolu i EU povjerenik za humanitarna pitanja i krizne situacije. "Ali je potrebno učiniti daljnje napore: potrebno nam je više medicinskih pomagača, bolji pristup, intenzivniji trud radi poboljšanja protumjera na licu mjesta i radi jačanja zdravstvenih sustava u pogođenim zemljama." Zdravstvena opskrba u područjima pogođenim ebolom, koja je i prije izbijanja epidemije bila katastrofalna, sada je u brojnim područjima gotovo nepostojeća, navodi zamjenica generalnog direktora WHO-a, Marie-Paule Kieny. Osim toga, dodaje ona, mnogi ljudi koji su iz drugih razloga ovisni o medicinskom tretmanu umiru, jer izbjegavaju ustanove poput bolnica ili liječničkih ordinacija zbog straha da bi se mogli zaraziti ebolom.
Pomoć stiže sa Zapada, ali ebola i dalje ubija ljude
Pored potrebe za hitnim medicinskim tretmanima je u brojnim regijama dodatni problem nedostatak hrane, kao i pristup čistoj vodi i sanitarnim prostorijama. Europska unija je u međuvremenu mobilizirala više od jedne milijarde eura za borbu protiv te epidemije.
Njemačka je na raspolaganje stavila više od 161 milijun eura. U Liberiji, osim toga, pomažu i dobrovoljci Bundeswehra, kao i njemačkog Crvenog križa. Pomažu, na primjer, u bolnicama pri testiranjima na ebolu ili obučavaju domicilne pomagače. "To je već spasilo ljudske živote", kaže opunomoćenik njemačke vlade za ebolu, Walter Lindner, koji u liberijskom glavnom gradu Monroviji koordinira njemačku humanitarnu misiju. U tom gradu bi se narednih dana trebao otvoriti jedan njemački centar za liječenje koji je prvotno trebao biti otvoren već krajem studenog.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18114689' lang='bos' type='mono' source='https://www.dw.com/bs/bs/taoci-ebole-u-sijera-leoneu/a-18114689' term='ebola'>
31-godišnji muškarac umro je u noći. U kuću su po tijelo došli Emmanuel Sallu i njegove kolege iz pogrebnog tima. Sallu je student, za otpremanje umrlih od ebole prijavio se dobrovoljno: "Netko to mora raditi. Ako ne, onda će na kraju cijela naša zemlja umrijeti od ebole."
Dobrovoljni pogrebni pomoćnici su od presudne važnosti za suzbijanje epidemije u Sijera Leoneu. Da se virus ne bi dalje širio, nužno je što prije sahraniti umrle. Emmanuel Sallu je jučer na groblje otpremio 15 leševa. Posao je naporan - ne samo fizički nego i emocionalno. "Neki mrtvaci krvare iz nosa i ušiju. To je teško podnijeti. Prije svega, kada se radi o djeci ili osobama u mojoj dobi."
Pogrebni pomoćnici susreću se sa strahom i neprijateljstvom
Kada se pojave Sallu i njegovi kolege u svojim zaštitnim odijelima i s mrtvačkim kolima, mnogi ih dočekuju sa strahom, pa čak i neprijateljski. Jednom ga je netko pogodio kamenom u glavu. U međuvremenu ga je čak i njegova vlastita obitelj počela izbjegavati. "Nitko se ne usuđuje doći u moju blizinu. Kažu da radim s ebolom. Sada stanujem kod prijatelja", priča Sallu.
Život u karanteni
Taj osjećaj izoliranosti dobro poznaje i Ibrahim, koji živi u Freetownu, glavnom gradu Sijera Leonea. On, njegova obitelj i susjedi ne smiju napustiti svoje kuće. Oni se nalaze u karanteni. "Moj brat je umro od ebole. Ja sam ga odvezao u bolnicu i tada mi je rečeno da sam se sigurno i ja zarazio", objašnjava Ibrahim. Sada mora čekati 21 dan da istekne vrijeme inkubacije. On nema razumijevanja za te mjere opreza i kaže: "Najgore je to što ne smijem raditi."
Vlada pak ustraje u tome da čitave dijelove grada drži u karanteni te ističe da se samo tako može spriječiti širenje zaraze. Koordinator nacionalnog Centra za suzbijanje ebole Steven Gaojia priznaje da ta mjera predstavlja veliki logistički izazov. Recimo, što se tiče opskrbe hranom. Uz potporu Svjetskog programa za hranu (WFP) vlada dijeli vreće s rižom obiteljima koje ne smiju napustiti svoje kuće. "Većina ljudi ovdje živi od danas do sutra", kaže Francis Boima, glasnogovornik WFP-a. "U stvari bi svaki dan trebali ići u potragu za poslom."
Tržnice u Freetownu obiluju proizvodima, no cijene su visoke pa je i kupaca malo
Unatoč tim mjerama, broj oboljelih od ebole i dalje raste. Mnoge regije su teško dostupne. Zbog svega toga nije moguće opskrbiti hranom baš sva domaćinstva kojima bi to bilo potrebno.
Zatvorene škole
No tržnice u Freetownu su prepune hrane. Na njima vlada gužva. Ipak, to je samo privid. Zbog izvanrednog stanja koje je proglasila vlada poslovi loše idu, tvrde prodavači i žale se: "Tu je malo ljudi. Osim toga, moramo zatvoriti već u 18 sati." Veliki dio robe doprema se iz sela u okolici Freetowna. No budući da su pojedine regije pod karantenom, proizvodi su znatno poskupjeli.
Epidemija se odražava na svakodnevicu, kaže Janet Koma. Ona je došla na tržnicu u nabavku. "Ljudi nemaju novaca i ne mogu si priuštiti skupe proizvode. Postalo je opasno ići u bolnicu. Djeca više ne idu u školu", navodi Janet Koma.
"Ljudima je dosta ebole"
Kako bi se spriječilo širenje zaraze, u Sijera Leoneu su zatvorene i škole. Zato oko tri milijuna djece ne može pohađati nastavu. Edna je studentica i zabrinuta je za svoju mlađu braću: "U školi je prevelik rizik od zaraze. Mi ih čak ne puštamo ni da izađu iz našeg dvorišta." Zato dječaci po cijeli dan sjede pred televizorom. "Dosađuju se. Žele u školu i stalno pitaju kada će ta ebola napokon proći", priča Edna.
Dug put do normalnosti
Ljudima je dosta tih ograničenja, kaže Rachael Bangura. Ona je voditeljica jedne televizijske emisije u kojoj se govori o eboli. Kako kaže, svi su se već navikli na redovito pranje ruku, no ljudima teško pada to što se ne smiju prisno ponašati kada se susretnu: "To je strano našoj kulturi."
Pored svojih smrtonosnih posljedica, ebola u Sijera Leoneu prijeti i dugoročnim ograničavanjem društvenog života. Čak i kada će se napokon uspjeti potisnuti zarazu, još će preostati zadaća povratka povjerenja i normalnosti u međusobnom ophođenju.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_18078787' lang='bos' type='mono' source='https://www.dw.com/bs/bs/pomoć-danas-jer-sutra-je-kasno/a-18078787' term='ebola'>
Briselske diplomate posljednjih dana vježbaju samokritiku – odgovor Evropske unije na epidemiju ebole u tri države Zapadne Afrike bio je stidljiv i došao je prekasno. Nadovezuje se i ekonomska dimenzija problema, na koju je ukazao šef Svjetske banke Džim Jong Kim. „Da smo se energično borili protiv ebole prošlog decembra, danas ne bismo morali da dajemo milijarde dolara na suzbijanje epidemije“, rekao je Kim za Handelsblat. Svjetska banka procjenjuje da ebola – osim hiljada ljudskih života – u pogođenim zemljama stvara ekonomsku štetu od preko 30 milijardi dolara. Razlog je kolaps zdravstvenog sistema, turizma, prekograničnog saobraćaja i poljoprivrede. Te posljedice pogađaju i države u okruženju Gvineje, Sijera Leonea i Liberije.
Koordinator na putu
Izolacija oboljelih je veoma važna kako bi se spriječilo širenje ebole
Evropska unija je tek u oktobru zadužila Hristosa Stilijanidesa za koordinaciju tokom epidemije. Poslije štedljivog početka, Brisel je obezbijedio više od milijardu eura kojima se finansira transport humanitarne pomoći, evakuacija međunarodnih pomagača i obuka medicinskog osoblja. Taj novac takođe treba da pomogne afričkim komšijskim zemljama da spriječe širenje epidemije na njihove teritorije. Poslije putovanja u zonu zaraze, Stilijanides je rekao da je zadivljen radom medicinskog osoblja koje neumorno pomaže u teškim uslovima. „To su heroji u borbi protiv ebole. Pozivam članice EU i naše međunarodne partnere da hitno pošalju medicinsko osoblje i stručnjake za zarazne bolesti. To mora da se desi danas, a ne sutra – to je odlučujuće“, rekao je Stilijanides, kiparski političar koji je u novoj Evropskoj komisiji ujedno i komesar za humanitarnu pomoć.
Švedska je najavila da će na zapad Afrike poslati još 42 ljekara i medicinske sestre. Njemačka ministarka odbrane Ursula fon der Lajen prenosi da će još 25 dobrovoljaca iz vojne sanitetske službe krenuti u medicinski centar u Monroviji, koji vode Bundesver i njemački Crveni krst. Na raspolaganju će biti i njemački avioni za evakuaciju pomoćnog osoblja. Pomoć vojnih medicinara najavljuje i Velika Britanija. Ali to sve nije dovoljno. „Treba nam više mobilnih laboratorija, više ljudi koji će razjasniti sa kime su oboljeli bili u kontaktu, ljudi koji će sarađivati sa lokalnim zajednicama. Molim za više stručnjaka i medicinskih timova“, rekao je Stilianides. „Kod mojih kolega iz Komisije ću se založiti i za konferenciju na visokom nivou sa predstavnicima pogođenih afričkih zemalja.“
Nehigijena kao prepreka
Pozdrav evropskih i afičkih partnera: desno Vitenis Adriukaitis, komesar za zdravstvo EU
Stilijanidesov kolega Vitenis Adriukaitis, komesar za zdravstvo, prenosi da je situacija na licu mjesta i dalje kritična. Litvanac govori o očajnim higijenskim uslovima kao velikoj prepreci za borbu protiv bolesti. Kaže da čitava higijenska kultura mora da se promijeni, da je neophodna sanitarna oprema, hiljade mobilnih toaleta i sistema za snabdjevanje čistom vodom. Evropljani bi trebalo da posebno podrže žene koje su u ovim afričkim državama tradicionalno zadužene za njegu bolesnih i pripremu mrtvih za pogreb, te su posebno izložene opasnosti. Adriukaitis podsjeća na društvenu stigmu koju donosi ebola – djeca čiji su roditelji umrli najčešće ostaju na ulici, oni koji su preživjeli bolest bivaju izopšteni iz zajednice.
EU podržava i drugi način borbe protiv smrtonosne zaraze. U pitanju su međunarodni projekti koji pokušavaju da pronađu djelotvornu vakcinu. Prvi rezultati testova očekuju se u decembru. Stručnjaci vjeruju da konačnu pobjedu nad ebolom može da donese samo masovno cjepljenje.
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_18019968' lang='bos' type='mono' source='https://www.dw.com/bs/bs/kubanski-ljekari-u-dvostrukoj-misiji/a-18019968' term='ebola'>
Kuba pokazuje kapitalističkom svijetu kako funkcioniše pomoć kriznim područjima. Samo od kraja oktobra je ova komunistička zemlja u zapadnu Afriku poslala više od 250 ljekara i njegovatelja. Prema podacima Svjetske zdravstvene organizacije (WHO), treba uslijediti slanje još 50 njih. Prema tome, Kuba je za ovaj zadatak pripremila ukupno više od 450 osoba. Od izbijanja epidemije u martu je oko 4.500 ljudi umrlo od infekcije ebolom, koja je najraširenija u afričkim zemljama poput Liberije, Siera Leonea i Gvineje.
Na međunarodnom nivou je spremnost Kastrovog režima za pomoć doživjela veliku popularnost. Generalna sekretarka WHO-a i specijalni izaslanik UN-a za ebolu David Nabarro lično su se zahvalili predsjedniku Raúlu Castru i kubanskom ministru zdravstva Robertu Moralesu za podršku. Čak se i SAD, kao iskonski i klasni neprijatelj Kube, putem Johna Keeryja, pohvalio angažman Kube.
Kuba predstavlja najveću stranu delegaciju
Uistinu je Kuba sa svojim kontingentom pomoćnika zasjenila sve ostale nacije. I to se nije dogodilo prvi put. Kubanski ljekari i medicinari su još 2005. godine, poslije jakog zemljotresa koji je zahvatio pakistanski dio Kašmira, priskočili u pomoć i bili su čak brojniji od pakistanskih ljekara i medicinara. A i 2010. su bili prvi koji su pomogli Haitiju nakon zastrašujućeg zemljotresa.
Šefica WHO-a Margaret Chan i kubanski ministar zdravstva Roberto Morales u Ženevi
I druge zemlje, slanjem stručnjaka i pomoćnika, kao i druge pomoći, pomažu krizne regione. Međutim, koliko to dugo može trajati pokazuje epidemija ebole u zapadnoj Africi. "Kuba je tu nešto posebno", kaže José Luis Di Fabio, koji je na čelu ureda WHO-a u Havani: "Zemlja je sposobna da veoma brzo reaguje, ima iskusne ljekare i političku volju", kaže on.
Kuba zarađuje milijarde zahvaljujući svojim ljekarima
Upravo to je, iz potpuno drugog razloga, osudio Antonio Guedes. On je Kubanac, ljekar i predsjednik Kubanske liberalne stranke koja djeluje u egzilu. Za njega se kod pozadine političke volje na Kubi ne radi o namjeri da se pomogne. Režim u Havani mnogo više stremi ka reakcijama javnosti, koje su se upravo sada pokazale: "Kuba to u prvom redu radi kako bi ispolirala svoj politički imidž, a potom i zbog ekonomskih razloga, te kako bi pridobila naklonost UN-a i Komisije za ljudska prava, ali i zemalja kojima pomaže, a koje će glasati u korist Kube."
Naime, 50.000 saradnika kubanskih zdravstvenih institucija, prema podacima tamošnjeg ministarstva zdravstva, angažovano je u misijama u 66 zemalja. Oko 30.000 njih je stacionirano u Venecueli. Skoro jedna trećina ljekara kojima raspolaže Kuba radi u inostranstvu: 12.000 ih je u Brazilu, 2.000 u Angoli, a ostalih 2.000 u ostatku Afrike.
Režim u Havani, zahvaljujući njima, zarađuje više od šest milijardi eura godišnje. Tek mali dio onoga što doktori zarade u inostranstvu će im biti isplaćeno u vidu plaća. Brazil Kubi za svakog medicinara plaća 3.100 eura mjesečno. Tek je pod pritiskom brazilske vlade došlo do toga da se doktorima isplaćuje najmanje 900 eura. Prema podacima predstavnika WHIO-a Di Fabia, Kuba u vidu dnevnih paušala po pomoćniku dobija 190 eura. Kubanski ambasador u Berlinu nije odgovorio na pitanje DW-a o plaćanju ljekara u područjima zahvaćenim ebolom.
Kubanski ljekar Adrian Benitez pred odlazak u humanitarnu misiju
Teški uslovi za kubanske ljekare
Kada je riječ o kubanskim pomoćnicima, tu se radi o rutiniranim stručnjacima sa međunarodnim iskustvom. Oni bi tamo trebali raditi šest mjeseci. S druge strane, stručnjaci međunarodne organizacije Ljekari bez granica u područjima u kojima vlada epidemija ebole ostaju svega šest sedmica, jer je njihov posao i zbog zaštitne odjeće veoma iscrpljujući.
To je pak nužno zbog njihove zaštite od visoko zaraznog virusa. Kako bi pravilno koristili zaštitnu odjeću, postojeće medicinsko osoblje sa Kube je apsolviralo trosedmičnu izobrazbu u tropskom Medicinskom institutu Pedro Kourí blizu Havane. U slučaju da se neko od njih zarazi, kako kaže prvi čovjek Instituta Jorge Pérez, njemu će, sve dok ne ozdravi ili ne umre, biti pružena pomoć u specijalnoj ustanovi za zaražene međunarodne humanitarce.
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se jednom liječniku koji se vratio iz zapadne Afrike. Vlasti se pribojavaju panike. (24.10.2014)
Da li su njemačke humanitarne organizacije potcijenile razmjere epidemije ebole? Pažnju im je svakako pobudio prvi smrtni slučaj u Njemačkoj. (19.10.2014)
Amerikanka Nancy Writebol je kao misionarka u Liberiji oboljela od ebole. Preživjela je, ali jedva. Sada zna kako se osjećaju bolesnici kad ih ni obitelj ne žele u blizini iz straha od zaraze. (12.10.2014)
Koliko dobrovoljno mogu volontirati Kubanci?
Opozicioni mediji u tome su vidjeli zvaničnu potvrdu toga da se pomoćnici koji se zaraze ebolom ne smiju vratiti na Kubu, a i svi učesnici misije prije odlaska na zadatke moraju potpisati saglasnost.
Dobrovoljci iz redova organizacije Ljekari bez granica se u slučaju infekcije ebolom odmah prebacuju u svoju zemlju, gdje se liječe i gdje su blizu svoje porodice. S obzirom na slabe mogućnosti opskrbe na Kubi je to razumljivo, smatra Guedes, a to svjedoči i o neljudskosti režima u Havani.
Ipak, na ovom karipskom ostvu bi se oko 15.000 dobrovoljaca trebalo prijaviti za učešće u misijama u područjima pogođenim ebolom. Moguće je, smatra Guedes, ali je malo vjerovatno. Konačno, kod dobrovoljaca na Kubi se, kaže on, radi o sljedećem: "Onaj ko ne sarađuje rizikuje da izgubi svoje radno mjesti i poziciju ili mu sin ne može dobiti mjesto na fakultetu."
Sve to, naglašava Guedes, koji je na čelu Zdravstvenog centra u Madridu, ne može štetiti rezultatu: "Naravno da je uvijek dobro kada ljudi - svejedno gdje na svijetu - dobijaju pomoć koja im je nužna." Ono o čemu se ovdje radi, kako smatra ovaj Kubanac u egzilu, je nešto sasvim drugo. Naime, radi se o tome da se, pored svog oduševljenja, ne zaboravi kako je sa Kube stigla odlučna pomoć.
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se jednom liječniku koji se vratio iz zapadne Afrike. Vlasti se pribojavaju panike. (24.10.2014)
Da li su njemačke humanitarne organizacije potcijenile razmjere epidemije ebole? Pažnju im je svakako pobudio prvi smrtni slučaj u Njemačkoj. (19.10.2014)
Amerikanka Nancy Writebol je kao misionarka u Liberiji oboljela od ebole. Preživjela je, ali jedva. Sada zna kako se osjećaju bolesnici kad ih ni obitelj ne žele u blizini iz straha od zaraze. (12.10.2014)
Ono čega su se mnogi pribojavali sada se i dogodilo. U New Yorku je zabilježen prvi slučaj oboljenja od ebole. Radi se jednom liječniku koji se vratio iz zapadne Afrike. Vlasti se pribojavaju panike. (24.10.2014)
Da li su njemačke humanitarne organizacije potcijenile razmjere epidemije ebole? Pažnju im je svakako pobudio prvi smrtni slučaj u Njemačkoj. (19.10.2014)
Amerikanka Nancy Writebol je kao misionarka u Liberiji oboljela od ebole. Preživjela je, ali jedva. Sada zna kako se osjećaju bolesnici kad ih ni obitelj ne žele u blizini iz straha od zaraze. (12.10.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_18020765' lang='bos' type='mono' source='https://www.dw.com/bs/bs/samit-bez-uvjerljive-privredne-politike-eurozone/a-18020765' term='ebola'>
Mnoge države EU mogle bi da se ugledaju na baltičku republiku Estoniju. Ta zemlja ima senzacionalno nizak nivo duga, skoro da ne mora da plaća visoke kamate za pozajmice. Istovremeno, Estonija je usmjerena na digitalnu privredu i biljleži jednu od najvećih stopa investicija u EU. Čudo? Ne. Estonci su uspjeli da se iščupaju iz krize tek uz konsekventnu štednju i nekoliko teških godina za građane. Naravno da ova država kao bivša sovjetska republika i mlada članica EU ima potpuno drugačije uslove nego prezadužene zemlje poput Francuske i Italije, ali možda Pariz i Rim mogu da prepišu makar dio recepta iz Talina. To je recimo mogao da bude dobar način da se otpočne samit u Briselu. Nažalost, taj samit je prošao u svađi.
Dva velika tabora u EU skinula su bijele plišane rukavice. Južne krizne zemlje traže više državnih investicija, više vremena za otplatu novih dugova i strukturne deficite. Sjeverne države okupljene oko Njemačke pozivaju na savjesno pridržavanje budžetskih pravila, istrajavaju na izjednačenim budžetima i odbijaju državnu intervenciju u privredu kroz investicije. Ovom svađom nikako se neće podići povjerenje potencijalnih investitora koji sada ne znaju kakvu privrednu politiku u eurozoni da očekuju.
Pomalo nesrećno se po liniji fronta, između dva rova, kretao predsjednik Evropske centralne banke Mario Dragi koji očajnički pokušava da kupi vrijeme plasmanom jeftinog novca, što je skoro u sivoj zoni njegove nadležnosti. Dragi, međutim, i sam vidi da ni najniže kamate i najavljeni otkup bezvrijednih obveznica nisu podstakli banke da daju više kredita – čak ni u zemljama gdje je nezaposlenost ogromna. Dragi je upozorio šefove država i vlada da je krajnje vrijeme za nekakvu zajedničku ekonomsku politiku i reforme koje će umiriti finansijska tržišta. Nakon finansijske i dužničke krize, eurozona sada bilježi krizu konjukture. Postoji opasnost da se dugogodišnja stagnacija produbi kolapsom cijena.
Ništa konkretno
Bernd Riegert
Predsjednik Centralne banke upozorio je da je njegova institucija iskoristila gotovo sve adute – i da je sada politika na potezu. Dragi je tražio i jedno i drugo – i više investicija i konsolidaciju državnih budžeta. Pogledajte Estoniju. Ali lideri država nisu uspjeli da iskristališu konkretne mjere. Savezna kancelarka Angela Merkel ostaje pri svome: nema novih dugova. Njen italijanski kolega Mateo Renci insistira na više trošenja i investicija, koje bi, da je po njegovom, došle iz zajedničkog novčanika poput „kišobrana“ za spas eura. Na kraju su, nemajući kuda, okupljeni zadužili novog predsjednika Evropske komisije Žan-Kloda Junkera da predloži paket investicija od 300 milijardi eura. On je ionako to još ranije najavio. Odakle će doći te pare i u šta će biti uložene – o tome još niko nema pojma.
Jadni učinci samita dodatno su uniženi neprikladnim ponašanjem dvojice premijera. Renci je galamio kako njega nije briga šta Evropska komisija misli o italijanskom budžetu koji će on, bez obzira na pridike, sprovesti. Britanski premijer Dejvid Kameron je, sav crven od bijesa, rekao da neće plaćati cehove Evropske unije. To je, naravno, pravna nebuloza, međutim Kameronu je važnije da svojim pokroviteljskim istupima sakupi još koji poen kod evroskeptičnih Britanaca. Renci i Kameron grade svoj imidž na uštrb EU – kancelarki Merkel se na to oteo jedan ironični osmjeh. Pravi problemi su za sada gurnuti pod tepih. Ništa od vjerodostojne privredne politike eurozone.
Jedino što valja i što je dogovoreno je da pomoć u borbi protiv ebole bude podignuta za 400 miliona eura – sada će iznositi jednu milijardu. Ali ni tu nismo saznali odakle će doći novac. Makar kod ove teme je kancelarka bila odlučna da treba trošiti: Ebola je prioritet, a Nuemačka je spremna da plati i više ako bude neophodno, rekla je Merkelova. Malo je kasno to shvatila, ali barem je sada odlučna.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18019246' lang='bos' type='mono' source='https://www.dw.com/bs/bs/world-vision-sve-manje-novca-za-sirijske-izbjeglice/a-18019246' term='ebola'>
DW: U kakvom stanju se nalaze sirijske izbjeglice u Libanu?
Jessica Moujabber: Situacija u kojoj se nalaze je veoma teška, prije svega s obzirom na početak zime. U Libanu može biti veoma hladno, prije svega u području blizu sirijske granice. Tamošnje temperature mogu pasti na nula stepeni, nekada čak i ispod, a onda pada i snijeg. Većina ljudi tamo živi u improviziranim objektima. Postoji rizik od poplava. Oni nemaju smještaj koji je podesan za zimsko vrijeme.
Šta u tom smislu čini vaša organizacija?
Christine Latif: U toku godine je broj Sirijaca porastao na četvrtinu stanovništva Libana. Sveukupno Liban ima oko četiri miliona stanovnika. 1,2 miliona izbjeglica su tamo registrirani u organizacijama UN-a za humanitarnu koordinaciju. Posao World Visiona je orijentiran na osnovne potrebe izbjeglica. Mi pripremamo ponude za obrazovanje djece. Vjerujemo da trenutno oko 300 000 djece u Libanu ne ide u školu.
Također stavljamo na raspolaganje novčana sredstva u obliku bankovne kartice na određeni iznos. Ona se može koristiti za hranu ili za higijenska sredstva i tako ljudi mogu pomoći svojoj porodici. Tako podržavamo izbjeglice u cijelom Libanu. One same mogu odlučiti o tome za šta će koristiti sredstva. Veliki dio tih sredstava se koristi za stanarinu. I ljudi u jednostavnim smještajima moraju plaćati stanarinu. Život u Libanu je skup, životni troškovi skoro da nisu manji nego u Njemačkoj.
Christine Latif i Jessica Moujabber
Na koji način veliki broj izbjeglica utiče na stanje u Libanu?
Latif: Stanje polako postaje teško. Liban se još uvijek oporavlja od desetljeća konflikata. To znači da su postojeći sistemi vodosnabdijevanja i snabdijevanja električnom energijom već u lošem stanju i da su već bile neophodne investicije za njihovu sanaciju. Sa dodatnih milion ljudi, koji te sisteme koriste, oni su preopterećeni. U školama i zdravstvenim ustanovama se trude da izađu na kraj sa velikim brojem ljudi. Sve to širi zabrinutost kod ljudi. Ali razlog za veliku zabrinutost predstavlja rastuće siromaštvo u Libanu. Brojni smatraju da je Liban bogat, i misle da tamo ljudi žive luksuznim životom. Razlike skoro da ne mogu biti veće. Prema nekim izvještajima oko 25 posto Libanaca živi ispod donje granice siromaštva. Imamo posla sa zemljom u kojoj ukupno polovica stanovništva treba pomoć. Ljudi su sve više zabrinuti za to na koji način će izaći iz tog teškog položaja.
Kako se finansira pomoć za Liban?
Latif: Trenutno World Vision ima budžet od 30 miliona dolara predviđenih za izbjeglice i jedan mali budžet za rad sa ljudima u Libanu koji su domaćini izbjeglicama. 90 posto novca dolazi od institucija poput njemačke vlade, Ujedinjenih naroda, Svjetskog programa hrane. Posao koji mi radimo u velikoj mjeri zavisi od tog novca. Nažalost ti izvori novca su sve manji s obzirom na sve veću listu drugih kriza. Tu spada ebola ili poplave u BiH. Brojni naši programi će biti financirani do kraja godine, a onda će novca nestati. U protekloj godini smo pružili pomoć za 300 000 ljudi. Od toga je bilo 200 000 izbjeglica. Bez dalje nastavka financiranja mi tu pomoć u budućnosti ne možemo pružiti.
Na koji način reagira libansko stanovništvo na veliki broj izbjeglica?
Latif: Liban je primio većinu izbjeglica u regionu. Oko tri miliona ljudi je napustilo Siriju od početka sukoba. Svaki treći se nalazi u Libanu. Druge zemlje, sa više od dvadeset miliona stanovnika, su zabrinute zbog 300 do 400 ili 3000 do 4000 ljudi. Libanci zaslužuju priznanje za svoju velikodušnost.
Postoji li opasnost da bi se konflikt u Siriji mogao još više odraziti na Liban?
Latif: Bilo je manjih sukoba na graničnom području. To je dalje eskaliralo. Ljudi su zbog toga zabrinuti. Nadaju se da libanska vlada može kontrolirati stanje.
Christine Latif je projektmenadžerka u World Vision u Libanu zadužena za prikupljanje financijskih sredstava. Jessica Moujabber je suradnica WV u Libanu.
Intervju vodio Andreas Gorzewski
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18018792' lang='bos' type='mono' source='https://www.dw.com/bs/bs/ebola-u-miljunskom-gradu/a-18018792' term='ebola'>
33-godišnji liječnik Craig Spencer se prije nekoliko dana vratio iz zapadne Afike i isprva se žalio na simptome poput proljeva i povišene temperature. Nakon nekoliko dana provedenih u karanteni kod njega je potvrđena dijagnoza – ebola.
“Vježbali smo za ovaj slučaj”
Vijest se proširila munjevitom brzinom. Ubrzo je reagirao i gradonačelnik milijunske metropole. „Nema razloga za zabrinutost. Mi raspolažemo osobljem koje se mjesecima pripremalo na ovakav razvoj događaja. Sada djelujemo po izvježbanom scenariju“, poručio je građanima gradonačelnik New Yorka Bill de Blasio. On je pokušao i odagnati prve znakove panike koji su izbili zbog neznanja o putovima širenja zaraza. „Ebola se prenosi jedino kroz tjelesne izlučevine. Nije dovoljno da se vozite u istom vagonu podzemne željeznice s nekim tko je zaražen ebolom ili da stanujete u njegovoj blizini“, poručio je gradonačelnik.
Konferencija za novinare gradonačelnika New Yorka.
„Mi smo se svi nadali da ovaj dan neće doći ali ovo je New York, tisuće ljudi iz čitavog svijeta dolaze svakodnevno u ovaj grad. Zato nas ova vijest nije iznenadila“, poručio je De Blasio.
Liječnik boravio u Gvineji
Zaraženi liječnik je posljednja dva mjeseca u sklopu organizacije “Liječnici bez granica” boravio u zapadnoafričkoj Gvineji gdje je sudjelovao u borbi protiv širenja ebole. U New York se vratio 17. listopada preko Bruxellesa. No bolest se može prenijeti tek nakon pojavljivanja prvih simptoma koji su se kod liječnika pojavili tek nakon povratka iz Afrike. Kako su priopćile vlasti liječnik je nakon povratka iz zapadne Afrike bio u kontaktu sa samo nekoliko osoba. Njegova zaručnica i dva prijatelja se trenutno nalaze u karanteni ali nitko od njih ne pokazuje simptome ebole. Liječnikov stan u četvrti Harlem je trenutno zapečaćen. No ostatak zgrade je pristupačan. Pred kućom je ipak postavljena policijska straža.
Već 10.000 zaraženih
Kontrole na aerodromu JFK u New Yorku
Najgora dosad zabilježena epidemija ebole trenutno bjesni u zemljama zapadne Afrike, prije svega Liberiji, Sijera Leoneu i Gvineji. Prvi slučajevi oboljenja su se već pojavili u Španjolskoj i SAD-u. U gradu Dallasu dvije medicinske sestre su zaražene nakon što su se brinule o jednom pacijentu zaraženom ebolom. Svjetska zdravstvena organizacija broj dosad zaraženih procjenjuje na 10.000. Pola pacijenata je u međuvremenu već umrlo. Prvi slučaj ebole u Maliju, koji je dosad bio pošteđen epidemije, zabilježen je u četvrtak ove sedmice.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18018524' lang='bos' type='mono' source='https://www.dw.com/bs/bs/europska-unija-kao-predvodnik-u-zaštiti-klime/a-18018524' term='ebola'>
Na kraju je, kao i često kad se radi o samitima Europske unije u Bruxellesu, presudio umor šefova država i vlada zemalja EU-a. Nakon deset sati zasjedanja, Vijeće Europske unije je odlučilo na kraju ipak zakopati ratne sjekire i javnosti predstaviti novi program mjera zaštite klime po kojem bi do 2030. trebalo smanjiti emisiju stakleničkih plinova za 40 posto u odnosu na stanje koje je vladalo 1990. godine. Isto tako bi postotak potrošnje energije iz obnovljivih izvora trebao porasti na 27 posto ukupne potrošnje, a poboljšanje energetske efikasnosti za 27 posto u odnosu na trenutno stanje.
„Nije bilo jednostavno“
Predsjednik Vijeća Herman Van Rompuy priznao je kako su pregovori koji su prethodili ovom kompromisu, bili mukotrpni. „Nije bilo jednostavno ali sada imamo ambiciozan, pošten i financijski prihvatljivi rezultat“, rekao je Van Rompuy. Da ciljevi ipak nisu na kraju toliko ambiciozni kako se prvobitno očekivalo, pobrinuli su se predstavnici Poljske i Velike Britanije. Nova poljska premijerka Ewa Kopacz zaprijetila je tijekom pregovora vetom svoje zemlje ukoliko se Poljskoj ne iziđe u susret. Pritom ovoj zemlji nije problematično smanjenje stakleničkih plinova nego (obzirom da se za dobivanje energije koristi isključivo fosilnim izvorima poput ugljena) povećanje postotka obnovljivih izvora energije. I EU će tako i dalje milijardama financirati Poljsku ovisnost o drvenom i kamenom ugljenu. No njemačka kancelarka Angela Merkel i francuski predsjednik Francois Hollande su istočnim članicama EU-a obećali pomoć na putu ka modernijoj energetskoj politici.
Otpor i s otoka
EU je zavisna od uvoza energenata. Na Evropskom forumu o sigurnosti energija u Briselu raspravlja se o izlasku iz te ovisnosti. Hans-Josef Fell tvrdi da je to moguće uz pomoć obnovljivih energija. (26.09.2014)
Jasan stav prema ukrajinskom pitanju, zajednička poruka Rusiji, energetska bezbjednost i borba protiv klimatskih promjena, osnovne su poruke dvodnevnog sastanka G7 u Briselu. (06.06.2014)
U Bonu se od 4. do 15. juna održava konferencija UN-a o klimi. Ekspert Christoph Bals iz organizacije za zaštitu okoliša "Germanwatch" upozorava na pad interesa za zaštitu klimatskih promjena na nivou EU. (04.06.2014)
No nije samo istok skeptičan naspram klimatskih ciljeva Bruxellesa. Velika Britanija i dalje ustrajava na gradnji nuklearnih elektrana, subvencioniranih novcem iz EU blagajne. Britanski premijer David Cameron se izborio i za to da jedan dio dogovorenih ciljeva ne bude zakonski reguliran drugim riječima da nepridržavanje ne bude sankcionirano. “Svaka zemlja bi sama za sebe trebala odlučiti koliko zaštite klime može biti ostvareno kroz štednju energije”, poručili su Britanci. Zemlje koje su se zalagale za strože ciljeve glede zaštite klime, poput Švedske, su se na kraju morale povući sa svojim zahtjevima. No unatoč ciljevima, koje prije svega ekološki aktivisti smatraju nedovoljno ambicioznima, čelnici država i vlada su pokazali zadovoljstvo postignutim. Francuski predsjednik Hollande je istaknuo ulogu Europske unije kao vodeću svjetsku regiju kad je u pitanju zaštita okoliša i vidi EU kao uzor ostatku svijeta. “Mi moramo Kineze i Amerikance uvjeriti svojim primjerom”, rekao je Hollande. To je i potrebno jer su Kina i SAD najveći proizvođači stakleničkih plinova. EU je već i sad sa deset posto udjela u globalnoj emisiji štetnih plinova gotovo zanemarujući faktor.
Treba slušati i zahtjeve industrije
Bernd Riegert
I dok Europski parlament traži da se države članice EU-a zakonima obvežu na pridržavanje klimatskih ciljeva, konzervativci u Europi žele napokon smanjiti tenzije između predstavnika industrije i zaštitara okoliša i klimatskih ciljeva. Europske udruge industrijalaca, pogotovo sektora s intenzivnom potrošnjom energije, strahuju da bi ambiciozniklimatski ciljevi Unije mogli ugroziti njihovu konkurentnost na svjetskom tržištu. Neki čak prijete i preseljenjem u dijelove svijeta gdje je energija jeftinija. “Mi u EU moramo biti ambiciozni kad je u pitanju zaštita klime ali istodobno trebamo i intenzivniju raspravu kako bi klimatske ciljeve uskladili s našim ciljevima na polju gospodarstva”, rekao je šef zastupničkog kluba pučana u Europskom parlamentu Manfred Weber.
Na rubu samita i u sjeni rasprave oko klimatskih ciljeva, govorilo se i o nekim kadrovskim potezima ali i borbi protiv ebole. Kristos Stilianides, novi povjerenik Europske komisije za humanitarnu pomoć je izabran za novog koordinatora EU-a u borbi protiv ebole. Britanski premijer Cameron pozvao je članice EU-a da se jače priključe financiranju borbe protiv ove bolesti. No stručnjaci su istodobno poručili kako problem trenutno nije novac nego pomanjkanje stručnog osoblja.
EU je zavisna od uvoza energenata. Na Evropskom forumu o sigurnosti energija u Briselu raspravlja se o izlasku iz te ovisnosti. Hans-Josef Fell tvrdi da je to moguće uz pomoć obnovljivih energija. (26.09.2014)
Jasan stav prema ukrajinskom pitanju, zajednička poruka Rusiji, energetska bezbjednost i borba protiv klimatskih promjena, osnovne su poruke dvodnevnog sastanka G7 u Briselu. (06.06.2014)
U Bonu se od 4. do 15. juna održava konferencija UN-a o klimi. Ekspert Christoph Bals iz organizacije za zaštitu okoliša "Germanwatch" upozorava na pad interesa za zaštitu klimatskih promjena na nivou EU. (04.06.2014)
EU je zavisna od uvoza energenata. Na Evropskom forumu o sigurnosti energija u Briselu raspravlja se o izlasku iz te ovisnosti. Hans-Josef Fell tvrdi da je to moguće uz pomoć obnovljivih energija. (26.09.2014)
Jasan stav prema ukrajinskom pitanju, zajednička poruka Rusiji, energetska bezbjednost i borba protiv klimatskih promjena, osnovne su poruke dvodnevnog sastanka G7 u Briselu. (06.06.2014)
U Bonu se od 4. do 15. juna održava konferencija UN-a o klimi. Ekspert Christoph Bals iz organizacije za zaštitu okoliša "Germanwatch" upozorava na pad interesa za zaštitu klimatskih promjena na nivou EU. (04.06.2014)
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_18010535' lang='bos' type='mono' source='https://www.dw.com/bs/bs/zašto-je-naš-strah-od-ebole-iracionalan/a-18010535' term='ebola'>
Ne morate sada odgovoriti na ovo pitanje: Koliko je 16 puta 37? I koliko je dva puta dva? Prvo pitanje ste vjerojatno bez problema preskočili, na drugo ste sigurno odmah odgovorili. Zašto? Rješenje za "dva puta dva" ste imali spremno. No prvi zadatak je kompleksan da biste se svjesno morali odlučiti da ga rješavate.
"Ljudi su rado lijeni kada je riječ o razmišljanju i žele da sve automatski funkcionira", kaže Eva Lermer, psihologinja na Univerzitetu Ludwig Maximilian. "I kada smo konfrontirani sa problemom i sa kompleksnim događajem onda moramo odmah razmišljati, moramo se prebaciti sa intuitivnog na racionalni sistem i naprezati se. To nam se ne sviđa."
Ova ljudska ljenost ima utjecaj na to kako procjenjujemo rizike. Jer intuitivno, odnosno osjećajno mi ili precjenjujemo ili potcjenjujemo opasnost. Pri tome se ne suočavamo sa informacijama koje nam omogućavaju racionalno prosuđivanje. Tako se može objasniti i strah od ebole, koji prema ispitivanjima javnog mnijenja, ima šest od deset Nijemaca. Pri tome u Njemačkoj do sada nije zaražena ni jedna osoba.
"Ako bismo o tome razmišljali racionalno, onda bismo došli do toga da je rizik zaraze u Njemačkoj trenutno veoma mali", kaže Lermer koji se bavi istraživanjem procjena rizika. "No mi rado ostajemo u našem intuitivnom sistemu i tako nastaje greška."
Granična kontrola u Maliju
Smrtonosna gripa
No zašto upravo kada je riječ o eboli pravimo grešku kojom precjenjujemo opasnost od zaraze izvan tri najpogođenije zemlje Siera Leonea, Gvineje i Liberije? Ortwin Renn je profesor sociologije na Univerzitetu u Stutgartu. Njegova tema je "paradoks rizika". "Mi vrlo brzo precjenjujemo bolesti čija je smrtnost veoma velika u odnosu na postotak izlječenja", kaže Renn. "Godišnje zbog posljedica normalne gripe u Njemačkoj umire oko 10 000 do 12 000 ljudi. No to je samo 0,05 oboljelih. Većina zna da će od toga ozdraviti."
I zbog toga se i manje brinu kada je riječ o zarazi. No nasuprot tome kada je riječ o eboli smrtnost iznosi 70 procenata. To je ono üto izaziva strah. No ukoliko bismo manje slijedili osjećaje, dakle aktivirali naš "racionalni sistem" i više vodili računa o činjenicama, onda bismo više vodili računa o činjenicama koje su zaista bitne: Dvije od tri prerane smrti otpadaju, prema Rennu, na stvarne ubojice, a to su pušenje, previše alkohola, neuravnotežena ishrana i nedostatak kretanja.
Greška u sistemu
Drugi razlog zbog kojeg dolazi do precjenjivanja rizika od zaraze virusom ebole su mediji. Skoro da nema ni jedne emisije vijesti koja ne počinje tom temom. "Bez obzira koliko je dobro izvještavanje: što se više o tome izvještava, to je veća procjena da sami možemo biti time pogođeni." Paradoks u tome je sljedeći: Čak i izvještaj o tome da je zaraza izvan Afrike veoma nevjerojatna povećava strah od ebole kod većine ljudi.
Ashleigh Banfield, voditeljica CNN-a je ebolu uporedila sa borbom protiv terorizma
Ova greška ima sistem: Mediji izvještavaju o nepredvidivom, o onome što predstavlja rijetkost, ne o onome što se stalno događa. I pri tome doprinose kod brojnih ljudi pogrešnim procjenama o rizicima i opasnostima. Kada je riječ o izvještavanju o eboli tu još osim problema kvaniteta postoji i problem nedostatka kvaliteta.
Između Mogadišua i Monrovija je više od 6000 kilometara zračne linije. Glavni grad Somalije, koji se nalazi na obalama Indijskog okeana, prije svega ima problema sa islamskim terorom. Glavni grad Liberije, koji se nalazi na obalama Atlantskog okeana, ima problema sa ebolom. Unatoč tome kada je početkom septembra jedan Somalijac morao povratiti na glavnom kolodvoru u Muenchenu medijsku mašineriju nije bilo moguće zaustaviti. Desetine reportera su požurili na kolodvor, govorilo se o velikoj policijskoj akciji, o karantenu i o posebnoj akciji. No sumnja na ebolu se vrlo brzo raspršila.
U pojedinim američkim medijima je ebola pak više od virusa, ona je opaka, sposobna za promjene i brutalna kao teroristička grupa. Poređenja ove vrste počeo je početkom oktobra upravo CNN, samozvani "most trusted name in news". "Is ebola the ISIS of biological agents?" (Da li je ebola biološki agent ISIS-a?) - pitala je voditeljica CNN-a Ashleigh Banfield. Logički zaključak ovog pitanja bi bio da se protiv ovog virusa mora boriti kao protiv terorističke grupe "Islamska država", slanjem vojske u inozemstvo i visokim ogradama na vlastitim granicama.
Kada se pojavila sumnja o zaraženoj osobi na jednom brodu mediji su neprestano o tome izvještavali
Ubojiti virus na brodu
Miles O'Brien, reporter zadužen za nauku na javnom američkom servisu PBS smatra da je ovakva vrsta izvještavanja neodgovorna. On je svoju kritiku mogao izraziti direktno na CNN-u. On je rekao da bi njegove kolege morale obavljati svoj zadatak i izvještavati razumnije. "Nažalost postoji velika konkurencija na medijskom tržištu i neki misle da će s tim pretjeranima prijetnjama dobiti pažnju. Sramim se zbog tih kolega."
Ebola na brodu? To zvuči skoro toliko prijeteće kao naziv holivudskog filma "Snakes on a plane". Svaka promjena kursa tog broda, na kojem je bila medicinska sestra za koju se sumnjalo da je oboljela od ebole, bila je vrijedna vijesti. O tome se izvještavalo neprekidno sve dok laboratorijska proba nije pokazala da medicinska sestra nije inficirana.
Mir i opuštenost
Strah se tako širi brže nego sam virus, kaže Alexander Kekule, virolog na Univerzitetu Martin-Luther Halle-Wittenberg. On je jedan od ljudi, koji se trude dati zadovoljavajući odgovor na pitanje koliko je 16 puta 37. On za ZDF kaže da je sasvim moguće da i u Njemačkoj dođe do pojedinačnih slučajeva zaraze. Ali: "Mi ne poznajemo ni jedan slučaj u kojem je u podzemnoj željeznici ili na sličnom mjestu došlo do prenošenja ebole", kaže Kekule.
Do sada su se sva prenošenja ebole dogodila preko neposrednog tjelesnog kontakta, primjerice između ljekara i pacijanta. "Rizik da će doći do širenja kao u slučaju gripe kod ebole ne postoji", kaže Kekule. Stoga vjerojatnoća da se bilo gdje u Njemačkom zarazimo ebolom je ravna nuli. Zbog toga je njegova preporuka sljedeća: više mira i opuštenosti.
Hiljade ljudi umrlo je od ebole u državama Zapadne Afrike. U SAD i u Njemačkoj već počinje histerija zbog nekoliko slučajeva inficiranih osoba. To je odista cinično, smatra Volker Wagener. (18.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Hodočašće muslimana u Meku, odnosno hadž, je uveliko u toku. Iz pojedinih dijelova svijeta ove godine pristiglo je manje vjernika nego inače. Povod tome je strah od virusa ebole. (03.10.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_17999559' lang='bos' type='mono' source='https://www.dw.com/bs/bs/interesovanja-za-ebolu-mnogo-donacija-malo/a-17999559' term='ebola'>
Danijel Peter stoji u vrtu na jugu Kelna i oblači prvo jedno plavo a preko njega žuto zaštitno odijelo. Potom stavlja kacigu i zaštitne naočari i na kraju zaštitne čizme. Ovog mladog ljekara okružilo je oko trideset novinara i reportera s mnoštvom kamera i fotaparata.
Zainteresovanost je ogromna...
Peter je demonstrirao novinarima kako se zapravo zaštiti od ebole. Interesovanje je ogromno, a posebno od prije nekoliko dana kada je prvi pacijent zaražen smrtonosnim virusom preminuo u Njemačkoj. Na demonstraciju zaštite od ebole savez "Njemačka pomaže" pozvao je različite humanitarne organizacije, a među ostalima tu su bili i predstavnici "Saveza samarićana". Sa njihovim "Timovima za brze intervencije" Peter je već bio angažovan u Iraku, te nakon tajfuna Hajan na Filipinima.
Pitamo ga da li će da ide u oblasti pogođene epidemijom ebole kako bi u plavo-žutom odijelu pomagao zaraženim pacijentima. "Ne. Ne vjerujem da ću. Pogotovo zato što imam dvije male kćerkice", kaže on i dodaje da "vjeruje u zaštitno odijelo isto koliko i u ljudske greške". "A nisam čovjek koji ne griješi." I upravo taj preostali rizik, kaže, ne može da eliminiše i to bi bilo previše zbog njegove djece.
Edit Valmajer
...a malo donacija
Do sada je više od 400 ljekara i drugog medicinskog osoblja inficirano virusom ebole. Pa čak i u Sjedinjenim Državama i u Španiji, gdje postoje mnogo bolji uslovi i zaštitna odijela nego u zapadnoj Africi, zaražene su dvije medicinske sestre. U Njemačkoj su, kaže Peter, uslovi još za nijansu bolji. "Ovdje je mnogo manja vjerovatnoća da ćete se zaraziti nego naprimjer u Liberiji."
Pa čak i kada bi preuzeo rizik i riješio da otputuje i pomogne, u ovom trenutku organizacija "Njemačka pomaže" nema nijednog ljekara niti bilo koga od drugog medicinskog osoblja koje pomaže u borbi protiv ebole. A donacije? Kase se pune veoma sporo. Mnoge njemačke humanitarne organizacije do sada bilježe veoma male sume. A kada se dogode zemljotresi, oluje ili druge katastrofe njemačka pomoć je mnogo veća. No, i same organizacije zadužene za pružanje pomoći su potcijenile razmjere epidemije i nisu se dovoljno zalagale za dobijanje donacija. Takođe ni "Savez samarićana" nije angažovao nijedan svoj tim za pomoć u borbi protiv epidemije, kaže Edit Valmajer iz ove organizacije za pomoć u inostranstvu.
Nedovoljna obučenost
"Naši saradnici za sada nisu dovoljno obučeni, kako bi naprimjer izgradili izolovane stacionare ili njegovali pacijente oboljele od ebole", kaže Valmajer. Obuka mora biti obavljena u cjelosti i sa treningom. "Jer, infektivne bolesti su posebno komplikovane i osoblje mora biti veoma dobro obučeno."
No, članovi "Saveza samarićana" i drugih organizacija iz saveza "Njemačka pomaže" su na neki način angažovani u borbi protiv ebole. Timovi u pogođenim oblastima objašnjavaju koje higijenske mjere je neophodno preuzeti da bi se ljudi sačuvali od zaraze opasnim virusom. "Osim toga se pripremamo i na to da će se ebola proširiti i na druge zemlje", kaže Valmajer. U jednoj klinici "Saveza samarićana" u Gambiji osoblje se obučava kako da koristi plavo-žuta zaštitna odijela.
Strah od širenja epidemije
"Opravdan strah je svuda prisutan", kaže Valmajer. I u susjednom Senegalu zabilježen je jedan slučaj, a u klinici "Saveza Samarićana" svaki drugi pacijent je iz neke druge afričke zemlje. Na pitanje šta ako se dodi da se čovjek zarazi i u Njemačkoj, Valmajer odgovara da je Savez na to spreman kao i druge humaniterne organizacije. Ostaje bojazan da će demonstracije upotrebe plavo-žutih zaštitnih odijela biti potrebno održati i u drugim njemačkim gradovima.
U Njemačku je stigla i treća osoba zaražena ebolom. U Španiji je sedmoro u karantinu. Stručnjaci kažu da je rizik od epidemije u Evropi mali i da se treba koncentrisati na pomoć Africi - na izvoru zaraze. (10.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Širi li se dalje epidemija ebole? O strahu od epidemije ove zarazne bolesti govori reporter DW-a, Jan-Filip Šolc koji se upravo vratio iz glavnog grada Sijera Leonea - Fritauna. (02.10.2014)
U Liberiji je 1.459 osoba izgubilo borbu protiv ebole. Broj preminulih se svakodevno povećava. Jedna manja grupa muškaraca ima težak zadatak – prevesti tijela preminulih na mjesto za njihovo spaljivanje. (22.09.2014)
Virus se širi poput požara, kaže liberijski ministar odbrane i moli UN za pomoć. Međutim, jedan virolog sada tvrdi: „Liberija i Sijera Leone gotovo da se više ni pomoću već pokrenutih mjera više ne mogu spasiti." (14.09.2014)
“Ako se širenje epidemije izazvane Ebolom ubrzo ne zaustavi, virus bi mogao mutirati i postati još opasniji, kaže američki predsjednik Barack Obama. Međutim, virus je već sada promijenio svoj genetski kod. (11.09.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_18005852' lang='bos' type='mono' source='https://www.dw.com/bs/bs/nema-kasko-osiguranja-protiv-ebole/a-18005852' term='ebola'>
Ebola je poput klimatskih promjena. One se dešavaju drugima - u Bangladešu ili Australiji, vidljiva je kroz poplave i suše u kojima ima na hiljade žrtava. Zbog ebole u Njemačkoj vlada panika. Ono što se dešava u dalekim zemljama, budi bojazan kod nas.
Katastrofe u Africi ili Aziji pogađaju tako i nas. Postoji strah za vlastitu egzistenciju, ono što bi se moglo nazvati "the german angst". Duboko žalimo zbog sudbine drugih, ali se pretjerano brinemo za vlastitu sudbinu. Mi želimo sve da imamo pod kontrolom. Činimo sve da to bude tako, odista sve. Imamo previše sklopljenih osiguranja, naše društvo postaje sve starije, idemo sve ranije u penziju i "oblikujemo" vlastiti život. Naš zaštitini znak je mentalitet kasko-osiguranja. Najradije bi se već sada osigurali za slučaj smrti od ebole. Paranoidno, zar ne?
Ahilova peta SAD-a: sprječavanje epidemije
Opasnost su otkrile i velike SAD. One nemaju rješenje za ebolu. U "zemlji neograničenih mogućnosti" možete u svakoj provincijskoj radnji na Aljasci kupiti serum protiv ujeda zvečarke.
Volker Wagener
Protiv epidemija je američka birokratija bespomoćna, odnosno - u najmanju ruku nerazumna. Bez obzira na jasna upozorenja Ureda za zdravstvo (CDC), jedna klinika u Dalasu je poslala kući jednog bolesnika s visokom temperaturom koji je stigao iz Liberije. On je ebolom inficirao jednu medicinsku sestru.
U drugom slučaju se jedan bolesnik našao na istom letu u avionu s još 132 putnika. Profesionalni odnos prema jednoj smrtonosnoj bolesti izgleda drugačije. Nije ni čudo što više od četvrtine Amerikanaca strahuje od virusa ebole. Na socijalnoj mreži twitter je "pravi pakao" od komentara. "Ebola je među nama!", piše jedan korisnik. Zvuči kao da je rekao da je Osama bin Laden ponovo živ.
Zaraza u doba masovnog korištenja aviona
Naravno da ovaj strah u razvijenim zemaljama ima racionalnu pozadinu. Diletantski odnos prema zaraženom putniku u avionu u najgorem slučaju u SAD može da ima za posljedicu katastrofu koja je vidljiva na zapadu Afrike: eksponencijalno širenje smrtonosnog virusa poznatog još od 1976. godine. Svih 132 putnika bi sada mogli da budu zaraženi. Ukoliko su zaražene samo tri ili pet osoba, sve one bi u narednih dvije-tri nedjelje mogle prenijeti virus ebole ljudima koje sreću u birou ili u kupovini. I sve to se dešava u jednom mobilnom društvu poput SAD. To bi odista bila katastrofa.
Gubitak kontrole kao izvor straha
Ipak, ne mora da bude tako. Najvažnije oružje u borbi protiv ebole je znanje o higijeni i infekcionim bolestima, zaštitna odijela i prije svega zdrav razum - tvrde ljekari. Sve ovo postoji na Zapadu! Ukratko: stručno i organizaciono je Zapad spreman za ovaj izazov, ali to malo vrijedi kad su strahovi iracionalne prirode. To izaziva i paradoksalne stvari.
Godinu za godinom u bogatoj Njemačkoj hiljade ljudi strada od banalne gripe, jer se nisu vakcinisali protiv ove bolesti. Odrasli umiru od dječijih bolesti kao što su rubeole, male boginje ili zaušnjaci, i to zato što su zaboravili, ili što je još gore, što su odbili da se vakcinišu. "Narodne bolesti" - srčani infarkt, moždani udar ili alkoholizam izazivaju mnogo manji strah, a one su posljedica našeg načina života, kojeg se vrlo teško odričemo.
Ali ebola, to je nešto što izaziva šok. I to zato što dolazi iz Afrike, sa kontinenta koji se u razvijenim zemljama povezuje samo sa ratovima, bolestima i katastrofama. Jedva da ikome pada na pamat da se pomogne Africi u borbi protiv ebole, naprimjer dobrovoljnim prilozima humanitarnim organizacijama koje su aktivne na licu mjesta. Mnogo lakše je "uzgajati" vlastite strahove i širiti paniku. A to je beskrajno cinično s obzirom na ono kroz šta trenutno prolaze ljudi u zapadnoj Africi.
Specijalni opunomoćenik UN-a za borbu protiv ebole Anthony Banbery je nedavno boravio u zemljama koje su najviše pogođene zarazom. U razgovoru za DW on govori šta se mora učiniti da bi se suzbila epidemija ebole. (15.10.2014)
U Njemačku je stigla i treća osoba zaražena ebolom. U Španiji je sedmoro u karantinu. Stručnjaci kažu da je rizik od epidemije u Evropi mali i da se treba koncentrisati na pomoć Africi - na izvoru zaraze. (10.10.2014)
U Španjolskoj je registriran prvi slučaj zaraze ebolom na europskom kontinentu. Oboljela je jedna medicinska sestra. Ona je u jednoj madridskoj bolnici njegovala pacijenta oboljelog od te opasne bolesti. (07.10.2014)
Širi li se dalje epidemija ebole? O strahu od epidemije ove zarazne bolesti govori reporter DW-a, Jan-Filip Šolc koji se upravo vratio iz glavnog grada Sijera Leonea - Fritauna. (02.10.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_17995390' lang='bos' type='mono' source='https://www.dw.com/bs/bs/banbury-mora-se-učiniti-više-protiv-ebole/a-17995390' term='ebola'>
DW: Gospodine Banbury, nakon što ste vidjeli situaciju u Gvineji, Liberiji i Sijeri Leone, vjerujete li da Vaša misija UN-a za borbu protiv ebole (UNMEER) može ostvariti cilj i u roku od 60 dana osigurati da 70 odsto incifiranih dobije medicinski tretman?
Anthony Banbury: U tome da se u roku 60 dana obezbijedi za 70 odsto inficiranih medicinski tretman leži ključ za stavljanje krize pod kontrolu. Uspoređujemo ono što je za taj cilj potrebno sa onim što očekujemo, što nam stoji na raspolaganju i to ne samo od UNMEER-a već i od svih partnera koji se bore protiv krize ebole. Onda ćemo vidjeti što nam je još potrebno.
Ali, koliko nakon Vaše posjete sumnjate u to da ćete ostvariti cilj?
Ono što me je najviše pogodilo je užasna situacija u kojoj se nalaze ljudi u tim zemljama i posljedice zaraze. Srceparajuće je. Rizik je veliki i za ljude i privrede tih zemalja. Međunarodna zajednica, uključujući UNMEER, mora pronaći put da okonča ovu krizu i da spriječi bolest da u ovim zemljama ubija ljude.
Dobijate li sva sredstva koja su Vam potrebna?
Resursi u međuvremenu stižu. Sada u retrospektivi cijeli svijet želi da je reagovao brže. Primjećujemo bržu moibilizaciju, ali se ne radi dovoljno. Više zemalja mora poslati više osoblja, mobilne bolnice. laboratorije za testiranje. Potrebno nam je više stručnjaka, helikoptere i novca za humanitarne organizacije - to nam je potrebno odmah.
Veći doprinos u borbi protiv epidemije
U porastu je broj ljudi koji se inficira van Afrike. Najnoviji slučaj je jedna njegovateljica u SAD. Da li bi to zapadne zemlje moglo dovesti do toga da više doprinesu borbi protiv ebole ?
Vjerujem da je svijet u međuvremenu uvidjeo da je kriza izazvana ebolom u Zapadnoj Africi istinska prijetnja, ne samo za ljude regiona već i van njega. Najbolji put da se zaštite sve zemlje i svi ljudi na svijetu je da se ebola na licu mjesta tamo gdje izbije zaustavi.
Uposlenici zdravstvenih ustanova u Liberiji prijete štrajkom? Kako bi se to odrazilo na borbu protiv ebole?
Anthony Banbury
Štrajk bi bio naravno poražavajući za napore u borbi protiv ebole. Svijet ima veliku obavezu i u sopstvenom je interesu da se osigura da uposlenici u zdravstvenom sistemu koji stoje na frontu u borbi protiv ebole, budu plaćeni. To je najmanje što mogu učiniti. Isto tako treba osigurati da dobiju odgovarajuću opremu kako bi se mogli zaštititi na poslu. UNMEER se trudi da utvrdi da pristojno budu plaćeni ne samo uposlenici u zdravstvenim ustanovama već pogrebni timovi. UNMEER zato radi sa partnerima kao što su Svjetska banka, vlade i UN-ov razvojni program.
Anthony Banbury je šef UN-ove misije u borbi protiv ebole (UNMEER-a) čije je sjedište u Gani.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_17988190' lang='bos' type='mono' source='https://www.dw.com/bs/bs/hvala-bogu-ipak-ću-vidjeti-novu-unuku/a-17988190' term='ebola'>
Nancy Writebol (na naslovnoj fotografiji s autorom teksta) je tek nedavno puštena iz bolnice u Atlanti u Sjedinjenim Američkim Državama. Ne na kraju i zahvaljujući novom, neprovjerenom lijeku ZMapp uspjela je preboljeti opaku ebolu. Ona je kao misionarka sa suprugom živjela u Liberiji znala je da se ebola širi - ali na početku nije znala da je i ona bila zaražena: "Isprva sam se osjećala kao da sam dobila malariju. Imala sam samo povišenu temperaturu i nije bilo drugih simptoma. Tako sam dala da mi učine testove na malariju i naš doktor u misiji me testirao i test je ispao pozitivan na malariju. Otišla sam samo kući i uzimala lijekove za malariju i četiri dana sam bila kod kuće, ležala sam i uzimala lijekove. U subotu se još uvijek nisam dobro osjećala. Doktor mi je onda rekao: 'Nancy, želim te testirati i na ebolu. Ne mislim da je to ebola, nemaš drugih simptoma, ali htio bih da svi budemo mirni jer smo sve probali.' Tako su me testirali na ebolu i te večeri je stigao rezultat: ja sam bila pozitivna."
Kolega iz Liberije i liječnik Kent Brantly je također obolio od ebole
Vaše stanje je postalo veoma ozbiljno. Jeste li bili pri svijesti?
Nancy Writebol: Vraćala sam se svijesti i onda je ponovno gubila. Moj muž David mi je rekao da je bilo dana kad sam sjedila na krevetu i razgovarala s njim i pojela nešto malo. Nečeg od toga se sjećam, ali ne mnogo. Sjećam se samo da sam mnogo spavala i sjećam se kako su bili tmurni dani i kišoviti. I bila sam veoma, veoma slaba. Nisam mogla ustati vlastitim snagama tako da su mi morali pomoći liječnici i sestre. Činilo mi se da sam svaki dan sve slabija. Bilo je veoma teško.
'Ako bude bolje, dobro. Ako umrem, opet dobro.'
Kao dio terapije primili ste eksperimentalni serum ZMapp. Vi ste jedna od samo šest osoba koje su ga primile. Jeste li bili sigurni da ga želite?
Nancy Writebol: Isprva nisam. Jer to je neprovjeren lijek i pitali smo se, želim li da se na meni rade pokusi? Tada sam nazvala doktora Kenta Brantlyja (liječnika s kojim je bila u Liberiji i koji je također obolio od ebole, op. aut.) i htjela sam znati više o tom lijeku jer je on stručnjak za ebolu. I onda sam ga pitala: 'Hoćeš li ti uzeti taj lijek?', a on mi je odgovorio 'nisam siguran da hoću'. Onda sam rekla: 'Ako ga ti nećeš uzeti, onda ga neću ni ja.' Mislim da sam se u tom trenutku čudila, u redu, tu je eksperimentalni lijek, ali ga nitko ne želi uzeti. Što će biti posljedice? Ali onda sam došla do stupnja kad sam mislila, ako ga uzmem i bude mi bolje, to će biti odlično. A ako ga uzmem i ne preživim, i to će biti u redu jer možda ipak neću preživjeti ebolu bez njega. Misli vam se stalno vrte u tim dilemama što bi se moglo dogoditi.
Let je jedva preživjela i jedino se sjeća kako su svi prema njoj bili veoma dragi
Početkom kolovoza ste privatnim zrakoplovom prebačeni u Sjedinjene Države na liječenje u Emory bolnicu u Atlanti. Što se sjećate s toga puta?
Nancy Writebol: Kad su me stavili u avion i kad sam se oprostila od muža Davida, pitala sam se hoću li ga ikad više vidjeti. Bila sam veoma, veoma bolesna i ne znam jesu li i doktori mislili da ću preživjeti putovanje. Sjećam se liječnika i sestara koji su se brinuli za mene i koji su me smjestili u avion. Njihova požrtvovnost i pažnja za mene je bila stvarno draga. Prije nego što su me zavezali za krevet prije polijetanja, doktor je stavio ruke oko mog lica i rekao mi; 'Nancy, vodimo te kući. Veoma dobro ćemo se brinuti o tebi.' Za vrijeme leta se sjećam da sam bila veoma, veoma žedna, bila sam dehidrirana. Sjećam se i međupostaja gdje smo slijetali. Dolazili su mi i objašnjavali: 'Sad ćemo sletjeti, bit ćemo tamo nekoliko minuta i onda ćemo poletjeti i nastaviti put'. Ne sjećam se da su mi došli reći da smo stigli u Atlantu, sjećam se da smo još sletjeli u Maineu. Onda su mi rekli: 'Sad više nismo daleko od Atlante, samo još malo.' To je sve čega se sjećam. Mislim da sam na tom letu bila prilično izvan sebe.
Vidite svijet potpuno drugim očima
Na koncu ste se počeli oporavljati...
Nancy Writebol: Sjećam se tog dana kad je doktor došao i rekao; 'Nancy, uspjela si!' I rekao mi je, preživjet ćeš! Sjećam se da mi je rekao kako je dio testova sada negativan na ebolu. Ja sam samo mogla reći 'hvala Bogu!' To je bilo uzbudljivo vrijeme, znam da sam samo razmišljala; 'ipak ću držati svoju novu unuku u rukama'. Bilo je to stvarno radosno vrijeme, samo s tom izvjesnošću da ću preživjeti i da ću opet vidjeti našu djecu i Davida. Potpuno se promijeni način kako razmišljate o stvarima i ljudima i što činite u životu. Bila sam veoma, veoma zahvalna. I znam da, makar je bio taj novi lijek ZMapp, bila je i ta sva liječnička njega, sva ta transfuzija krvi, sve te dobre stvari kojima nam Bog pomaže da je spašen moj život. I veoma sam zahvalna zbog toga.
Lokalni pomoćnici žive teškim životom: ne samo da čitave dane gledaju smrti u oči, nego ih niti njihove obitelji ne žele u svojoj blizini
Jesu li ljudi zazirali od vas kad ste se vratili u svakodnevni život?
Nancy Writebol: Bilo je ljudi koji su me prepoznali i dizali su ruke, ne želeći da im priđem blizu. Prvi put kad mi se to dogodilo bila sam zaprepaštena. Drugi put kad se to ponovilo, sjetila sam se sve naše braće i sestara u Liberiji prema kojima se odnose na isti način. Posebno osoblje u bolnicama čije im obitelji onda kažu, ne vraćaj se kući, ostani negdje drugdje. Ili momčad za zakopavanje mrtvih u Africi. Njihove obitelji ih ne žele kod kuće jer se svi tako boje zaraze.
Kao osoba koja je preživjela zarazu ebolom, imate određenu otpornost na taj virus. Mislite li da ćete se vratiti u Liberiju i dalje pomagati tim ljudima?
Nancy Writebol: To ne znači da sam još sposobna vratiti se. Ali liječnici su mi rekli da ako se vratim, ipak trebam nositi opremu za osobnu zaštitu od zaraze što je izuzetno važno. Doktori ne znaju koliko će dugo trajati otpornost niti kako će snažan biti taj imunitet. Mislim da je važno da se vratim, ali mislim da je veoma važno i da ovdje djelujem. Da budem sposobna govoriti i ljudima buditi pozornost na ono što se događa na zapadu Afrike. Da konačno bude stvoreno cjepivo, da se skupi novac za otkrivanje lijeka. I da tako, kad se ebola opet počne širiti, bude stvarne pomoći za Afriku.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17984922' lang='bos' type='mono' source='https://www.dw.com/bs/bs/ebola-na-liječenje-u-njemačku/a-17984922' term='ebola'>
Specijalni avion sa pacijentom iz Zapadne Afrike, koji je obolio od Ebole, sletio je jučer specijalnim avionom na aerodrom Lajpcig/Hale. Prema podacima Ministarstva zdravlja Saksonije, pacijent je saradnik UN-a i treći je ebola-pacijent, koji je dopremljen u Njemačku na liječenje.
Avion "Golfska struja" je prepariran tako da raspolaže izolacionom komorom za transport pacijenata zaraženih ebolom. Bolnica Sankt Georg (na slici gore) jedna je od sedam bolnica u Njemačkoj sa specijalnim odjeljenjem za visoko infektivne bolesti. Šest soba u toj bolnici za infektivne bolesti i tropsku medicinu, ispunjava najstrože zahtjeve karantina.
Jedan zaraženi ljekar iz Ugande trenutno se nalazi u Frankfurtu na Majni, dok je jedna osoba iz Senegala, nakon pet nedjelja tretmana, kao zdrava otpuštena iz bolnice u Hamburgu.
Sedam slučajeva u Španiji
Teresa Romero Ramos
U glavnom gradu Španije, Madridu, u karantinu se nalazi sedam ljudi. Bolnica Karlos III je saopštila da su u izolaciji tri nova pacijenta, dva ljekara i jedan medicinski tehničar. Ovaj posljednji ima tipične simptome ebole i imao je kontakt sa dva preminula misionara, kao i medicinska sestra Tereza Romero, koja je oboljela od ebole.
Tereza Romero je prva osoba koja se zarazila ebolom van Afrike. Ona se nekoliko dana loše osjećala dok joj je temperatura rasla. Tek kada je temperatura porasla na 38 stepeni, ljekari su je primili u bolnicu. Posumnjala je da ima ebolu tek kada je primjetila da se ljekari jedva usuđuju da uđu njenu sobu. Da je dijagonoza od ebola zaista utvrđena, saznala je preko medija, javlja Rojters.
Italija: za sada samo lažne uzbune
Demonstracije u Španiji
Sumnjivih slučajeva bilo je i u Italiji, skoro svake sedmice, ali je do sada uvijek bilo riječi o lažnoj uzbuni. Ipak, populistički političari pokušavaju od epidemije da izvuku korist i šire strah, govoreći da bi desetine hiljada migranata, koji dolaze morskim putevima, mogli da prenesu ebolu u Evropu.
Saverio Belici iz Ljekara bez granica, koji je i sam nekoliko puta radio u kriznim oblastima u zapadnoj Africi, kaže da je to glupost: "Što se tiče imigranata, prema mom mišljenju je rizik nula. Ljudi koji dolaze na obalu južne Italije, na putu su najmanje godinu dana, ponekad i više. Oni su odavno otišli iz zemalja, u kojima hara ebola. Ako je neko zaražen, poslije deset dana dobija simptome i ako se ne liječi, umire nakon dvije tri nedjelje, u 90 odsto slučajeva. Zbog toga imigranti, koji dolaze morskim putem, nisu opasni.“
Mnogo veća je vjerovatnoća da osoba zaražena ebolom stigne avionom. Zbog toga su zdravstvene vlasti u Italiji na oprezu. Postoje planovi za vanredne situacije, specijalne bolnice se pripremaju, a na velikim aerodromima postoje karantini.
Evropa ne treba da se plaši već da pomogne Africi
Izolovani prvi pacijenti i oni za koje sumnja da su zaraženi ebolom
"Evropa bi, umjesto što širi strah od širenja ebole kod kuće, trebalo više da se angažuje u borbi protiv ebole u Africi. Zemlje koje su pogođene ebolom, i onako su veoma slabe: nemaju medicinsko osoblje, a ako ga imaju, onda premalo i loše obučeno. Evropa se mora uključiti u zajedničku borbu protiv ebole", samatra epidemiolog, Belici.
Jer, stručnjaci smatraju da je skoro nevjerovatno da u Evropi dođe do masovnog širenja bolesti. U pogođenim oblastima Zapadne Afrike, međutim, situacija izgleda sasvim drugačije.
U međuvremenu, njemački Crveni krst (DRK) je saopštio da nema dovoljno kvalifikovanih dobrovoljaca za slanje u oblasti u zapadnoj Africi, u kojima vlada epidemija ebole. Prema pisanju tabloida Bild, predsednik Crvenog krsta Rudolf Zajters kaže da je bilo mnogo zahtjeva, ali "mi smo još uvijek daleko od dovoljnog broja kandidata koji dolaze u obzir."
Do sada je DRK dobio 1.459 zahteva, ali kriterijume ispunjava samo 97 kandidata, objasnio je Zajters. Traže se ljekari, babice, fizioterapeuti, medicinsko osoblje, farmaceuti, laboratorijski tehničari i stručnjaci za rentgen, koji veoma dobro govore engleski i čije opšte stanje dozvoljava da budu poslani u misiju u tropske predjele.
Strožije kontrole na aerodromima u SAD
Sjedinjene Američke Države su u međuvremenu preduzele dalje mjere protiv epidemije ebole. Odjeljenje za unutrašnju bezbjednost naredilo je strože kontrole na pet glavnih aerodroma za putnike iz Liberije, Sijera Leonea i Gvineje. Mjere će početi da se primjenjuju ovog vikenda na aerodromu Džon F. Kenedi u Njujorku, a potom slijede Nevark, Vašington, Čikago i Atlanta.
Prema procjenama zdravstvenih vlasti CDC, na ove aerodrome slijeće oko 95 odsto putnika iz pomenutih zemalja zapadne Afrike, pogođenih ebolom. Šef CDC Tom Mir kaže da je reč oko 150 putnika dnevno, čija se tjelesna temperatura skenira, prenosi ARD.
Prethodno je saopšteno da je umro prvi pacijent, kojem je ebola dijagnostikovana u Sjedinjenim Državama. 42-godišnji Tomas Erik Dankan zarazio se u rodnoj Liberiji i u septembru je doputovao u Teksas, da posjeti svoju porodicu.
Prezbiterijanska bolnica u kojoj je Dankan liječen, primila je novog pacijenta sa mogućim simptomima ebole. Pacijent je naveo da je bio u stanu u kojem je Dankan boravio prije nego što je došao u bolnicu. Predstavnik šerifa je izjavio da je bio u kontaktu sa članovima Dankanove porodice.
Amerika šalje vojnike
Sjedinjene Države takođe pojačavaju borbu protiv epidemije ebole u zapadnoj Africi, šaljući tamo stotinu marinaca. Pentagon je jučer saopštio da su vojnici, prethodno stacionirani u Španiji, sada prebačeni u Liberiju. Marinci su jučer stigli na svoju novu lokaciju gdje će podržati snabdijevanje, dok taj zadatak ne preuzmu druge jedinice američke vojske. Opremljeni su sa dva transportna aviona i četiri specijalna aviona tipa Osprej koji svojim rotorima, mogu da polijeću i slijeću, horizotalno, bez piste - kao helikopteri.
Do sada je na suzbijanju ebole u zapadnoj Africi stacionirano oko 350 američkih vojnika. U narednim nedjeljama se očekuje da broj vojnika dostigne 4.000. Jedinice imaju zadatak da izgrade bolnice i obezbjeđuju snabdijevanje humanitarnom robom.
"Naša vojska gradi infrastrukturu koja faktički ne postoji, organizuje prevoz osoblja i opreme i potrošnog materijala", rekao je u srijedu američki predsjednik Barak Obama nakon razgovora sa visokim vojnim zvaničnicima u Pentagonu. Sjedinjene Države imaju "jedinstvene sposobnosti" da pomognu pogođenim zemljama u borbi protiv ebole.
21 dan neizvesnosti
Virus ebola jedan jeod najopasnijih patogena na svetu. Prema podacima Svjetske zdravstvene organizacije (SZO), aktuelna epidemija u zapadnoj Africi posebno pogađa zemlje kao što Gvineja, Liberija i Sijera Leone. Do sada je u ove tri zemlje od ebole umrlo više od 3.850 ljudi. Inkubacija ebole traje maksimalno 21 dan, što znači da može da potraje tri sedmice dok ne izbije bolest.
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_17980186' lang='bos' type='mono' source='https://www.dw.com/bs/bs/prvi-slučaj-zaraze-ebolom-u-europi/a-17980186' term='ebola'>
Stanje oboljele medicinske sestre je stabilno, potvrdilo je španjolsko Ministarstvo zdravstva. Oba testiranja bolesnice na ebolu bila su pozitivna. Sudeći po pisanju španjolskih medija, ona je u jednoj madridskoj bolnici njegovala španjolskog svećenika Manuela Garcíe Viejoa. On se ebolom zarazio u Sijera Leoneu i bio je prebačen zrakoplovom španjolske vojske u Madrid.
69-godišnjak je preminuo 25. rujna u klinici Carlosa III. (naslovna fotografija) u glavnom gradu Španjolske. Prije njega je u Madridu od posljedice zaraze ebolom preminuo i jedan drugi španjolski misionar. On se zarazio u Liberiji i također je zrakoplovom bio prebačen u Madrid.
Bolnica Carlos III u Madridu
Preko 3.000 žrtava
Epidemija ebole je izbila krajem 2013. na području Zapadne Afrike. U tri zemlje koje su najteže pogođene (Liberija, Gvineja i Sijera Leone) iz dana u dan se bilježe nove ljudske žrtve - bez obzira na poboljšane mjere pomoći i prevencije. Samo u Sijera Leoneu je od posljedica opasnog virusnog oboljenja po službenim navodima tamošnjeg Ministarstva zdravstva do 5. listopada život izgubilo 678 osoba. Radi usporedbe: Svjetskoj zdravstvenoj organizaciji (WHO) su vlasti Sijera Leonea do 1. listopada potvrdile 575 žrtava.
WHO je registrirao preko 3.400 mrtvih u tri navedene zemlje. Najviše žrtava je u Liberiji - preko 2.000.
Marburg-groznica u Ugandi
Da stvar bude gora, na istoku kontinenta se pojavio jedan novi uzročnik bolesti kojeg stručnjaci nazivaju "rođakom" virusa koji je kriv za širenje ebole. Virus marburg je uzročnik groznice koja često dovodi do smrti. Za sada nema terapije, a ni cjepiva koji bi pomogli zaraženim osobama.
Iz Ugande stižu alarmirajuće vijesti. Jedan zaposlenik klinike u toj istočnoafričkoj zemlji je već podlegao virusu, nekoliko je osoba vjerojatno zaraženo. U karanteni je trenutno oko 80 osoba, potvrdila je agenciji DPA Jane Aceng, direktorica državnog Zavoda za zdravstvo u Kampali. Predsjednik Ugande Yoweri Museveni pozvao je stanovništvo da "bude mirno". U tijeku je formiranje timova koji bi mogli brzo reagirati u slučaju naglog širenja virusa.
Virus marburg
U dosadašnjim slučajevima zaraze virusom marburg u Ugandi vlasti su relativno brzo uspijevale zaustaviti njegovo širenje. Jedina dosadašnja žrtva je jedan 30-godišnjak koji je bio zaposlen u jednoj bolnici u glavnom gradu Kampali. On je preminuo 28. rujna, tvrde vlasti. Infekcija marburg-virusom je iznimno rijetka, ali po navodima WHO-a vrlo često zna dovesti do smrti. Virus prouzroči krvarenja iz tjelesnih otvora i unutarnjih organa.
Eksperimentalna medicina
Trenutno zdravstveno stanje pacijenta oboljelog od ebole iz Liberije koji se nalazi u bolnici u američkoj saveznoj državi Texas je i dalje ozbiljno, potvrđeno je od strane tamošnjih vlasti. Pacijenta se liječi i eksperimentalnim lijekom, koji još nije u potpunosti testiran i nije pušten u prodaju. Pacijent se ebolom zarazio u Liberiji, a u SAD je doputovao kako bi posjetio svoju obitelj. Simptomi oboljenja od ebole registrirani su tek u Texasu.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17968054' lang='bos' type='mono' source='https://www.dw.com/bs/bs/reporter-dw-a-svjedoči-o-eboli/a-17968054' term='ebola'>
DW: Kolega Šolc, upravo je i u SAD dijagnostikovan prvi slučaj ebole van afričkog kontinenta. Da li se epidemija već raširila širom svijeta?
Jan-Filip Šolc: Vjerujem da ne moramo mnogo da brinemo zbog toga. Jer, situacija u zapadnim zemljama je potpuno drugačija nego u Africi. U Sjedinjenim Država i Evropi postoji zdravstveni sistem koji funkcioniše. Pacijent u SAD leži na izolovanom odjeljenju i tačno se zna s kim je bio u kontaktu. Ne mogu da zamislim da postoji opasnost po Sjedinjene Države ili druge zapadne zemlje od epidemije ebole.
U zapadnoj Africi je do sada od posljedica ebole umrlo preko 3.000 ljudi. Ti si bio protekle nedjelje u Sijera Leoneu kako bi izvještavao o borbi protiv širenja virusa. Kakva je tamo situacija?
Jan-Filip Šolc
Apsolutno katastrofalna. Užasno veliki problem je taj što u Sijera Leoneu nedostaje sve što je potrebno da se zbrinu pacijenti zaraženi virusom ebole. Zdravstveni sistem se dijelom urušio. Prije svega nedostaje izolovanih odjeljenja, a mnogi zaraženi su još uvijek kod kuća i na taj način šire zarazu na ukućane i komšije. Mnoge bolnice jednostavno više ne funkcionišu jer se ljekari i drugo medicinsko osoblje plaše da nemaju posla samo sa malarijom ili drugim bolestima već upravo sa ebolom. Tu su još samo poneki iz međunarodnih organizacija poput "Ljekara bez granica" ili "Cap Anamur". Ali, pacijenti se jednostavno ne zbrinjavaju.
Neki eksperti govore o tome kako u Sijera Leoneu, Liberiji ili Gvineji ne da bi mogli biti uništeni samo zdravstveni sistemi već se govori o kompletnom državnom kolapsu. Strahuješ li da bi takvo što moglo da se dogodi?
Pogledajte video 02:37    
DW_PLAYER.shareLocalization = "Podijeli";
DW_PLAYER.localization = {
rewind: "Vrati 10 sekundi",
settings: "Podešavanje ",
hd: "Kvalitet",
fullscreen: "Pun ekran",
cc: "Ukloni tekst",
nextUp: "Naredni video",
playlist: "Play lista
",
pause: "Pauza",
play: "Play",
player: "Video player",
prev: "Prethodni",
next: "Naredni",
close: "Zatvori",
replay: "Ponovi",
volume: "Jačina zvuka"
};
      Podijeli Teška borba protiv ebole  Pošalji  Facebook   Twitter   google+   Whatsapp   Tumblr   Digg   stumble   linkedin   Newsvine   Permalink https://p.dw.com/p/1DO2U    Teška borba protiv ebole       To u svakom slučaju nije isključeno. Ako epidemija nastavi dalje da se širi to će u ovim zemljama ostaviti fatalne posljedice u mnogim sferama. A i privreda je naravno na koljenima. Ljudi pokušavaju da nekako preguraju svakodnevicu. Još uvijek se može otići na pijacu i kupiti povrće. Jer, stanovništvo se mora nekako opskrbiti. Više od toga se u privrednom smislu ne događa. Onda će veliki problem nastati ako počne da ponestaje hrane. Ne želim da dodatno dramatizujem situaciju, sli strah od ovakvog kolapsa postoji.
Pošalji  Facebook   Twitter   google+   Whatsapp   Tumblr   Digg   stumble   linkedin   Newsvine
Permalink https://p.dw.com/p/1DO2U
U tvojoj reportaži poseban utisak ne mene su ostavile slike kako jedna oboljela pacijentkinja pokušava da pobjegne iz karantina. Čovjek može da osjeti njen strah i paniku. Koje su tebi slike s puta po Sijera Leoneu ostale duboko urezane u sjećanju?
Upravo te slike. Vidjeti je tako kompletno dehidriranu, dezorijentisanu kako pokušava da pobjegne iz karantina. I ne samo da karantina nema dovoljno već i oni koji postoje ne funkcionišu kako treba. Ljekari takođe govore da je sve prilično haotično.
U nekim karantinima koje smo posjetili zbog sigurnosnih razloga nije nam bilo dozvoljeno snimanje. Ali, strahujem da tamo vladaju katastrofalni uslovi i da pacijenti nisu dovoljno snabdjeveni lijekovima i hranom. Inače se ne bi dogodio ovakav pokušaj bijega kao što je pokušala ova oboljela žena.
Kako si se ti štitio od zaraze?
Bez obzira na neka pravila, ne možete u potpunosti isključiti zarazu, ali možete umanjiti rizik. Mora da bude jasno da se nikako ne smije doći u dodir sa tjelesnom tečnošću zaražene osobe. Jer, virus ne može da se širi kroz vazduh. A širi se samo preko osoba koje već imaju povišenu temperaturu i proliv. Ako pazite na to, onda je rizik manji. Pri tom, nismo ni snimali tamo gdje leže pacijenti zaraženi od ebole. Za to su potrebna specijalna zaštitna odijela. A za njihovu upotrebu potrebna je specijalna obuka. I zato smo i rekli da pod takvim uslovima nećemo da idemo u karantine.
Kada bolest izbije, uzrokuje visoku temperaturu i krvarenja i završava smrtnim ishodom. Ljudi se plaše i ovdje u Njemačkoj. Sklanjaju li vam se ljudi s puta kada im kažete da ste upravo došli iz Sijera Leonea?
To je primjetno. Jer, ljudi veoma zaziru od ove bolesti. Naravno da su to dijelom iracionalni strahovi. A to dolazi i od toga da ljudi nisu dovoljno informisani o tome kako se ebola širi. Ali, mogu to da razumijem. Jer, radi se zaista o zastrašujućoj epidemiji koja se širi zapadnom Afrikom. I to da ljudi strahuju da može da se raširi širom svijeta je takođe razumljivo.
Jan Philip Scholz je reporter DW-a iz Afrike. Razgovor vodio Peter Hille.
Pošalji  Facebook   Twitter   google+   Whatsapp   Tumblr   Digg   stumble   linkedin   Newsvine
Permalink https://p.dw.com/p/1DO2U
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17956715' lang='bos' type='mono' source='https://www.dw.com/bs/bs/čini-li-eu-dovoljno-za-suzbijanje-ebole/a-17956715' term='ebola'>
"Postoji čitav niz sastanaka i sjednica na eruopskoj, međunarodnoj razini i s predstavnicima vlada zemalja pogođenih ebolom", rekao je Phillipe Maughan iz europske humanitarne organizacije ECHO povratka s jednog od kraćih putovanja po Liberiji i Sierra Leoneu. "Ono što nedostaje su ljudi na terenu, ljudi koji bi stajali na prvoj liniji bojišnice u borbi protiv ebole", žali se ovaj aktivist. Šefica međunarodne humanitarne organizacije Liječnici bez granica Joane Liu bila je još drastičnija u izvještaju koji je podnijela Svjetskogj zdravstvenoj organizaciji WHO u Ženevi: "Svijet gubi ovu borbu. Politička vodstva ne suočava se ispravno s prijetnjom koja ne pita za granice. U zapadnoj Africi raste broj mrtvih. Izbija nasilje. Odjeli za karantenu pucaju po šavovima." Pod medicinskim tretmanom organizacije Joane Liu su dvije trežine pacijenata oboljelih od ebole u zapadnoj Africi. I Liječnici bez granica financiraju se iz budžeta Europske komisije.
Manjak medicinskog osoblja
U Sierra Leoneu je sve više ljudi u karanteni
Nije stvar u novcu - u tome se slažu i europske i nevladine institucije. Nedostaje kvalificirano osoblje. "Liječnici bez granica su prije više mjeseci dali znak za uzbunu. Ali odgovor je stigao prekasno i bio je preslab", ljuti se Joane Liu. Koordinator EU-a Phillipe Maughan priznaje u razgovoru za DW: "Mislim da je međunarodni odgovor stigao možda presporo". Ali odmah dodaje kako ni u Europi niti igdje drugdje ne postoje ekipe za prvu pomoć koje su uvijek u stanju pripravnosti. "Ne postoje medicinski bataljuni koji su uvijek spremni za akciju. Oni prvo moraju biti organizirani. Mora biti osigurana logistika i moraju se naći dobrovoljci. Kada je u pitanju ebola, to baš nije jednostavno jer je bolest vrlo opasna", ojbašnjava Maughan i dodaje kako se međunarodna zajednica, međutim, u međuvremenu trudi ubrzati pomoć. Usprkos tome on procjenjuje da se broj novih zaraza neće znatno smanjiti sve do kraja ove godine, a možda i do sredine iduće, 2015. On računa s najmanje 20.000 oboljelih. Sada ih je oko 5.900.
Pomoć izvana nije dovoljna
"Problem je da kriza eksponencijalno eksplodira. Linearno povećanje pomoći stoga ne pomaže, pogotovo kada se radi o broju kreveta u centrima za liječenje ebole", kaže zamjenik glavnog direktora EU-ovog tijela za razvojnu pomoć Marcus Cornaro. I on se ovih dana osobno uvjerio kakvo je stanje na terenu u Liberiji i Sierra Leoneu. Vojnici koje sada namjeravaju poslati Njemačka i SAD izgradit će prijeko potrebne centre za medicinsku pomoć oboljelima, ali oni neće u njima raditi. Potrebno je medicinski obučeno osoblje. I humanitarnim organizacijama treba medicinsko osoblje, vozači, osoblje za transport i grobari na licu mjesta. Ali vrlo je teško angažirati ljudstvo za ove zadatke, jer i lokalci vide da i liječnici i pomoćno osoblje umiru od ebole, rekao je veleposlanik Sierra Leonea u Bruxellesu Ibrahim Soire: "Virus na žalost ubija i medicinsko osoblje. Do sada smo izgubili 34 hrabra djelatnika, među kojima i četiri liječnika. To, naravno, pojačava strah. I stvara probleme u zdravstevnom sektoru i kod drugih bolesti. Većina privatnih bolnica je zbog ebole smanjila rad ili potpuno zatvorila."
Važne su stroge mjera opreza - između ostalog ispravno uklanjanje visoko zaraznih leševa
Ma kako velika pomoć stizala izvana, ona sama neće biti dovoljna da se prekine lanac zaraze, smatra Marcus Cornaro iz Europske komisije. Od ključne je važnosti informiranost stanovništva i njihov angažman. Nove zaraze virusom ebole koji se ne prenosi preko zraka nego preko tjelesnih tekućina, mogle bi biti spriječene strogim mjerama opreza. Pritom Cornaro smatra mjere poput zabrane izlaska iz kuća, zatvaranja granica ili prekida zračnog prometa potpuno pretjeranima. Puno smislenije mjere bi bile dezinfekcija ruku, mjerenje temperature i ispravno pokapanje vrlo zaraznih mrtvaca.
Lanac kriza
Njemačka, Velika Britanija i Francuska obećale su pomoć, a sada ta obećanja moraju biti ispunjena. Europska koisija ima ukupno na raspolaganju 150 milijuna eura. Oko 100 miliuna od toga ide direktno u državne blagajne pogođenih zemalja. Zapadnoafričke države bi sada s tom pomoćo morale ponovno konsolidirati zdravstveni sustav i organizirati transport hrane. Oba predstavnika EU-a - Marcus Cornaro i Philippe Maughan već sada upozoravaju da bi bez dobre žetve ove godine moglo doći do velikih problema u opskrbi hranom. Gospodarstvo zapadne Afrike trenutno je pred slomom. Čak i kada bi se ebola uspjela suzbiti, krize koje je epidemija ebole izazvala bi još dugo potrajale. EU se stoga sprema za intenziviranje razvojne pomoći pogođenoj regiji u idućih nekoliko godina.
Vlada Srbije pozvala je medicinare iz inostranstva da se vrate i volontiraju tokom krize. Taj poziv će, po svemu sudeći, biti jalov. Ljekari i medicinske sestre imaju ugovore, a većina je ogorčena na stanje u Srbiji.
Samoopredeljenje i Demokratska liga Kosova zajedno će da vladaju. A da bi se ispunila predizborna obećanja i pokrenuo dijalog sa Srbijom potrebni su tvrdi kompromisi, smatra urednica DW na albanskom Vilma Filjaj-Balvora.
</doc>
<doc docid='dw_17949388' lang='bos' type='mono' source='https://www.dw.com/bs/bs/veliki-krizni-susret/a-17949388' term='ebola'>
Za šefa njemačke diplomatije, Frank-Valtera Štajnmajera jedno od najvažnijih gorućih pitanja u nedjelji zasjedanja Generalne skupštine UN (GS UN), biće „podrška novoj iračkoj vladi i ispravljanje greške iz prošlosti“. Njemački ministar se istovremeno nada da će prilikom formiranja nove vlade predstavnici svih regiona i religija imati svoje zastupnike u novom kabinetu. Cilj je da se omogući gubitak podrške na koju IS očigledno i dalje može da računa, posebno među iračkim građanima, koji su razočarani rezultatima rada prethodne vlasti.
Štajnmajer namjerava da odigra aktivnu ulogu tokom boravka u Njujorku i u pogledu „sprovođenja odgovarajućih mjera protiv islamističkog terorizma poput IS-a“. U tom pogledu, on će istaći ulogu Njemačke – posebno u kontekstu isporuke njemačkog oružja kurdskim borcima u Iraku.
Heder Konli očekuje da će Vašington uvidjeti težinu odluke o dopremanju oružja Pešmergama (Kurdima u Iraku), „koja je za Berlin bila veliki spoljnopolitički izazov“. Saradnica vašingtonskog Trusta mozgova, njemačkog porekla, inače ekspertkinja Centra za strateške i međunarodne studije, u razgovoru za DW, navodi da ne očekuje da će biti dodatnih očekivanja od Njemačke.
Ministar Štajnmajer tokom posjete Bagdadu
Nemački vojnici protiv IS-a?
Ipak, u Vašingtonu se mogu čuti i drugačije procjene. DW je iz više izvora dobio informaciju da SAD imaju još neka očekivanja od Njemačke. Srednjoročno bi se moglo naslutiti da će Obamina administracija od Berlina zatražiti da se vojno angažuje u vazdušnim udarima protiv boraca Islamske Države. Nije isključeno da bi u slučajno kopnene intervencije američkih specijalaca, Vašington očekivao i učešće vojnika Bundesvera. Drugim rečima, vrlo je moguće da će Štajmajer tokom boravka u Njujorku biti suočen sa novim očekivanjima Sjedinjenih Američkih Država.
Napredak milicije IS na sjeveru Sirije i veliki broj izbjeglica, prije svega Kurda koji idu ka Turskoj, ne idu na ruku vladi u Berlinu. Odbijanje učešća u vojnim intervencijama postaje sve teže.
Istovremeno, američka vlada će po svemu sudeći iskoristiti priliku da se tokom zasjedanja Generalne skupština UN založi za veću podršku anti-IS koaliciji, smatra Heder Konli. U međuvremenu su svi pogledi uprti u Baraka Obamu, jer će, kako se očekuje, u srijedu (24.9.), lično predsjedavati sjednici Savjeta bezbjednosti UN.
Rezolucija protiv ekstremista
Najavljena je mogućnost usvajanja rezolucije, koja bi obavezala sve države članice UN, na nacionalnom nivou da usvoje odgovarajuće zakone, kojim bi sankcionisanje tzv. stranih boraca, bilo moguće. Jer u Siriji i Iraku se trenutno nalazi više od 15.000 boraca, koji su sa Zapada otišli da se bore na strani ekstremista. Njujork tajms tvrdi da je više od 2.000 njih došlo iz Evrope (od toga nekoliko stotina iz Njemačke).
Obama će igrati aktivnu ulogu na skupu u Njujorku
Rezolucija čije usvajanja zagovara SAD, po prvi put bi mogla da dovede do sprovođenja usklađenih mjera protiv regrutacije boraca iz kojih stoje terorističke organizacije, na međunarodnom nivou. Rezolucija bi bila pravno obavezujuća, iako više stručnjaka tvrdi da bi njena primjena na nacionalnom nivou mogla biti previše slaba.
Upravo je to momenat, kada bi Nijemci mogli ući u igru. Njemačka je važan saveznik u političkoj legitimizaciji američkih diplomatskih napora na Bliskom istoku, smatra Džeremi Šapiro, saradnik Brukings instituta. Zbog svog „ne“ vojnoj intervenciji u Libiji i ratu u Iraku, Berlin uživa izvjesni međunarodni kredibilitet. „SAD će od Njemačke zahtjevati maksimalnu političku i retoričku podršku“, uveren je Šapiro.
Druga žarišta
Osim intervencije protiv boraca „Islamske države“ i krize na istoku Ukrajine, posljednjih sedmica je sve više u fokusu svjetske javnosti i širenje virusa ebole. Ta tema će se nesumnjivo naći među najvažnijim tokom predstojećeg zasjedanja Generalne skupštine UN. „Sada je važno da se na međunarodnom nivou sprovedu mjere, koje će ugroženim državama, Liberiji, Sijera Leoneu i Gvineji, pomoći da se izbore sa ovom strašnom bolešću“, rekao je pored ostalog ministar Štajnmajer. „To znači da bi zemlje na sjeveru kontinenta, koje su medicinski bolje opremljene, od onih na jugu, morale dodatno da se angažuju.“ On pri tome prvenstveno misli na opremanje afričkih susjeda na jugu, neophodnim lijekovima i medicinskom opremom.
Opasnost od ebole je jedna od važnijih tema
Pregovori sa Iranom oko spornog nuklearnog programa i ove godine su na agendi zasjedanja. Iranski diplomatski šarm se na sjednicama Generalne skupštine UN doživljava kao dolazak jeseni, kao siguran početak nove školske godine ili kao neizbježno opadanje lišća, kaže Suzan Meloni, saradnica instituta Brukings. Velika očekivanja od prije nekoliko mjeseci, u međuvremenu su se pretvorila u strahovanja. Skoro da bi se moglo reći da je u igri sve ili ništa, dodaje Meloni.
Drugim riječima, zasjedanje će proći u raspravi o aktuelnim krizama u svijetu. Teme diktiraju dnevno-političke potrebe i dešavanja. „Trenutno agendu UN prilično diktira ono što svijet pokreće od danas do sutra, a manje dugoročni problemi“, tvrdi Mihael Verc iz Centra za američki napredak.
„To je povezano sa činjenicom da dugoročna strateška razmatranja, mnoge zemlje uvlače u rasprave, koje puno koštaju, a još ih je politički teško sprovesti.“ Isto važi i za Njemačku. „Zbog toga se nameće utisak da su se i političari od svega toga pomalo uplašili.“
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
</doc>
<doc docid='dw_17935089' lang='bos' type='mono' source='https://www.dw.com/bs/bs/pogrebnici-umrlih-od-ebole/a-17935089' term='ebola'>
Kada se ekipa, na čijem je čelu Mark Korvayan, približava selu, veći izdaleka čuje plač rodbine i susjeda koji žale za upravo preminulim članom porodice ili prijateljem. Međutim, devet mukaraca u selo nisu došli tješiti ožalošćene. Njihov zadatak je još teži: moraju prikupiti tijela osoba koje su umrle od ebole. “Uopšte nisam sretan što imam ovaj zadatak. To je užasan posao”, kaže Mark Korvayan i dodaje: “Svaki dan mrtva tijela. Ja nisam pogrebnik”.
Mark Korvayan je svjestan izložene opasnosti
Korvayan već žuri obaviti sljedeći zadatak. Jedna porodica u glavnom gradu, Monroviji, izgubila je tri člana: sedmogodišnjeg sina i dvije žene. Korvayan i njegove kolege nose zaštitnu odjeću. On lično na leđima nosi kanister sa sredstvom za dezinfekciju kako bi detaljno dezinfikovao mjesto u kojem je boravila preminula osoba. Tijela preminulih osoba se stavljaju u plastične vreće i odvoze u Monroviju gdje se spaljuju na specijalnom mjestu.
Visoki rizik
Korvayan i njegove kolege čine tim Crvenog krsta u Liberiji koji je zadužen za sahranjivanje preminulih od ebole. Taj posao rade dobrovoljno i za to mjesečno dobijaju skoro 800 eura. „Samo uz božiju pomoć sam ovdje. To je borba koju moramo preživjeti i žrtvujem se zajedno s ostalim pomagačima i kolegama iz policije“, kaže Korvayan.
Transport tijela preminulih od ebole privlači pažnju prolaznika
On je svjestan da postoji veliki rizik da se i sam zarazi virusom ebole. Međutim, on to, kako kaže, radi za svoju zemlju. Razmjera krize ga opterećuje. “Nećete mi vjerovati, ali smo jučer prevezli 16 preminulih osoba. Prije toga su bile 22. Ponekad dnevno prevezemo 25 ili 30 umrlih od ebole“, kaže Korvayan.
Muškarci u zaštitnoj opremi privlače pažnju prolaznika. Prilikom utovaranja tijela preminulih u kamion, okupi se veliki broj ljudi. Dax Gray, jedan od prolaznika kaže „da mu je tek, kada vidi članove ove ekipe, jasno da je ebola zaista prisutna“.
O'Neil Bestman je glasnogovornik liberijskog Crvenog krsta. Zajedno sa ministarstvom zdravlja koordiniše rad timova za sahranu.
Bez obzira na rizik broj osoba koje bi radile u Korvayanovom timu je veliki
„Njihov posao nije bezopasan“,kaže Bestman i dodaje da su ti ljudi važni za društvo.
„Ukoliko tijela preminulih jednostavno ostanu ležati na cesti, onda je rizik od zaraze daleko veći. U našoj kulturi je sasvim normalno da se tješe pogođene osobe i da im se izrazi suosjećanje. Uklanjanjem tijela je najlakše prekinuti širenje zaraze“, kaže Bestman.
Crveni krst u Liberiji trenutno zapošljava oko 50 pogrebnika. Zbog, za tamošnje uslove dobre zarade, ovim poslom bi se bavi sve više ljudi. Jedan od njih je Roland Kercula.
„Ako samo stavimo ruke u džepove i gledamo šta radi vlada, onda će virus uskoro kontrolisati cijelu zemlju“, kaže Kercula. S obzirom na međunarodne prognoze da će se broj žrtava epidemije povećati, pred pogrebnicima u Liberiji je još mnogo posla.
Tri suradnika izgubila je Margret Gieraths-Nimene, voditeljica njemačke klinike u Liberiji zbog ebole. Sada je ponovno otvorila svoju malu bolnicu. "Ljudi nas trebaju", kaže ona. (19.09.2014)
SAD će u okviru borbe protiv Ebole u zapadnu Afriku poslati 3.000 pripadnika vojnika među kojim je medicinsko osoblje, inžinjeri i stručnjaci za logistiku. Vojnici bi u region trebali doputovati za oko dvije sedmice. (17.09.2014)
Virus se širi poput požara, kaže liberijski ministar odbrane i moli UN za pomoć. Međutim, jedan virolog sada tvrdi: „Liberija i Sijera Leone gotovo da se više ni pomoću već pokrenutih mjera više ne mogu spasiti." (14.09.2014)
“Ako se širenje epidemije izazvane Ebolom ubrzo ne zaustavi, virus bi mogao mutirati i postati još opasniji, kaže američki predsjednik Barack Obama. Međutim, virus je već sada promijenio svoj genetski kod. (11.09.2014)
Epidemija ebole i dalje se širi na zapadu Afrike. Posljedice osjeća i gospodarstvo. Mnogi poduzetnici kontinent zaobilaze u širokom luku, a ograničavanje putničkog prometa negativno se odražava i na turizam i trgovinu. (31.08.2014)
Epidemijom ebole najteže je pogođena Liberija. U osam od petnaest saveznih zemalja uvedeno je vanredno stanje, ljudi su nepovjerljivi i uplašeni. Mnoge situacija podsjeća na građanski rat. (25.08.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17937564' lang='bos' type='mono' source='https://www.dw.com/bs/bs/magneti-koji-čiste-krv/a-17937564' term='ebola'>
Koji ljekar je znao da će iz krvi pacijenata moći odrstraniti sve bakterije i na taj način ga izliječiti? Američki naučnici su nedavno saopštili da su otkrili način kako da s jednim uređajem koji pomoću magneta čisti i tako iz nje odstranjuje bakterije, viruse i otrove. Nakon čišćenja se u tijelo pacijenta vraća čista krv.
„Pokušali smo oponašati funkciju i mikrostrukturu slezene“, kaže biolog Joo H. Kang koji je napravio uređaj na Wyss Institut der Harvard University u Bostonu. „To je organ koji iz krvi stalno odstranjuje uzročnike bolesti“, kaže Kang.
U ovom uređaju se "pere" krv
Kang i njegove kolege su već izvršili testiranje nad životinjama koje su bile zaražene bakterijom staphyloccocus aureus ili sscherichia coli. Obje ove bakterije kod ljudi mogu izazvati zatrovanje krvi što je opasno po život. „Uređaj, koji smo nazvali `Biomilz` je iz krvi odstranio više od 90 posto bakterija“, izjavio je H. Kang za stručni magazin „Nature Medicine“. Na taj način je povećana mogućnost da zaražene životinje prežive.
Oponašanje prirode
„Biomilz“ ovako funkcioniše: krv pacijena kroz jedno kablo prolazi brzinom i do 1,25 litara u sekundi. Krv se u kablu miješa sa veoma sitnim magnetnim kuglicama s nano česticama koje su premazane proteinima koji spajaju bakterije ili otrove. Krv nakon čišćenja se ponovo vraća u tijelo pacijenta.
Naučnici su prilikom testiranja uređaja koristili prirodni protein opsonin koji je dio ljudskog imunog sistema i i koji se nalazi u šećeru na površini različitih vrsta bakterija, gljivica, čak i virusa. Prije ispitivanja su Kang i njegove kolege izvršili manje genetske promjene opsonina kako bi se on bolje lijepio s nano-metalnim česticama.
Djelotvornost kod ebole i zatrovanja krvi
U laboratoji se virus ebole zalijepio za protein
„Vjerujemo da ovaj proces može imati enorman učinak na liječenje pacijenata koji imaju zatrovanje krvi“, kaže Kang. Zatrovanje krvi, koje izazivaju bakterije, opasno je po život. Prema navodima Global Sepsis Alliance godišnje je u svijetu 18 miliona ljudi pogođeno ovom bolešću. Od tog broja život izgubi šest miliona ljudi. Kada bolest dođe u poodmaklu fazu, svaka vrsta pomoći dolazi kasno. Naime, ostaje veoma malo vremena da se bolest dijagnosticira i da se pronađe odgovarajući antibiotik za njeno liječenje. U pravilu detaljno dijagnosticiranje specifične bakterije traje najmanje 24 sata.
„Pomoću Biomilza možemo liječiti pacijete i prije nego što bude poznat pravi razlog infekcije“, izjavio je za Deutsche Welle glavni autor studije Donald Ingber sa Wyss instituta. To znači da bi ljekari mogli početi liječiti pacijenta bez da moraju znati o kojem se uzročniku radi. Metode se još moraju provjeriti, ali naučnici polaze od toga da se uređaj već može koristiti u liječenju osoba zaraženih virusom ebole. „Protein koji koristimo za povezivanje je u epruveti povezao i virus ebole i zbog toga predpostavljamo da se može koristiti i kod pacijenata zaražeih ebolom“, kaže Ingber.
Ifekcije su najčešći uzrok smrti
Polly Roy, biolog sa „School of Hygiene and Tropical Medicine“ vjeruje da je to moguće, ne samo kod ebole, nego čak i kod malarije. Međutim, Frank Brunkhorst, stručnjak za infekcije sa univerzitetske klinike u Jeni je skeptičan. On kaže da su metode, bez dodatnih dijagnosticiranih sredstava, beskorisne. On dodaje da ljekari prije liječenja pacijenta moraju znati šta je uzročnik bolesti i da je liječenje sa velikim spektrom antibiotika, koji trenutno postoji još uvijek najbolja alternativa.
Brunkhorst također dodaje da se uzročnik bolesti kod većine inficiranih pacijenata ne nalazi samo u krvi nego i u drugim organima, kao što su pluća. „Do tamo se može doći samo s antibiotikom“, kaže Brunkhorst i dodaje da je ´Biomilz´ „interesantna ali ne i čarobna formula“.
</doc>
<doc docid='dw_17932984' lang='bos' type='mono' source='https://www.dw.com/bs/bs/njemica-prkosi-eboli/a-17932984' term='ebola'>
"To je težak gubitak za čitavu kliniku", kaže Margret Gieraths-Nimene duboko uzdišući. Tri od ukupno 25 saradnika klinika je izgubila posljednjih tjedana. Umrli su od virusa ebole. Klinika u predgrađu liberijskog glavnog grada Monrovije morala je biti zatvorena na šest tjedana. Prije nekoliko dana je dekontaminirana, renovirana i ponovno otvorena
"Ljudi ovdje nas trebaju", kaže njemačka voditeljica klinike. Ona je još uvijek u situaciji da može pomagati- zahvaljujući podršci iz Njemačke. "To mi daje snagu da ovdje nastavim rad." Iz Njemačke ne dolaze samo donacije za kliniku već i za karantin i za pogrebna vozila. "Mrtvi leže po ulicama i ujedaju ih psi", izvještava Gieraths-Nimene.
Pomagala tokom građanskog rata
Margret Gieraths-Nimen, voditeljica privatne klinike GERLIB u Monroviji
Uzeti stvari u svoje ruke, to su Nijemci u Liberiji oduvijek činili. Sa svojom suprugom, liberijskim liječnikom ona je prije gotovo 30 godina utemeljila kliniku Gerlib, što je kratica za njemačko-liberijsku kliniku. Njihov zajednički cilj bio je pomoći ljudima koji nemaju novca za medicinsku njegu. Gieraths-Nimene nije diplomirala na medicinskom fakultetu. Ali je zajedno sa svojim suprugom radila na klinici sve do građanskog rata 90-tih godina. Zbrinjavala je kako pobunjenike, tako i civilne žrtve. Potom je pratila dešavanja u Liberiji iz inostranstva. U međuvremenu je osnovala udrugu za pomoć, izgubila supruga, koji je umro od posljedica napada vojnika-dječaka na kliniku. 2006. godine vratila se u Liberiju i nadogradila kliniku.
Ebola u zasebnim prostorijama
Klinika GERLIB u Monroviji
Njena klinika isprva nije bila spremna za slučajeve ebole, pacijenti s tipičnim simptomima su se upućivali u druge centre. Sve dok jedan od suradnika klinike nije sam obolio od virusa. Klinika ga je prihvatila kao pacijenta. "Svi su bili iznimno oprezni", priča Margret Gieraths-Nimene. Zahvaljujući lijekovima institucije za pomoć Action Medeor suradnici su imali rukavice i zaštitu za usta. Pa ipak je još nekoliko dana potrajalo, prije nego što su stigli rezultati testa kojim je virus potvrđen i dok je bolničko vozilo odvezlo pacijente u karantinu. A ona je bila prepuna živih ljudi ali i onih koji su preminuli. Pet tjedana kasnije suradnik je umro. Još dvoje kolega također je umrlo od virusa.
"Ne bojim se ebole", kaže Gieraths-Nimene. I tako gradi povjerenje i podstiče svoje osoblje da nastavi s radom. Klinika je sada dobro opremljena." Ako smo dobro opremljeni, možemo nešto postići", potvrđuje dežurni liječnik u klinici Konah Dolo. "To je jedna zastrašujuća situacija, pa i zbog toga što je tako teško razumjeti ovo izbijanje epidemije. Ali zbog toga ne bi trebalo odustati."
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17925703' lang='bos' type='mono' source='https://www.dw.com/bs/bs/3000-američkih-vojnika-u-borbi-protiv-ebole/a-17925703' term='ebola'>
SAD planiraju izgraditi 17 medicinskih centara. U svakom od centara će biti po 100 kreveta za pacijente zaražene ebolom. SAD će vršiti i obuku lokalnog medicinskog osoblja.Tako će sedmično 500 lokalnih liječnika i sestara biti obučeno za borbu protiv epidemije.
U liberijskoj prijestonici Monroviji će biti osnovan glavni štab za koordiniranje operacijama. Više stotina hiljada domaćinstava će dobiti pakete u kojim se nalaze priručnici i oprema za suzbijanje zaraze virusom. USAID bi u toku ove sedmice trebao podijeliti 50.000 takvih paketa. Osim toga će biti održani seminari na kojim će stanovništvo biti upoznato kako se treba odnositi sa ebolom.
Liberija moli Njemačku za pomoć
Informisanje stanovništva o Eboli
Liberija je od njemačke vlade zatražila direktnu pomoć u borbi protiv širenja epidemije. „Bez veće direktne pomoći vaše vlade, mi ćemo izgubiti bitku protiv Ebole“, citira list „Tageszeitung“ pismo liberijske predsjednice Ellen Johnson-Sirleaf, poslano njemačkoj kancelarki Angeli Merkel. Ona u pismu konkretno moli za tri stvari: izgradnju najmanje jednog medicinskog centra u Monroviji, snabdijevanje najmanje deset bolnica izvan glavnog grada s osnovnim potrebštinama i uspostavu zračnog mosta, kojim bi u Liberiju stizalo medicinsko osoblje i oprema iz inostranstva.
Berlin će odgovoriti u narednih „nekoliko dana“
Jedan od glasnogovornika njemačke vlade je izjavio za „Tageszeitung“ da je pismo stiglo na pravu adresu i da će odgovor uslijediti u narednih nekoliko dana. On je rekao da Berlin sa zabrinutošću prati razvoj u zapadnoj Africi. Njemačka vlada je do sada za borbu protiv Ebole izdvojila 2,7 i obećala još devet milion eura.
Vijeće sigurnosti se također bavi epidemijom
Potrebno je najmanje tri do četiri puta više zdravstvenih radnika nego što ih sada ima na terenu
Vijeće sigurnosti UN-a će se na vanrednoj sjednici baviti epidemijom Ebole. „Vijeće sigurnosti, koje se inače zaduženo za mir i sigurnost, u četvrtak će se baviti epidemijom“, izjavila je američka ambasadorica u UN-u Samantha Power. „Ne moram navoditi koliko je neobična debata u Vijeću sigurnosti o zdravstvenoj krizi. Trenutno je važno da Vijeće raspravlja o trenutnom stanju, kada je riječ o epidemiji“, izjavila je Powerova. Na sastanku će biti razgovarano i o daljoj pomoći 193 zemlje članice UN-a.
Prema informacijama Svjetske zdravstvene organizacije se broj oboljelih ili osoba za koje se sumnja da su zaražene virusom Ebole povećao na 4.784. Od virusa je do sada umrlo preko 2.400 ljudi. Najveći broj žrtava je do sada zabilježen u Liberiji, Siera Leoneu i Gvineji.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Ratna dešavanja koja su pratila raspad SFRJ bila su razorna za region. Novonastale države izlaz iz krize vide u ulasku u EU. Jedan od uslova za brže eurointegracije, koji stiže iz Brisela, jeste regionalna saradnja.
</doc>
<doc docid='dw_17917924' lang='bos' type='mono' source='https://www.dw.com/bs/bs/sijera-leone-i-liberija-izgubile-bitku-protiv-ebole/a-17917924' term='ebola'>
Jonas Schmidt-Chanasit iz instituta za tropsku medicinu „Bernhard Nocht“ iz Hamburga u izjavi za Deutsche Welle kaže da on i njegove kolege „polako gube nadu za Sijera Leone i Liberiju“. Te dvije zemlje su dosta pogođene ebolom. „Pravo vrijeme za intervenciju je bilo u maju i junu“, kaže virolog i dodaje: „Taj trenutak je propušten."
Schmidt-Chansit očekuje da bi se virus mogao jako raširiti po zapadnoafričkim zemljama. Drugim riječima: skoro svaka osoba bi mogla biti inficirana, a polovina stanovništva, dakle oko pet miliona ljudi, bi podleglo toj bolesti, kaže taj virolog.
Pomoći gdje se još pomoći može
U Liberiji je od Ebole već umrlo preko 1.000 ljudi
Schmidt-Chanasit zna da je to radikalna izjava. On tvrdi da se tom izjavom ni u kom slučaju ne zalaže za obustavu pomoći za zapadnoafričke zemlje. Naprotiv, on zahtijeva „masovniju pomoć“. Taj virolog smatra da je sada najvažnije spriječiti širenje bolesti na druge zemlje i pomoći tamo "gdje je još moguće, kao npr. u Nigeriji ili Senegalu". Schmidt-Chanasit također dodaje da se mora uložiti više novca u razvoj cjepiva.
U centrali njemačke humanitare organizacije Pomoć gladnima u svijetu (Welthungerhilfe), koja je trenutno dosta angažovana u zapadnoj Africi, kritikuju izjavu virologa Schmidt-Chanasita. „Takve izjave nisu konstruktivne“, izjavila je glasnogovornica te organizacije.
Jochen Moninger, koordinator humanitarne organizacije Welthungerhilfe u Sijera Leoneu, za DW je izjavio da je „ta izjava teška i netačna“. Moniger već četiri godine živi u Sijera Leoneu i izbijanje ebole je doživio od samog početka. „Poduzete mjere pokazuju pozitivne rezultate“, kaže Moninger i dodaje da je problem rješiv: "Širenje bolesti se može obuzdati“.
„Da je situacija beznadna, pokupio bih svoju porodicu i otputovao“, kaže Moninger. Međutim, on i njegova porodica ostaju u Sijera Leoneu.
Vlada u Sijera Leoneu je naredila 21-dnevni karantin za sva domaćinstva u kojima je zabilježen slučaj oboljenja od ebole. Vojnici i policajci čuvaju te kuće i sprječavaju da druge osobe dođu u kontakt sa oboljelima ili da oni napuste kuću. Moninger tvrdi da je to prava metoda: bolesni se moraju izlovati – ukoliko je potrebno čak i uz pomoć vojske.
Očaj samo šteti
Kada je liberijska vlada u karantin stavila jedno naselje u Monroviji došlo je do nereda.
Moniger kaže da ne poznaje situaciju u Liberiji, ali da ima utisak da se „tamo nešto dešava što nije dobro“. On ipak dodaje da izjava Schmidt-Chanasita, kada je riječ o Liberiji, možda i nije pogrešna.
Liberija nije poduzela iste mjere kao Sijera Leone. Svjetska zdravstvena organizacija u svom izvještaju navodi da se oboljeli od ebole u glavnom gradu Monroviji voze gradskim prevozom u potrazi za bolesničkim krevetom i da se, ukoliko ga ne pronađu, vraćaju kući. Tako se virus širi u gradu. Međutim, Moniger ističe istovremeno da je „širenje očaja opasno“. U opasnosti su životi velikog broja ljudi i takve izjave „samo pogoršavaju situaciju“.
Katastrofalno, ali ne bez nade
Svjetska zdravstvena organizacija ne želi komentarisati Schmidt-Chanasitove izjave. Referentica za odnose s javnošću Fadéla Chaib kaže da postoji nada za obje ove zemlje. „Situaciju možemo staviti pod kontrolu u roku od šest do devet mjeseci“, izjavila je Chaib za DW i dodala da je situacija u Liberiji „veoma ozbiljna“.
U uličnim borbama u LIberiji je povrijeđeno nekoliko ljudi. Među njima i ovaj mladić.
Vlada je preopterećena, kaže ona i dodaje da novi centri, koji se otvaraju za smještaj oboljelih od ebole, odmah bivaju puni novih pacijenata. Liberija je zemlja sa najvećim brojem oboljelih i umrlih od ebole. Situaciju pogoršava i činjenica da je od ebole preminulo i više od 80 ljekara i medicinskog osoblja. Svjetska zdravstvena organizacija očekuje da će u narednih nekoliko sedmica biti zaraženo još nekoliko hiljada ljudi.
Samo se zajedno možemo spasiti
Chaib kaže da se u borbu protiv epidemije ne trebaju samo uključiti susjedne zemlje, nego i Evropa i SAD. Ona dodaje da je tek tada moguće pobijediti u toj borbi.
Da bi se epidemija stavila pod kotrolu, mora se zaustaviti širenje virusa, prije svega na medicinsko osoblje. „Uradićemo sve kako bismo zaustavii širenje epidemije. Zapadnu Afriku nećemo ostaviti na cjedilu“, kaže Chaib.
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17914208' lang='bos' type='mono' source='https://www.dw.com/bs/bs/mutacija-virusa-ebole-s-nepoznatim-posljedicama/a-17914208' term='ebola'>
Američki predsjednik Barack Obama najavio je u jednom TV-intervjuu da u Zapadnu Afriku želi poslati američke vojnike i da je tamo neophodno hitno djelovati. U suprotnom bi moglo doći do mutacije virusa ebole, što bi za posljedicu imalo njegovo još brže prenošenje sa čovjeka na čovjeka, a to bi opet „mogla biti ozbiljna opasnost za SAD“.
I zaista: sve što virus duže kruži, više mijenja svoj genetski materijal. „Kada se virus prenosi sa čovjeka na čovjeka, onda je pod pritiskom da se prilagodi drugoj osobi“, kaže za DW virolog Jonas Schmidt-Chanasit sa instituta Bernhard-Nocht u Hambrugu. On dodaje “da i samo jedna promjena genetskog kodamože imati velike posljedice“.
Stephen Gire (prvi s desne strane) sa svojim timom u Siera Leoneu
Mutacija naprimjer može povećati opasnost od infekcije virusom. To može također dovesti do toga da bolest ranije izbije kod inficirane osobe ili da se drugačije razvija, tako da kod oboljelih češće može doći do upale mozga. U najgorem slučaju mutacija može toliko promijeniti virus da se on ne prenosi samo preko tjelesne tečnosti, nego i zrakom (kao gripa), što bi imalo fatalne posljedice.
Mutacija više stotina puta
Međunarodni istraživački tim je analizirao genetski materijal 99 uzoraka virusa ebole. Uzročnici potiču od 78 pacijenata iz Siera Leonea kod kojih su ljekari, u periodu od kraja maja i sredine juna, utvrdili da su zaraženi ebolom. Stručnjaci su okrili preko 300 genetskih promjena. U toku aktuelne epidemije je registrovano 50 mutacija. Dakle, virus je na najboljem putu da se promijeni.
„Nekoliko mutacija je dovelo do promjene redosljeda aminokiselina u proteinima koje prizvodi virus“, kaže Stephen Gire, naučnik na američkom Broad institutu i univerzitetu Harvard u Bostonu. U stručnom časopisu „Science“ se navodi da se takve promjene odnose i na nasljedni materijal, koji je važan za dijagnosticiranje ebole. Ukoliko upravo tu dođe do daljeg mutiranja virusa, to bi u budućnosti moglo otežati njegovo dijagnosticiranje. Naučnici iz svega ovoga daju naslutiti da će dalje širenje epidemije virusu dati mogućnost da se prilagodi novim okolnostima. To podvlači neophodnost potrebe za što bržim djelovanjem i suzbijanjem epidemije.
Nepoznate posljedice
Dr. Sheik Humarr Khan je pomagao u analizi genetskog naslijeđa virusa Ebole. U međuvremenu je preminuo jer se zarazio virusom
„Ne znamo da li ove genetske razlike imaju veze sa trenutnim izbijanjem epidemije“, kaže Stephen Gire. Schmidt-Chanasit tvrdi da je nemoguće da se, pogledom na promjenu nasljednog materijala, može zaključiti koje posljedice će te promjene imati u realnom životu.
On kaže da „ako virus doživi i veliki stepen mutacije, to ne znači odmah da će se dogoditi najgore“. Mnoge promjene su minimalne. Mnoge uopšte nemaju nikakav uticaj.
Manje mutacija nego u virusu gripe
Virus koji je poznat po svojoj brzoj mutaciji je virus gripe. Naučnici svake godine moraju pronalaziti nova cjepiva protiv gripe. Nakon godinu dana virus toliko ojača da prošlogodišnje cjepivo više nije djelotvorno.
„Na svu sreću je ebola drugačija“, kaže Schmidt-Chanasit. U poređenju sa virusom gripe, virus ebole mutira dosta sporije. Razlog je u tome što je njegovo genetski materijal drugačiji. Međutim, virus se još uvijek mijenja tako brzo da je otporan na lijekove i cjepiva na kojima stručnjaci upravo rade.
Promjena genetskog naslijeđa nije problem
Epidemija se svakodnevno širi. Moglo bi biti i gore.
Schmidt-Chanasit kaže da nije isključena mutacija virusa ebole toliko da bi se mogao prenositi i putem zraka. Međutim ta opcija skoro pa nemoguća“. Kada je riječ o simptomima i prenosivosti virusa, do sada ništa ne ukazuje na to da se ova emidemija razlikuje od dosadašnjih epidemija Ebole.
„Postoje okolnosti koje izbijanje epidemije čine dramatičnom“, kaže Schmidt-Chanasit. Nije problem što virus mutira, nego je problem što nedostaju bolesnički kreveti, bolja izolacija zaraženih a nedostaje i iskustvo u borbi sa virusom.
Epidemija ebole i dalje se širi na zapadu Afrike. Posljedice osjeća i gospodarstvo. Mnogi poduzetnici kontinent zaobilaze u širokom luku, a ograničavanje putničkog prometa negativno se odražava i na turizam i trgovinu. (31.08.2014)
Epidemijom ebole najteže je pogođena Liberija. U osam od petnaest saveznih zemalja uvedeno je vanredno stanje, ljudi su nepovjerljivi i uplašeni. Mnoge situacija podsjeća na građanski rat. (25.08.2014)
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je lijek testiran samo na majmunima. (07.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava, niti je prijetila tako golemom području. Što je najgore, od nje umiru i liječnici. (02.08.2014)
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze. (11.04.2014)
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17891378' lang='bos' type='mono' source='https://www.dw.com/bs/bs/ebola-je-uplašila-i-strane-ulagače/a-17891378' term='ebola'>
Svoj prvi slučaj oboljenja prijavio je i Senegal. Nakon Liberije, zaraza je najteže pogodila državu Sijera Leone. Tamo je zabilježeno više od 1.000 oboljelih.
Šef Afričke banke za razvoj (AfDB) Donald Kaberuka prilikom posjeta Sijera Leoneu iznio je procjenu da će Afrika u ovoj godini zabilježiti gospodarski pad od minus četiri posto. Kao razloge je naveo otkazivanje gospodarskih projekata i nedolazak poslovnih ljudi zbog straha od zaraze. "Privatne zrakoplovne kompanije su obustavile zračni promet. To se odražava na turizam i trgovinu", ističe Kaberuka.
Aerodrom u kenijskom Najrobiju - Poduzetnici zaobilaze kontinent u cjelosti
Doduše, u priopćenju AfDB-a se govori o padu od 1,5 posto BDP-a, no i to već daje razloga za zabrinutost. Činjenica je da čak i afrički poduzetnici nakon izbijanja zaraze zaobilaze Sijera Leone, Gvineju i Liberiju. "Ebola je strašna bolest, svi smo mi zabrinuti", kaže Desmond Dudwa Phiri, poduzetnik iz Malavija. Mada je Malavi na tisuće kilometara udaljen od Sijera Leonea i ondje se stranci moraju podvrgnuti liječničkom pregledu pri ulasku u zemlju. Phirija ne čudi da se zaraza negativno odražava na afričko tržište, jer, kako kaže, ljudi u ovakvoj situaciji daju prednost zdravlju, ispred gospodarske dobiti.
Opravdani oprez?
"To je i razlog zašto zemlje poput Kenije, Senegala i Južnoafričke Republike proglašavaju ograničenje putničkog prometa", pojašnjava Phiri. Naime, te države zabranjuju dolazak građanima zemalja u kojima je izbila zaraza. "Naravno da zbog toga pati gospodarstvo. Te zemlje su ovisne o prihodima od izvoza", kaže Phiri. Sijera Leone je za 2014. godinu planirala izvesti dijamante u vrijednosti od 220 milijuna američkih dolara. Nadležno ministarstvo je već najavilo da taj cilj neće biti ostvaren. Radnici se boje jer se nalazišta dijamanata nalaze na području koje je jedno od najjače pogođenih epidemijom. A problem predstavlja i odlazak stranih zaposlenika, koji se zbog straha od zaraze vraćaju u domovine.
Nalazišta dijamanata se nalaze na području koje je jedno od najjače pogođenih epidemijom
I Christoph Kannengießer, voditelj Udruge njemačkog gospodarstva za Afriku, potvrđuje da ebola za većinu pogođenih zemalja ima i znatne gospodarske posljedice. No on upozorava da ne treba izazivati paniku, budući da su gospodarski jake zemlje poput Nigerije, Gane, Obale Bjelokosti i Senegala do sada ostale pošteđene epidemije širokih razmjera. On zato preporučuje stranim poduzetnicima koji rade u tim zemljama da ne odlaze, jer: "Srednjoročno i dugoročno Afriku neće obilježavati ebola, nego sve veći srednji sloj i gospodarska politika koja pogoduje ulagačima." Kannengießer ističe da će Afrika i dalje ostati jedno od tržišta s najvećim rastom.
Afrika nije samo jedna zemlja
Kannengießer se također nada da su svi planirani poslovni odnosi trenutačno samo odgođeni za kasnije, dok se ne obuzda epidemija, te procjenjuje da bi se to moglo dogoditi već za nekoliko mjeseci. Osim toga, on stranim poduzetnicima predbacuje da premalo diferenciraju. Jer, kako kaže, Afrika se sada predstavlja kao kontinent kriza, ratova i katastrofa - mada su se slučajevi oboljenja od ebole pojavili samo u šest od 54 zemlje.
I malavijski poduzetnik Desmond Dudwa Phiri kaže da postoji problem s imidžem kontinenta: "Mnogi ljudi misle da je Afrika jedna jedina zemlja, pa ako čuju loše vijesti iz jedne zemlje, misle da se to odnosi na cijeli kontinent." On je zato siguran da će se razvoj događaja u Zapadnoj Africi negativno odraziti i na gospodarstvo u drugim afričkim regijama.
</doc>
<doc docid='dw_17869788' lang='bos' type='mono' source='https://www.dw.com/bs/bs/ebola-život-u-vanrednom-stanju/a-17869788' term='ebola'>
Monrovija u rano prijepodne. Edvin Snorton se sa društvom bezvoljno dobacuje loptom. Taj sedamnaestogodišnjak već danima nije bio u školi. Zatvorena je zbog epidemije ebole. „Nedostaje mi škola. Moji roditelji rade, a ja se jednostavno loše osjećam“, kaže Edvin. „Epidemija ebole veliki je udarac za naše društvo, prije svega za nas mlade“, ljutito govori Edvinov prijatelj Viktor Seah i dodaje da ga situacija podsjeća na građanski rat. „Proteklih godina kada je zavladao mir, pokušali smo da stanemo na noge i da se dalje razvijamo. Ali ova kriza nas ponovo vuče na dole.“
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je lijek testiran samo na majmunima. (07.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava, niti je prijetila tako golemom području. Što je najgore, od nje umiru i liječnici. (02.08.2014)
Za veliki broj doseljenika iz zapadne Afrike koji žive u Francuskoj, epidemija uopšte nije daleko. Smrtonosni virus ugrožava njihove porodice i prijatelje u pogođenim zemljama. (14.08.2014)
Životne okolnosti su vanredne. Čitav jedan dio grada je u karantinu, noću su izlasci zabranjeni. Prema izjavama svjedoka, policija je u četvrtak (20.8) u glavnom gradu Monroviji upotrijebila suzavac kako bi spriječila stanovnike da napuste zonu izolovanu zbog ebole.
Sjećanja na rat
Pored Sijere Leone i Gvineje, Liberija je do sada najteže pogođena epidemijom. Prema podacima Svjetske zdravstvene organizacije (WHO) u zemlji je od ebole umrlo 1.299 ljudi. „Potrebno je vremena dok edukativne kampanje ne dopru do svih“, kaže Asja Hanano, direktorka liberijskog ogranka njemačke humanitarne organizacije „Welthungerhilfe“. Nepovjerenje među stanovništvom je veliko, naglašava Hanano. Nepovjerenje prema sopstvenoj vladi, nepovjerenje prema zapadnim pomagačima. Ljudi su još uvijek istraumatizovani i zbog četrnaestogodišnjeg građanskog rata koji je harao zemljom. Mnogi više nikom ne vjeruju“, objašnjava Hanano.
Mjere za izgradnju povjerenja
Na sprovođenju mjera za izgradnju povjerenja angažovan je i Džeferson Masa, koji ističe:
Džeferson Masa
„Ebola je ovdje. Ebola je smrtonosna. Ali šta je zapravo Ebola?“, čuje se u programu radio stanice „Gbarnga“. Džeferson Masa je radijski novinar u gradiću Gbarnga, udaljenom oko četiri sata vožnje od prestonice Monrovije. „Mi prosvjećujemo sasvim jednostavnim porukama“, obašnjava Masa. „Izbjegavajte direktne kontakte sa osobama koje pokazuju znakove oboljenja od ebole. Obratite pažnju da li duže vrijeme imate temperaturu ili povraćate.“ Te poruke šalje radio stanica „Gbarnga“ na nekoliko lokalnih jezika. „Jer, standardan engleski jezik, koji upotrebljavaju doktori, mnogi ne razumiju. Džeferson i njegove kolege producirali su kratke radijske džinglove, koji se na radiju redovno emituju. Dnevno informišu oko 800.000 slušalaca o novostima u vezi sa epidemijom ebole. Informacije dobijaju direktno od ministarstva zdravlja. Operativna grupa ministarstva svjesna je značaja radija, kaže Masa. „Mi smo dio kampanje za mobilizaciju društva. Mi kao radijska kuća, možemo da povežemo osobe za koje se sumnja da su oboljele od ebola sa ljekarskim ekipama.“
Situacija je veoma dramatična, kaže Masa. Samo u gradiću Gbarnga za sada je potvrđeno da je od ebole umrlo 30 ljudi, a sumnja se da je zbog tog virusa život izgubilo još 100 ljudi. „U čitavoj priči je najgore to što su sve bolnice u regionu zatvorene“. Zaposleni su se žalili da nisu imali ni zaštitna odjela, kako bi oboljele doveli do bolnice i snabdjeli ih lijekovima. Od početka epidemije u julu je umrlo i pet medicinskih sestara.
Dugoročni efekat epidemije
"Naša budućnost je dovedena u pitanje“, žali se i Emanuel Vajniue iz glavnog grada Monrovije, učenik srednje škole: „Zaista je poražavajuće za našu budućnost što je vlada zatvorila sve škole.“
Epidemija ovakvih razmjera ima i psihosocijalne posljedice, uvjeren je socijalni radnik Zabah Jenego. „Epidemija ebole mnoge mlade ljude je strašno uplašila. Niko nikog više ne želi da dotakne. Ljudi se jednostavno boje.“ Društvena interakcija i rituali, koji imaju dugu tradiciju sada su prekinuti, kaže Jenegosov kolega Varnej Karneh. U Liberiji tako postoji vrsta pozdrava da se ljudi rukuju uz pucketanje prstima. „Međutim, sa pojavom ebole ti rutuali su nestali“. Drugi problem je, dodaje Karneh, katastrofalna zdravstvena situacija, ne samo u unutrašnjosti zemlje, već i u glavnom gradu Monroviji. „Ne dobijim više svoje uobičajene lijekove, jer sve medicinske sestre štrajkuju.“
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je lijek testiran samo na majmunima. (07.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava, niti je prijetila tako golemom području. Što je najgore, od nje umiru i liječnici. (02.08.2014)
Za veliki broj doseljenika iz zapadne Afrike koji žive u Francuskoj, epidemija uopšte nije daleko. Smrtonosni virus ugrožava njihove porodice i prijatelje u pogođenim zemljama. (14.08.2014)
Dvoje Amerikanaca, koji su se u Liberiji zarazili virusom ebola, uspješno su liječeni pomoću sredstva ZMapp-a. Taj serum se već uzdiže kao čudotvorno sredstvo. Službeno je lijek testiran samo na majmunima. (07.08.2014)
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava, niti je prijetila tako golemom području. Što je najgore, od nje umiru i liječnici. (02.08.2014)
Za veliki broj doseljenika iz zapadne Afrike koji žive u Francuskoj, epidemija uopšte nije daleko. Smrtonosni virus ugrožava njihove porodice i prijatelje u pogođenim zemljama. (14.08.2014)
</doc>
<doc docid='dw_17849099' lang='bos' type='mono' source='https://www.dw.com/bs/bs/afrikanci-u-francuskoj-strahuju-zbog-ebole/a-17849099' term='ebola'>
U gvinejskom restoranu „L Fut Djalon” (Le Fouta Djalon) u centru Pariza, služe se tradicionalna jela poput fufua ili sosa od kikirikija. Kroz afričke ritmove mogu se razaznati odlomci razgovora o eboli. „Moja braća, sestre i roditelji su u Konakriju“ objašnjava uz kafu Alfa Ves, stasit Gvinejac sa dredovima. „Veoma se brinem za svoju porodicu.“
Ves je rege-pjevač i politički disident koji je pobjegao od diktature u Gvineji. Otada je prošlo deset godina. Danas njegovoj domovini prijeti nova opasnost: virus ebole hara tom zemljom i velikim dijelom zapadne Afrike. „Ljudi iz Gvineje su ovdje bliski – daleko bliži nego što bi to bili u našoj domovini, jer ovdje u Francuskoj nema mjesta za etničke i političke podjele“, kaže Ves. On je već održao jedan koncert u dobrotvorne svrhe, kao dio kampanje gvinejske dijaspore o solidarnosti sa žrtvama ebole. „Kada u našoj domovini dođe do krize, tada smo veoma solidarni”, kaže on.
Kao disident, Alfa Ves ne može da se vrati u svoju domovinu. To ne važi za vlasnika restorana “L Fut Djalon” Umua Berija koji kaže da ga virus neće spriječiti da ponovo vidi svoju porodicu i prijatelje na sjeveru Gvineje. “Posljednji put sam putovao kući u martu”, objašnjava Beri. “Svima sam rekao da redovno peru ruke, da čiste svoje kuće i zadrže djecu u kući. Svakog dana zovem majku.”
Najbitnija je higijena kako bi se spriječilo širenje, poručuju svojim porodicama Afrikanci iz Francuske
Francuska se sprema za borbu sa virusom
Gvineja, Liberija i Sijera Leone, u kojima je otkriveno najviše slučajeva ebole, proglasile su vanredno stanje. Ali taj smrtonosni virus se širi i na druge zemlje, uključujući Nigeriju, možda čak i Burkinu Faso. Španija i Sjedinjene Američke Države su već povukle nekoliko svojih građana koji su dobili ebolu. Zbog globalnog saobraćaja, kažu američki zvaničnici, virus će se sigurno proširiti.
Za sada u Francuskoj nema slučajeva oboljelih od ebole, iako je u aprilu na letu Er Fransa iz Konakrija jedan putnik zadržan u karantinu. “Iako se rizik od zaraze ne može sasvim isključiti, on je ipak ostaje, ali veoma nizak”, kaže doktor Fransoa Brikar, specijalista za infektivne i tropske bolesti u pariskoj bolnici Pitje Salpetrijer. “Čim se dijagnostifikuje slučaj ebole, biće preduzete sve mjere da se zaustavi mogući prijenos.”
Zbog toga ova zemlja pojačava mjere bezbjednosti. Putnici na letovima iz zapadne Afirke prolaze kroz dijagnostičke testove, a i aerodromi u Francuskoj paze na sumnjive slučajeve. Veliki broj bolnica je opremljen posebnim sobama za izolaciju, uključujući Pitije Salpetrier u Parizu.
„Naučeni smo da budemo oprezni, jer period inkubacije može da traje između tri dana i tri nedjelje“, kaže Brikar. „Tako da pojedinac može da oboli u Francuskoj ili negde drugdje u Evropi i da se to ne otkrije odmah. Tada nastaje opasnost da bi ta osoba mogla da zarazi ljude u svojoj okolini.“
Gvinejci u Parizu skupljaju donacije za žrtve ebole
Šarene nošnje i zle slutnje
U naselju Vijet na sjeveru Pariza stanovnici nose tradicionale široke i raznobojne ogrtače iz zapadne Afrike. Ulični prodavci prolaznicima prodaju pečeni kukuruz. Na prvi pogled sve je kao i obično, ali među Afrikancima, čije domovine su pogođene epidemijom, širi se tmurno raspoloženje. „To je veoma, veoma opasna bolest“, kaže 65-godišnja Amara Šeur iz Senegala.
I predsjednik lokalnog udruženja Malijaca, Lasana Nijakate, objašnjava da i njegovi zemljaci strahuju od širenja zaraze. „Gvineja graniči sa Malijem i mnogo ljudi svakoga dana prelazi granicu“, kaže on.
Građani Francuske gvinejskog porijekla su organizovali manifestacije i koncerte da bi podigli nivo svijesti o virusu, i skupili novac za medicinski materijal. „Ljudi umiru svakodnevno“, kaže Hamidu Djalo, predsjednik „Zajednice mladih Gvinejaca u Francuskoj“ i dodaje: „Ova bolest nam pokazuje gdje su rupe u našem zdravstvenom sistemu. Sada političari moraju da već jednom izađu na kraj sa tim nedostacima.“
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
<doc docid='dw_17834167' lang='bos' type='mono' source='https://www.dw.com/bs/bs/tajni-serum-protiv-ebole/a-17834167' term='ebola'>
Eksperimentalni lijek ZMapp je razvijen u laboratorijima američke farmaceutske tvrtke Mapp Biopharmaceutical Inc. sa sjedištem u San Diegu. Dosad je taj serum testiran samo na majmunima, ali uspješno. Već 2012. godine su znanstvenici objavili jednu studiju u znanstvenom časopisu "Proceedings of the National Academy of Sciences", u kojemu opisuju kako djeluje ZMapp. Tako navode, na primjer, da se taj serum sastoji od tri antitijela i da je svako od tih antitijela ciljano usmjereno protiv određenih proteinskih struktura ebola virusa.
Dosad službeno testirano samo na majmunima
Tri različita testa su provedena sa ZMappom: jedna skupina majmuna je cijepljena s tim serumom i zatim inficirana opasnim ebola virusom. Druga skupina je prvo inficirana i 48 sati poslije toga je tek ubrizgan serum. Od te skupine ih je tri-četvrtine preživjelo. Od životinja iz treće skupine, koji su serumom liječeni tek 120 sati nakon infekcije, preživjelo je njih 43 posto.
Potrebne još brojne studije
Stručnjaci, međutim, upozoravaju da ne treba imati previše entuzijazma. Ističu da taj serum mora proći sve potrebne kliničke testove. No, u slučaju dvoje Amerikanaca je ta faza, zbog opasnosti po život, preskočena. Bilo je potrebno brzo djelovati. Sve mogućnosti su se morale iskoristiti kako bi se pomoglo američkom liječniku i misionarki.
Zbog ta dva slučaja se sada i na istraživanja na polju ebole drukčije gleda. Nacionalni institut za zdravlje SAD-a je ustupio 28 milijuna dolara za istraživanja, kako bi se ubrzalo razvijanje djelotvornog lijeka protiv ebole.
Ta istraživanja, međutim, ne teku samo punom parom u tvrtki Mapp Bipharmaceutical Inc., već i u Velikoj Britaniji znanstvenici rade na mogućem cjepivu, na primjer na Sveučilištu u Cambridgeu. I oni su svoje sredstvo testirali na majmunima, također uspješno. Ali i u Cambridgeu će trebati proći godine dok se provedu sve potrebne studije.
Milijuni dolara pomoći
Za to vrijeme punom parom na licu mjesta se vodi borba protiv širenja smrtonosne zaraze. Šef Svjetske banke, liječnik Jim Yonk Kim, obećao je da će ta institucija uložiti 200 milijuna američkih dolara za borbu protiv ebole u zapadnoj Africi. Afrička banka za razvoj namjerava dodatno na raspolaganje staviti 60 milijuna dolara.
Jom Yong Kim je obećao značajnu financijsku pomoć u borbi protiv ebole
Cijeli program bi trebala voditi Svjetska zdravstvena organizacija (WHO). Ona je već 1. kolovoza (avgusta) objavila plan prve pomoći kojim bi se Gvineja, Liberija i Sierra Leone trebali podržati sa 100 milijuna američkih dolara u borbi protiv ebole. Te tri zemlje su najjače pogođene zarazom.
Povodom najave šefa Svjetske banke o milijunskoj pomoći u borbi protiv ebole je Jom Yong Kim naglasio: "Imamo odgovornost za tu regiju u Africi. Stoga ćemo uraditi sve što možemo, i to ne samo kratkoročno. Razmislit ćemo o tome da razvijemo tamošnje zdravstvene sustave, kakve ljudi i zaslužuju."
Loše razvijeni zdravstveni sustavi i jesu jedan od glavnih razloga zašto se zaraza brzo širi u toj regiji. Riječ je o najgorem izbijanju ebole do sada.. U brojnim seoskim područjima zapadne Afrike nema bolnica, tako da se o oboljelima brinu članovi obitelji koji se tako također mogu zaraziti, ukoliko dođu u kontakt s krvlju ili drugim tjelesnim tekućinama oboljelog. A tamo, gdje ima liječnika i njegovatelja, često nedostaje adekvatna oprema i zaštitna odjeća.
U mnogim područjima nedostaje liječnika i pomoćnika, ali i zaštitne odjeće, zbog čega su i liječnici izloženi opasnosti da se zaraze
WHO također planira, kako se navodi, poslati nekoliko stotina dodatnih liječnika i njegovatelja u zapadnu Afriku. Iako su brojni liječnici već stigli u pogođena područja, zaraza se širi, pogotovo u udaljenim područjima, kako kaže Max Gertler iz organizacije "Liječnici bez granica". Taj njemački liječnik se upravo vratio sa sjevera Liberije, gdje je u brojnim tamošnjim selima zabilježeno izbijanje ebole. "Nisam naišao na predstavnike Svjetske zdravstvene organizacije, koji bi pomagali tamošnjim vlastima", kritizira Gertler i dodaje kako transport potrebnih sredstava za njegu pacijenata otežavaju i loši putevi.
Opaka bolest ebola se već nekoliko puta širila Zapadnom Afrikom. Ali nikad do sad nije bilo toliko žrtava, niti je prijetila tako golemom području. Što je najgore, od nje umiru i liječnici. (02.08.2014)
U Gvineji i Liberiji je u međuvremenu zabilježeno više od 100 smrtnih slučajeva. Humanitarne organizacije nastoje svim sredstvima spriječiti daljnje širenje zaraze. (11.04.2014)
</doc>
<doc docid='dw_17826717' lang='bos' type='mono' source='https://www.dw.com/bs/bs/gubimo-bitku-protiv-ebole/a-17826717' term='ebola'>
U normalnim okolnostima, možda bi se netko mogao i radovati mjerama predsjednice: svi državni službenici koji nisu neophodno potrebni, upućeni su na 30-dnevni odmor. Sve škole su ionako već prestale s nastavom a mališani ne znaju, kad će opet moći sjediti u klupama.
Ali u drhtavom glasu predsjednice Liberije, Ellen Johnson Sireleaf nema nikakvog razloga za radost, nego je samo strah za goli život. Ebola se širi čitavom regijom i od ožujka je uzela više od 700 života. A kako se virus brzo širi, pokazuje samo jedan istinit slučaj. Jedna žena sa sjevera Liberije je otišla na tržnicu u susjednu Gvineju. Čitav dan je bila na tržnici i gurala se kroz mnoštvo ljudi. Kad se vratila kući, osjetila je slabost i njena sestra se brinula za nju.
Ebola se širi ogromnom brzinom
Nitko od njih nije znao da je uopće riječ o eboli. Prva bolesnica umire, a i njena sestra se više ne osjeća dobro. Tek tada se uplašila da će i nju zateći ista sudbina i želi otići svom mužu koji radi kao nadničar na udaljenoj plantaži. Taksijem stiže u Monroviju, a dalje je prevozi jedan mladić na motociklu. Sve u svemu, naizgled svakodnevna priča iz tog dijela svijeta. Ali uz ebolu, bilanca je porazna: ni sestra nije preživjela, a u međuvremenu je zarazila još petero osoba - i svi oni su također umrli.
Otprilike devet od deset ljudi umire
Tako nije čudo da se zaraza već širi golemim područjem koje seže od Demokratske Republike Konga, Republike Konga, Sudana, Gabuna, Obale Bjelokosti a sada i Gvineje, Siera Leonea i Liberije. Od kako je otkriven virus ebole 1976. nije pronađeno nikakvo sredstvo ili cjepivo kojim bi se mogla zaustaviti ova zaraza.
Ljekari bez granica na licu mjesta
Jer tko oboli od ebole, taj umire - gotovo uvijek. Nakon zaraze može proći samo dva dana do prvih bolova, slabosti i drhtavice, a period inkubacije nekad traje čak dvadeset dana. Nakon toga sve ide brzo: virus praktično razara unutrašnje organe, pluća, slezenu i probavni sustav, dolazi do unutrašnjih krvarenja i u oko 90% slučajeva nastupa smrt.
Na sreću, virus se ne širi zrakom, nego isključivo tjelesnim tekućinama. Ali i to je golemi problem u Africi gdje je običaj rukovati se prilikom pozdrava i gdje su uobičajeni tjelesni kontakti. Čak i lokalni muzičari sada sviraju pjesme kojima se upozorava na ebolu - i kako je bolje poljupce slati "na daljinu".
Obolijevaju i liječnici i medicinsko osoblje
Ali neki jednostavno ne mogu izbjeći osobne kontakte s oboljelima, a oni su ujedno i najvažniji u borbi protiv zaraze: liječnici i medicinsko osoblje. Doktor Šeik Umar Khan je bio stručnjak za ebolu i u svojoj Siera Leoni stotinama bolesnika je pokušao pomoći obuzdati ovu opaku bolest. Naravno da je odlično znao koliko je ebola zarazna i uvijek je nosio masku i rukavice.
Šišmiši prenose Virus ebole
Ni to nije pomoglo: sredinom srpnja je kod sebe primijetio simptome, a preko Svjetske zdravstvene organizacije je već bilo dogovoreno da ovaj liječnik i iskusni virolog dođe u Sveučilišnu bolnicu u Hamburgu koja je na svjetskom glasu po tretmanu zaraznih bolesti. Ali opet je ebola bila brža. Kada je stigao poziv da dođe u Njemačku, javili su da je preslab za putovanje, a početkom ovog tjedna i da je podlegao bolesti.
On nije jedini: nedugo prije je od ebole u Liberiji umro i vodeći specijalist za tu bolest u toj zemlji, doktor Samuel Brisbane. I u slučaju dvoje američkih državljana zapravo se radi o medicinskom osoblju - jednom liječniku i jednoj misionarki koja je brinula za bolesnike i u Liberiju je po njih poslan poseban iznajmljeni zrakoplov.
Kraj se niti ne nazire
Zapad se protiv ebole prije svega brani preporukom svojim građanima da uopće ne putuju u to područje i do sad je samo jedan jedini slučaj zabilježen izvan Afrike. Ali što mogu učiniti te afričke zemlje? Čak i ako se stanovništvu uspije objasniti način zaraze i da treba svakako izbjegavati svaki dodir s bolesnikom - što u Africi nipošto nije malen problem, ostaje problem drugih prijenosnika. Osobito su problem šišmiši, točnije velešišmiši koji žive u tom području i koji sami ne obolijevaju od ove vrste ebole koja je smrtonosna za čovjeka, ali oni stalno prenose virus kojeg nose u sebi.
WHO je već predstavio program pomoći u iznosu od 100 miliona dolara, kako bi se zaustavila ova zaraza. Stručnjaci Zdravstvene organizacije su se sastali s predsjednicima zemalja te regije u glavnom gradu Gvineje, ali usprkos novcu, nedostaje praktično svega: liječnika, sestara, stručnjaka za zarazne bolesti, logističara i socijalnih radnika. Svaka zemlja hitno treba razraditi plan obrazovanja stanovništva protiv širenja ove opasne bolesti i ne može se reći da međunarodna zajednica nije spremna pomoći. Ali predsjednica WHO, Margaret Chan upozorava: još nema čak niti naznaka koje bi ukazivale na kraj epidemije. Trenutno, čovjek još uvijek gubi bitku protiv ebole.
</doc>
<doc docid='dw_17560087' lang='bos' type='mono' source='https://www.dw.com/bs/bs/ebola-se-širi-u-africi/a-17560087' term='ebola'>
Svjetska zdravstvena organizacija (WHO) je proglasila uzbunu: trenutačna epidemija ebola virusom je jedno od najgorih ikad zabilježenih izbijanja zaraze tim virusom, navodi WHO. Prema navodima te organizacije je samo u Gvineiji dosad zabilježen 101 smrtni slučaj i 157 slučajeva gdje se sumnja na ovo oboljenje. U susjednoj Liberiji je desetero ljudi umrlo od tog virusa, 21 osoba je inficirana. Oko 65 posto osoba, koje su proteklih tjedana oboljele, nije preživjelo, potvrđuje glasnogovornik WHO-a, Tarik Jašarević.
Protiv ebola virusa nema cjepiva, nema lijeka. Ipak: čim prije se zaraza otkrije, utoliko bolje su šanse za ozdravljenjem. "Važno je da se ljudi odmah jave prilikom sumnje na zarazu", ističe Jašarević i dodaje da to smanjuje rizik da se još više ljudi zarazi.
Mikroskopski malen, ali smrtonosan - ebola virus
Prije tri tjedna je vijest o epidemiji ebola virusa obišla svijet. Prvi slučajevi su zabilježeni već u veljači u južnim šumskim područjima Gvineje. Nekoliko tjedana poslije je epidemija zahvatila i glavni grad Conakry. To je ujedno prvi put da je ebola izbila u zapadnoj Africi, što međunarodne pomagače stavlja pred izuzetno velike izazove. "Za razliku od prijašnjih epidemija, sadašnje zaraze se ne pojavljivaju samo na pojedinim mjestima, već smo zabilježili oboljenja u sasvim različitim dijelovima zemlje. Pritom nam je teško mobilizirati dovoljno resursa i partnera", ističe Jašarević.
Meso divljači kao uzročnik?
Ebola se prenosi putem krvi i drugih tjelesnih tekućina. Simptomi te bolesti su isprva slični onima koji su poznati kod gripe ili malarije: između drugog i 21. dana nakon infekcije oboljeli počinju osjećati slabost, javlja se glavobolja i bol u mišićima, kao i drhtavica. Slijedi groznica, praćena proljevom i povraćanjem. Teško unutarnje krvarenje, posebno u probavnom sustavu, slezeni i plućima u konačnici dovodi do smrti zaražene osobe. Dosad se ebola pojavljivala samo u središnjoj Africi, na primjer u Sudanu, Kongu ili Ugandi. Ime je ta bolest dobila po jednoj rijeci u Demokratskoj Republici Kongo, gdje je otkrivena 1976. godine. Od tada je, prema navodima WHO-a, zabilježeno 15 epidemija u Africi s ukupno više od 1.300 mrtvih.
To je prvi put da je ebola izbila u Gvineji i Liberiji
Ne samo ljudi, već i životinje, poput gorila ili čimpanzi se mogu zaraziti tim virusom. Postoje pokazatelji da je glavni krivac za prenošenje ebole jedna vrsta slijepog miša. "U zapadnoj i središnjoj Africi postoji puno ljudi koji proteine dobivaju iz mesa divljači", pojašnjava Sébastien Calvignac-Spencer, znanstvenik s Instituta Robert Koch u Berlinu i dodaje da teorija glasi da se konzumacijom mesa divljači virus prenosi na čovjeka. U Obali Bjelokosti je vlada, kao reakciju na aktualno izbijanje ebole u susjednim zemljama, zabranila prodaju i konzumiranje mesa divljači.
Lokalne vlasti su preopterećene
Higijena je veoma važna u sprječavanju daljnjeg širenja bolesti
Gvineja i Liberija nemaju gotovo nikakvih iskustava u borbi protiv ebole. U tim zemljama nedostaje liječnika i drugog medicinskog osoblja. Međunarodne humanitarne organizacije djeluju danonoćno kako bi spriječile daljnje širenje epidemije. Istražuju na licu mjesta s kim su zaraženi došli u kontakt, jer mnogi su se zarazili na putovanjima. Zatim se brinu i o sahranama žrtava ebole, jer se i samim dodirivanjem leša može prenijeti virus. "Ljude moramo podučiti kako da se zaštite", pojašnjava glasnogovornik WHO-a Jašarević. Istovremeno upozorava od pretjeranog paničarenja: "To je bolest, koju možemo kontrolirati. Moramo se svi potruditi da poduzmemo potrebne mjere i pošaljemo pravu poruku kako ne bi došlo do nepotrebnih restrikcija prema Gvineji, poput zatvaranja granica", kaže Jašarević. Gvineja se nalazi na 178. mjestu od ukupno 186 zemalja na Human Development indeksu (ljudski razvojni indeks) te je tako jedna od najsiromašnijih zemalja svijeta. Prenagle reakcije na slučajeve zaraze ebolom bi tu zemlju mogle još više izolirati.
Autorice: Hilke Fischer / Marina Martinović
Odg. urednica: Jasmina Rose
Položili ste maturu i želite studirati u Njemačkoj? Prije nego što spakujete kofere, morate znati šta vas čeka. Za vas smo na jednom mjestu prikupili sve potrebne informacije o studiranju u Njemačkoj.
Uz desetogodišnjicu jedne nekorisne zgrade o dugoročnom štetočinstvu pod plaštom privatizacije.
Haški sud je Radovana Karadžića proglasio krivim za genocid u Srebrenici i druge ratne zločine u BiH za vrijeme rata i dodijelio mu zatvorsku kaznu od 40 godina.
</doc>
